https://ba.wikipedia.org/wiki/%D0%92%D0%B8%D0%BA%D0%B8%D0%BF%D0%B5%D0%B4%D0%B8%D1%8F

Википедия (ингл. wikipedia әйтелеше (мәғл.)) — бихисап телдәрҙә яҙылған,
сикләүһеҙ ҡулланыуҙа булған ирекле интернет энциклопедия. Донъя күләмендә
тупланған барлыҡ ғилемде һәр халыҡтың туған телендә ирекле ҡулланыуға сығарыу
урыны. http://www.wikipedia.org/ интернет-сайтында урынлашҡан. Һәр тел бүлеге үҙ
аллы проект, айырым URL адреслы. Башҡорт телендәге бүлек http://ba.wikipedia.org
адресында.

Википедия 2001 йылдың 10 ғинуарында Нупедия (Nupedia) исеме менән донъяға килә,
15 ғинуарҙа Википедияның беренсе версияһы уҡыу өсөн асыла. Уға Джимми Уэльс
(Jimmy Wales) менән Лари Сэнгер (Larry Sanger) нигеҙ һалған. Википедия
проектының рәсми хужаһы булып донъя күләмендә эшмәкәрлек алып барған Викимедиа
фонды исемле ижтимағи ойошма иҫәпләнә. Ул ойошма АҠШ-тың Калифорния штатындағы
Сан-Франциско ҡалаһында теркәлгән. Фондтың 19 илдә, шул иҫәптән Рәсәйҙә,
урындағы үҙ аллы бүлексәләре бар. Был ижтимағи ойошма Википедия проектының
эшмәкәрлеген техник яҡтан ғына ҡурсалай. Башҡа төр йүнәлештәге эшмәкәрлеккә фонд
ҡыҫылмай һәм үҙ сәйәсәте менән баҫым яһамай. Википедияның эстәлеге ирекле һәм
уға бөтә донъя кешеләре хужа булып тора. Википедия эсендә алып барылған
эшмәкәрлеккә ҡулланыусылар үҙ аллы идара итә.

Википедия әлеге көндә донъя халыҡтарының 285 телендә алып барыла. Уны төҙөүҙә 38
миллионға яҡын теркәлгән һәм иҫәпһеҙ теркәлмәгән ирекмән ҡатнаша. Бөтә тел
бүлектәрендә 23 миллиондан ашыу мәҡәлә бар. Иң күбеһе инглиз телендә — 4
миллиондан, унан ҡала немец, француз һәм нидерланд телдәрендә берәр миллиондан
ашыу мәҡәлә бар. Урыҫ телендәге бүлек иң ҙур күләмле ун тел бүлек исемлегендә,
ундағы мәҡәлә һаны бер миллиондан артты.

Википедияның башҡорт теле бүлегендә «Башҡортостан» исемле беренсе мәҡәлә 2005
йылдың 16 апрелендә аноним автор тарафынан яҙылған. Был көн Башҡорт
Википедияһының тыуған көнө тип иҫәпләнә. Шул ваҡыттан алып ете меңгә яҡын
ҡатнашыусы теркәлгән, һуңғы утыҙ көндә 50-нән ашыу теркәлгән мөхәррир бер һәм
унан күберәк өҫтәмә индергән. Википедияның башҡорт теле бүлегендә әлеге ваҡытта
37 666 мәҡәлә бар. Һуңғы йылда бүлектә мәҡәләләр һанының һәм уларҙы тулыландырыу
күрһәткесенең әүҙем үҫеше күҙәтелә.

Википедияла һәр телдәге бүлек өсөн мотлаҡ булған төп биш ҡағиҙә бар. Башҡа
ҡағиҙә-тәртиптәр Википедияла ҡатнашыусылар тарафынан ирекле рәүештә ҡабул
ителгән, һәм һәр телдәге бүлек өсөн үҙенсәлекле.

Википедия ике һүҙҙән барлыҡҡа килгән: Вики тигән гавай һүҙе тиҙ тигәнде аңлата,
ә икенсе өлөшө -энциклопедия тигән һүҙҙең ҡыҫҡартмаһы. Был проектта мәғлүмәт
энциклопедия ҡанундарына ярашлы яҙылырға тейеш. Был шарт Википедияның бөтә тел
бүлексәләре өсөн мотлаҡ булған биш ҡағиҙәнең беренсеһе.

Теләге булған һәр бер кеше Википедия мәғлүмәтен тулыландыра һәм камиллаштыра,
әлегә тиклем булмаған яңы мәғлүмәт өҫтәй ала. Википедия йөкмәткеһен
камиллаштырғанда мәғлүмәткә ҡарата рыяһыҙ, объектив булыу шарт. Был иһә
Википедияның бөтә тел бүлексәләре өсөн мотлаҡ булған икенсе төп ҡағиҙә.

Википедиялағы мәғлүмәт һәр кеше тарафынан ирекле ҡулланыла, таратыла һәм
камиллаштырыла ала, шуға күрә мәҡәләләрҙең тәғәйен авторы юк. Мәҡәләгә ниндәйҙер
үҙгәреш индергән һәр ҡулланыусы уның авторы (авторҙашы-?) булып иҫәпләнә.
Мәҡәләләр даими рәүештә тулыландырылып, камиллаштырылып торғанлыҡтан, тәғәйен
бер автор яҙған мәғлүмәттең һүҙмә-һүҙ күсермәһен ҡуйырға ярамай. Шул уҡ ваҡытта,
авторҙың эшенә һылтанма йәки иҫкәрмә яһап, Википедияға яңы йөкмәтке өҫтәргә
мөмкин. Авторлыҡ хоҡуҡтарына эйә әҫәрҙәр, мәҡәләләр һәм өҙөмтәләр өсөн айырым
Викикитапхана һәм Викиөҙөмтә исемле проекттар бар. Мәҡәләләр яҙғанда авторлыҡ
хоҡуҡтарын боҙмағыҙ — был Википедияның төп биш ҡағиҙәһенең өсөнсөһө.

Ҡағиҙәләрҙе белмәйенсә Википедияны ҡулланған кешеләрҙең ҡылығын тик яҡшы ниәт
менән эшләнгән тип уйларға кәрәк. Ниндәйҙер хата киткән булһа, йә ул хаталар
ҡабатланһа, Википедия ҡағиҙәләрен белмәгән ҡулланыусыға итәғәтле генә итеп
уларҙы аңлатып бирергә, өйрәтергә кәрәк. «Бер-берегеҙҙе ихтирам итегеҙ,
иғтибарлы булығыҙ» тип өндәй Википедияның дүртенсе төп ҡағиҙәһе.

Һәм һуңғы бишенсе ҡағиҙә: Тәҡдим ителгән мотлаҡ дүрт ҡағиҙәнән башҡа ҡәтғи
ҡағиҙәләр юҡ. Ҡалған барлыҡ ҡағиҙәләр үҙгәртелә һәм камиллаштырыла ала. Был эштә
һәр кеше үҙ тәҡдимен индереп, йәмәғәтселеккә мөрәжәғәт итһен. Яңы мәҡәләләр
яҙырға, булғандарын камиллаштырырға тартынмағыҙ — Википедияла һәр кем тигеҙ
хоҡуҡлы.

Лари Сэнгер һәм Джимми Уэльс Википедияға нигеҙ һалыусылар. 2001 йылдың 15
ғинуарында Википедия ғәмәлгә индерелгән. Ул www.wikipedia.com адресында инглиз
телендәге баҫма кеүек башланып киткән.

2001 йылдың аҙағында википедия 18 телдәге 20 000 биткә тиклем үҫешкән. 2002 йыл
аҙағында 26 телдә, 2003 йыл аҙағында 46 телдә, һәм 2004 йыл аҙағында 161 телдә
яҙылған булған. 2009 йылдың август айында инглиз Википедияһында 3 миллион мәҡәлә
иҫәпләнгән.



https://ba.wikipedia.org/wiki/%D0%9D%D3%99%D1%81%D0%B8%D0%B1%D0%B0%D1%88

Нәсибаш (урыҫ. Насибаш) — Башҡортостандың Салауат районындағы ауыл Советы үҙәге.
2010 йылдың 14 октябренә ҡарата халыҡ һаны 951 кеше. Почта индексы — 452496,
ОКАТО коды — 80247850001.

Нәсибаш ауылының килеп сығышын төрлөсә иҫбатлайҙар. Нәсибаш — райо­ндың иң
боронғо ауылдарының береһе, уға 1759 йылда нигеҙ һалынған. Нисе йылғаһының
башында урынлашҡанлыҡтан, исеме шунан килә: «Нисе башы» тип аталып, артабан
Нәсибашҡа әйләнгән, тип яҙылған Ә. Әсфәндийәров хеҙмәтендә.

Әммә күрше башҡорт ауылдарында элегерәк был ауылды Миҫебаш тип йөрөтәләр ине.
Миҫе йылғаһы текә ярҙар аҫтынан сыҡҡан үтә күренмәле һалҡын шишмәләр
ҡушылдығынан барлыҡҡа килгән. Күрше Ҡаратаулынан ике саҡрымда мөһабәт ҡая тау
бар - Миҫе тауы. Миҫе ҡаяһы, Миҫе мәмерйәһе, Миҫе йылғаһы бар. Күренеп тора, был
- башҡорт атамалары. Миҫе башында ултырған ауыл Миҫебаш булыр урынға, ниңәлер,
Нәсибаш булып киткән.

Татарстанда асылған сайтта Нәсибаш ауылына Елизавета Петровна заманында уҡ
(1709—1762) нигеҙ һалынған, тиелә. Беренсе булып хеҙмәтле (служилые) мишәрҙәр,
керҙәш-крәҫтиәндәр күсеп килгән. Улар батша ғали йәнәптәре бойороғо менән Себер
тракты буйында ауылдар һалып, мөһим хужалыҡ-стратегик юлды һаҡларға: уны
хеҙмәтләндерергә, үтеп барыусы дәүләт чиновниктарын, күсерелә торған ҡаҙна
мөлкәтен ылау менән тәьмин итергә тейеш булған. Бер ыңғай башҡорт ихтилалдары
буйынса мәғлүмәт еткереү ҙә күҙ уңында тотолғандыр.

Паллас, мишәрҙәр бында 1770 йылда Өфө йылғаһы буйындағы Елдәк ҡәлғәһенән күсеп
килгәндәр, тип яҙған. Ерҙе Ҡаратаулы ырыуы башҡорттарынан йылына һәр йорттан 20
тин менән ҡортомға алғандар. 1803, 1808 йылдарҙа яңы күсеп килгән мишәрҙәрҙең
Ҡаратаулы ерҙәренә керҙәш хоҡуғында индерелеүе тураһында килешеүҙәргә ҡул
ҡуйылған.

Ҡара тупраҡлы ер ныҡ һөрөлгән. Сәсеү әйләнеше өс баҫыулы, ҡалдаулы; ашлама бик
аҙ ҡулланыла, халыҡ, ашламаның файҙаһы юҡ, тип иҫәпләй. Һабан менән һөрәләр, биш
йортта һуҡҡыс һәм елгәргестәр бар. Башлыса арыш, һоло һәм бойҙай сәселә; 9
боттан 70 бот арыш уңышы, 13 боттан 50 бот бойҙай уңышы алына. Көтөүлек өсөн 400
дисәтинә, 130 дисәтинә бесәнлек өсөн ҡулланыла. (Халыҡ уңыш кимәлен статистарға
күрһәтергә теләмәгән). Бесәнлектәр тигеҙ урында .

Сауҡалыҡтар артында, өс яҡтан, көньяҡтан, көнбайыштан, төньяҡтан, Өфө яҫы
таулығының имән менән аралаш ҡарағай һәм шыршы урманы. Көнбайышта утын өсөн
тотонолған урман, көнсығышта һәм көньяҡтағы йырын-үҙәндәрҙә - ҡыуаҡлыҡтар. Утын
ағастары 50 дисәтинәлә, йәш ағаслыҡ 200 дисәтинәлә, 100 дисәтинәлә ҡыуаҡлыҡ
урынлашҡан. Урманды, һайлап ҡына, һаҡсыл ҡулланалар. Ҡайын утынының сажины
(2,134 м) - 45-50 тин, уҫаҡ, ҡарағайҙың - 40 тин. Халыҡ ерҙәрен ҡортомға бирә.
Ҡайһы бер кешеләр заводта эшләй, көнлөк эш хаҡы - 30 тин. Нәсибаш халҡы Йүрүҙән
һәм Ҡатау баҙарҙарында сауҙагәрҙәргә ашлыҡ һата.

Атһыҙ, ерһеҙ крәҫтиәндәр миҙгелле эшкә ялланып ҡына ғаиләһен ашата алмаған,
ҡышҡа табан ир-аттар Көньяҡ Уралдың заводтарына эшкә сығып киткән. Ошо ваҡыт бер
аҙ эш хаҡы ғына түгел, Урал заводтарындағы эксплуатацияланған эшселәрҙең
азатлығы, ғәҙеллек өсөн көрәшеүсе большевиктар тураһында хәбәрҙәр алып ҡайталар.
Эшселәр менән даими аралашыу Нәсибаш һәм тирә-яҡ ауыл крәҫтиәндәренең аңын
революция юҫығына бора.

Ләкин дошмандар 1918 йылдың июнендә фетнә күтәрә. Улус үҙәген баҫып алалар,
большевиктарға, ҡыҙыл дружинниктарға, улус Советы һәм волревком активистарына
һунар ойошторола. Фетнәселәр ярты ауылды яндыра. Йөҙҙән ашыу ғаилә йортһоҙ-өйһөҙ
тороп ҡала.

1930 йылда Нәсибаш халҡы азатлыҡ көрәшселәренең кәүҙәләрен туғандар ҡәберлегенә
күсереп күмде (Нәсибаш мәҙәниәт һарайы алдындағы һәйкәл).

26-сы дивизияһының 1-се һәм 2-се бригадаларының 1919 йылдың июнь-июлендәге ҡыйыу
рейды менән ҡыҙыл командир латыш милләтле Генрих Христофор улы Эйхе етәкселек
иткән. Тухачевскийҙың ниәтен тормошҡа ашырып, Эйхе етәкселегендәге бригадалар
тау йылғаһы Йүрүҙән тарлауығы буйлап йәшерен форсированный марш менән өс
тәүлектә (27 июндән 1 июлгә тиклем) 120 км ара үткән. Аҡтарҙың 12-се Урал
уҡсылар дивизияһына көтмәгәндә һөжүм итеп, Эйхе ғәскәре Өфө губернаһы Златоуст
өйәҙе Ахун һәм Монай ауылдары эргәһендә торған 45-се Себер уҡсылар полкына
юғалтыуҙар килтерә. Ҡалған көндәрҙә 26-сы дивизия бригадалары Өфө өйәҙе сиктәре
буйлап, Ахун а.- Нәсибаш а.- Кропачево ст. өсмөйөшөндә , әүҙем оборона менән
аҡтарҙың 4-се Өфө һәм 12-се Урал уҡсылар дивизияларының айырым частары хәрәкәтен
тотҡарлай алған. Эйхе Яхъя разъезы йүнәлешендә һөжүм яһарға ҡарар иткәс,
бәрелештәрҙә һынылышлы мәл барлыҡҡа килә. 6 июлгә Уралдағы сәнәғәт зонаһына юлды
ҡаплап нығынған Колчактың Көнбайыш армияһының 1-се Иҙел корпусы көстәре
Әшә-Балашов (хәҙерге Баҡал ҡалаһы) бейеклектәренән сигенә башлаған.

1919 йылдың июль башында Нәсибаш ауылы легендар 26-сы дивизияһы полктарының
Колчак аҡ гвардияһы менән 4 көн буйы барған ҡанлы бәрелеше үҙәгенә әйләнгән. Тик
1919 йылдың 4 июлендә генә Нәсибаш улусы аҡтарҙан тулыһынса азат ителгән.

Шулай итеп, 26-сы уҡсылар дивизияһының 1919 йыл йәйендәге рейды аҡтарҙың
Көнбайыш армияһы оборона сиген уңышлы ҡыйратты. Хәҙерге замандың күп кенә
тикшереү эштәрендә был рейд «хәрби хәйлә»нең фәһемле бер өлгөһө тип аңлатыла.

Октябрь революцияһынан һуң, 1920 йылда, 303 йортта 1489 мишәр йәшәгән. .
Хужалыҡтарҙың кәмеүен Граждандар һуғышы йылдарындағы ҡыйралыш менән аңлатын
булалыр.

Был уҡытыусылар, арыу-талыу белмәйсә, ашарын онотоп, тормош уңайһыҙлыҡтарына
зарланмай, ҙур тырышлыҡ һалып, һуғыштан һуңғы ауырлыҡтарға ҡаршы тороп,
уҡыусыларҙың белемен күтәреү өҫтөндә эшләнеләр .

Ауыл яңыра, күркәмләнә. Район үҙәгенә яҡын урынлашҡанға, бында йәшәргә
теләүселәр йылдан-йыл арта. Ҡарауһыҙ, емерек йорттар юҡ, ата-бабаларының нигеҙен
яңыртып, өй һалып йәшәүсе ғаиләләр күп. Күптәр мейес яғып көн күрергә
күнеккәнгә, ауылды газ менән тәьмин итеү һүлпән бара. Бөгөн барыһы 90 йортҡа
«зәңгәр яғыулыҡ» ингән. Шулай уҡ киләсәктә газ керетергә теләүселәр ҙә етерлек.
Улар ғариза яҙып ҡуйған. Халыҡтың 70 проценты һыу селтәре менән ҡуллана, 120
ғаиләнең үҙҙәренең скважинаһы бар. 2014 йылда урамдарҙы яҡтыртыу эштәре
тамамланған. Ауылда барыһы 84 фонарь яна, төнөн бар урамдар ҙа яҡтыртыла. Күптән
түгел бында уйын майҙансығы һатып алып, балалар баҡсаһы эргәһенә
урынлаштырылған. Ауылда Еңеү көнөнә обелиск яңыртылған, сүплек, зыярат
таҙартылған. Нәсибашта экологик акциялар, шәмбе өмәләре даими үткәрелә. Ауыл
клубында ойошторолған кисәләргә, байрамдарға халыҡ ҙур теләк менән йөрөй.

Бөтә Рәсәй һәм Бөтә Союз халыҡ иҫәбе алыу мәғлүмәттәре буйынса халыҡ һаны (кеше)

Халыҡ һаны буйынса аңлатма төрлө йылдарҙа иҫәп алыу тәртибенең айырмалығы булыу
сәбәпле халыҡ һанының үҙенсәлегенә иғтибар итегеҙ.

Мәмерйә ғәләмәт ҙур. Уға инеүе лә ҡыйын. Тәрән соҡорға төшөр кәрәк. Борон унда
уҫаҡ олонона йәбешеп төшкәндәр. Мәмерйә дүрт километрға тармаҡланып һуҙыла,
залдары, бик күп коридорҙары бар. Бер ерҙә - таш өҫтәл, эргәһендә ултырғыстар
бар, улары ла таштан. Был мәмерйәгә тотош армия йәшеренһә лә, һыя алырлыҡ. Һыу
аҫты буйлап мәмерйәнән сығыу юлы бар, уныһы - Йүрүҙәнгә Миҫе йылғаһы ҡойған
ерҙә..."

Нәсибаш // Башҡорт энциклопедияһы — Өфө: «Башҡорт энциклопедияһы» ғилми-нәшриәт
комплексы, 2013. — ISBN 978-5-88185-143-9.



https://ba.wikipedia.org/wiki/%D0%91%D0%B0%D1%88%D2%A1%D0%BE%D1%80%D1%82_%D1%82%D0%B5%D0%BB%D0%B5

Башҡорт теле (башҡорт теле (мәғл.) [bɑʂ.ˌqʊ̞rt.tɪ̞ˈlɪ̞]) — төрки тел, башҡорт
халҡының теле. Алтай телдәренең төрки тармағы ҡыпсаҡ төркөмөнөң волга
буйы-ҡыпсаҡ төркөмсәһенә ҡарай. Төп диалекттары: көнсығыш, төньяҡ-көнбайыш һәм
көньяҡ.

Башҡорт теле Башҡортостан Республикаһының дәүләт теле булып тора. Уның дәүләт
теле булараҡ (урыҫ теле менән бер рәттән) юридик статусы тәү башлап Башревкомдың
1920 йылдың 24 мартындағы положениеһы менән билдәләнә. Хәҙерге осорҙа был
положение тәғлимәттәре Башҡортостан Республикаһы Конституцияһында нығытылған.

Башҡорт теле башланғыс һәм урта мәктәптә уҡыу-уҡытыу сараһы һәм өйрәнеү предметы
булып тора, юғары уҡыу йорттарында гуманитар предметтарҙы уҡытыу сараһы итеп
файҙаланыла һәм предмет булараҡ өйрәнелә. Башҡорт телендә уҡыу әсбаптары, нәфис
һәм публицистик әҙәбиәт нәшер ителә, гәзит һәм журналдар сыға, телевидение һәм
радио тапшырыуҙары алып барыла, театрҙар эшләй. Рәсәй Фәндәр академияһы Өфө
фәнни үҙәгенең Тарих, тел һәм әҙәбиәт институты, Башҡортостан Республикаһы
Фәндәр академияһының гуманитар фәндәр бүлексәһе, Башҡорт дәүләт университетының
башҡорт филологияһы һәм журналистика факультеты, М. Аҡмулла исемендәге Башҡорт
дәүләт педагогия университетының башҡорт филологияһы факультеты телде ғилми
өйрәнеү үҙәктәре булып тора.

Донъяла башҡорт телендә 1,2 млн кеше һөйләшә. 2010 йылғы Бөтә Рәсәй халыҡ иҫәбен
алыу мәғлүмәттәре буйынса, Рәсәйҙә башҡорт телен 1 152 404 кеше белә, улар
араһында: 977 484 башҡорт, 131 950 татар, 20 258 урыҫ, 6 276 сыуаш, 3 211 мари,
1 953 ҡаҙаҡ, 1 630 удмурт, 1 279 үзбәк һәм 8 363 башҡа милләт кешеһе.

Башҡортостанда, Силәбе, Ырымбур, Төмән, Свердловск, Ҡурған, Һамар, Һарытау
өлкәләрендә, Пермь крайында, Татарстанда, Удмурт Республикаһында һ. б. таралған.

Башҡорт теле 2009 йылда, ЮНЕСКО тарафынан сығарылған «Донъяның хәүеф аҫтында
булған телдәре атласы»на индерелеп, «көсһөҙ» статусы алғайны — «балаларҙың
күпселеге үҙ телендә һөйләшә, әммә уны ҡулланыу даирәһе сикләнеүе ихтимал
(мәҫәлән, бары тик көнкүрештә генә)».

Башҡорт теле ҡыпсаҡ төркөмөнә ҡараһа ла, уның болғар (сыуаш теле диалекттары),
уғыҙ (төрөкмән теле, төрөк теленең диалекттары) һәм себер (алтай, тыва, хакас,
яҡут, боронғо төрки ҡомартҡылары теле) телдәренә хас үҙенсәлектәре бар. Башҡорт
теленең апеллятив лексикаһында ротацизмлы һәм ламбдацизмлы һүҙҙәрҙән ҙур ҡатлам
булыуы башҡорт теленең формалашыуында болғар компонентының әһәмиәте тураһындағы
гипотезаның нигеҙенә ятты. А. В. Дыбоға ярашлы, башҡорт теле бер нисә тапҡыр
ҡыпсаҡлаштырыуға дусар булған уғыҙ телдәренә инә.

Башҡорт теленең ҡайһы бер үҙенсәлекле айырмалыҡтары иран, фин-уғыр, монгол,
тунгус-манжур һәм славян телдәре менән үҙ-ара тәьҫир итешеү һөҙөмтәһе булып
тора. Башҡорттар ислам динен ҡабул иткәндән һуң башҡорт теле башҡа телдәрҙең
һиҙелерлек йоғонтоһо аҫтына эләгә: ғәрәп һәм фарсы һүҙҙәренең күпләп инеүе
телдең лексик һәм фонетик структураһын үҙгәртә. ХХ быуатта башҡорт-урыҫ ике
теллелеге киңәйеү сәбәпле, телдең фонетикаһына яңы үҙгәрештәр инә.

1918 йылдың ғинуарында Башҡорт Хөкүмәте автономиялы идаралыҡ тураһындағы
положение проектының айырым параграфында эске автономиялы идаралыҡта һәм судта
башҡорт теле рәсми тел булыуын билдәләй. 1920 йылдың 24 мартында Башревком
Башҡорт АССР-ы территорияһында башҡорт теленең дәүләт статусы тураһындағы
положениены хуплай. Был ҡарар нигеҙендә Ревком пленумы 1920 йылдың 28 мартында
республика биләмәһендә башҡорт һәм урыҫ телдәрен дәүләт телдәре итеп иғлан итә.

1921 йылдың 27 июнендә РКП (б)-ның Башҡортостан өлкә комитеты ҡабул иткән
резолюцияла башҡорт телен дәүләт теле тип таныу һәм бөтә уҡыу һәм хәрби-уҡыу
йорттарына башҡорт телен мотлаҡ уҡытыуҙы индереү тураһында әйтелә. 1921 йылдың 1
— 4 июлендә Советтарҙың II Бөтөн башҡорт съезы була, ул башҡорт теленең
республика территорияһында тулы хоҡуҡлы дәүләт теле булыуы тураһында иғлан итә.
БашҮБК ҡарарына ярашлы, бөтә хөкүмәт декреттары һәм бойороҡтары ике дәүләт
телендә (башҡорт һәм урыҫ) сығарылырға тейеш була.

Башҡорт АССР-ының 1925 йылғы Конституцияһына ярашлы, «Башҡорт АССР-ында башҡорт
һәм урыҫ телдәре рәсми тел булып тора».

Башҡорт әҙәби теле — башҡорт теленең бер төрө, уның үҙенең барлыҡҡа килеү тарихы
бар һәм ул үҫештән туҡтамай, айырым билдәләргә (яҙмала нығытылғанлыҡ,
тотороҡлолоҡ, эшкәртелгәнлек, диалекттарҙан өҫтөн торғанлыҡ, универсаллек,
үҙ-ара бәйләнгән стиль тармаҡтарына эйәлек, нормалаштырылғанлыҡ һ.б.) эйә булған
күп һанлы һәм күп төрлө текстарҙа кәүҙәләнә. Ул йәмғиәт тормошоноң төрлө
өлкәләрендә телдән һәм яҙма аралашыу сараһы булып тора.

Борондан башҡорттар әҙәби төрки теленең төбәк варианты — Урал-Волга буйы төрки
теле менән файҙаланған. XVI—XVIII быуаттарҙа Урал-Волга буйы төрки телендә
ҡыпсаҡ элементтары һәм русизмдар арта, ә XIX быуатта әҙәби телгә башҡорттарҙың
һөйләш теле көслө йоғонто яһай. XX быуат башында стандартлаштырылған тәбиғәтле
һәм диалекттарҙан өҫтөн торған хәҙерге әҙәби башҡорт теле формалаша. Хәҙерге
әҙәби тел нигеҙҙә башҡорт теленең көньяҡ диалектының фонетик үҙенсәлектәрен
сағылдыра, ләкин көнсығыш диалекттың төп лексикаһы менән ҡайһы бер үҙенсәлекле
һыҙаттарын да үҙләштергән.

Хәҙерге башҡорт әҙәби теле XX быуат башында Урал-Волга буйы төрки теленең
боронғо яҙма традициялары менән халыҡсан һөйләш теле һәм фольклор теле
ҡатнашмаһы нигеҙендә хасил була.

1921 йылдың 9 апрелендә башҡорт әҙәби теленең нигеҙе итеп ҡыуаҡан диалекты
раҫлана, был һайлау һөйләштең татар теленән мөмкин тиклем алыҫ булырға
тейешлегенә нигеҙләнә. 1921 йылдың декабрендә яңы алфавит буйынса I Бөтөн
башҡорт конференцияһында әҙәби телдең ниндәй диалектҡа нигеҙләнергә тейешлеге
тураһындағы мәсьәлә ҡарала, башҡорт теленең нормаһы итеп ҡыуаҡан диалектын таныу
кәрәклеге хаҡында доклад тыңлана.

1922 йылда алфавит һәм башҡорт әҙәби теленең орфографияһын төҙөү буйынса махсус
комиссия ойошторола, уның составына төрлө ваҡытта С. Уфалы, Ш. Хоҙайбирҙин, Г.
Шонаси, С. Рәмиев, Х. Кәримов, Ш. Манатов, Д. Юлтый инә. 1923 йылдың 18
февралендә БАССР Халыҡ Комиссарҙары Советы декретына ярашлы Башҡорт телен
ғәмәлләштереү буйынса үҙәк комиссия ойошторола, ул әҙәби телде булдырыу
мәсьәләһе менән дә шөғөлләнә, Ш. Ә. Хоҙайбирҙин уның етәксеһе була. Ш. Ә.
Хоҙайбирҙин үҙе әҙәби норма итеп юрматы диалектын таныу яҡлы була.

1923 йылдың 27 февралендә БАССР ХКС-ы (СНК) "Улус һәм ауыл күләмендәге дәүләт
һәм хосуси-хоҡуҡ учреждениеларында башҡорт телен индереү буйынса инструкция"ны
раҫлай. 1923 йылдың декабрендә ғәрәп графикаһындағы яңы башҡорт яҙмаһы ҡабул
ителә. 1924 йылда Яңы башҡорт алфавитының башҡорт үҙәк комитеты ойошторола.

1923 йылдың 17 декабрендә Башҡорт АССР-ы ХКС-ы (СНК) эргәһендәге Ш. Х. Сөнчәләй
етәкселегендәге Академик үҙәк башҡорт әҙәби теленә нигеҙ итеп ҡыуаҡан һөйләшен
алыу тураһында ҡарар ҡабул итә. Ләкин 1924 йылдың 20 февралендә Башҡортостан
Мәғариф халыҡ комиссариаты «Башҡорттарҙың әҙәби теле тураһында» ҡарар сығара,
уға ярашлы, «Башҡортостандың бөтә төрки халҡына аңлайышлы булырлыҡ итеп»
эшкәртеү маҡсаты менән «терәк диалект итеп юрматы диалекты һайлана». Был ҡарарға
ҡаршылыҡ күрһәтеү ниәтенән ҡайһы бер гәзиттәр тик ҡыуаҡан диалектында нәшер
ителә башлай. Был осорҙа бер улустарҙа һәм кантондарҙа тик ҡыуаҡан һөйләшен,
икенселәрендә юрматы һөйләшен генә ҡулланалар. Һөҙөмтәлә башҡорт әҙәби телен ике
диалект — ҡыуаҡан һәм юрматы диалекттары нигеҙендә сығарырға хәл итәләр.

1924 йылдың 2 мартында Башҡортостан Мәғариф халыҡ комиссариатының Академик үҙәге
эргәһендәге комиссия ултырышында ҡыуаҡан диалектынан әҙәби телгә дүрт
варианттағы -ҙaр/-ҙәр, -тар/-тэр, -дар/-дәр, -лар/-ләр күплек ялғауҙарын, ә
юрматы диалектынан -лык/-лек, -ла/-лә һ.б. һүҙ яһау аффикстарын индерергә хәл
ителә. Ошо ҡарар сыҡҡандан һуң әҙәби телгә был диалекттарҙың икеһенән дә һүҙҙәр
һәм һүҙбәйләнештәр алына башлай. Ҡайһы бер осраҡтарҙа буталсыҡлыҡҡа юл ҡуймау
мөмкинлеге асыла, мәҫәлән, аттар (ат+тар) һәм аттар (ул атлар) тигәндә
аңлашылмаусанлыҡтан ҡотолоу өсөн беренсеһен аттар, икенсеһен атлар тип алырға
хәл ителә. Төньяҡ-көнбайыш башҡорттары, уларҙың теле әҙәби телдән башҡа
диалекттарға ҡарағанда нығыраҡ айырылғанлыҡтан, татар телен файҙаланыуҙы өҫтөн
күрә.

1930—1950 йылдарҙа әҙәби тел йылдам үҫә һәм уның төп функциональ стилдәре
нығына, 1950-се йылдарҙан хәҙерге башҡорт әҙәби теленең нормативтары
тотороҡланыуы билдәләнә.

Х быуат башында Ибн Фаҙлан башҡорттарҙы төрки телле халыҡтар иҫәбенә индерә.
Мәхмүт әл-Ҡашғари «Диуану лөғәт әт-төрк» тигән энциклопедик хеҙмәтендә
(1073/1074 гг.) «төрки телдәрҙең үҙенсәлектәре тураһында» рубрикаһында
башҡорттарҙы егерме «төп» төрки халыҡ иҫәбенә индерә. «Ә башҡорттарҙың теле, —
тип яҙа ул, — ҡыпсаҡ, уғыҙ, ҡырғыҙ һәм башҡаларға бик яҡын, йәғни төрки».

Швед тикшеренеүсеһе Ф. И. Страленберг үҙенең 1730 йылда немец телендә
Стокгольмда сыҡҡан «Ярымтөн-көнсығыш Европа һәм Азияның тарихи һәм географик
тауисирламаһы» китабында 32 телдән алынған мәғлүмәт менән бер рәттән башҡорт
теленән миҫалдар килтерә һәм башҡорт, ҡырым, ҡырғыҙ, үзбәк һәм төркмән татарҙары
телдәре берҙәм диалект тәшкил итә тип билдәләп үтә. Башҡорт теле буйынса
мәғлүмәттәрҙе шулай уҡ И. Г. Георги, И. И. Лепёхин һәм П. И. Рычков яҙып
ҡалдыралар.

Миндийәр Биксуриндың «Һүҙҙәрҙең башҡорт теленә тәржемәһе» тигән ҡулъяҙмаһы
башҡорт теленең тәүге һүҙлеге тип һанала, ул 1781 йылда төҙөлгән. М. Биксурин,
Д. Н. Соколов һәм П. Учадамцев менән төҙөлгән бер нисә ҡулъяҙма һүҙлек П. С.
Палластың «Батша ярҙамсыһы тарафынан йыйылған бөтә телдәр һәм һөйләштәрҙең
сағыштырма һүҙлектәре» (урыҫ. «Сравнительные словари всех языков и наречий,
собранные десницей Всевысочайшей особы императрицы Екатерины II»;
Санкт-Петербург, 1787—1789) китабына ингән.

1842 йылда М. И. Ивановтың «Татарская грамматика»һы һәм «Татарская хрестоматия»
әҙәби йыйынтығы (һүҙлекһеҙ) донъя күрә. Иванов йәнле һөйләш телен әҙәби китап
теленән айырып ҡарай, мәҫәлән, уның хрестоматияһы ике өлөштән тора: беренсе
өлөшөндә — татарҙарҙың, башҡорттарҙың һәм ҡаҙаҡтарҙың йәнле һөйләш өлгөләре;
икенсе өлөшө китап теле өлгөләренән тора.

1859 һәм 1869 йылдарҙа М. М. Биксуриндың «Начальное руководство к изучению
арабского, персидского и татарского языков с наречиями бухарцев, башкир,
киргизов ..» тигән хеҙмәте баҫылып сыға. Ҡулланмала ғәрәп, фарсы һәм татар
телдәрендәге яҙмаларҙы уҡыуҙың төп ҡағиҙәләре бирелә. Татар (йәғни төрки) теленә
Мирсәлих Биксурин, М. Иванов һәм С. Күкләшев кеүек үк, ырымбур татар, башҡорт
һәм ҡаҙаҡ «һөйләштәрен» индерә һәм уҡыр өсөн уларҙан миҫалдар килтерә. Башҡорт
өлгөһө итеп «Батыр бадшаның хикәйәте» бирелә, ул тәү башлап ғәрәп графикаһында
М. И. Ивановтың хрестоматияһында донъя күрә.

1859 йылда С. Б. Күкләшевтең «Диван-и хикәйәт-и татар» тигән китабы баҫыла. Баш
һүҙендә автор былай тип яҙа: «Төрөк һәм татар ҡәбиләләре һөйләшкән һәм яҙған
бөтә телдәр „төрки, төрки тел“ тигән дөйөм атама аҫтында билдәле». «Төрки тел»,
С. Күкләшев буйынса, өс айырым төркөмдән — төрөк, сығатай һәм татар
төркөмдәренән тора. Күкләшев һуңғыһына татар, ҡаҙаҡ (ҡырғыҙ), башҡорт, нуғай,
ҡумыҡ, ҡарасәй (ҡорағай), ҡарағалпаҡ һәм мишәр һөйләштәрен индерә.

1892 йылда башҡорттар өсөн урыҫ алфавиты нигеҙендә беренсе әлифба нәшер ителә,
артабан ул 1898 һәм 1908 йылдарҙа ҡабат баҫыла. XIX—XX быуаттар сигендә шулай уҡ
В. В. Катаринскийҙың («Краткий русско-башкирский словарь», 1893;
«Башкирско-русский словарь», 1899), А. Г. Бессоновтың («Букварь для башкир»,
1907), Н. Ф. Катановтың («Азбука для башкирского языка»), М. А. Ҡулаевтың «Өн
әйтелеше нигеҙҙәре һәм башҡорттар өсөн әлифба» («Основы звукоподражания и азбука
для башкир», 1912) һәм башҡа хеҙмәттәр баҫылып сыға.

Башҡорт ҡәбиләләре әүәлге замандарҙа боронғо төрки рун яҙмаһын ҡулланған. Ислам
ҡабул иткәндән һуң (X быуатта башланып, бер нисә быуат дауам итә) башҡорттар
ғәрәп яҙмаһын ҡуллана. Был яҙма нигеҙендә төрки тигән яҙма-әҙәби тел һәм уның
урал-волга буйы төрки теле (иҫке төрки) тигән төбәк варианты хасил була, уны
XIII быуаттан XX быуатҡа тиклем ҡулланалар.

XIX быуат уртаһынан алып милли башҡорт яҙмаһы формалаша, уның әүҙем дәүере
1917—1923 йылдарға тура килә. 1923 йылда ғәрәп яҙмаһы нигеҙендә барлыҡҡа килгән
алфавит раҫлана. 1929 йылда латиницалағы башҡорт алфавиты (яңалиф) барлыҡҡа
килә. 1940 йылда кириллица нигеҙендәге алфавит индерелә. Башҡорт теленең хәҙерге
заман алфавиты 42 хәрефтән тора. Урыҫ теле менән уртаҡ 33 хәрефтән башҡа башҡорт
телендә булған өндәрҙе билдәләү өсөн йәнә 9 махсус хәреф ҡабул ителгән.

Алфавит кириллицала нигеҙләнгән, 9 өҫтәмә символ махсус өндәрҙе белдерә: тел
арты шартлаулы Ғғ [ɢ], Ҡҡ [q], теш араһы ышҡыулы Ҙҙ [ð], Ҫҫ [θ], аңҡау танау Ңң
[ŋ], фарингаль Һһ [h]; алғы рәт нәҙек һуҙынҡылары: асыҡ Әә [æ], иренләшкән Өө
[ø], Үү [ʏ].

Башҡорт теле лексикаһы ярайһы уҡ консерватив. Сағыштырма тикшеренеүҙәр
күрһәтеүенсә, хәҙерге башҡорт теле б.э.т. VI—VIII бб. боронғо төрки рун
ҡомартҡылары лексикаһының 95 %-ҡаса өлөшөн һаҡлай.

Айырыуса татар теле яҡын, ул фонетик һәм грамматик, бер аҙ лексик үҙенсәлектәр
менән айырыла.

Башҡортостан Республикаһының төньяҡ-көнбайыш райондарында, Татарстандың, Пермь
крайының һәм Удмуртияның айырым райондарында таралған.

Башҡортостандың үҙәк һәм көньяҡ райондарында, Ырымбур, Һарытау һәм Һамар
өлкәләрендә таралған.

Башҡорт телендә китаптар баҫыусы иң ҙур нәшриәт — «Китап» нәшриәте (совет
осоронда — «Башҡортостан китап нәшриәте»). Башҡорт телендә йыл һайын йөҙҙәрсә
исемдәге нәфис, фәнни-популяр, тыуған яҡты өйрәнеү, белешмәлек баҫмалары,
дәреслектәр баҫыла.

2008 йылда нәшерләнгән баҫмалар һаны буйынса башҡорт теле Рәсәйҙә урыҫ, инглиз
һәм татар телдәренән ҡала дүртенсе урында булды.

2010 йылда башҡорт телендә 812 мең дана дөйөм тираж менән 154 исемдәге китап
баҫылып сыҡты.

Башҡорт телендәге энциклопедик һәм белешмә баҫмалар «Башҡорт энциклопедияһы»
нәшриәтендә лә сығарыла.

2011 йылда башҡорт телендә 963 мең дана йыллыҡ дөйөм тираж менән ун журнал,
21,7 млн дана йыллыҡ дөйөм тираж менән 69 гәзит (район гәзиттәрен дә индереп)
нәшер ителә.

Башҡортостанда башҡорт теленең рәсми статусы республика Конституцияһында
нығытылған, ләкин 1999 йылда ғына телдәр тураһында республика законы ҡабул
ителә. 2000 йылдан төбәк дәүләт учреждениеларының алтаҡталарын башҡорт телендә
яҙып элеү башлана.

1993 йылда БР Мәғариф министрлығының башҡорт телен мотлаҡ уҡытыу тураһында
бойороғо сыға: башҡорт һәм урыҫ мәктәптәрендә башҡорт телен аҙнаһына 1 — 8
сәғәт, ә татар мәктәптәрендә 1 — 2 сәғәт уҡытыу күҙҙә тотола. Бойороҡ
ҡаршылыҡтарға осрай һәм факультатив рәүештә генә ҡулланыла башлай. 1990-сы
йылдарҙа башҡорт телен файҙаланыу ҡырҡа киңәйә: 1996/1997 уҡыу йылында
Башҡортостандағы 878 мәктәптә уҡытыу башҡорт телендә алып барыла, ә урыҫ телендә
уҡытылған 512 мәктәптә башҡорт кластары асыла. 1993—1997 йылдарҙа БР-ҙа тәрбиә
эше башҡорт телендә алып барылған йә башҡорт теленә өйрәтелгән мәктәпкәсә белем
биреү учреждениелары һаны артып, 404-тән 478-гә етә. 2006/07 уҡыу йылында
республиканың бөтә мәктәптәрендә лә аҙнаһына 3 сәғәт башҡорт телен мәжбүри
уҡытыу индерелә. Һуңғараҡ Берҙәм республика имтиханы (БРИ) формаһында башҡорт
теле буйынса факультатив йомғаҡлау имтиханы индерелә: 2008 йылда 415 кеше БРИ
тапшырһа, 2012 йылда — 180. 2010 йылдан федераль стандарттар үҙгәреү
һөҙөмтәһендә I, II, X һәм XI кластарҙа башҡорт телен мәжбүри уҡытыу сәғәттәре
бөтөрөлә.



https://ba.wikipedia.org/wiki/%D0%9B%D0%B0%D2%A1%D0%BB%D1%8B

Лаҡлы (урыҫ. Лаклы) — Башҡортостандың Салауат районындағы ауыл Советы үҙәге.
2010 йылдың 14 октябренә ҡарата халыҡ һаны 925 кеше. Почта индексы — 452498,
ОКАТО коды — 80247830001.

1760 йылда, башта Атау (хәҙерге Таймый) ауылында йәшәгән, һуңғараҡ, Себер
даруғаһындағы Тырнаҡлы улусы башҡорттары менән керҙәшлек килешеүе төҙөп, 7 татар
ғаиләһе: 42 йәшлек староста Үрәзмәт Кирәков, ҡатыны, 4 балаһы менән, 68 йәшлек
Нурҡай Ташбулатов 10 ғаилә ағзаһы менән, 70 йәшлек Келәү(ле) Емеев 6 ғаилә
ағзаһы менән, 42 йәшлек Ишмәт (Ишмөхәмәт) Һөйөндөкөв 3 ғаилә ағзаһы менән, 62
йәшлек Бикә Асҡиев 3 ғаилә ағзаһы менән, 50 йәшлек Мөслим Асҡин 2 ғаилә ағзаһы
менән, 35 йәшлек Абдулла Асҡин 2 ғаилә ағзаһы менән — барыһы 38 кеше Сайырсынҡул
(Карагачевый Лог) ауылына (Лаҡлыға) нигеҙ һалғандар. Тырнаҡлы аҫабаларына
ҡортомға алған ерҙәре өсөн һәр йорттан йылына 25 тин түләгәндәр.

1770 йылда шул ерҙәрҙе өйрәнеп йөрөгән рус ғалимы Паллас П.-С. был ауылды
Сайырсынҡул, тип атай һәм унан һулға 3 саҡрымда мәмерйә бар, ти. Ул саҡта был
ауыл Лаҡлы йылғаһы буйында урынлашҡан һәм унда кеше һаны бик күп булмаған.

Ҡарағасты борон сайырсын тип атағандар икән, Сайырсынҡул — Ҡарағаслы ҡул, тимәк.

Суҡыныуҙан баш тартҡан татарҙарҙы Пётр I 1697 йылдағы указы менән яһаҡ, дәүләт
крәҫтиәндәре төркөмөнә, лошманлыҡҡа күсергән. Лошмандар верфтәрҙә караптар
төҙөгән. Ауылды икенсе төрлө — «ҡарағастан карап төҙәүселәр ауылы, Карапсауыл,
тип тә йөрөткәндәр». Лаҡлылар XX быуат башына тиклем караптар (баркалар)
төҙөгән.

Лаҡлыларҙың 1773—1775 йылдағы Крәҫтиән ихтилалында ҡатнашҡанлығы, Салауат
Юлаевты Лаҡлы ауылында ҡамсы менән һуҡтырыуҙары документтарҙан билдәле.
Риүәйәттәрҙән белеүебеҙсә, Салауат Юлаев Таш ҡыуыш мәмерйәһендә дошмандарҙан
йәшенеп йөрөгән, имеш.

Лаҡлы ауылына нигеҙ һалғандар араһында Арыҫланбәк Аҡтуғанов һәм уның дүрт улы
булған. Уның өсөнсө улы Мортаза Арыҫланбәковҡа (1743—1791) Юлай Аҙналиндың бер
туған һеңлеһе Мәликәне кейәүгә биргәндәр. Крәҫтиәндәр һуғышы ҡанһыҙ
баҫтырылғандан һуң, Юлайҙың нәҫелен һаҡлап ҡалыу ниәтенән, Мәликәне тыуған
ауылынан алыҫыраҡ, татар ауылына, кейәүгә биргәндәрҙер. Мортаза менән Мәликәнең
өс балаһы: Мөхәббәрә (1777), Ғәбделнасир (1781), Ғәбделхәлил (1784) тыуып үҫә.
Ғәбделнасирҙан Мөхәмәтдиновтар, Нурғатиндар, Әбделхәлилдән (ҡайһы бер
сығанаҡтарҙа Әбделхәким тип бирелә) — Мурзиндар, Кәбировтар, Талиповтар
таралған. Шулай уҡ Әбделхәлилдән — Абдулханнан һәм бөгөнгө көндә Латипов Даниял,
Ағраф Ғәбдрәҡип улдарының ғаиләләре Юлай Аҙналин нәҫеленә мөнәсәбәтле тип әйтеп
була

1828 йылда Хоҙайбирҙе Ғайсин Лаҡлыла йәмиғ мәсетен төҙөтә. 1833 йылдан башлап,
50 йыл дауамында, мәсеттең икенсе имамы һәм мөғәллиме Ғайсаның ейәне Шәмсиваров
Баһауетдин (1806—1891) булған.

Әхмәтсафа ибн Баһауетдин ибн Шәмсивар (1861—1929) — дин һәм йәмәғәт эшмәкәре,
уҡытыусы-мәғрифәтсе, «Әхмәҙиә» мәҙрәсәһе мөҙәрисе, Златоуст өйәҙе
мосолмандарының лидеры, дворян, 1875—1881 йылдарҙа Троицк ҡалаһының беренсе
мәсете мәҙрәсәһендә уҡыған, Себер линияһында писарь һәм тәржемәсе булып эшләгән,
1884 йылдан Лаҡлы мәхәлләһенең имам-хатибы һәм мөҙәрисе, Златоуст өйәҙенең
мосолман мәғарифы инспекторы, 1907 йылдан — ахун, ике тапҡыр хаж ҡылған.
Әхмәтсафа ахун Троицк ҡалаһындағы данлыҡлы «Рәсүлиә» мәҙрәсәһендә мәғрифәтселек,
йәҙитселек идеяларын таратҡан Зәйнулла ишан менән яҡын таныш булған.

XIX быуат аҙағында Лаҡлының бөтөн ерҙәре лә һөрөлөп бөткән, ер мәсьәләһе бик
киҫкен торған. Ер ҡара тупраҡлы, сәсеү әйләнеше — өс баҫыулы булған, һабан менән
һөргәндәр. Арыш, һоло, ҡарабойҙай, бойҙай, етен сәскәндәр. Ауылда 2 һыу тирмәне,
8 ат һуҡҡысы, 20-гә яҡын елгәргес булған. Йәшелсә баҡсалары байтаҡ. Ауылда 4
йәмәғәт һыу тирмәне һәм айырым хужалар мөлкәте булған 2 бешкәк (болғауыс), 2
тимерлек, 4 сауҙа итеү кибете, 1 кирбес һарай булған. Ҡортомға йылына һәр урын
өсөн 2 һумдан 25 һумға тиклем түләү менән 6 тирмән урыны (6 дисәтинә) бирелгән.
Халыҡ малсылыҡ менән дә шөғөлләнгән

1935—1936 Асҡын МТС-ы директоры, шунан 1937 йылдың 4 ноябренә саҡлы Үрмиәзе
МТС-ы директоры булып эшләй.

Предприятиеларҙы тулы ҡанлы эшләтеү өсөн бар көсөн биргән, юғары ойоштороу
һәләтенә эйә булған коммунисты, Лаҡлынан ебәрелгән ошаҡ хаттарына ышанып, 1937
йылдың ноябрендә ҡулға алалар. 1940 йылда РСФСР УК-ның 58-се ст. буйынса СССР
НКВД-ның махсус кәңәшмәһе ҡарары менән Зиннуров Нурулла „контрреволюцион
эшмәкәрлеге өсөн“, тип 5 йылға иркенән мәхрүм ителә. 1943 йылда Новосибирск
төрмәһендә үлгән. 1958 йылда БАССР Юғары суды ҡарары буйынса аҡланған.

Әхмәтсафа Баһауетдинов ахун (1861—1929) үҙе ойошторған "Әхмәҙиә" мәҙрәсәһендә
Златоуст өйәҙенең мосолман йәштәренә белем алыу мөмкинлеген биргән. Златоуст
өйәҙенең мосолман мәғарифы инспекторы булараҡ, башҡа ауылдарҙағы мәктәптәрҙең
хәл-торошо менән дә ҡыҙыҡһынып йәшәгән. Башҡорт халҡының арҙаҡлы шәхесе Зәйнулла
Рәсүлев менән аралашҡан.

Бөтә Рәсәй һәм Бөтә Союз халыҡ иҫәбе алыу мәғлүмәттәре буйынса халыҡ һаны (кеше)

Халыҡ һаны буйынса аңлатма төрлө йылдарҙа иҫәп алыу тәртибенең айырмалығы булыу
сәбәпле халыҡ һанының үҙенсәлегенә иғтибар итегеҙ.



https://ba.wikipedia.org/wiki/%D0%90%D0%BC%D0%B5%D1%80%D0%B8%D0%BA%D0%B0_%D2%A0%D1%83%D1%88%D0%BC%D0%B0_%D0%A8%D1%82%D0%B0%D1%82%D1%82%D0%B0%D1%80%D1%8B

Америка Ҡушма Штаттары (ингл. The United States of America, USA) — Төньяҡ
Америкала урынлашҡан дәүләт. Майҙаны буйынса донъяла дүртенсе (9 518 900 км²),
халыҡ һаны буйынса өсөнсө (304 млн кеше) урында тора. Баш ҡалаһы — Вашингтон.

Америка Ҡушма Штаттары төньяҡта Канада, көньяҡта Мексика менән сиктәш. Көнбайыш
яры Тымыҡ океан, көнсығыш яры Атлантик океан менән йыуыла. Административ яҡтан
ил 50 штатҡа һәм 1 федераль округҡа (Колумбия) бүленә.

АҠШ Конституцияһына ярашлы дәүләт власы суд, башҡарма һәм закондар сығарыу
йүнәлештәренә бүленә.

Ҡарағыҙ: АҠШ федераль башҡарма департаменттар Ҡарағыҙ: Америка Ҡушма Штаттары
Хөкүмәте Ҡарағыҙ: АҠШ Президенты АҠШ Президенты — ил башлығы һәм иң юғары
вазифалы кешеһе.

Ошо илдәрҙен граждандар ESTA сайт аша, 14 USD түләп 90 көнгә визаны алырға
мөмкин:

АҠШ-тың Рәсәйҙәге илселеге (ингл. Embassy of the United States in Russian
Federation) — АҠШ дипломатия миссияларының береһе.

1978-1983 йылдарҙа илселектә СССР-ҙан китеү хоҙуғын көтөп Себер пятидесятниктары
йәшәгән.



https://ba.wikipedia.org/wiki/%D0%A2%D3%A9%D1%80%D0%BA%D0%B8%D3%99

Төркиә (төр. Türkiye, рәсми исеме Төркиә Йөмһүриәте төр. Türkiye Cumhuriyeti) —
Евразия материгында, атап әйткәндә: Көнсығыш Азияла һәм Көньяҡ-Көнбайыш Европала
урынлашҡан дәүләт.

Төньяҡ-көнбайышта Болгария, көнбайышта Греция, төньяҡ-көнбайышта Грузия,
көнсығышта Әрмәнстан, Иран, Әзербайжандағы Нахичеван Автономиялы Республикаһы,
төньяҡ-көнсығышта Ираҡ һәм Сирия менән сиктәш.

1920-се йылдар башында, Ғосман империяһы тарҡалыуы һөҙөмтәһендә барлыҡҡа килгән.
Төркиәнең күпселек территорияһы Кесе Азия ярымутрауына тура килә, Европала иһә
бәләкәй өлөшө урынлашҡан. Баш ҡалаһы — Анҡара.

Төркиә — боронғо һәм мәҙәниәтле демократик, унитар, конституцион дәүләт. НАТО,
OECD, ОБСЕ кеүек донъя ойошмалары ағзаһы булып тора.

Төркиә исемен (Türkiye) төрөк телендә ике өлөшкә бүлеп була: Türk, йәғни төрөк,
боронғо төрки телдә «көслө» тигәнде аңлата, һәм -iye, ғәрәп суффиксы.

XVI һәм XVII быуаттарҙа Ғосман империяһы 3 ҡитғала урынлашҡан иң ҡеүәтле
мәмләкәт булып торған. Империяның сәскә атҡан ваҡыты Сөләймән I идараһы ваҡытына
тура килә. Империя оҙаҡ йылдар Изге Рим империяһы һәм Польша менән Үҙәк Европаны
яулап алыу өсөн көрәшә. 242 йыл дауамында Ғосман империяһы Рәсәй менән һуғыша,
шул һуғыш уны ныҡ көсһөҙләндерә. 20-се быуат башында Ғосман империяһының ҡайһы
бер өлөштәрендә сепаратистик ҡараштар көсәйә. Империя үҙ территорияларын юғалта
башлай.

Германияның ярҙамын алыу өмөтө менән Ғосман империяһы Беренсе донъя һуғышында
ҡатнаша. Ошо уҡ осорға бик бәхәсле булған әрмәндәр геноциды туры килә.
Һөҙөмтәлә, Ғосман империяһы һуғышта еңелә һәм дәүләт булараҡ юҡҡа сыға.

Беренсе донъя һуғышынан һуң ҡул ҡуйылған килешеүҙәр буйынса, империя бер нисә
өлөшкә бүленергә тейеш була. Греция ғәскәрҙәре Төркиә биләмәләренә инә. Әлбиттә,
был хәлдәр Истанбул, Измир һәм башҡа биләмәләрҙең баҫып алыныуы төрөктәрҙе тыныс
ҡалдыра алмай. Мостафа Кәмал Ататөрк етәкселегендә милли хәрәкәт көстәре
бойондороҡһоҙлоҡ өсөн көрәшкә күтәрелә. 1922 йылдың 18 сентябрендә дәүләт
тулыһынса баҫҡынсыларҙан азат ителә. 1923 йылдың 24 июлендә Төркиәнең сиктәрен
һәм үҙаллылығын донъя илдәре таный, 1923 йылдың 29 октябрендә баш ҡалаһы
Анҡарала булған яңы Төркиә Йөмһүриәте иғлан ителә. Уның беренсе президенты
Мостафа Кәмал Ататөрк була.

1960 йылдың 27 майында Төркиәлә Джемаль Гюрсель етәкселегендә 1-се хәрби
алмашыныу булды. Төркиәнең өсөнсө Президенты Мәхмүд Джеляль Баяр Мәрмәр
диңгеҙенең Яссыада утрауында хәрби трибуналға тапшырылды.

1980 йылдың 12 сентябрендә Төркиәлә 3-сө хәрби алмашыныу булды. 650 мең кеше
полицияға килтерелде, 1,683 миллион енәйәт эше асылды. 517 кеше үлем язаһын
алды.

2014 йылдың 10 авгусында Төркиәлә беренсе тапҡыр граждандар Президентты тура
һайланы. 2014 йылға тиклем Төркиә Президентын мәжлес депутаттары һайлаған ине.
Өс кандидат булды: Реджеп Тайип Эрдоған; Эхмеллетдин Иһсаноғлу (2005—2013
йылдарҙа Ислам хеҙмәттәшлеге ойошмаһы сәркәтибе); Селахаттин Демирташ —
Халыҡтарҙың демократик партияһы рәйесе. Һайлаусыларҙың 51,79 % тауышы Реджеп
Тайип Эрдоған өсөн бирелгән, ул еңеүсе тип танылған.

2015 йылдың 24 ноябрендә Мәскәү ваҡыты менән 10:24 сәғәттә Сирия ғәрәп
Йөмһүриәте территорияһында төрөк һауа ғәскәрҙәренең F-16 истребителдәре
тарафынан Рәсәйҙең «Су-24» самолёты бәреп төшөрөлдө.

Төркиә — парламентлы демократик йөмһүриәт. 1923 йылдан башлап Төркиәлә
секуляризация (дәүләтте диндән айырыу) процессы барҙы. Төркиә конституцияһы илде
үҙәкләштерелгән унитар дәүләт булып билдәләй. Дәүләттең төп идеологик
доктринаһы — ататөрксөлөк.

Төркиә бөйөк милли мәжлесе (төр. Türkiye Büyük Millet Meclisi — TBMM) — Төркиә
Йөмһүриәтенең юғары бер палаталы закондар сығарыу органы (парламент). 1920
йылдың 23 апрелендә, Икенсе төрөк-грек һуғышы барышында, Анҡарала төҙөлдө.
Төркиә Йөмһүриәтенең Мәжлесе 1920 йылда Төркиә Конституцияһын ҡабул итеү өсөн
төҙөлә. Һуңғы Һайлауҙар 2015 йылдың июнендә үтә. 85 һайлау округта партия
исемлектәре буйынса 550 депутат һайлана.

2015 йылда Парламентҡа сираттағы һайлауҙар үтте. Күпселек тауыштарҙы Ғәҙеллек
һәм үҫеш партияһы алды.

Төркиә Президенты — Төркиәнең юғары дәүләт вазифаһы. Төркиә Президенты 2007
йылдан халыҡ менән һайлана. 2007 йылға тиклем Президент Төркиә бөйөк милли
мәжлесе депутаттары менән һайланды.

Төркиә 81 илгә (элек виләйәт һүҙе ҡулланылған), ә инде һәр ил үҙ сиратында
илселектәргә (райондарға, төр. ilçe) бүленә. Барлығы Төркиәлә 923-ләп район
иҫәпләнә.

Төркиә Ерҙең көнсығыш ярымшарында урынлашҡан. Майҙаны 779 452 км² тәшкил итә. Ил
майҙанының 97 проценты — Азияла, ҡалған 3 проценты Европала ята. Төркиәнең
географик үҙенсәнлеге — ике ҡитға ҡушылған ерҙә урынлашыуы, шуға ла ил аша
боронғо замандарҙан уҡ мөһим юлдар үтә.

Көнбайыштан көнсығышҡа Төркиә 1600 километрға, көньяҡтан төньяҡҡа иһә 600
километрға һуҙылған. Дәүләт өс тарафтан өс диңгеҙ менән йыуыла: Ҡара диңгеҙ,
Эгей диңгеҙе һәм Урта диңгеҙ. Төркиәнең Европа һәм Азия өлөштәре Мәрмәр диңгеҙе,
Босфор һәм Дарданелла боғаҙҙары менән айырыла.

Ыңғай яҡтары: Ауыл хужалығы тармағы илде аҙыҡ-түлек менән тулыһынса тәьмин итә.
1990 йылдарҙа иҡтисадтың тиҙ үҫеүе күҙәтелде. Туризм. Белгестәр күп булыуы. АБ
менән киң хеҙмәттәшлек.

Кире яҡтары: Даими юғары булған инфляция (2004 йылда — 54,4 процент). Таянып
булмаҫтай ижтимағи финанс секторы. Дәүләт бюрократияһы. Тигеҙһеҙ хосусилаштырыу.

Төркиәлә хәҙерге ваҡытта ике АЭС төҙөлә: береһен — япон фирмалары менән,
икесеһен — Рәсәйҙең Росатом менән (Аҡҡойоу (Akkuyu) АЭС-ы, Мерсин илендә).

Төркиә халҡының 99 проценты — мосолмандар, башлыса сөнниҙәр. Күп төрөк
ғөрөф-ғәҙәттәре шәриғәт ҡанундарына нигеҙләнгән.

Кесе Азияла Урта Азиянан уғыҙ төркиҙәре килеп, был ерҙәрҙе үҙләштергәнсе, төрлө
халыҡ вәкилдәре йәшәгән була. Улар мосолманлаша барған һайын уртаҡ мәҙәниәткә үҙ
элементтарын индерә. Шул рәүешле Ғосманлы дәүләте мәҙәниәте Гректарҙың, Ислам
һәм Төрки мәҙәниәттәренең ҡушылмаһы була. Бөгөнгө көндә Төркиәлә дин дәүләттән
айырылған, мәҙәниәте иһә күп өлкәләрҙә европалаштырылған булыуына ҡарамаҫтан,
халыҡта бороңғо йолалар һаҡлана.

Урында туристик путевкалар алып, илдең теләһә ҡайһы өлкәһенә лә сәйәхәт яһарға
була. Транспорт селтәренең яҡшы үҫеше илдең башҡа төбәктәренә лә бик ҡыҫҡа
ваҡытта сәфәр ҡылырға мөмкинселек бирә.

ХХ быуаттың һуңғы ун йыллыҡтарынан алып Башҡортостандың Төркиә дәүләте менән
бәйләнештәре йылдам үҫә. Был тәү сиратта халыҡ-ара туризм өлкәһенән башланып,
башҡа йүнәлештәргә лә күсеп килә. Төрөк фирмалары республикала төрлө төҙөлөш
эштәре алып бара. Мәҙәниәт өлкәһендә «ТөрКСОЙ» ойошмаһы менән хеҙмәттәшлек әүҙем
ойошторолған, унда Башҡортостандың махсус вәкиле бар. Ике ил араһында төрлө
кимәлдәге делегациялар менән алмашыу ҙа даими күренешкә әйләнде.



https://ba.wikipedia.org/wiki/Cookie

Cookie - Браузерҙа һаҡланыу өсөн веб-серверҙан ҡулланыусы компьютерына ебәрелгән
ярҙамсы мәғлүмәт. Башҡортса «күкәй» тип тә әйтеүселәр бар.

«Күкәйҙәр» - мәғлүмәттәрҙең ҙур булмаған киҫәктәре. Ҡайһы бер сайттарға ингәндә
һеҙҙең компьютерҙа һаҡлана. Бындай сайтты ҡарағанда веб-сервер браузерға локаль
дискта бер йәки бер нисә шундай киҫәк һаҡларға тәҡдим итә. Артабан, бындай
сайтҡа ингәндә, сервер браузерҙан был сайтҡа ҡараған "cookies" һораясаҡ.
"Cookies" веб-серверға, айырым биттәр һораған арала йәки эш сеанстары араһында
һеҙгә ҡараған билдәле бер мәғлүмәтте һаҡларға мөмкинлек бирә. Мәҫәлән, "cookies"
онлайн кибетенең веб-серверы тарафынан, кибет менән эш сеансы барышында һатып
алынған әйберҙәр һалынған кәрзиндең эстәлеге тураһында мәғлүмәт һаҡларға
мөмкинлек бирә.



https://ba.wikipedia.org/wiki/%D0%A0%D0%B5%D0%B4_%D0%A1%D1%82%D0%B0%D1%80_%D0%9A%D1%83%D0%BD%D1%8C%D0%BB%D1%83%D0%BD%D1%8C

«Куньлунь Ред Стар» (ҡыт. 紅星崑崙) — Ҡытайҙың баш ҡалаһы Пекиндың 2016 йылда
ойошторолған шайбалы хоккей клубы. 2016/2017 йылдар миҙгеленән башлап Рәсәйҙең
Континенталь хоккей лигаһында сығыш яһай. Уйындарын «МастерКард-Центр» боҙ
һарайында үткәрә.

2015 йылдың декабрь айында КХЛ директорҙары кәңәшмәһенең ағзаһы Роман Ротенберг
Континенталь хоккей лигаһына Ҡытайҙы алыу тураһындағы пландарҙы әйтә. Ротенберг
аныҡ команда исемен атамай, әммә уның Ҡытай етәкселеге тарафынан яҡшы
финанслауына шикләнмәүен билдәләй.

2016 йылдың 17 мартында РХФ президенты Владислав Третьяк, КХЛ директорҙары
кәңәшмәһе рәйесе Геннадий Тимченко һәм яңы клубтың директорҙар кәңәшмәһенең
рәйесе Нгок Ян Юу ҡатнашлығында ниәттәр тураһында килешеү төҙөлә һәм клубтың
«Куньлунь Ред Стар» тип аталыуы билдәле була. Әммә Ҡытай хоккей федерацияһының
генераль сәркәтибе Лисинь Тун Ҡытай хоккей клубының КХЛ-ға тиҙ арала инеүе
тураһында әлегә уйламауҙарын белдерә.

2016 йылдың 24 июнендә «Куньлунь Ред Стар» хоккей клубы Лигаға рәсми ҡабул
ителә. Команда составын күпселектә Рәсәй, Европа илдәренең уйынсылары тәшкил
итәсәк, шулай уҡ унда Ҡытайҙың үҙ хоккейсылары буласағы тураһында хәбәр ителде.
Тәүҙә команданы билдәле Майк Кинэн етәкләйәсәк һәм уға Илья Ковальчук килеүе
тураһында мәғлүмәт була, әммә ул дөрөҫкә сыҡмай. Артабан команданың генераль
менеджеры итеп Владимир Кречин ҡуйыла, ә баш тренер вазифаһына Владимир Юрзинов
килә. Командаға алынған тәүге уйынсы — Финляндиянан ҡапҡасы Томи Кархунен.

2016 йылдың 24 июлендә «Куньлунь» үҙ тарихында тәүге уйынын уҙғара һәм «Трактор»
хоккей клубына 0:2 иҫәбе менән отола. 6 августа Пекин командаһы «Барыҫ» хоккей
клубын 3:1 иҫәбе менән отоп, үҙ тарихында тәүге уйынын еңә. 8 августа Ҡаҙағстан
Республикаһы президенты кубогында «Куньлунь» менән «Барыҫ» тағы осраша. Астана
командаһының уйынсыһы Дамир Рыспаев дәғүәселәргә ташлана. «Куньлунь» һөжүмсеһе
Марцинко уйындан һуң дауаханаға оҙатыла, ә уйын өсөнсө минутта туҡтатыла, сөнки
Владимир Юрзинов командаһын боҙҙан алып китә. Ҡытай командаһы техникалы еңелеүгә
дусар була. Тольяттиҙа миҙгел алдынан үткән «Лада» кубогында «Ред Стар» икенсе
урынды яулай.

2016 йылдың 1 сентябрендә команда КХЛ-да тәүге рәсми уйынын үткәрә һәм
Хабаровскиҙа «Амур» хоккей клубын 2:1 иҫәбе менән еңә. Шон Коллинз клубтың рәсми
уйында тәүге шайбаһын керетә. 27 сентябрҙә «Куньлунь» «Харбин» хоккей клубы
нигеҙендә Ҡытай хоккей лигаһында сығыш яһаған фарм-клубын төҙөй.

207 йылда КХЛ йондоҙҙар уйынына саҡырыу алған Чед Рау «Куньлунь» тарихында тәүге
шундай хоккейсы. Ул командаһы менән турнирҙы еңә.

У — үткәргән уйындар һаны, Е — төп ваҡытта еңеүҙәр һаны, ЕО — овертаймда
еңеүҙәр, ЕБ — буллиттарҙа еңеүҙәр, БО — буллиттарҙа отолоуҙар, ОО —
овертаймдарҙа отолоуҙар, О — төп ваҡытта отолоуҙар һаны, М — йыйылған мәрәйҙәр
һаны, Ш — кереткән һәм үткәргән шайбалар нисбәте, ДМ — даими миҙгел һөҙөмтәләре
буйынса урыны

«Куньлунь Ред Стар» өйҙәге уйындарын Пекиндағы 18 мең кеше һыйҙырышлы
МастерКард-Центр аренаһында үткәрәсәк. Был спорт ҡоролмаһында 2008 йылда Олимпия
уйындарының баскетбол буйынса турниры үтә. Тәүҙә уйындарҙың был аренала үтәсәге
шик аҫтында ла була, сөнки аҙнаның биш көнөндә ул Ҡытайҙа ныҡ популярлыҡ яулаған
баскетболға бирелә, өҫтәүенә аренаның үҙенең боҙо менән һыуытҡыс ҡоромалдары
булмай. Тик был мәсьәлә хәл ителә.

Команданың генераль менеджеры Владимир Кречин «Советский Спорт» гәзитендәге
интервьюһында, энергетика һәм төҙөлөш өлкәләрендә эшләгән өс ҙур компания
команданың бағыусыһы була, тип әйтә.



https://ba.wikipedia.org/wiki/%D0%A4%D1%80%D0%B0%D0%BD%D1%86%D0%B8%D1%8F

Франция (франц. France [fʁɑ̃s]), рәсми атамаһы — Франция республикаһы
(франц. République française [ʁepyblik fʁɑ̃sɛz]) — Көнбайыш Европала урынлашҡан
дәүләт. Баш ҡалаһы — Париж ҡалаһы. Ил исеме боронғо алман (герман) ҡәбиләһе
франктар исеменән килә.

Боронғо Рим ваҡытында Франция империяның провинцияһы — Галлия. Рим хоҡуғы эшләй.

Хәҙерге Марокко, Алжир, Тунис, Сенегал, Мавритания, Судан, Нигер, Гвинея,
Кот-д’Ивуар,Габон, Конго, Уганда, Камерун, Того, Сомали — эллекке француз
колониялары.

Францияның күпселек өлөшө Көнбайыш Европаға ҡарай. Ҡоро ер буйынса ул
төньяҡ-көнсығышта Бельгия, Люксембург һәм Германия менән, көнсығышта Германия
һәм Швейцария менән, көньяҡ-көнсығышта Монако һәм Италия менән,
көньяк-көнбайышта Испания һәм Андорра менән сиктәш. Көнбайышта һәм төньяҡта ил
территорияһы Атлантик океан (Бискай ҡултығы һәм Ла-Манш боғаҙы), көньякта Урта
диңгеҙ тарафынан йыуыла.

Шулай уҡ дәүләт составына Урта диңгеҙҙә урынлашҡан Корсика утрауы һәм егерменән
артыҡ департаменттар һәм буйһонған биләмәләр инә.

Илдең дөйөм майҙаны 547 мең км² (буйһонған территориялар менән 643,4 мең кв.
км). Был Европа берлегенә ингән иң ҙур дәүләт.

Францияның ҡитға өлөшөндә климат уртаса диңгеҙле, көньяҡта субтропик. Йәй
көндәре ғәҙәттә эҫе һәм ҡоро, июль айында уртаса температура + 23-25 градус
тәшкил итә, ғинуар айында иһә уртаса температура + 7-8. Ҡыш көндәре өсөн
ямғырҙар тәбиғи хәл.



https://ba.wikipedia.org/wiki/%D0%98%D1%82%D0%B0%D0%BB%D0%B8%D1%8F

Ита́лия (итал. Italia [iˈtaːlja]), рәсми исеме Ита́лия Республикаһы
(итал. Repubblica Italiana) — Көньяк Европала урынашҡан дәүләт.

Төньяҡ-көнбайышта Франция, төньяҡта Швейцария һәм Австрия , һәм
төньяҡ-көнсығышта Словения менән сиктәш. Шулай уҡ эсендә Ватикан һәм Сан-Марино
тигән анклав дәүләттәр урынлашҡан.

Италия Аппенин ярымутрауы Аппенин, Балкан ярымутрауҙарын, Сардиния һәм Сицилия
утрауҙарын, Падан тигеҙлеге, Альп тауҙарының көньяҡ битләүҙәрен берләштерә.

Италиянең баш ҡалаһы — Рим. Ил 20 өлкәгә бүленгән — Валле-д’Аоста, Ломбардия,
Трентино-Альто Адидже, Фриули-Венеция Джулия, Пьемонт, Лигурия, Венето, Тоскана,
Умбрия, Эмилия-Романья, Марке, Абруццо, Лацио, Молизе, Базиликата, Кампания,
Калабрия, Апулья, Сардиния һәм Сицилия, (шуларның бишесе — Сицилия, Сардиния,
Трентино-Альто-Адидже, Валле-д’Аоста һәм Фриули-Венеция Джулия — айырым статуска
эйә). Өлкәләр 110 административ-территориаль берәмлек — провинцияға бүленә.
Провинциялар коммуналарға бүленә, коммуналар иҫәбе 8101. Автономиялеы өлкәләрҙең
үҙ парламенты — өлкә шуралары һәм хөкүмәттәре бар.

Италияла уйһыулыҡтар тар һыҙат булып яр буйлап урынлашҡан. Иң ҙур уйһыулыҡ По
йылғаһы буйлап урынлашҡан Подан тигеҙлеге. Был тигеҙлектә емеш һәм виноград
баҡсалары, бөртөклө күльтуралар, шәкҡр һәм иген культуралары үҫтерелә. Италия
файҙалы ҡаҙылмаларға ярлы. Илдә терегөмөш һәм көкөрт рудалары табыла, ҙур
булмаған полиметалл рудалары ятҡылыҡтары бар. Илдә төҙөлөш материалдары мәрмәр,
гранит, вулкан туфтары күпләп табыла.

Илдең төньяҡтан бейек тауҙар ышыҡлап тороуы, йылы һәм туңмай торған диңгеҙҙең
йоғонтоһо уның климатын билдәләй. Көньяҡҡа табаныраҡ климат йылыраҡ. Падан
тигеҙлегендә уртаса йылы, йәйе эҫе, ҡышы һалҡын һәм томанлы. Илдә Урта диңгеҙ
климаты өҫтөнлөк итә. Йәй оҙаҡҡа һуҙылған эҫе, ҡыш дымлы. Ғинуарҙың уртаса
температураһы 0°С -тан юғары. Ҡышын ямғырҙар йыш яуа. Һирәк кенә ҡар яуа. Альп
тауҙарында яуым-төшөм күп, 3000 миллиметрға етә. Яуым-төшөмдө дымлы көнбайыш
елдәре алып килә. Тау түбәләре мәңгелек ҡар менән ҡапланған. Климат тау итәгенән
тау түбәһенә тиклем уртаса йылынан һалҡынға тиклем үҙгәрә. Иң оҙон һәм таулы
йылға — По. Был таулы йылға бик күп миҡдарҙа ултырма тоҡом алып килә һәм
Адриатик диңгеҙгә ҡойған урында дельта яһай. Тибр йылға Апенин ярымутрауындағы
иң ҙур йылға. Илдең баш ҡалаһы Рим шунда урынлашҡан. Илдә боҙлоҡ барлыҡҡа
килтергән ҙур күлдәр күп. Ул күл буйҙарында донъя әһәмиәтендәге курорттар
урынлашҡан.

Төп халҡы — итальяндар, уларҙың теле роман төркөмөнә ҡарай. Халыҡ һаны буйынса
Италия Европала Германиянан ғына ҡалыша. Ҡалалар күп булған төньяҡта һәм Неаполь
тирәһендә халыҡ тығыҙ урынлашҡан. Тауҙарҙа халыҡ сағыштырмаса һирәк. Халыҡтың
байтағы күрше Швейцария һәм Германияла йәшәй һәм эшләй.

Илдә файҙалы ҡаҙылмалар күп булмағанлыҡтан, завод-фабрикалар ситтән килтерелгә
сеймалды ҡулланалар. Илдә төрлө машиналар, автомобильдәр эшләп сығаралар.
Автомобильдәр эшләү буйынса Италия донъяла алдынға илдәр рәтендә. Нефтте химия
тауарҙарына — пластмассаларға, лак, буяуҙарға, синтетик сүстәргә эшкәртеүсе
заводтар күп. Бөтә нефть сит илдән, башлыса Көньяҡ-Көнбайыш Азиянан һәм Төньяҡ
Африканан килтерелә.

Эҫе йәй һәм йылы дымлы ҡыш төрлө ҡультуралар үҫтерергә уңайлы. Бөртөклө
күльтуралар йылына ике уңыш бирә. Йәйҙең ҡоро булыуы күп урындарҙа һуғарыуҙы
талап итә. Бойҙай — бөтөклө төп культура. Итальяндарҙың ғәҙәттәге ризығы бойҙай
ононан яһалған макарон. Уның бер нисә төрө бар. Йәшелсә, дөгө културалары ҙур
майҙанды алып тора. Илдә алма, груша, персик, әфлисун, һары сәй, инжир үҫтерелә.
Сицилияла әфлисун, мандарин, лимон, виноград, зәйтүн емеше плантаиялары бар.



https://ba.wikipedia.org/wiki/%D0%91%D0%B0%D1%88%D2%A1%D0%BE%D1%80%D1%82%D1%82%D0%B0%D1%80

Башҡорттар — төрки милләт, Башҡортостан Республикаһының һәм шул уҡ исемдәге
тарихи-география өлкәнең төп халҡы. Республиканан тыш башҡорттарҙың тарихи
йәшәйеш төбәктәре Силәбе, Ырымбур, Свердловск, Ҡурған, Һамар, Һарытау
өлкәләрендә, Татарстан Республикаһында һәм Пермь крайында бар.

Башҡорттарҙың Рәсәй Федерацияһындағы һан иҫәбе (2002) — 1 673 389 кеше, шул
иҫәптән Башҡортостан Республикаһында — 1 221 302. Башҡорт теле Алтай ғаиләһе
төрки төркөмөнөң көнбайыш тармағына инә, тармаҡланған диалект структураһы бар.
Дингә ышанған башҡорттар — мосолман-сөнниҙәр.

Башҡорттар составында этнографик төркөмдәр (төньяҡ-көнсығыш, көньяҡ-көнсығыш,
көньяҡ-көнбайыш, төньяҡ-көнбайыш), этник төркөмдәр (Кама‑Ыҡ башҡорттары, Пермь
башҡорттары, Урал аръяғы башҡорттары, Ырғыҙ-Кәмәлек башҡорттары, Ырымбур
башҡорттары), этник ҡатлам төркөмдәре (мишәрҙәр, типтәрҙәр) айырып йөрөтөлә.
Башҡорттар раса составы буйынса бер төрлө түгел, уға европеоид һәм монголоид
расалары ҡушылыуы хас.

Брайан Сайкс һәм Сти́вен О́ппенгеймер R1b гаплогруппа таралышыу нигеҙендә
британдар һәм башҡорттар туған халыҡтар булыу мөмкинлеген белдерҙеләр. Фонетик
яҡтан башҡорт өндәре ҫ, ҙ, ҡ, ө, ң инглиз телендә th, q, o, ng өндәре менән
оҡшаш.

Башҡорт субпопуляция араһында иң күбеһе Y-хромосомының мутациялар — R-M269,
R-M73, SRY10831.2 һәм N-tat. Шул мутациялар Көнбайыш Европала һәм Көньяҡ Уралда
күпләп таралған R1b гаплогруппаһына (R-M269 и R-M73), Көнсығыш Европала һәм Урта
Азияла таралған R1a гаплогруппаһына (SRY10831.2) һәм N гаплогруппаһына (N-tat)
инәләр.

Ҡәбиләләр таралып ултырыу һәм этник тарих барышында башҡорттарҙың
төньяҡ-көнбайыш (байлар, балыҡсы, бүләр, гәрә, ғәйнә, дыуанай, ирәкте, йылан,
йәлдәк, йәнәй, ҡаңлы, ҡаршын, ҡырғыҙ, таҙлар, танып, унлар, уран, ыуаныш,
юрмый), төньяҡ-көнсығыш (бишул, бәҙрәк, бәкәтин, дыуан, көҙәй, ҡалмаҡ, ҡатай,
ҡошсо, ҡумрыҡ, ҡыуаҡан, мырҙалар, өпәй, табын, терһәк, һалйот, һеңрән, һыҙғы,
һырҙы, шуран, әйле), көньяҡ-көнсығыш (бөрйән, ҡыпсаҡ, тамъян, түңгәүер, үҫәргән,
юрматы), көньяҡ-көнбайыш (мең) төп этнографик төркөмдәре барлыҡҡа килә.

Совет филологы, антика тарихы С. Я. Лурье иҫәпләүенсә, б.э.т. V быуатта
Геродоттың "Тарих"ында аргиппей исеме аҫтында хәҙерге башҡорттарҙың ата-бабалары
телгә алына. Геродот хәбәр итеүенсә, аргиппейҙар «бейек тауҙар битләүендә»
йәшәй, улар күршеләренең үҙ-ара низағтарын яйға һалалар, һәм уларҙа тыуған
иленән ҡыуылған бер кем һыйынырға урын тапһа — уны бер кемдә кәмһетмәйәсәк.
Агрипейҙар айырым телдә һөйләшәләр, скифса кейенәләр, ағас емештәре менән
туҡланалар. Аҙыҡҡа ҡулланылған ағастың атамаһы — понтик, уның емештәре баҡса
борсағына оҡшаш, әммә эсендә һөйәге бар. Бешкән емеште туҡыма аша һығалар һәм
унан «асхи» тигән ҡара һут сыға. Был һутты улар һөткә болғап эсәләр. «Асхи»ның
тѳпрәһенән күмәс әҙерләйҙәр. С. Я. Лурье «асхи»ны «әсе» (урыҫ. кислый) төрки
һүҙенә тап килтерә, ә телсе Ж. Ғ. Кейекбаев буйынса, «асхи» һүҙе башҡорт
телендәге «әсе һыу»ҙы (урыҫ. кислая жидкость) хәтерләтә.

Төркиәтсе Әхмәтзәки Вәлиди күҙаллауынса, башҡорттар Клавдий Птолемейҙың беҙҙең
эраның II быуатына ҡараған хеҙмәтендә скифтарҙың пасиртай тигән ырыуы исеме
аҫтында телгә алына.

643 йылда төҙөлгән Суй-шу хроникаһында, теләү (уғыҙ) төрки ҡәбиләләре
берләшмәһендә 45 ырыу, шул иҫәптән Арал һәм Каспий диңгеҙҙәре араһында йәшәүсе
башукили телгә алына, көнбайыш һәм ҡытай тикшеренеүселәре уны башҡорттар тип
иҫәпләйҙәр. Ҡытай сығанаҡтарына ярашлы, VIII—IX быуаттарҙа Волга бассейнындағы
һундарҙың этник вариҫтары булған ҡәбиләләр араһында Бо-хан һәм Бей-дин телгә
алына, уларҙы волга болғарҙары һәм башҡорттарға тап килтерәләр теләү.

Беҙҙең эраның I мең йыллығы аҙағында башҡорттар көнбайышта Волга йылғаһынан алып
көнсығышта Тубыл йылғаһына тиклем, көньяҡта Илек һәм Яйыҡ (Урал) йылғаларынан
башлап төньяҡта Кама һәм Сылва йылғаларына тиклемге ерҙәрҙә йәшәй һәм төрлө
дәүләттәр составына инә (Дәшти Ҡыпсаҡ, Төрки ҡағанаты, Хазар ҡағанаты, Волга
буйы Болғары, Алтын Урҙа, Ҡазан ханлығы, Нуғай Урҙаһы, Себер ханлығы). XVI
быуаттың 2‑се яртыһында башҡорттар Мәскәү батшалығына инә. Дәүләт хәрби хеҙмәт
һәм башҡа йөкләмәләрҙе үтәү, яһаҡ һәм һалымдар түләү шарты менән башҡорттарҙың
аҫабалыҡ хоҡуғы, урындағы үҙидаралығы (йыйын, ҡоролтай), традицион йолалары,
байрамдары, дин тотоу ирке һаҡланыуын гарантиялай. Колониялаштырыуҙың көсәйеүе,
һалымдар үҫеүе һәм йөкләмәләр һанының артыуы, башҡорттарҙың аҫаба ерҙәрен тартып
алыу, урындағы үҙидаралыҡтың сикләнеүе башҡорт ихтилалдарына (XVII—XVIII бб.)
сәбәп була. Төбәктең башҡа халыҡтары менән бергә башҡорттар Крәҫтиәндәр
һуғышында (1773—1775) ҡатнаша. 1798—1865 йылдарҙа Башҡортостанда идара итеүҙең
кантон системаһы була, башҡорттар хәрби хеҙмәтле ҡатламдарға (Башҡорт полктары,
Башҡорт-мишәр ғәскәре) ҡарай. XIX—XX быуат башында башҡорттар һаны арта (1897
йылда ҡарай 1311 мең кеше), мәғариф, мәҙәниәттең артабанғы үҫеше күҙәтелә.

Революциянан (1917) һуң Башҡортостан автономияһын төҙөү өсөн көрәш башлана. 1919
йылдың мартында Үҙəк Совет власы менəн Башҡорт хөкүмəте араһында Башҡорт Совет
автономияһы тураһында килешеүгә ҡул ҡуйыла. 1922 йылда Оло Башҡортостан
ойошторолғандан һуң, башҡорттарҙың күп өлөшө унан ситтә ҡала (Туҡ-Соран кантоны,
Ялан кантоны, Арғаяш кантоны). 1926 йыл аҙағында башҡорттар һаны революцияға
тиклемге осор менән сағыштырғанда ике тапҡырға тиерлек кәмей һәм СССР‑ҙа 714 мең
кеше тәшкил итә, БАССР‑ҙа — 584,8 мең: Граждандар һуғышы, ҡоролоҡ һәм аслыҡ
эҙемтәләре үҙен һиҙҙерә. Башҡорттар һаны артыуына сәйәси репрессиялар, Бөйөк
Ватан һуғышы кире йоғонто яһай. Башҡорттарҙың бер өлөшө урыҫтар, татарҙар
тарафынан ассимиляциялана. Халыҡ һанының революцияға тиклемге кимәленә тик 1989
йылға өлгәшелә. Башҡорттарҙың башҡа төбәктәргә миграцияһы күҙәтелә: 1926 йылда —
дөйөм һандың 18 %‑ы, 1959 — 25,4 %‑ы, 1989 — 40,4 %‑ы. Эш урындары етешмәү һәм
уңайһыҙ социаль шарттар арҡаһында, нигеҙҙә, көньяҡ‑көнсығыш һәм көньяҡ
райондарҙан халыҡ күсеп китә. Һуңғы йылдарҙа башҡорттарҙың Урта Азия, Ҡаҙағстан
һәм башҡалар төбәктәрҙән ҡайтыу тенденцияһы (1992—96 йй. 4904 кеше) күҙәтелә.
Башҡорттарҙың социаль‑демографик структураһында эшселәр синыфы, интеллигенция,
инженер‑техник хеҙмәткәрҙәр һаны арта.

Башҡорт теле алтай телдәре ғаиләһенә ингән төрки телдәрҙең береһе (ҡыпсаҡ
төркөмөнөң ҡыпсаҡ‑болғар төркөмсәһе). Башҡорттарҙың милли теле, урыҫ теле менән
бер рәттән, Башҡортостан Республикаһының дәүләт теле. Шулай уҡ Рәсәй
Федерацияһының Ҡурған, Свердловск, Силәбе, Төмән, Һамар, Һарытау, Чита һәм
Ырымбур өлкәләрендә, Пермь крайында, Татарстанда, Коми Республикаһында, Саха
Республикаһында, Урта Азия республикаларында, Ҡаҙағстанда һ. б. таралған.
Башҡорт телендә һөйләшеүселәр һаны — 1057 меңгә яҡын кеше (2002).

Төп диалекттары: төньяҡ-көнбайыш, көнсығыш һәм көньяҡ. Лексик һәм
фонетик‑грамматик билдәләре буйынса татар теленә яҡын.

Башҡорттарҙың күбеһе урыҫ телен, бер өлөшө мари телен, сыуаш телен, татар телен,
удмурт телен һәм башҡалар телдәрҙе белә.

Рәсәй империяһының беренсе бөтә халыҡ иҫәбен алыу (1897) ваҡытында милләт
тураһында һорау бирелмәгән. Шул уҡ ваҡытта туған тел һәм ниндәй дингә ышаныуҙары
тураһындағы һорауға яуаптар буйынса теге йәки был милләттең һан иҫәбен билдәләп
була. 1897 йылда Рәсәйҙә 1 321 363 кеше туған телен башҡорт теле тип атаған.
Башҡорттарҙың 99,2 % Өфө (899 910), Ырымбур (254 561), Пермь (85 395), Һамар (57
242), Вятка (13 909) губерналарында йәшәгән.

Бөтә донъяла халыҡ һанын теүәл генә билдәләүе бик ауыр. Әммә ҡайһы бер
сығанаҡтарҙа донъяла башҡорттар 2 миллион тирәһе кеше тигән фаразлауҙар бар.
2010 йылғы халыҡ иҫәбен алыу мәғлүмәттәренә ярашлы, Рәсәй Федерацияһында 1 584
554 башҡорт, шул иҫәптән Башҡортостан Республикаһында — 1 172 287 башҡорт
теркәлгән.

Хәҙерге ваҡытта Тарихи Башҡортостанға ингән территорияларҙан тыш, башҡорттар
Рәсәй Федерацияһының барлыҡ субъекттарында, шулай уҡ сит илдәрҙә йәшәйҙәр.

Урбанизация процесы ҡала халҡының 1938 йылда 5,8 %‑тан 2002 йылда ҡарата
42,4 %‑ҡа тиклем артыуына килтерә. Ҡалаларҙа башҡорттар һаны 518 мең кеше тәшкил
итә, шул иҫәптән Өфөлә — яҡынса 155 мең; Стәрлетамаҡта — 41 мең; Нефтекамала —
34 мең; Сибайҙа — 29 мең; Салауатта — 28 мең; Ишембайҙа — яҡынса 20 мең;
Мәләүездә — 17 мең.

Башҡорттарҙың төп һөнәр-кәсебе булып игенселек, һунарсылыҡ, солоҡсолоҡ,
балыҡсылыҡ, йыйыусылыҡ менән аралаш ярымкүсмә (йәйләү) малсылығы һ. б. торған.

Башҡорттарҙың хужалыҡ ҡоролошона йәшәү урынындағы тәбиғәт мөхите — дала, тау
районы һәм тау итәге, гумусҡа бай тупраҡ, йылғалар, күлдәр үҙенсәлеге — барыһы
тәьҫир итә. Башҡортостандың ер аҫты файҙалы ҡаҙылма байлыҡтарына — тимер
мәғдәненә, нефткә, газға, төҫлө металдарға бай. Бик күп файҙалы байлыҡтар
булыуы, отошло урынлашыуы һәм кеше потенциалы Башҡортостанда хәҙерге заман
талаптарына яуап бирерлек хужалыҡ — сеймал табыу һәм яғыулыҡ сәнәғәтен, уларҙы
эшкәртеү сәнәғәтен, ғилми учреждениелар һәм мәктәптәрҙе, ғилми нигеҙгә ҡоролған
ауыл хужалығын, Фәндәр Академияһын булдырырға мөмкинлек бирә.

XVII быуаттан башлап ҡына башҡорт милли костюмы тураһында яҙма сығанаҡтар
билдәле. XVII—XVIII быуаттарҙа халҡыбыҙ күрше милләттәр менән тығыҙ мәҙәни
бәйләнештә тормаған, шуға ла милли үҙенсәлектәр ҙә нығыраҡ һаҡланып килгән.
Башҡорттар кейем өсөн күберәк киндерҙән, кесерткәндән һуғылған туҡыма, һарыҡ
тиреһен йәнлек тиреләрен, кейеҙҙе, йөнде, мамыҡты файҙаланған. Башҡорттар сит
илдәрҙән (Бөйөк ебәк юлы аша) килтерелгән ебәк, атлас, барса туҡымаларында
ҡулланған, уларҙың өлгөләре боронғо ҡорғандарҙа ла табыла. Был туҡымалар ҡиммәт
торған, шуға ла ебәк кейем — затлылыҡ билдәһе һаналған.

Башҡорт милли аштарының төп массаһын бешерелгән, киптерелгән һәм ҡаҡланған йылҡы
ите, ҡуй ите, һөт продукттары, киптерелгән еләк, киптерелгән бөртөклөләр,
башҡорт балы тәшкил иткән. Был ашамлыҡтарҙың миҫалы булып ҡаҙы-ҡарта ҡаҙы (йылҡы
колбасаһы), баҫтырма (ҡаҡланған ит), шулай уҡ ҡымыҙ, сейәле hары май, муйыл
майы, ҡорот (ҡоро ҡорот), эремсек һәм айран тора — был ашамлыҡтарҙың бөтөнөһө лә
йәйге эҫелә лә сағыштырмаса яҡшы һаҡлана һәм уларҙы юлға алыуы уңайлы. Ҡымыҙ тап
юлда әҙерләнә тип иҫәпләнә — бейә һөтө һалынған һауыт эйәргә бәйләнгән һәм
һабала көнө буйына сайҡалып йөрөтөлгән.

Традицион башҡорт ашамлығы бишбармаҡ бешерелгән иттән һәм һалманан (эре итеп
киҫелгән туҡмастың төрө) әҙерләнә, мул итеп һуған, йәшел тәмләткестәр ҡушыла
һәм, әлбиттә, ҡорот өҫтәлә. Башҡорт аш-һыуының (кухняһының) күҙгә ташланып
торған тағы бер үҙенсәлеге: ашамлыҡтар янына йыш ҡына һөт продуктылары бирелә —
һирәк табын ҡоротһоҙ һәм ҡаймаҡһыҙ була. Башҡорт ашамлыҡтарының күпселеге
әҙерләү ябайлығы һәм туҡлыҡлы булыуы менән айырылып тора.

Айран, буҙа, ҡаҙы, ҡатлама, ҡымыҙ, манты, өйрә, ыумас ашы һәм башҡа бик күп
ашамлыҡ төрҙәре Урал тауҙарынан Алыҫ Көнсығышҡа саҡлы биләмәләрҙә йәшәгән күп
халыҡтарҙың милли ашамлығы тип һанала.

Диндар башҡорттар — мосолман‑сөнниҙәр. Ислам диненең Башҡортостанға үтеп инеүенә
мосолман илдәре менән VIII—IX быуаттарҙа урынлаштырылған сауҙа-иҡтисади
бәйләнештәр булышлыҡ иткән. Башҡортостандың Ишембай районындағы Левашёв
ҡәберлеге Уралдың тәүге мосолман археологик ҡомартҡыһы булып иҫәпләнә. Бында
эҙләнеү барышында Ғәрәп хәлифәлегенең 706 һәм 712 йылғы өс көмөш дирһәме һәм
алтын динары, шулай уҡ мәйеттәрҙең ҡулдары кәүҙә буйлап һуҙылған, баштары
көнбайышҡа йүнәлтелгән иртә мосолман зыяраты ҡәберҙәре табылған. VII быуатта
пәйғәмбәр Мөхәммәттең үҙ сәхәбәләрен Көньяҡ Уралға ебәреүе тураһында мәғлүмәттәр
бар. Төрөк дин белгесе Усман Нури Топбаш һәм Нәҡшбәндиә суфыйҙар тәриҡәтенең
башлығы шәйех Мөхәммәт Назим әл-Хаҡҡани Башҡортостанға ебәрелгән өс сәхәбәне
атайҙар. Быны үҙ хеҙмәттәрендә тарихсылар Хисаметдин бин Шәрәфетдин һәм
Таджетдин Ялсығол Әл-Башҡорди раҫлай, улар шулай уҡ башҡорттарҙан кемдәр
тәүгеләрҙән булып ислам динен ҡабул итеүе хаҡында хәбәр итәләр. Хисаметдин бин
Шәрәфетдин үҙенең «Болғар тарихы» китабында башҡорттарҙың ислам динен үҙ
күршеләренән иртәрәк, һижрә буйынса 195 йылда (Григориан календары буйынса 748
йылда) ҡабул итеүҙәре тураһында яҙа. «Кун-әл-әкбәр» («Ваҡиғаларҙың асылы»)
төркиҙәр тарихында башҡорттарҙың яҡынса 70 ҡалаһы һәм ҡәлғәһе булыуы, ә исламды
улар һижрәнең 530 йылда (Григориан календары буйынса 1152 йылда) ҡабул итеүҙәре
хаҡында телгә алына.

Урта Азия илдәре менән мәҙәни һәм сауҙа-иҡтисади мөнәсәбәттәре Башҡортостанда
хәнәфи мәзһәбе тәғлимәтенең таралыуына булышлыҡ иткән. Башҡорттар араһында ислам
диненең таралыуына шулай уҡ 922 йылда Волга буйы Болғарының исламды дәүләт дине
булараҡ ҡабул итеүе лә сәбәпсе булған. Әммә Аллен Франк буйынса, «иң мөһиме
башҡорттарҙың исламлаштырыу тураһындағы бик боронғо күпселек һәм йыш ҡына
осраған риүәйәттәрендә — был Болғар ҡалаһы уларҙа бөтөнләй булмауы, ә
исламлаштарыу Бохара, Бағдад һәм Анатолия миссионерҙарына беркетелә». Иртә
осорҙа башҡорттарҙа ислам динен таратыуҙа ҙур ролде Ясауи һәм Нәҡшбәндиә
тәриҡәттәренең суфый миссионерҙары башҡарған, улар Көньяҡ Уралға Урта Азияның
үҙәк ҡалаларынан, тәү сиратта Бохаранан, килгән.

Башҡорт ауыҙ‑тел ижадында «Урал батыр», «Аҡбуҙат», «Иҙеүкәй менән Мораҙым»,
«Алпамыша менән Барсынһылыу» һәм башҡа эпостар төп урынды биләй. Әкиәт фольклоры
героик, тылсымлы, көнкүреш әкиәттәренән тора. Башҡорт эпик, лирик, көнкүреш
йырҙарына шиғыр һәм көй үҙенсәлектәре, бейеүҙәренә пантомима элементтары,
ҡатмарлы сюжет структураһы («Байыҡ», «Перовский») хас. Башҡорт халыҡ ижады
традициялары профессиональ сәнғәт һәм әҙәбиәт нигеҙенә ята. Биҙәү‑ҡулланма
сәнғәте художество‑һүрәтләү сараларының күп төрлөлөгө, композицион алымдар
камиллығы, орнаменттың тасуирилығы менән һыҙатлана. Аппликация, сигеү, бәйләү,
кейеҙ, ағас, таш, күн, металл, буҫтауҙы художестволы эшкәртеү киң үҫеш ала.



https://ba.wikipedia.org/wiki/%D0%91%D3%A9%D0%B9%D3%A9%D0%BA_%D0%91%D1%80%D0%B8%D1%82%D0%B0%D0%BD%D0%B8%D1%8F

Бөйөк Брита́ния (ингл. Great Britain), рәсми исеме — Бөйөк Британияның һәм
Төньяҡ Ирландияның Берләшкән Короллеге (ингл. The United Kingdom of Great
Britain and Northern Ireland), инглиз телендә Берләшкән Короллек тип аталыуы ла
осрай (ингл. United Kingdom) — Төньяҡ-көнбайыш Европалағы дәүләт, БМО Именлек
Советы һәм Европа Берләшмәһе ағзаһы.

Административ-территориаль бүленеүе формаһы буйынса унитар дәүләт булыуына
ҡарамаҫтан, Англиянан тыш бөтә Берләшкән Короллек өлөштәренең ҙур автономияһы
бар.

Берләшкән Короллек Бөйөк Британия утрауында һәм өлөшләтә Ирландия утрауында
урынлашҡан. Шулай уҡ Берләшкән Короллеккә инмәгән әммә уның өлөшө булған
Британиянан бойондороҡло территориялар һәм Британияның Корона биләмәләре бар.

Б. э. тиклемге 800—500 йылдарҙа утрауҙа бриттар, кельттар һәм гэлдар йәшәү
тураһында мәғлүмәт бар.

Б. э. тиклемге 43 йылда Кентта 4 рим легионы корабльдәрҙән төшә. Ҡыҫҡа ваҡыт
эсендә рим ғәскәрҙәре бриттарҙы һәм кельттарҙы еңеп алда.Рим власы утрауҙарҙа IV
быуатҡа тиклем һаҡлана.

V быуатта утрауҙарға герман ырыуҙарҙын береһе — англосакстар күсеп ултыра. Улар
бриттарҙы һәм кельттарҙы хәҙерге Уэльс һәм Шотландия территорияһына ҡыуып
сығарҙа.

Бөйөк Альфре́д (англо-сакс Ælfrēd se Grēata; ингл. Alfred the Great; ян. 849 —
26 октябрь 899 / 28 октябрь 901) — 871—899 йылдарҙа Уэссекс Короле.

871—899 йылдарҙа Альфред Бөйөк сакстарҙың иң эре дәүләте Уэссексты (артабан
Англия Короллеге) төҙөй.

Вильге́льм I Яулап алыусы (Вильгельм Нормандиянан йәки Вильгельм Законға ярашлы
тыумаған); (ингл. William I the Conqueror, William the Bastard, франц. Guillaume
le Conquérant, Guillaume le Bâtard; 1027/1028,Фалез — 09.09.1087) — Нормандия
герцогы, (1035 йылдан) һәм 1066 йылдан Англия короле. Норманд Яулап алыуын
ойоштороусы, Европаның XI быуаттағы иң эре сәйәси эшмәкәре.

1066 йылдарҙа Англия Короллегенә Нормандия герцогы Вильгельм I яулап ала.
Норманд династияһы Англияла 1154 йылға тиклем идара итә.

Стефан (ингл. Stephen (ок. 1092/6, Блуа — 25 октябрь 1154, Дувр), шулай уҡ
Стефан Блуаский (Estienne de Blois), — 1135—1154 йылдарҙа Англия короле.
Вильгельм I Яулап алыусының ейәне.

1135 йылда, Генрих I үлгәндән һуң, Матильдана тәхеттән төшөрөү 1135—1154
йылдарҙа Англияла Матильда яҡлылар һәм Стефан Блуаский яҡлылар араһында
Граждандар һуғышына килтерә.

1154 йылда граждандар һуғышынан һуң идара иткән династия алмаштырыла. 1154—1399
йылдарҙа короллек менән Плантагенеттар идара итә.

Иоа́нн (Джон) Ерһеҙ (ингл. John Lackland; 24.12.1167, Оксфорд — 19.10.1216,
Ньюарк) — 1199—1216 йылдарҙа Англия Короле.

Англия дәүләтең иң уңышһыҙ Король тип һанала. Унын арттан бер ниндәй ҙә инглиз,
француз, шотланд монарх улға «Иоанн» исемде бирмәне.

1337—1453. Йөҙ йыллыҡ һуғыш — бер яҡтан Франция һәм уның союздаштары һәм икенсе
яҡтан Англия һәм уның союздаштары араһындағы яҡынса 1337 йылдан алып 1453 йылға
тиклем дауам иткән һуғыштар серияһы.

1496 йылда Англия Короле Генрих VII Джон Каботты Азияға яңы юлдарҙы табыу өсөн
экспедицияға ебәрә. Атлантик океанды үтеп ул 1497 йылда Ньюфаундлендты аса. Ошо
йыл Британ Империяһының тыуыу йылы тип иҫәпләнә. Джон Каботтын экспедицияһы
инглиз тарихында Британ утрауҙарҙарынан ситтә булған беренсе вакиға.

Ил үҫә. XVII быуатта ысын империяға әүерелә. Британ Империяһы кешелек тарихында
иң ҙур дәүләт булған.

1707 йылдың 1 майында Англия Короллеге Шотландия Короллеге менән берләшә. Яңы
дәүләттен исеме — Бөйөк Британия.

1800 йылда Ирландия менән берләшеү тураһында уния тыуа. 1801 йылдын 1 ғинуарында
дәүләттен исеме — Бөйөк Британияның һәм Ирландияның Берләшкән Короллеге.

1927 Ирландия аҙатлыҡ юлына баҫа. Ләкин төнъяк яғы ҡала. Дәүләттен яңы исеме
Бөйөк Британияның һәм Төньяҡ Ирландияның Берләшкән Короллеге.

Англия Короле — Англия короллығының юғары титул. Англия монархияһының рәсми
мәғлүмәте буйынса беренсе Англия короле Бөйөк Альфред тип һанала. Ул 871—899
йылдарҙа сакстарҙын иң эре дәүләтте (Уэссекс) короле булған. Иң һуңғы Англия
королеваһы — Анна. 1707 йылда Шотландия менән берләшкәс уның вазифа исеме —
Бөйөк Британия королеваһы тип үҙгәртелә.

Юғары суд 80 судъяларҙан тора һәм 3 ботаҡҡа бүленә: король эскәмйәһе (лорд —
башсудья етәкселек итә), канцлер эскәмйәһе (вице-канцлер етәкселек итә), ғәйлә
эштәре буйынса эскәмйәһе (бүлек рәйесе етәкселек итә). Судьялар барристерҙарҙан
ҡуйыла. 1-се инстанцияһында барған эштәрҙе 1 судья ҡарай. Король эскәмйәһе
сауҙа, дөйөм хоҡуҡ эштәрей ҡарай. Юғары суд ҡарарға ялыу Аппеляция судына
бирелә.

Башҡортостан Хөкүмәте делегацияһының Бөйөк Британияға визиттар 2000, 2001,
2003—2008 йылдарҙа булды.

Бөйөк Британияның делегаттары 2—3 сө Бөтә донъя башҡорттары ҡоролтайы эшендә
ҡатнаша.

2004 й. Екатеринбург та ген. консуллыҡ ойошторған Британия төҙөлөш
компанияларының мәғлүмәт стенды «Уралстрой—2004» күргәҙмәһендә тәҡдим ителә
Бөйөк Британияның ҡайһы бер фирмалары «Ҡала. Архитектура һәм төҙөлөш—2004»,
«Газ. Нефть. Технологиялар—2006» халыҡ ара күргәҙмәләрендә (бөтәһе лә — Өфө)
ҡатнаша. Бөйөк Британияның вәкилдәре «Халыҡ ара эшлекле осрашыуҙар: Өфө—1997»
конф. ҡатнаша.

Математика институты ғалимдары Бөйөк Британияның ғалимдары менән INTAS
программаһы сиктәрендә бәйләнеш тота;

Молекулалар һәм кристалдар физикаһы институты Уорвик ун тының Масс-спектрометрия
ин ты, Биохимия һәм генетика институты Уэльс ун тының Биология фәндәре ин ты һәм
Уорвик ун-тының Үҫемлектәр генетикаһы һәм биотехнологияһы бүлеге, Механика
институты Лавборо ун ты м н фәнни бәйләнештәр тота, Авиация техник университеты
Шеффилд ун-ты, Радиоэлектроника колледжы Блекпул колледжы м н хеҙмәттәшлек итә.
1997 й. БДУ ла инглиз студенттары һәм аспиранттары уҡый.

Башҡортостан менән Бөйөк Британияның күптәнге тарихи бәйләнештәре бар. 1818—28
йй. инглиз банкиры Ралль һәм сауҙагәр Доути Биҙәр заводын тота, 20 б. башында
Л.Уркарт Верхнеурал өйәҙендә урынлашҡан завод һәм рудниктарҙың контроль акциялар
пакеты хужаһы була.

1841 й. Ырымбур губернаһында шотланд геологы Р.Мурчисондың Уралдың геология,
география һәм палеонтологияһы б са мәғлүмәттәр йыйыусы экспедицияһы эшләй;
экспедиция һөҙөмтәләре б са «Европа Рәсәйе һәм Урал тауы геологияһы» (1845;
инглиз т.) баҫылып сыға.

Берләшкән Короллек 4 «тарихи провинция»-ға бүленә: Англия, Шотландия, Уэльс һәм
Төньяҡ Ирландия. Итглизсә улар countries (башҡ. илдәр) йәиһә constituent
parts/constituent countries тип атала.

Ҡарағыҙ: Англия Англия (ингл. England) — Бөйөк Британияһы "тарихи
провинциялары"нан иң ҙурыһы. Баш ҡалаһы — Лондон, майҙаны 130 395 квадрат
километр, бөтә дөнъя майҙанынан 1/1000-гә яҡын. Халыҡ һаны — 50.762.900 кеше.
Англияның үҙ власть органдары (йәғни парламент һәм хөкүмәт) юҡ, Бөйөк Британия
Хөкүмәте һәм Бөйөк Британия Парламенты Англияның төп власть органдары булып
һанала. Берҙән-бер рәсми тел — инглиз теле. Иң ҙур ҡалалары — Лондон, Манчестер,
Лидс һ.б.

Ҡарағыҙ: Уэльс Уэльс — Бөйөк Британияның 4 иң әһәмиәтле булғандарҙын
административ өлөшө. Күптән үткән заман кельт ырыуҙарҙын конгломераты.



https://ba.wikipedia.org/wiki/%D0%91%D0%B0%D1%88%D2%A1%D0%BE%D1%80%D1%82%D0%BE%D1%81%D1%82%D0%B0%D0%BD

Башҡортостан Республикаһы ([әйтелеш] (i)) (Башҡортостан) — Башҡортостан
Республикаһы һәм Рәсәй Федерацияһы Конституцияларына ярашлы, үҙаллы демократик
дәүләт. Рәсәй Федерацияһы субъекты. Волга буйы федераль округына һәм Урал
иҡтисади районына ҡарай. Пермь крайы, Свердловск, Силәбе, Ырымбур өлкәләре,
Татарстан һәм Удмурт республикалары менән сиктәш.

I һәм II Бөтә башҡорт ҡоролтайҙары тарафынан һайланған Башҡорт мәркәз шураһы
1917 йылдың 15 ноябрендә Ырымбур, Өфө, Пермь, Һамар губерналарындағы башҡорт
территорияларын Рәсәй республикаһының автономиялы өлөшө тип иғлан итә. Шураның
ҡарары III Бөтә Башҡорт Ҡоролтайы тарафынан раҫлана (1917, 8 декабрь). 1919
йылдың 20 мартында Үҙәк Совет власы менән Башҡорт хөкүмәте араһында Башҡорт
совет автономияһы тураһындағы Килешеү нигеҙендә, Башҡорт Автономиялы Совет
Социалистик Республикаhы иғлан ителә. 1992 йылдың 25 февраленән «Башҡортостан
Республикаһы» тип йөрөтөлә.

Башҡортостан Республикаһы Башлығы — Башҡортостан Республикаһының башлығы һәм
Башҡортостан Республикаһының иң юғары вазифалы кешеһе. Башҡортостан Хөкүмәте
статусы һәм хоҡуғы Башҡортостан Конституцияһы менән билдәләнгән.

Ҡарағыҙ: Башҡортостан Республикаһының Дәүләт Йыйылышы — Ҡоролтай Башҡортостан
Парламенты — Дәүләт Йыйылышы — Ҡоролтай 2003 йылдан бер палатаһынан торған
закондар сығарыу органы.

Халыҡ һаны буйынса Башҡортостан Рәсәй Федерацияһында — етенсе, Волга буйы
федераль округында беренсе урында тора.

2002 йылғы Бөтә Рәсәй халыҡ иҫәбе алыу мәғлүмәттәре буйынса Башҡортостанда 4 104
336 кеше йәшәй. Уларҙың 2 626 613-ө ҡалала, 1 447 723-ө ауылда көн күрә. Бөтә
халыҡтың 46,9%-н, йәғни 1 923 233-н ир-егеттәр тәшкил итә. Эре ҡалалары — Өфө
(баш ҡала, 1 042,4 мең кеше), Стәрлетамаҡ (264,4 мең кеше), Салауат (158,6 мең
кеше), Нефтекама (122,3 мең кеше), Октябрьский (108,6 мең кеше). Республикалағы
барлыҡ халыҡтарҙың 90,2 % -ын иң күп һанлы өс милләт: башҡорттар (29,8 %),
урыҫтар (36,3 %), татарҙар (24,1 %) тәшкил итә.

Башҡортостан Республикаһы — Көньяҡ Урал тауҙарының түбәләре (иң бейек нөктәһе —
Ямантау, 1 640 м.), карст мәмерйәләре, гүзәл күлдәре, шифалы сығанаҡтары,
урмандары булған уникаль тәбиғәтле төбәк. Төбәктең 2/3 өлөшө Көнсығыш-Европа
тигеҙлегенең көнсығыш өлөшөндә, Урал алдының тигеҙһеҙ-таулы тигеҙлегендә,
1/4-тән ашыу өлөшө Европа менән Азия киҫешкән Көньяҡ Урал һыртында, 1/10-дан
кәмерәк өлөшө Урал аръяғының ҡалҡыулыҡлы-тигеҙ урынында урынлашҡан.
Республиканың төньяҡтан көньяҡҡа оҙонлоғо — 550 км, көнбайыштан көнсығышҡа —
430 км. Дөйөм майҙаны — 143,6 мең кв.км.

13 мең самаһы йылға бар, уларҙың дөйөм оҙонлоғо 57 мең саҡрымдан ашыу. Иң ҙур
йылғалар: Ағиҙел (1430 км), уның ҡушылдыҡтары Нөгөш (235 км), Эҫем (239 км),
Ҡариҙел (918 км), Әй (549 км), Дим (535 км), шулай уҡ Һаҡмар (760 км) менән Ыҡ
(571 км) йылғалары.

Күлдәр һаны 2700 тирәһен тәшкил итә. Уларҙың күбеһе Урал аръяғы райондарында
урынлашҡан. Иң ҙурҙары — Асылыкүл һәм Ҡандракүл. Күлдәр балыҡҡа бай.

Башҡортостанда нефть, тәбиғи газ, күмер, тимер мәғдәне, алтын, баҡыр колчеданы
ятҡылыҡтары бар.

Республика территорияһында 200 нефть һәм газ конденсаты ятҡылығы, 10 һоро күмер,
15 баҡыр колчеданы мәғдәне, 20-нән артыҡ тимер мәғдәне, 50-нән артыҡ сәсмә һәм
руда алтыны ятҡылығы иҫәпкә алынған.

Ҡояшлы көндәр һаны яҡынса 287 көндән (Аксёнда) алып 261 көнгә (Белоретта)
тиклем. Иң әҙ ҡояшлы көндәр декабрь, ғинуар айҙарына, иң күп ҡояшлы көндәр йәй
айҙарына тура килә.

Һауа температураһының абсолют минимумы — −41 С°, абсолют максимум — +35С°. 0С°
аша ныҡлы сығыуы яҙ көнө 4—9 апрелгә, көҙ көнө 24—29 октябргә, таулы райондарҙа
10—11 апрель һәм 17—21 октябргә тура килә. 0-дән юғары температуралы яҡынса
200—205 көн, тауҙарҙа 188—193 көн. Аҙаҡҡы ҡырау төшөү 21—30 майҙа, һуңға ҡалғаны
6—9 июндә, төньяҡ һәм таулы райондарҙа 25—30 июндә. Көҙгөһөн беренсе ҡырау төшөү
10—19 сентябрҙә, иң иртә ҡырау 10—18 августа күҙәтелә.

Йыллыҡ яуым-төшөм — 300—600 мм. Республика территорияһында, атмосфера
циркуляцияһы менән бәйле, яуым-төшөмдөң айырмалы булыуы күҙәтелә. Быға Урал
тауҙары йоғонто яһай. Урал тауҙарының көнбайыш яғында дөйөм яуым-төшөм
640—700 мм, көнсығыш яғында 300—500 мм-ҙан артмай. Яуым-төшөмдөң 60—70 % апрель—
октябрь айҙарына тура килә.

Иң иртә ҡар ҡатламы барлыҡҡа килеүе — 12-20 сентябрь, иң иртә тотороҡло ҡар
ҡатламы ятыуы — 16-24 октябрь, таулы райондарҙа 5-12 октябрь, уртаса ҡар ҡатламы
ятыу ваҡыты — 3-13 ноябрь. Уртаса ҡарҙан асылған ваҡыт — 14-24 апрель. Уртаса
153—165 көн, таулы райондарҙа 171—177 көн ҡар ята. Ҡар ҡатламы бейеклеге уртаса
36-55 см, иң ҡалын ҡатлам 106—126 см. Иң ҡалын ҡар ҡатламының тығыҙлығы —
240—300 кг/м3.

Республика Европа менән Азия, Көнсығыш-Европа тигеҙлеге Урал тауҙары һәм Себер
тигеҙлеге менән киҫешкән урында урынлашканға күрә, үҫемлектәр һәм хайуандар
донъяһы күп төрлө, бай. Бында Волга-Кама, Урал, Себер, Ҡаҙағстан төрҙәрен
осратырға була.

Урмандар республиканың 40%-н биләй. Урал алдында ҡатнаш урман, төньяҡ һәм
көнсығыш тау алды райондарында ылыҫлы-япраҡлы, ҡайын урмандары үҫә.

Башҡортостан — индустриаль-аграр республика. Рәсәй Федерацияһында сәнәғәт
етештереүе буйынса 10-сы урынды, ауыл хужалығы продукцияһы буйынса 3-сө урынды
һәм төп фондтар буйынса 7-се урынды биләй. Республикала 500-ҙән артыҡ сәнәғәт
предприятиеһы эшләй.

Республикала умартасылыҡты үҫтереү өсөн тәбиғәт шарттары иҫ киткес уңайлы —
урмандарында һәм туғайҙарында 380 төргә тиклем баллы сәскә үҫә, шул иҫәптән
0,8 млн га ер биләп торған йүкә ағасы сәскәһенән алынған балға ни етә! 300 мең
га тәшкил иткән ҡарабойҙай, көнбағыш, туҡранбаш, люцерна, емеш-еләк, йәшелсә һәм
башҡа баллы сәскә үҫемлектәре лә умартасылыҡтың табышлы булыуы өсөн уңайлы
шарттар тыуҙыра.

Башҡортостан — илдең төп нефть сығарыу райондарының береһе. 1997 йылда уның
өлөшөнә бөтә Рәсәйҙә сығарылған нефттең 9,1%-ы тура килде. Әгәр шул йылда ил
буйынса дөйөм алғанда халыҡтың йән башына 2 тонна нефть тура килһә,
Башҡортостанда ул 3,4 тонна булды.

Нефть сығарыу республикала ғына түгел, бөтә Урал — Волга төбәгендә 1932 йылда
хәҙерге Ишембай ҡалаһы урынлашҡан ерҙән башлана. 1944 йылда Туймазы ятҡылығы
асыла. 50-се йылдар уртаһынан Шкапов, ә 50-се йылдар аҙағынан Саҡмағош һәм Арлан
ятҡылыҡтар төркөмө файҙаланыла башлай. 60-сы йылдарҙа нефтте Өфө янынан да
табалар.

Хәҙерге Башҡортостан хужалығының энергетика, нефть эшкәртеү, нефть химияһы һәм
машиналар эшләү кеүек мөһим тармаҡтары тап бына нефть сығарыу базаһында барлыҡҡа
килде һәм киң үҫеш алды. Республика хужалығының башҡа күп тармаҡтарында ла нефть
сығарыу сәнәғәтенең ыңғай йоғонтоһо сағыла. Ишембай, Октябрьский, Туймазы,
Нефтекама, Салауат ҡалаларының, шулай уҡ ҡала тибындағы тиҫтәләрсә ҡасабаларҙың
барлыҡҡа килеүе «ҡара алтын» сығарыу һәм эшкәртеү менән бәйләнгән. Транспорт та
тамырҙан үҙгәреш кисерҙе.

Нефть эҙләгән ваҡытта байтаҡ ҡына яңы минераль ресурстар (тәбиғи газ, таш күмер,
аш тоҙо, шифалы һыу ҡатламдары, бромлы һәм йодлы тәрән ер аҫты һыуҙары һ. б.)
асылды, улар сәнәғәттең сеймал базаһын һәм шифахана-курорт учреждениеларының
дауалаусы факторҙарын ишәйтте.

50-се йылдар уртаһында Башҡортостан нефть сығарыу күләме буйынса илдең иҫке, иң
ҙур нефть эшкәртеү төбәге Әзербайжан ССР-ын уҙып, СССР-ҙа беренсе урынға сыҡты.
1967 йылда республикала нефть сығарыу иң ҙур күләмгә (47,8 млн т) еткерелде.
Әммә ятҡылыҡтар ярлылана барыу һөҙөмтәһендә артабан нефть сығарыу кәмей башланы.
Бөгөн иһә Башҡортостан, йылына 14 млн т нефть сығарып, Төмән өлкәһенән һәм
Татарстан артынан бара.

«Башнефть» АНК-һы Октябрьский һәм Нефтекама ҡалаларында нефть промыслаһы
ҡорамалдары заводтарын үҙ эсенә ала, был заводтар АНК-ның ҡорамалдарға һәм
уларға запас өлөштәргә булған ихтыяжын ҡәнәғәтләндереү әсән төҙөлгән.
Стәрлетамаҡта скважиналар быраулағанда ҡулланылыусы онтаҡ хәлдәге балсыҡ эшләп
сығарыусы нефть махсус материалдар заводы эшләй. Бик киң территорияны биләгән
технологик процестарҙы хеҙмәтләндереү әсән АНК-ның элемтә һәм авто-транспорт
идаралыҡтары, төбәк мәғлүмәт үҙәге бар.

«Башнефть» ғилми-техник базаһы эсенә инженерлыҡ-иҡтисади тикшеренеүҙәр һәм
нормативтар үҙәге, махсуслашҡан ғилми-тикшеренеү һәм проект институттары инә,
улар ятҡылыҡтарҙы үҙләштереү проекттары төҙөү, нефть эҙләү эштәрен нигеҙләү,
нефть сығарыуҙың иң һөҙөмтәле ысулдарын эшләү һәм ҡулланыуға индереү менән
шөғөлләнә.

Сығарылған күмерҙең бер өлөшө Күмертау ТЭЦ-ында файҙаланыла. Күмер дымлы һәм
кәүшәк, калориялылығы түбән. Уны ташыу әсән брикетлау талап ителә. Күмертау
брикет фабрикаһы ошо маҡсатта төҙөлдө. Һуңғы йылдарҙа һоро күмер брикеттары,
конкурентлыҡҡа һәләте түбән булыу сәбәпле, киң һорау менән файҙаланылмай
башланы. Шуға күрә күмер сығарыу күләме ҡыҫҡартылды. Башҡортостан һоро
күмерҙәренең битумға бай булыуы уларҙың ыңғай яғы булып тора. Уларҙы энергохимик
эшкәрткәндә янар газ, шыйыҡ яғыулыҡ, ашламалар, дуплау материалдары, тау
балауыҙы, адсорбент (атмосфера һәм һыуҙы бысратыусы һәр төрлө матдәләрҙе үҙенә
йотоусы) һәм башҡа күп нәмәләр алырға мөмкин.

Октябрьскийҙә, Ишембайҙа, Нефтекамала һәм Стәрлетамаҡта нефть промыслалары өсөн
ҡорамалдар һәм аппаратура эшләп сығарыла, улар республикала ғына файҙаланылып
ҡалмай, Рәсәй һәм БДБ-ның башҡа төбәктәренә лә оҙатыла.

Өфө һәм Туймазы заводтарында нефть һәм газ ятҡылыҡтарын эҙләү һәм скважиналарҙы
тикшереү өсөн кәрәкле геофизик һәм геологик приборҙар кеүек продукция ла киң
һорау менән файҙаланыла. Торба үткәргестәр транспорты ихтыяжы өсөн Стәрлетамаҡта
һәм Благовещенскиҙа торба һалғыстар һәм торба үткәргес арматуралары (келә, бик,
ҡапҡастар) етештереү үҙләштерелде.

Октябрьскийҙә «Блокжилкомплект» акционерҙар йәмғиәте эшләй, бындай
предприятиелар Рәсәйҙә лә һирәк осрай әле. Уның продукцияһы (шассиҙа — күсмә
(мобиль) биналар һәм шассиһыҙ даими (стационар) биналар: йылылыҡ, канализация,
электр ҡорамалдары менән тәьмин ителгән дөйөм ятаҡтар, ашханалар, һаулыҡ һаҡлау
пункттары, магазиндар һ. б. ш.) ҡала һәм ауылдарҙан алыҫ урынлашҡан нефть, газ
һәм башҡа файҙалы ҡаҙылма ятҡылыҡтарын үҙләштергәндә һәм файҙаланғанда
алмаштырғыһыҙ булып тора.

«Салауатнефтемаш» ғилми-етештереү берекмәһе Рәсәйҙә нефть һәм газ эшкәртеү
заводтары өсөн ҡорамалдар етештереүсе иң ҙур предприятиеларҙың береһе. Туймазы
«Химмаш» һәм Күмертау «Нефте-химмаш» (Маячный ауылы) заводтары химия һәм нефть
химияһы сәнәғәтен технологик ҡорамалдар менән тәьмин итә.

Төҫлө металлургия рудниктары һәм предприятиелары әсән ҡорамалдар «Горнас» (Өфө)
һәм Баймаҡта Ш. Хоҙайбирҙин исемендәге машиналар эшләү заводтарында етештерелә.
Күптәнге «Горнас» заводы ҡом һәм тупраҡ насостары эшләп сығарыуға, ә Баймаҡтағы
завод тау ҡорамалдары өсөн запас частар етештереүгә махсуслашҡан.

Республикала сәнәғәттең башҡа ҡайһы бер тармаҡтары өсөн дә технологик ҡорамалдар
етештерелә. Учалыла, мәҫәлән, «Лесмаш» заводы эшләй, Стәрлетамаҡта — еңел
сәнәғәт өсөн, Дәүләкәндә он тартыу предприятиелары осон ҡорамалдар етештерелә.

Республика иҡтисадында мөһим роль уйнаған ауыл хужалығын техника менән тәьмин
итеү маҡсатында ауыл хужалығы машиналары эшләү тармағы үҫтерелә. 80-се йылдарҙа
Нефтекамала «Башсельмаш» заводы төҙөлдө, ул тупраҡҡа минераль ашламалар һәм
эзбиз индереү әсән машиналар, шулай уҡ трактор тағылмалары, сәскестәр һ. б. ш.
эшләп сығара.

Бәләбәйҙәге «Бәлсельмаш» малсылыҡ фермалары әсән ҡорамалдар, «Өфөсельмаш»
малсылыҡ биналарын елләтеү өсөн вентиляторҙар етештерә. Дәүләкәндә мал аҙығы
етештереү машиналары эшләп сығарыла. Стәрлетамаҡта умартасылыҡ инвентары
етештереүсе завод эшләй.

Әммә был Бөйөк Ватан һуғышы йылдарында фронтҡа яҡын төбәктәрҙән эвакуацияланған
предприятиеларҙы республикала урынлаштырыуға ҡағылмай. Эвакуацияланған
предприятиелар араһында машиналар эшләү заводтары ла байтаҡ ине (Ишембайҙа һәм
Стәрлетамаҡта урынлаштырылған быраулау һәм нефть машиналары эшләү заводтары,
Стәрлетамаҡта станоктар эшләү, Өфөлә кабель заводы һәм оборона әһәмиәтендәге бер
нисә предприятие).

Башҡортостан машиналар эшләү сәнәғәтенең үҫешендә икенсе һикереш 70—80-се
йылдарҙа яһалды. Шуның һөҙөмтәһендә 1970—1985 йылдарҙа машиналар эшләү
тармағының тулайым продукцияһы республикала 5 тапҡыр, ә СССР-ҙа 3,5 тапҡыр үҫте.

1971 йылда Бәләбәйҙә Волжск автозаводы әсән деталдәр эшләп сығарырға тейешле
«Автонормаль» заводы сафҡа индерелде. Уның артынса Октябрьскийҙа «Авто-прибор»
заводы (хәҙер «Апри» акционерҙар йәмғиәте) эшләй башланы, ул автомобилдең эш
режимын күҙәтеүсе приборҙар (спидометр, датчик, манометр һ. б. ш.), кабиналарҙы
йылытыу һәм елләтеү әсән электр двигателдәре етештереүгә махсуслашҡайны. Был
приборҙар Рәсәйҙәге автомобиль заводтарына оҙатыла.

70-се йылдарҙың икенсе яртыһында Нефтекама үҙбушатҡыс автомобилдәр заводы
(хәҙер — НефАЗ") эшкә башланы. Ул Кама, Мейәс, Түбәнге Новгород автозавод-тары
шассийы нигеҙендә автоүҙбушатҡыстар, нефть продукттары, шыйыҡ ашламалар ташыу
әсән автоцистерналар, ауыл хужалығы ихтыяждары әсән йөк автомобилдәре,
нефтселәрҙе һәм газ сығарыусыларҙы хеҙмәтләндереүсе вахта автобустары, йөк
автомобилдәренә тағылмалар эшләп сығара. Завод шулай уҡ ауыл хужалығы техникаһы
етештереүҙе лә үҙләштерә. Эшләп сығарылған продукцияның юғары сифаты өсөн завод
бер нисә тапҡыр халыҡ-ара бүләктәргә, шул иҫәптән 1977 йылда «Алтын Меркурий»
призына, лайыҡ булды.

Өфөлә уның 425 йыллығын байрам итеү алдынан троллейбустар эшләп сығарыу яйға
һалынды.' «Москвич-412» еңел автомобиленә двигателдәр етештереү 60-сыйылдарҙа уҡ
әле Өфө моторҙар эшләү заводында (хәҙер «Өфө моторҙар эшләү производство
берекмәһе» — УМПО) үҙләштерелгәйне. Хәҙер был моторҙар нигеҙҙә Ижевск еңел
автомобилдәр заводына ебәрелә.

Авиация моторҙары эшләү Өфөлә Бөйөк Ватан һуғышы алдынан башланғайны. Хәҙер иһә,
Өфө моторҙар эшләү производство берекмәһе (УМПО) СУ һәм МИГ хәрби самолеттарына
газ турбиналы двигателдәр етештерә.

Туймазыла бетон бутау һәм бетон ташыу автомашиналары етештереү үҙләштерелде.
80-се йылдар аҙағында Белоретта механизацияланған ҡорамалдар, яйланмалар заводы
сафҡа индерелде, ул электр дрелдәре, шымартыу машиналары, пневматик һөймәндәр,
ҡырҡҡыс сүкештәр һ. б. ш. эшләп сығара. Завод продукцияһы Рәсәй менән БДБ-ла
ғына түгел, ә Яҡын Көнсығыш һәм Европаның байтаҡ илдәренә һатыла.

Башҡортостанда киң төрҙәге продукция эшләп сығарыусы электр техникаһы сәнәғәте
лә ҙур үҫеш алды. Түбән вольтлы электр двигателдәре, яҡтыртыу һәм телефон
кабеле, һәр төрлө электр лампалары һәм башҡа күп продукция шулар иҫәбенә инә.
«Өфөкабель», «Свет» (элекке электр лампалары заводы) «Электроаппарат»,
«Башэлектро-монтаж» предприятиелары һәм Октябрьскийҙағы «Низковольтник» заводы
был тармаҡтың иң ҙур пред-приятиеларынан һанала.

Автоматика приборҙары һәм саралары эшләп сығарыусы предприятиелар араһында Өфө
приборҙар эшләү производство берекмәһе айырылып тора, ул илдә авиация машиналары
эшләп сығарыусы иң ҙур завод булып һанала. Уның продукцияһы донъяның тиҫтәләгән
илдәренә һатыла. Үҙ продукцияһын (биноклдәр, оптик прицелдар, монокулярҙар —
ҡарау торбалары, медицина техникаһы изделиелары) сит илдәргә сығарыусы йәнә ҙур
бер предприятие — Салауат оптика-механика заводы. Салауат ҡалаһының үҙендә үк
етештерелгән юғары сифатлы быяланы файҙаланып эшләүсе был завод үҙ продукцияһын
ҙур конкуренция шарттарына бирешмәҫлек итә.

Башҡортостандың станоктар эшләү сәнәғәте металл һәм ағас эшкәртеү өсөн станоктар
етештерә. Стәрлетамаҡтың В. И. Ленин исемендәге станоктар эшләү заводы һанлы
программа менән идара ителеүсе (ЧПУ) универсаль һәм махсус маркалы металл
эшкәртеү станоктары етештерә. Был станоктар юғары сифаты һәм ҙур
етештереүсәнлеге менән айырылып тора. Шуға ла, уны һатыу баҙары донъяның 70-тән
ашыу илен үҙ эсенә ала. Ишембай станоктар заводы паркет һәм йышыу станоктары
эшләп сығара.

Баҙар мөнәсәбәттәре шарттарында машиналар эшләү сәнәғәте ауыр хәлдә тороп ҡалды.
Был күп кенә машиналар эшләү предприятиелары продукцияһының конкуренцияға
һәләтһеҙ һәм сит илдә генә түгел, хатта үҙебеҙҙең илдә лә уларға һорауҙың
сикләнеүе менән генә бәйле булманы. Республикала хәрби-сәнәғәт комплексы
предприятиелары байтаҡ.

Оборона продукцияһына заказдарҙың ҡырҡа кәмеүе сәбәпле, уны етештереү күләме лә
ныҡ ҡыҫҡарҙы. Ҡеүәтле фәнни-техник потенциалы һәм юғары әҙерлекле белгестәре
булған был предприятиеларҙы тыныс тормош продукцияһы етештереү юлына күсереү
халыҡ ҡулланыу тауарҙары эшләп сығарыуҙы, ул тармаҡтарҙы заманса техника менән
йыһазландырыуҙы, конкуренцияға һәләтле машиналар эшләү продукцияһы экспортын
киңәйтеүҙе тәьмин итер ине. Ҡыҙғанысҡа ҡаршы, Рәсәйҙә ХСК предприятиеларын
конверсиялау программаһы әлеге көнгә тиклем эшләнмәгән. Шулай булғас, был
предприятиеларҙы конверсиялауға дәүләт аҡса бүлмәй тигән һүҙ.

Башҡортостан Республикаһы составында 54 административ район, 21 ҡала, 2 ҡала
тибындағы ҡасаба (Шишмә һәм Приют), 828 ауыл биләмәһе һәм 4434 ауыл иҫәпләнә.



https://ba.wikipedia.org/wiki/%D0%93%D0%B5%D1%80%D0%BC%D0%B0%D0%BD%D0%B8%D1%8F

Герма́ния (шулай уҡ Әлмәниә (иҫке әҙәби)); рәсми исеме Герма́ния Федерати́в
Республика́һы, нем. Deutschland, Bundesrepublik Deutschland) — Европалағы ил,
Европа Берләшмәһе ағзаһы. Майҙаны — 357 022 км², донъяла 61 се урында тора. Баш
ҡалаhы — Берлин, Европаның иң ҙур ҡалаларының береһе (икенсе урында тора).
Дәүләт теле — немец теле.

Дәүләт төҙөлөшө — федератив ил, административ-берәмеге булып 16 федератив ер
тора. Германияла дәүләт идара итеү формаһы — федератив республика. 2005 йылдан
башлап Ангела Меркель федерал канцлер. Германия Европаның үҙәгендә урынлашҡан,
Балтик диңгеҙе һәм Төньяҡ диңгеҙе һыуҙары менән йыуыла. Төньяҡтан Дания менән,
көнсығыштан Польша һәм Чехия менән, көньяҡтан Австрия һәм Швейцария менән,
көнбайыштан Франция, Люксембург, Бельгия һәм Нидерланд менән сик буйҙары киҫешә.

Тиҙ үсешкән иҡтисадлы индустриаль ил. ЭТП 2009 йылда 3,24 триллион Америка
доллары, йән башына 39 442 Америка доллары тирәһе тәшкил итә. Аҡса берәмеге —
евро.

Германия "Ете илдәр төркөмөнө"нә инә. Германия Америка Ҡушма Штаттарынан ҡала
имиграция буйынса икенсе урында тора.

2009 йылда Германияның ЭТП 2 триллион 811 миллион Америка доллары менән донъяла
5- се урында тора ине (Америка Ҡушма Штаттарынан, Ҡытайҙан, Япониянан һәм
Һиндостандан ҡала). Экспорт буйынса Германия донъяла алдыңғы урындарҙы алып
тора. Made in Germany бренды менән сыҡҡан тауарҙар бар донъяға таныш. Германияла
эшләнгән, тимәк сифатлы. Йәшәү кимәле буйынса Германия донъяла 5-се урында тора.

Германия Федератив Республикаһының майҙаны Германияла 2014 йылғы халыҡ иҫәбенән
күренеүенсә 80 миллион кеше иҫәпләнә. Германия халҡының 92 % — немецтар, 1,749 —
миллион төрөк, 930 мең — элекке Югославия республикаһы граждандары, 187,5 мең
Рәсәй һәм 129 мең Украина граждандары тәшкил итә.

Германияла спорт ныҡ үҫешкән, дөйөм халҡының 25-30 % (24-27 миллион кеше) төрлө
спорт ойошмаларың ағзалары булып торалар. Спорт менән шөғөлләнеүселәр йыл һайын
5-6 % артып бара. Германияның футбол йыйылма командаһы донъяла көслөләрҙән
һанала. Немецтарҙың исәбендә донъя чемпионатаның 12 миҙалы бар: 4 алтын, 4
көмөш, 4 бронза; Европа чемпионатында 8 миҙал: 3 алтын, 3 көмөш, 2 бронза.
Германияның футбол йыйылма командаһы бөтә донъя турнирҙарының иң уңышлыларының
береһе. Германияла ҙур теннис та киң таралған. 80се йылдар аҙағында Борис Беккер
һәм Штеффи Граф теннис олимпына менгәс, илдә теннис бумы башлана. Граф — һәләтле
тенниссы, Ҙур Алтын Шлемда берҙән-бер еңеүсе һәм тарихта иң оҙаҡ еңеүсе була.
2000се йылда Германияның йөҙйыллыҡ спортсмены тип таныла.

Формула 1ҙең иң уңышлы һәм тынылыу алған ярышсыһы, 7 тапҡыр донъя чемпионы
Михаэль Шумахер ҙа — немец. Германияла биатлон да киң таралған. Был спорт
төрөндә иң ныҡ танылған немец — Магдалена Нойнер, ике тапҡыр олимпияда чемпионы,
донъяла берҙән-бер ун ике тапҡыр биатлондан донъя чемпионы, өс тапҡыр донъя
кубогын яулаусы.



https://ba.wikipedia.org/wiki/%D0%98%D1%81%D0%BB%D0%B0%D0%BC

Ислам (ғәрәпсә الإسلام — Аллаһҡа бирелеү, тоғролоҡ) — донъя диндәренең береһе;
донъялағы киң таралыш алған диндәрҙең береһе; Мөхәммәт бәйғәмбәр тарафынан
нигеҙләнгән дин; Мөхәммәт пәйғәмбәргә (570—632) ебәрелгән Ҡөрьән китабында
ҡанунлаштырылған мосолман дине. Аллаһы тәғәләнең, Пәйғәмбәре Мөхәммәт
Саллааллаһу ғәләйһи үә сәлләм аша кешеләргә ебәргән һуңғы илаһи дине. Беҙҙең
эраның VII быуат баштарында Аллаһы тәғәләнең илсеһе Мөхәммәт пәйғәмбәр тарафынын
Көнбайыш Ғәрәбстанда киң тарала башлай. Аллаһы тәғәлә Мөхәммәт Саллааллаһу
ғәләйһи үә сәлләм аша кешеләргә Ҡөрьәнде иңдергән.

Ислам дине, сағыштырмаса, йәш дин. Исламға тиклем осорҙа һәр ҡәбиләнең үҙ
алиһәһе булған. Ғәрәптәр араһында мәжүселек дине таралған, ата-бабалар рухына
табыныу, фетишизм (ағастарға, ҡаяға, ташҡа) кеүек күренештәр киң таралған.

Тарихи яҡтан Мәккә ҡалаһы III быуатта ғәрәптәрҙең иҡтисади һәм дини үҙәгенә
әйләнә. Был ҡалала кешене үлтереү генә түгел, хата рәнйетеү ҙә тыйыла. Бында,
барлыҡ ҡәбиләләр юғары алиһә символы тип ҡабул иткән Ҡәғбә ҡара ташы ҡуйылған.
Ҡәғбә тирәләй 360 мәжүсилек аллаһы рәсемдәре төшөрөлгән. Эргәһендә Зәм-зәм
шишмәһе ҡаҙылған. Ғәрәптәр йыл һайын Ҡәғбәгә хаж ҡылғандар. 440 йылда Ҡәғбәне
һаҡлау, буласаҡ Мөхәммәт пәйғәмбәр тыуасаҡ курейшит ҡәбиләһенә күсә.

Ислам диненә нигеҙ һалыусы тип Мөхәммәт пәйғәмбәр һанала. Уның тормош юлы
тураһында мәғлүмәттәр аҙ. Беренсе яҙма белешмә VIII быуатта ғына донъяға сыға.
Ул йәшләй йәтим ҡала. Башта көтөүсе, унан байҙа приказчик булып эшләй, каруан
йөртөүсеһе булып та хеҙмәт итә. Ғәрәбстан буйлап һәм сит илдәрҙә йөрөгәндә, ул
йәһүд һәм христиан тәғлимәттәре, ҡайһы бер башҡа ғилми хеҙмәттәр менән таныша.
Мәккәнең бай сауҙагәре Хәҙисәгә өйләнгәндән һуң, ул күп ваҡытын анә шул дини
китаптар менән танышыуға бағышлай.

Боронғо риүәйәттәр буйынса, Мөхәммәт Һира тауы мәмерйәһендә тәрән уйҙарға сумып
ултырған сағында күктән Ғабраил төшә, һәм ул уға Алланың изге фекерҙәрен аса,
уларҙы халыҡҡа еткереү тейешлеген белдерә. Мөхәммәт Аллаһы тарафынан ебәрелгән
серҙәрҙе кешеләр араһында тарата башлай. Шуның менән бергә ул ғәрәптәрҙә быға
хәтле йәшәп килгән мәжүси ышаныуҙарҙы инҡар итә, Алланың барлығына һәм берлегенә
(монотеистик ҡараштарға) ышанырға өндәй. Мөхәммәт яңы дин тарата башлауы юғары
ҡатлау кешеләренә оҡшап бөтмәй, улар уны эҙәрлекләй башлайҙар, шуға Мөхәммәт
Мәккәнән Мәҙинәгә күсә һәм унда 622 йыл, сентябрь айының 22-се көнө) яңы
(ғәрәпсә) һижри йыл иҫәбенә нигеҙ була. 630—631 йылдарҙа ғәрәптәр Мөхәммәт
етәкселегендә Мәккәне һәм Ғәрәбстандың ҡайһы бер башҡа төбәктәрен яулап алалар.
Шунан һуң Мөхәммәт дини һәм сәйәси лидер сифатында ислам дәүләтенең
(хәлифәлегенең) башлығы булыуға ирешә.

Мөхәммәт тарафынан бәйән ителгән «Аллаһының изге һүҙе» киләсәктә Ҡөрьән
китабының нигеҙен тәшкил иткән тип әйтергә мөмкин. Был китап 114 сүрәнән, һәр
сүрә төрлө һандағы аяттарҙан тора. Улар Мөхәммәттең үҙе тарафынан да төрлө
дәүерҙәрҙә (Мәҙинә һәм Мәккә дәүерҙәрендә) ижад ителгәндәр. Ләкин Ҡөрьән бер
кеше тарафынан ғына яҙылған тип әйтеп булмай, уға ҡаршылыҡлы фекерҙәр, стиль
төрлөлегө хас. Ҡөрьәндә йәһүд һәм христиандарҙың изге китаптарының да йоғонтоһо
бар. Унда Тәүрат һәм Инжил персонаждары: Ибраһим (Авраам), Муса (Моисей), Якуб
(Яков), Ғайса (Иисус) Нух (Ной), Йосыф (Иосиф) һ. б. хәрәкәт итә.

Икенселәре — Нәбиҙәр («ябай» пәйғәмбәрҙәр). Дин төрлө ҡағиҙәләрҙән, йолаларҙан
тора: һәр көндө биш тапҡыр намаҙ уҡыу; ураза тотоу; зәҡәт (сауҙагәрҙәргә йыллыҡ
керемдең 40 тан бере күләмендә һалынған йыллыҡ налог) менән саҙаҡа (әжер өсөн
бирелә торған ярҙам, хәйер) биреү; изге Мәккә ҡалаһына хаж ҡылыу (быныһы барлыҡ
дингә ышаныусылар өсөн мәжбүри түгел); байрамдар (Ураза байрамы, Ҡорбан.

Ислам VII быуат башында Көнйатыш Ғәрәбстанда барлыҡҡа килә, хәҙерге заманда киң
таралған диндәрҙең береһе. Был динде тотоусы мосолмандар Ғәрәбстан ярымутрауы,
Төньяҡ Африка, Азия дәүләттәре: Сирия, Ираҡ, Мысыр, Судан, Иордания, Алжир,
Тунис, Ливия, Марокко, Төркиә, Иран, Афғанстан, Пакистан, Бангладеш, Индонезия,
Нигерия, Сенегал, Гвинея, Мали, Ливан, Албания, Эфиопия, Һиндостан һ. б. ҡайһы
бер дәүләттәрҙә йәшәйҙәр. Элеккеге СССР-ҙың Урта Азия, Ҡазахстан, Азәрбайжан,
Абхазия, Аджария, Башҡортостан, Татарстан, Дағстан, Ҡабарҙа-Балҡар, Төньяҡ
Осетия, Чечня менән Ингушетия һ. б. күп кенә өлкәләрендә ислам динен тоталар.
Донъяла мосолмандарҙың һаны ярты миллиард самаһы иҫәпләнә.



https://ba.wikipedia.org/wiki/Elvin_Grey

Радик Юлъяҡшин, ижади псевдонимы Elvin Grey (17 май 1989) — Рәсәйҙә танылыу
алған йәш башҡорт йырсыһы, урыҫ, башҡорт һәм татар телдәрендә сығыш яһай.

Юлъяҡшин Радик Мөхәрләм улы 1989 йылдың 17 майында Башҡорт АССР-ының баш ҡалаһы
Өфөлә эшсе ғаиләһендә икенсе бала (унан ике йәшкә олораҡ апаһы бар) булып
тыуған. Черниковкала урынлашҡан 48-се башҡорт лицейында уҡыған. Радик бала
саҡтан баянда һәм ҡурайҙа уйнарға өйрәнә. Мәскәү дәүләт педагогия университетын
тамамлаған. 2011 йылдан алып Радик Мәскәү ҡалаһында йәшәй һәм «Elvin Grey»
псевдонимы менән сәхнәләргә сыға. 2006 йылда үҙенең тәүге йыр альбомын сығара.

Два мира — два Шапиро: титул «Человек года» в культуре Татарстана по версии
«БИЗНЕС Online» поделили Элвин Грей и Александр Сладковский.



https://ba.wikipedia.org/wiki/%D0%91%D0%B5%D0%BB%D0%B0%D1%80%D1%83%D1%81%D1%8C

Белоруссия (бел. Рэспубліка Беларусь (мәғл.)), рәсми исеме — Беларусь
Республикаһы (белор. Республика Беларусь (инф.)), рәсми ҡыҫҡартылмаһы Беларусь —
Көнсығыш Европа дәүләте. 2016 йылдың башына халҡы 9 498 700 кеше тәшкил итә,
территорияһы — 207 600 км². Халыҡтың һаны буйынса туҡһан өсөнсө урынды биләй һәм
территорияһы буйынса донъяла һикһән дүртенсе урында.

Дәүләттең баш ҡалаһы һәм иң эре ҡалаһы — Минск. Дәүләт телдәре булып белорус
теле һәм урыҫ теле тора.

Унитар дәүләт, президент республикаһы. 20 июль, 1994 йыл. Президент посын
Александр Лукашенко алды. Һуңынан шулай уҡ 2001, 2006, 2010 һәм 2015 йылдарҙағы
һайлауҙарҙа ул, еңеп сығып, Президент булып ҡалды.

Төньяҡ-көнбайышта республика — Литва, Польша, төньяҡта — Латвия, көнсығышта —
Рәсәй Федерацияһы, көньяҡта — Украина менән сиктәш.

Һатып алыу һәләте 2013 йылда 166,786 млрд доллар тәшкил иткән (яҡынса йән башына
17 620 АҠШ доллары). Аҡса берәмеге — белорус һумы.

1919 йылдың 1 ғинуарында Белоруссия Совет Социалистик Республикаһы төҙөлдө. Ул
совет республикаларының дүртәүһе араһында 1922 йылдың 30 декабрендә СССР төҙөү
тураһындағы Килешеүгә ҡул ҡуйыусыларҙың береһе. 1991 йылдың 19 сентябрендә был
ил «Республика Беларусь» тип атала башлай, һәм ошо ваҡытта уның яңы гербы,
флагы, шулай уҡ яңы Конституцияһы һәм граждандар паспорты булдырылды. 1991
йылдың 8 декабрендә РСФСР һәм Украина араһында БДБ төҙөү тураһында Килешеүгә ҡул
ҡуйылды.

Беларусь Республикаһы БМО, БДБ, ОДКБ, ЕврАзЭС, Союздаш дәүләттең һәм ЕАЭС-тың
ойоштороусыһы.

Исеме Белая Русь (лат. Ruthenia Alba) һүҙенән килеп сыҡҡан. Хәҙерге ваҡытта уның
исеме нисек барлыҡҡа килеүе тураһында бер нисә версия бар. Этно-дини теория
буйынса Бөйөк Литва кенәзлегендәге христиан славяндар йәшәгән ер Белая Русь,
тип, ә мәжүси (язычник) балттар йәшәгән ер Черная Русь тип аталған.

XIII быуаттың 40-сы йылдарында ҡайһы бер литва һәм урыҫ ерҙәрен кенәз Миндовг
баҫып алыу сәбәпле Бөйөк Литва кенәзлеге барлыҡҡа килә. Был бик ҡатмарлы
хәрби-политик шарттарҙа үтә, сөнки көнбайыштан һәм көньяҡтан монголдар, ә
көнбайыштан тәре йөрөтөүселәр баҫыша. 1251 йылда Миндовг христиан динен ҡабул
итә, ике йылдан һуң король тажын башына кейә. 1260 йылда тәре йөрөтөүселәрҙе
һуғышта еңгәс, ул, христианлыҡты ташлап, яңынан мәжүсилеккә ҡайта һәм Тевтон һәм
Ливон ордендары менән көрәшеүен дауам итә.

XIV быуаттың башында Бөйөк Литва кенәзлегенең баш ҡалаһы Вильнола була. Был
кенәзлек төрлө милләт кешеләренән һәм төрлө дингә табыныусыларҙан тора. Урыҫ
ерҙәренең бер өлөшөнән һәм Жемайтиянан барлыҡҡа килгән Литва кенәзлеге бик йыш
ҡына тәре йөрөтөүселәр һәм татар-монголдар менән бәрелешеп тора. Улар Гедимин,
Ольгерд һәм Витовт кенәздәр идара иткән йылдарҙа үҙ кенәзлектәренең биләмәләрен
төрлө һуғыштарҙан һуң бик күпкә ҙурайталар.

1385 йылда Крев берләшмәһе (унияһы) барлыҡҡа килә, уның башында Польша короле
Ягайло тора. 1387 йылда Литваны католиклыҡҡа керетәләр, ләкин Ягайло барыбер
Литвала власты үҙ ҡулында тота алмай. Ул үҙенең ике туған ҡустыһы Витовтҡа
власты бирә. Витовттың ҡырҡ йыл буйы Бөйөк Литва кенәзлегенең башында торған
сағында кенәзлек бик ҙур көскә эйә була.

1569 йылда, Ливон һуғышы барышында, Бөйөк Литва кенәзлеге Польша короллеге менән
Люблин берләшмәһен төҙөй. Был берләшмә илде конфедерацияға, Речь Посполитая
барлыҡҡа килеүгә, илтә. Люблин берләшмәһе арҡаһында кенәзлек үҙенең күп кенә
ерҙәренән, закон сығарыу органдарынан мәхрүм ителә. Урындағы элита үҙенән-үҙе
поляк телен, мәҙәниәтен һәм экономикаһы торошон ҡабул итергә мәжбүр була. 1697
йылда кенәзлектә эш башҡарыу теле булып поляк теле ҡабул ителә, ул көнбайыш урыҫ
телен бөтөнләй алыштыра.

XVII—XVIII быуаттарҙа барған үҙ ара ыҙғыштар арҡаһында Речь Посполитая
көсһөҙләнә, ул Рәсәй империяһының йоғонтоһо аҫтына инә. Һөҙөмтәлә кенәзлек
Рәсәй, Пруссия, Австрия илдәренә бүленеп инә. Бөйөк Литва кенәзлеге тулыһынса
Рәсәй империяһында ҡала.

Бөйөк Литва кенәзлеге ерҙәре Рәсәйҙә бер нисә губернияны тәшкил итә. Улар
Төньяҡ-көнсығыш крайы тип аталып йөрөтөлә. Витебская һәм Могилевская губерналары
Белорус генерал-губернаторствоһын тәшкил итә. Ул йыш ҡына Белоруссия тип атала
башлай. Был ерҙәрҙә крепостное право һәм рекрутлыҡ индерелә. 1812 йылғы һуғышта
Белоруссия крайы һуғышсылары ике ҡаршы тороусы армиялар яҡлы булып һуғышта
ҡатнашалар.

1914 йылда башланған Беренсе донъя һуғышында Рәсәй империяһы Антантаға ҡушылып
һуғыша башлай. 1915 йылдың август-сентябрь айҙарында Германия Көнбайыш
Белоруссияны оккупациялай һәм әлеге участокта фронт тигеҙләшеп тора.

1917 йылда Февраль революцияһы һөҙөмтәһендә Рәсәй империяһы юҡҡа сыға һәм
Петроградта власть Ваҡытлы хөкүмәткә күсә.

1917 йылдағы Октябрь революцияһынан һуң Рәсәйҙең оккупацияға эләкмәгән ерҙәрендә
власть Советтар ҡулына күсә. Минскиҙә ноябрь айында Көнбайыш өлкәһендә эшсе һәм
һалдат депутаттары Советының съездары үтә. Минск һәм Вилен губернияларында
крәҫтиәндәрҙең III съезы һәм Көнбайыш фронт һалдаттарының II съезы үтә. Улар
Көнбайыш өлкәһенең һәм фронтының Советтәренең башҡарма комитетын һәм Халыҡ
комиссарҙары Советын ойоштора. 1917 йылдың декабрендә Беренсе бөтә белорус съезы
башлана. Ул, бөтә власть Башҡарма Комитет ҡарамағына бирелә тип, декларация
яһай. Шуның һөҙөмтәһендә большевиктәр съезда эшләүҙән баш тарталар һәм улар
Ҡөнбайыш өлкәһенең Халыҡ комиссарҙары ҡарары буйынса съезды ҡыуалар.

В. И. Лениндың күрһәтмәһе буйынса 1919 йылдың 1 ғинуарында Смоленскиҙә
Белоруссия Совет Социалистик Республикаһы иғлан ителә. Ул РСФСР составындағы
республика булып һанала һәм башҡалаһы Минскигә (Ҡыҙыл Армия тарафынан
һуғышһыҙ-ниһеҙ ун һигеҙенсе йылдың декабрендә уҡ алынған була) күсерелә. 1919
йылдың 31 ғинуарында ул РСФСР составынан сығарыла һәм Белоруссия Совет
Социалистик Республикаһына әйләнә. 1919 йылдың 3 февралендә илдең Конституцияһы
ҡабул ителә.

1924 йылдың мартында Витебский, Гомельский, Смоленский губерналарының 15 өйәҙен
СССР-ҙың Үҙәк башҡарма комитеты тарафынан Белоруссия Совет Социалистик
республикаһына ҡушалар. Был ҡарар БССР-ҙың ғәҙәттән тыш съезында ҡабул ителә.
БССР территорияһы 110 584 км²-ға, халҡы — 4,2 млн-ға тиклем арттырыла. Халыҡтың
70,4 % белорустар тәшкил итә.

1926 йылдың 12 майындағы Юзеф Пилсудскийҙың Польшала яһаған ҡырҡа боролошонан
һуң Гомель и Речицкий өйәҙҙәрен Польшаға кире ҡайтарыуға ҡыҙыҡһыныу арта башлай.
Шуға күрә СССР-ҙың ХКЭЭ министрлығы Белоруссияны ҙур иғтибар менән күҙәтеү
аҫтында тота башлай һәм Көнсығыш Белоруссия ерҙәренең Польшаға күсерелеүенә
ҡамасаулай. 1926 йылдың 4 мартында ВКП(б) ҮК секретары Николай Шверник Гомель
һәм Речицкий өйәҙҙәренең БССР-ға ҡушылыуы тураһында КП(б) губерния һәм ҡала
комитеттарында иғлан итә. Шулай итеп, БССР-ҙың сиктәрен, уға көнсығыш белорус
ерҙәрен ҡушып, ҙурайтыу тураһындағы ҡарар Мәскәүҙә хәл ителә. БССР-ҙың
территорияһы 15 727 км²-ға, ә халҡы — 649 мең кешегә арттырыла.

1920—1930 йылдарҙа Совет Белоруссияһында индустриализациялаштырыу бик ҙур
әүҙемлек менән бара, промышленностың һәм ауыл хужалығының яңы тармаҡтары үҫешә
башлай.

1936 йылға тиклем Белоруссия Совет Социалистик Республикаһында рәсми белорус һәм
урыҫ телдәренән башҡа, тағы ла поляк һәм идиш телдәре йөрөй. БССР-ҙа 1932—1938
йылдарҙа Польша милли автономиялы Дзержинский поляк милли районы була.

Телдәр реформаһы буйынса 1933 йылда «тарашкевица» яҙыуынан баш тарталар,
республикала белорус теле файҙаланыуға тапшыралар . Ул 30 фонетик һәм морфологик
үҙенсәлектәре менән урыҫ теленә яҡын тора.

Сталин репрессиялары ваҡытында белорус интеллигенцияһының күп кенә вәкилдәре,
зыялылар, аң-белемгә эйә һәм ижади элитаһы, көслө бай тормошло крәҫтиәндәре
атылып үлтерелә йәки Себергә һәм Урта Азияға һөргөнгә ебәрелә. 540—570
шағирҙарҙың 440—460 (80 %) шағиры репрессияға эләгә. Әгәр ҙә уларҙың иҫәбенә
илдәрен ташлап сығырға мәжбүр булғандарын да индерһәң, 500 автор репрессияланған
(90 %), был СССР-ҙа репрессияланған әҙәбиәтселәр (2000) һанының дүрттән бер
өлөшөн тәшкил итә. Лагерҙар аша үткән кешеләрҙең һаны 600—700 мең кеше, атып
үлтерелгәндәре — кәмендә 300 мең кеше тәшкил итә. Репрессияланған кешеләрҙең
күбеһен поляктар тәшкил иткән, улар күбеһенсә 1938 йылда тарҡатылған Поляк милли
районынан булғандар һәм Ҡаҙағстан менән Себергә күсерелеп ебәрелгәндәр.

1922 йылдағы һайлауҙарҙан һуң Көнбайыш Белоруссияның 11 депутаты,3 сенаторы
Польшалағы белорус халҡының мәнфәғәттәрен яҡлау маҡсатында «Белорус депутат
клубын» ойоштора. 1923 йылдың октябрендә Польша компартияһы (КПП) иҫәбенә
автономия хоҡуғында ингән Көнбайыш Белоруссия Коммунистәр партияһы төҙөлә. 1926
йылда , Польшала авторитар режимлы « таҙартыу» башланғас, бәләкәй милләттәрҙе
ҡыйырһытыу бигерәк ныҡ көсәйеп китә. 1927 йылда Бронислав Тарашкевич, Семен
Рак — Михайловский һәм башҡа поляк сеймының депутаттары ҡулға алына, ә март
айында БИРГ тыйылды. 1928 йылда белорус ерҙәренән сеймға һайланған 10
белорус-депутат, һәм 2 сенатор, 1930 йылда — бер белорус депутат була, ә 1935
һәм 1938 йылдарҙа — сеймда бер генә белорус милләтле депутат та булмай. 1934
йылда Береза-Картузская ҡалаһында (хәҙерге Береза ҡалаһы, Брест өлкәһе)
властарға ҡаршы булған кешеләрҙе өс ай буйына тотҡонда тотоу өсөн концентрацион
лагерь асыла. Коминтерндың 1938 йылдағы КПП һәм КПЗБ-ны таратыу тураһындағы
ҡарары милли -азатлыҡ өсөн барған көрәшкә бик ныҡ зарарлыҡ килтерә. Һуңыраҡ,
КПЗБ-ның элекке етәкселәренең күбеһе репрессияға дусар ителә.

1930 йылдар уртаһында Көнбайыш белорус халҡының 43 проценты элеккесә үк уҡый-яҙа
белмәй, Польшалағы студенттар араһында барлығы 200 кеше белорус милләтле була.
1939 йылда бөтә мәктәптәр поляк мәктәптәренә әүерелдерә, 500 православие
храмдарының 300-е католиктарҙың костелына әйләнә. Бөтә донъя иҡтисади кризисы
илдең иҡтисади артта ҡалыуына һәм ауыл хужалығы менән көн күреүселәрҙең һаны
артыуға килтерә. Белоруссияның бик күп халҡы Көнбайыш Европаға һәм Америкаға
эмиграцияға китә.

Нацистик Германия һәм СССР араһында 1939 йылдың сентябрендә Молотов- Риббентроп
Пакты төҙөлөп,Польшаға [1] 1939 йылдың сентябрендә һөжүм иткәндән һуң, 1939
йылдың 2 ноябрендә СССР Законы буйынса Көнбайыш Белоруссия (үҙ эсенә Белосток
өлкәһен алып) БССР составына индерелә. Был ҡушылыу һөҙөмтәһендә Көнбайыш
Белоруссияның 130 мең халҡы репрессиялана, 30 меңгә яҡыны атып үлтерелә.

1941 йылдың 22 июнендә Германия Советтар Союзына һөжүм итә. Беренсе баҫымдарға
БССР территорияһы эләгә, һәм һуғыштың тәүге айҙарында уҡ ул оккупация аҫтында
ҡала. Оккупация йылдарында Белоруссия территорияһында Европалағы иң көслө
партизандар хәрәкәте барлыҡҡа килә.

Июнь—август, 1944 йыл. «Багратион» операцияһы ваҡытында БССР территорияһы Ҡыҙыл
Армия тарафынан азат ителә. 1945 йылда БССР Берләшкән Милләттәр Ойошмаһын
ойоштороусы илдәрҙең береһе була. Шул уҡ ваҡытта барлыҡ мәсьәләләрҙе Белоруссия,
Светтар Союзының башҡа делегациялары менән ярашып, хәл итә. 1945 йылда Польшаға
Белосток ерҙәре ҡайтарылып бирелә. Бөйөк Ватан һуғышы йылдарында Белоруссияның
хәҙерге сиктәренең эсендә йәшәгән 2,5—3 млн самаһы халҡы ҡырыла, шулар эсендә
715 мең еврей булған.

1986 йылда Белоруссия һәм Украина ССР-ы сиктәрендә тағы ла бер афәт — Чернобыль
катастрофаһы була. Радиация, БССР-ҙың байтаҡ өлкәләренә инеп, уны ҡаҡшата, зыян
килтерә.

27 июль, 1990 йыл. Белоруссия ССР-ның дәүләт суверенитеты тураһындағы Декларация
ҡабул ителә.

25 август, 1991 йыл. Декларацияға Конституцион Закон статусы бирелә. Ә 19
сентябрҙә БССР «Беларусь Республикаһына» әйләнә. Был йылдың декабрендә СССР
тулыһынса йәшәйешен туҡтата.

1994 йылда Беларусь Республикаһының Конституцияһы ҡабул ителә, шулай уҡ тәүге
тапҡыр президент һайлауҙары үтә. Президенты итеп Александр Лукашенко һайлана, ә
Белоруссия парламент республикаһынан парламент-президент республикаһына әйләнә.
1995 йылда илдә референдум үткәрелә, уның һөҙөмтәһе буйынса урыҫ теле, белорус
теле менән бер рәттән, дәүләт теле статусын алды. Референдум арҡаһында герб
менән флаг үҙгәртелде, Конституция системалы һәм тупаҫ боҙолған саҡта ил
Президенты парламентты таратыу хоҡуғына эйә була. Шулай уҡ Президент тарафынан
Рәсәй экономикаһы менән интеграциялашыуға илдең политик курсы яйлана.



https://ba.wikipedia.org/wiki/%D0%93%D1%80%D0%B5%D1%86%D0%B8%D1%8F

Гре́ция (үҙатамаһы — Эллада, грек. Ελλάδα [eˈlaða] тип атайҙар), рәсми исеме —
Гре́к Респу́бликаһы (грек. Ελληνική Δημοκρατία [eliniˈci ðimokraˈtia]); тарихи
исеме — бор. грек. Ἑλλάς [helːˈas]) — Европаның көньяғындағы дәүләт.

Хәҙерге Греция — Боронғо Греция мәҙәниәтенең мираҫы, Көнбайыш донъяһының бишеге,
демократияның һәм һәм көнсығыш философияһының , Физика-Математика фәндәренең
нигеҙ принциптары, театр һәм хәҙерге Олимпия уйындарының тыуған ере. Грек теле
иң оҙон тарихлы, (34 быуат яҙыу осоро менән). Грек алфавиты нигеҙендә кириллица
һәм латиница булдырылған. Грецияның бай мәҙәниәт мираҫы һәм уның яҡшы географик
урынлашыуы илде ҡунаҡтарға иң бай ил тип таныта.



https://ba.wikipedia.org/wiki/%D0%A3%D1%80%D0%B0%D2%99%D0%B0_%D0%B1%D0%B0%D0%B9%D1%80%D0%B0%D0%BC%D1%8B

Ураҙа́ байра́мы (Ғәйет әл-Фитр; (ғәр. عيد الفطر‎) — иң мөһим мосолман
байрамдарының береһе. Рамаҙан айы дауамында башҡарылған ураҙа тотоу тамамланып,
Шәүүәл айының тәүге өс көнө буйы билдәләнә.

Ураҙа байрамы мосолмандарҙың төп ике байрамдарының береһе булып тора. Был
байрамды билдәләү Мөхәммәт пәйғәмбәр заманынан, 624 йылдан алып башлана.

Диндарҙар бер-береһен «Ғәйет мөбәрәк булһын» тип сәләмләйҙәр. Байрам көнө
алдынан һәм шул көндө мотлаҡ рәүештә саҙаҡа — Зәкәт әл-фитр йыйыла. Йыйылған
саҙаҡа мохтажлыларға таратыла.

Байрам көнөндә мәсеттә ике рәкәғәт ғәйет намаҙы уҡыла, унан һуң өгөт-нәсихәт
итеп, халыҡҡа хөтбә әйтелә. Ғәйет намаҙын Мөхәммәт пәйғәмбәр мәсеттән ситтә —
ҡырҙа уҡыған.

Байрам көнө тип Шәүүәл айының беренсе көнө тип иҫәпләнә, әммә йола буйынса
мосолман илдәрендә мәктәптәр, учреждениелар һәм кибеттәр ике йәки өс көн
дауамында эшләмәйҙәр.

Ураҙа ғәйетенең беренсе көнө Адыгея, Башҡортостан (1992 йылдан алып), Дағстан,
Ингушетия, Ҡабарҙы-Балҡар, Ҡарасәй-Черкес, Татарстан, Чечен һәм Ҡырым
республикаларында рәсми рәүештә ял байрам көнө тип билдәләнә.



https://ba.wikipedia.org/wiki/%D0%A1%D3%99%D2%93%D3%99%D1%82_%D0%B1%D2%AF%D0%BB%D0%BA%D3%99%D1%82%D0%B5

Ер шарының 24 сәғәт бүлкәте теорияла һәр бүлкәттең урта меридиандан 7°30'-ҡа
көнсығышҡа һәм көнбайышҡа үткән меридиандар менән сикләнергә тейеш. Гринвич
меридианы тирәһендә бөтә донъя ваҡыты урынлашҡан. Ләкин ғәмәлдә, бер үк
административ йәки тәбиғи берәмектә берҙәм ваҡыт һаҡлар өсөн ҡайһы бер урындарҙа
бүлкәт сиктәре меридиандан күскән йәки юғалған.

Көньяҡ һәм төньяҡ полюстарҙа меридиандар бер урында ҡушыла, һәм шунлыҡтан бында
сәғәт бүлкәте төшөнсәһенең мәғәнәһе юғала. Полюстарҙа бөтә донъя ваҡыты булырға
тейеш тип һанала, әммә, мәҫәлән Антарктидалағы Амундсен-Скотт станцияһында Яңы
Зеландияның ваҡыты ҡабул ителгән.

Йәйге ваҡытҡа күсеү ҡулланылыуы өҫтәмә аңлашылмаусанлыҡ тыуҙыра. Йәйге ваҡытҡа
күскән саҡта бөтә донъя ваҡыты менән сағыштырмаса үҙенең бүлкәтенең ваҡыты
үҙгәрә. Йәйге ваҡытҡа күсеү бөтә төбәктәрҙә лә бер үк ваҡытта тормошҡа
ашырылмай. Мәҫәлән, көньяҡ ярымшарҙағы илдәрҙә йәй булғанда, төньяҡ ярымшарҙа
ҡыш була, һәм киреһенсә.

Башҡа дәүләттәр бер үк сәғәт бүлкәтендә урынлашҡан. Ҡытайҙа биш географик сәғәт
бүлкәте булыуға ҡарамаҫтан, уның бөтә территорияһында ла берҙәм Ҡытай стандарт
ваҡыты йөрөй.

Ике сәғәт бүлкәтенән күберәк ике административ-территориаль берәмек бар —
Рәсәйҙәге Саха (Яҡутстан) Республикаһы һәм Канадалағы Нунавут территориһы, улар
өсөшәр сәғәт бүлкәтенә бүленгән.

1919 йылда РСФСР-ҙың Халыҡ комиссарҙары советы илде 11 сәғәт бүлкәттәренә
бүлгән, Европа өлөшөндә һәм Көнбайыш Себерҙә уларҙың сиктәре йылғалар һәм тимер
юлдар менән билдәләнгән. Ғәмәлдә РСФСР һәм ССРБ территорияларында сәғәт
бүлкәттәре системаһы 1924 йылда ҡабул ителгән. 1956, 1980 һәм 1992 йылдарҙа
төбәк топографияһын һәм административ сиктәрен иғтибарға алып сәғәт бүлкәттәре
сиктәре яңынан үҙгәртелә. 2010 йылдың 28 мартында РФ-ның 5 субъектының төбәк
ваҡытын күрше көнбайыштараҡ урынлашҡан сәғәт бүлкәтенә күсерелә.

2011 йылда «Ваҡыт билдәләү тураһындағы» («Об исчислении времени») ҡанунына
ярашлы сәғәт бүлкәте төшөнсәһенә тура килмәгән сәғәт зонаһы исемле төшөнсә
индерелгән. 2011 йылдың 31 авгусында Рәсәй Хөкүмәте ҡабул иткән ҡарарға ярашлы
илдә 9 сәғәт зонаһы урынлаштырыла.



https://ba.wikipedia.org/wiki/%D0%98%D0%BD%D1%82%D0%B5%D1%80%D0%BD%D0%B5%D1%82

Интерне́т (ингл. Internet, МФА: [ˈɪn.tə.net]) — мәғлүмәт һаҡлау һәм тапшырыу
өсөн берләшкән компьютер селтәрҙәренең бөтә донъя системаһы. Донъя селтәре һәм
Глобаль селтәр, йә Селтәр генә тип тә йөрөтөлә. TCP/IP протоколдары базаһында
төҙөлгән. Интернет нигеҙендә Бөтә донъя селтәре (урыҫса «Всемирная паутина»,
ингл. World Wide Web, WWW) һәм башҡа бик күп төрлө мәғлүмәт тапшырыу системалары
эшләй. 

2012 йылдың 30 июненә интернетты даими ҡулланыусылар һаны 2,4 млрд-тан ашып
китте, йәғни Ер шары халҡының өстән бер өлөшөнән күберәге интернет хеҙмәттәренән
файҙалана ине. 

1957 йылда, Советтар Союзы Ерҙең беренсе яһалма юлдашын осорғандан һуң, АҠШ-тың
Оборона министрлығы шундай ҡарарға килә:[источник не указан 918 дней], һуғыш
була ҡалһа, АҠШ-ҡа ышаныслы мәғлүмәт тапшырыу системаһы кәрәк. АҠШ-тың
Перспективалы оборона ғилми-тикшеренеү эшләнмәләре агентлығы (DARPA) ошо
маҡсатта компьютер селтәре эшләргә тәҡдим итә. Был бурыс Лос-Анджелестағы
Калифорния университетына, Стэнфорд тикшеренеүҙәр үҙәгенә, Юта университетына
һәм Санта-Барбаралағы Калифорния штаты университетына йөкмәтелә. Компьютер
селтәренә ARPANET (ингл. Advanced Research Projects Agency Network) тигән исем
бирелә, 1969 йылда проект сиктәрендә селтәр ошо дүрт ғилми учреждениены
тоташтыра. Бөтә эштәрҙе АҠШ Оборона министрлығы финанслай. Артабан ARPANET әүҙем
үҫеш ала, уны төрлө өлкәләрҙә эшләгән ғалимдар ҡуллана башлай. 

ARPANET'тың беренсе серверы 1969 йылдың 2 сентябрендә Калифорния университетында
(Лос-Анджелес) ҡуйыла. Honeywell DP-516 компьютеры 24 Кб оператив хәтергә эйә
була.

1969 йылдың 29 октябрендә 21:00 сәғәттә ARPANET селтәренең бер-береһенән 640
километрҙа — Калифорния университеты менән Стэнфорд тикшеренеүҙәр институтында —
ятҡан ике узелы араһында бәйләнеш сеансы үткәрелә. Лос-Анджелестағы Чарли Клайн
(Charley Kline) Стэнфордтағы компьютерға алыҫтан тоташыуҙы тормошҡа ашырып
ҡарай. Индерелгән һәр символдың уңышлы тапшырылыуын уның Стэнфордтағы коллегаһы
Билл Дювалль (Bill Duvall) телефон аша раҫлай. 

Иң тәүҙә бары тик ике генә  символ «LO» («LOG» тип тапшырырға йыйынһалар ҙа)
ебәрелә, сөнки селтәрҙең эше туҡтап ҡала. LOG иһә LOGIN тигән һүҙҙе аңлатырға
тейеш була (системаға инеү командаһы). 22:30 сәғәткә система ҡайтанан сафҡа инә,
киләһе ынтылыш уңышлы була. Ошо датаны интернеттың тыуған көнө тип атайҙар.

1971 йылға селтәр аша электрон почта ебәреү өсөн беренсе программа эшләнә. Ул
тиҙ арала таралыу таба. 

1973 йылда трансатлантик телефон кабеле аша Бөйөк Британиянан һәм Норвегиянан
тәүге сит ил ойошмалары тоташтырыла, шулай итеп, селтәр халыҡ-араға әйләнә.  

1970-се йылдарҙа селтәр нигеҙҙә электрон почта ебәреү өсөн ҡулланыла, шулай уҡ
почта таратыу исемлектәре, яңылыҡтар төркөмдәре һәм иғлан таҡталары барлыҡҡа
килә. Ләкин ул саҡта  селтәр башҡа техник стандарттар буйынса төҙөлгән селтәрҙәр
менән анһат ҡына эш итеп китә алмай. 1970-се йылдар аҙағына бирелмәләр тапшырыу
протоколдары дәррәү үҫеш ала. Улар 1982—1983 йылдарҙа стандартлаштырыла. Селтәр
протоколдарын әҙерләүҙә һәм стандартлаштырыуҙа Джон Постел ҙур эш  башҡара. 1983
йылдың 1 ғинуарында  ARPANET селтәре NCP протоколынан TCP/IP протоколына күсә,
ул әле лә селтәрҙәрҙе берләштереүҙә уңышлы ҡулланыла.  Нәҡ 1983 йылда «интернет»
термины  ARPANET селтәренә ҡарата ҡулланылышҡа индерелә.

1984 йылда  домен исемдәре системаһы (ингл. Domain Name System, DNS) барлыҡҡа
килә.

1984 йылда  ARPANET селтәренең етди ярышташы барлыҡҡа килә: АҠШ-тың Милли ғилми
фонды (NSF)  университет-ара  NSFNet (ингл. National Science Foundation Network)
селтәрен нигеҙләй. Ул бәләкәйерәк селтәрҙәрҙән хасил ителә һәм  ARPANET-ҡа
ҡарағанда ҙурыраҡ үткәреү һәләтенә эйә була. Бер йыл эсендә был селтәргә 10
меңләп компьютер ҡушыла, һәм «интернет» атамаһы яйлап ҡына NSFNet'ҡа күсә
башлай. 

1988 йылда Internet Relay Chat (IRC) протоколы эшләнә, уның ярҙамында
 интернетта реаль ваҡытта аралашыу (чат) мөмкинлеге барлыҡҡа килә.

1989 йылда Ядро тикшеренеүҙәре  буйынса Европа советында (ЦЕРН) Бөтә донъя
селтәре булдырыу концепцияһы ярала. Уны билдәле британ ғалимы Тим Бернерс-Ли
тәҡдим итә. Ул ике йыл эсендә HTTP протоколын,  HTML телен һәм
 URI идентификаторҙарын эшләй. 

Хәҙерге ваҡытта интернетҡа элемтә спутниктары, радио-каналдар, кабелле
телевидение, телефон, оптик-сүсле линиялар йә электр үткәргес аша тоташып була.
1997 йылға интернетта 10 млн. самаһы компьютер була, 1 млн.-дан ашыу домен исеме
теркәлә. 

Биш йыл эсендә Интернет аудиторияһы 50 миллиондан ашыу ҡулланыусыны берләштерә.
Башҡа коммуникация сараларына бындай күләмдә таралыу табыу өсөн күберәк ваҡыт
талап ителгән була:

Рәсәйҙә  «А́билин» (ингл.  Abilene Network) тигән проект — юғары тиҙлекле
эксперименталь селтәр — киңерәк билдәле, уны «Интернет 2» (ингл. Internet2)
 американ консорциумы эшләгән. Консорциум үҙе коммерцияға ҡарамай, ул алдынғы
ҡушымталар һәм селтәр технологияларын эшләү менән мәшғүл.  Абилин  АҠШ-тың
230-лаған университетын, фәнни үҙәген һәм башҡа учреждениеларҙы берләштерә.
 Абилинға бирелмәләрҙе тапшырыуҙың юғары тиҙлеге  хас, теорияла  ул тиҙлек  200
Гбит/с-ҡа етә ала тип ҡарала.

Интернет күп меңдәрсә корпоратив, ғилми, хөкүмәт һәм йорт компьютерҙары
селтәрҙәренән тора. Төрлө ҡоролошло һәм топологиялы селтәрҙәрҙе берләштереү IP
 протоколы (ингл. Internet Protocol) һәм бирелмәләр тупланмаһын маршрутизациялау
принцибы арҡаһында мөмкин булды. 

Селтәрҙәр осрашҡан урындарҙа махсус маршрутизаторҙар (программаныҡы йәки
 аппараттыҡы) бирелмәләр тупланмаларын автоматик сорттарға айырыу йәки был
тупланмаларҙы уларҙы алыусыларҙың IP-адрестарына йүнәлтеү менән  шөғөлләнә. IP
протоколы бөтә донъя күләмендә берҙәм адрестар мөхитен хасил итә, ләкин һәр бер
селтәрҙә үҙ адрестар мөхите лә булырға мөмкин, ул селтәр класына ҡарап
һайлана. IP-адрестарҙың бындай ойошторолошо  маршрутизаторҙарға һәр бер
бирелмәләр тупланмаһы өсөн йүнәлеште билдәләргә мөмкинлек бирә.   

Интернет ҡулланыусыларҙың мәғлүмәт ресурстарын файҙаланыу ирке дәүләт сиктәре
һәм/йәки милли домендар менән сикләнмәй, ләкин тел сиктәре һаҡлана әле.
Интернетта инглиз теле өҫтөнлөк итә. Урыҫ теле 2-се урынды биләй.

Интернеттың тел буйынса бүленеш өлкәләре уларҙа ҡулланылған тел  буйынса атап
йөрөтөлә. Интернеттың урыҫ телле өлкәһе «Русский интернет», ҡыҫҡаса  Рунет тип
атала. Башҡорт интернеты — Башнет. 

Рунет  — Интернет селтәренең урыҫ телле өлөшө. Тарыраҡ билдәләмәлә иһә Рунет —
Бөтә донъя селтәр ауының .su, .ru һәм .рф тигән милли домендарҙағы өлөшө.
1987—1994 йылдар урыҫ телле Интернет барлыҡҡа килеүҙең иң мөһим осоро булды.
  1990 йылдың 28 авгусында И. В. Курчатов исемендәге Атом энергияһы институтында
һәм СССР Автомобиль транспорты министрлығының Квалификацияны күтәреү
институтында үҫеп сыҡҡан һәм ғалим физиктар менән программа яҙыусыларҙы
берләштергән фәнни төркөм Интернет донъя селтәренә ҡушыла. 1990 йылдың 19
сентябрендә беренсе кимәлдәге .su домены InterNIC халыҡ-ара мәғлүмәт үҙәге
базаһында теркәлә. Ошоноң һөҙөмтәһендә Советтар Союзы менән Интернет аша
бәйләнеш тотоу мөмкинлеге асыла. 1994 йылдың 7 апрелендә InterNIC'та .ru Рәсәй
домены теркәлә.

«.рф» (punycode: xn--p1ai; Рәсәй Федерацияһы) домены  URL-адреста кириллица
символдарын ҡулланыу мөмкинлеген бирә, ул  DNS'тың тамыр системаһына 2010 йылдың
12 майында тапшырылған. «Интернет» техник үҙәге статистикаһынан күренеүенсә,
2010 йыл аҙағында .рф зонаһында 700 меңләп домен теркәлгән, шуның 350 меңләбе
теркәлеүен тапшырмаған. Интернет селтәрендәге милли доменды координациялау үҙәге
мәғлүмәттәре буйынса, .рф зонаһында әлеге көнгә теркәлгән домен исемдәренең
8 %-лабы ғына урыҫ теленең дөйөм ҡулланылыштағы һүҙҙәренән тора. Йәнә 30 %
самаһы бер нисә һүҙҙән төҙөлгән, ҡалған бөтә домендар кеше исемдәренән, әҙәби
персонаждар исемдәренән, компаниялар атамаларынан яһалған. Исемдәрҙең күпселеге
тауар билдәләре хужаларыныҡы булып тора. Исемдәрҙең яртыһы тиерлек — Мәскәүҙә,
 9 %-ы — Мәскәү өлкәһендә, 8 % Санкт-Петербургта теркәлгән.

Тикшеренеүҙәр һөҙөмтәләренән күренеүенсә, Интернет ресурстарының күпселеге
ниндәй ҙә булһа кимәлдә коммерция эшмәкәрлеге менән бәйләнгән. Интернет реклама,
тауарҙар һәм  хеҙмәттәр һатыу, маркетинг тикшеренеүҙәре үткәреү, электрон
түләүҙәр башҡарыу, банк иҫәптәренә идара итеү өсөн ҡулланыла. 

Oxford Economics докладына ярашлы, тауарҙар һәм хеҙмәттәрҙе электрон ысул менән
һатыуҙың дөйөм күләме, шулай уҡ цифрлы продукттар һәм хеҙмәттәр баҙары күләме
дөйөм донъя кимәлендә 20.4 триллион АҠШ доллары тәшкил итә, был донъялағы бөтә
һатыуҙарҙың 13,8 %-ын тәшкил итә.

Интернет-КМС үҫеше арҡаһында ҡағыҙ матбуғат баҫмаларын уҡыусылар һаны йылдан-йыл
кәмей бара. Мәҫәлән, АҠШ-та 1989—2009 йылдарҙа сығарылған гәзиттәр һаны көнөнә
62 млн-дан 49 млн данаға ҡалып кәмегән.

Күсермәләр яһау, әҙәби, музыкаль әҫәрҙәрҙе һәм кинофильмдарҙы тейәү еңеллеге
арҡаһында авторлыҡ хоҡуҡтарын һаҡлау мәсьәләһе көнүҙәккә әүерелде. 

Электрон почта әлеге көндә иң киң ҡулланылыусы элемтә сараһы булып тора. Шулай
уҡ  IP-телефония һәм Skype (компьютерҙар араһында Интернет аша  пиринг
селтәрҙәрен ҡулланыу юлы менән шифрланған тауышлы бәйләнеште һәм видеобәйләнеште
тәьмин итеүсе  ябыҡ кодлы түләүһеҙ проприентар программа тәьминәте, шулай уҡ
кеҫә һәм стационар телефондарға түләүле шылтыратыу хеҙмәттәре) кеүек
программалар ҙа киң ҡулланыла.

Википедия — ирекмәндәр тарафынан үҫтерелеүсе онлайн-энциклопедия — ошондай
проекттарҙың иң ҙуры булып тора.

Граждандар ғилеме программалары миҫалдары: Бөтә донъя Һыуҙы тикшереү көнө, НАСА
ҡурсалауы аҫтындағы Stardust@Home һәм  Clickworkers,  галактикаларҙы
классификациялау буйынса  Galaxy Zoo проекты. 

Күп илдәрҙә селтәргә ҡарата етди сикләүҙәр бар, йәғни айырым сайттарға  (КМС-ҡа,
аналитик, порнографик сайттарға) йәки тотош селтәргә инеү тыйыла. Мәҫәлән,
ҠХР-ҙа  «Алтын ҡалҡан» проекты — провайдерҙар менән мәғлүмәт тапшырыуҙың
халыҡ-ара селтәрҙәре араһындағы интернет-каналда мәғлүмәтте һөҙөп үткәреү
системаһы эшләй. 

Интернетта ҡайһы бер хөкүмәттәргә ҡулай булмаған мәғлүмәт ресурстары барға күрә
улар Интернетты киң мәғлүмәт сараһы тип иғлан итергә һәм уға ҡағылышлы
сикләүҙәрҙе ҡулланырға тырыша.  Ысынында, Интернет — ул, телефон селтәре йәки
ҡағыҙ кеүек, мәғлүмәтте йөрөтөүсе, мәғлүмәтле мөхит. Донъяла Интернетҡа
тоташыуға дәүләт монополияһы ла осрай. 

«Интернетта цензураның иң һөҙөмтәле ысулы — ул провайдерҙар менән
эшләү. Ҡулланыусыларға рөхсәт ителмәгән адрестар исемлеген индерергә мөмкин».

Интернет, кибермөхит һәм виртуаль ысынбарлыҡ хәҙерге сәнғәттә лә сағылыш тапты.
1980-се йылдар уртаһында уҡ фәнни фантастиканың компьютерҙар, юғары
технологиялар һәм техник прогрестың йәмғиәткә һәләкәтле йоғонтоһо проблемаларына
арналған  жанры барлыҡҡа килде. Уларҙың күпселегенең  сюжетында хакерҙарҙың
ҡеүәтле корпорациялар менән көрәше ята. Жанр әҙәбиәттә, кинематографта,
альтернатив музыкала, график әҫәрҙәрҙә (айырыуса анимела) һәм компьютер
уйындарында киң таралыу тапты. Киберпанк тигән термин яҙыусы Брюс Бетке
тарафынан уйлап сығарылған һәм таратылған, ул 1983 йылда ошо исемле хикәйә яҙа.
Жанрҙың кибертрэш, нанопанк тигән тармаҡтары әҙ таралған. 

Троллинг — Интернетта 1990-сы йылдарҙа үҫеш алған һәм Селтәрҙә нормаль
аралашыуға ҡамасаулай торған психологик һәм социаль күренеш, Донъя селтәрендә
махсус рәүештә провокацион хәбәрҙәр һәм мәҡәләләр баҫҡан
кешеләрҙе  Интернет-тролль йәки тролль (ингл. troll) тип атайҙар. Улар
ҡатнашыусылар араһында бәрелештәр, янъял, бәхәс, флейм тоҡандырырға тырыша.
Бындай мәҡәләләрҙә һәм хәбәрҙәрҙе лә тролль тип йөрөтәләр, ә уларҙы
яҙыу троллинг тип атала. 



https://ba.wikipedia.org/wiki/%D0%99%D0%A5%D0%9B_%D1%87%D0%B5%D0%BC%D0%BF%D0%B8%D0%BE%D0%BD%D0%B0%D1%82%D1%8B_2014/2015_%D0%B9%D1%8B%D0%BB%D0%B4%D0%B0%D1%80_%D0%BC%D0%B8%D2%99%D0%B3%D0%B5%D0%BB%D0%B5%D0%BD%D0%B4%D3%99

ЙХЛ чемпионаты 2014/2015 йылдар миҙгелендә — Йәштәр хоккей лигаһы чемпионатының
алтынсы миҙгеле. Чемпионат 2015 йылдың 1 сентябрендә «Алмаз» һәм «Капитан»
командалары араһында уйыны менән башланды. Матч 3:4 (Б) иҫәбе менә һуңғыларҙың
файҙаһына тамамланды.

Ярославлдән «Белые Медведи» хоккей клубы даими чемпионатты еңә. Ә «Чайка»
командаһы финалда «СКА-1946» клубын 4:1 иҫәбе менән ота һәм Харламов кубогын тәү
тапҡыр еңә. Силәбенән «Белые Медведи» һәм Ярославлдән «Локо» командалары
чемпионаттың бронза миҙалдарын еңәләр.

Был кубок тәү тапҡыр Омск ҡалаһында үтмәй. Дүртенсе кубок Өфөлә үтә. Бында ун
команда ҡатнаша. Донъя кубогын Харламов кубогының ғәмәлдәге еңеүсеһе «Спартак»
клубы еңә. Икенсе урынды турнирҙың хужалары — «Толпар» командаһы еңә. Ә өсөнсө
урынды АҠШ-тан «Су-Сити Маскетирс» командаһы яулай.

1 сентябрҙә миҙгелдең тәүге уйыны үтә. Череповец ҡалаһында урындағы «Алмаз»
командаһы «Капитан» хоккей клубын ҡаршылай. Уйын 3:4 иҫәбе менән буллиттар
серияһында тамамлана.

1: ↑  «Энергия» (Карловы Вары, Чехия) хоккей клубы ауыр финанс хәлдәре булғанға
ЙХЛ чемпионатынан сыға. Был үтенесте ЙХЛ ярыштарын үткәреү Департаменты ҡабул
итә.

Яртыса ҡалын шрифты менән «плей-офф» ярыштарында үҙенә урын алған командалар
билдәләнгән. Курсив менән «плей-офф» ярыштарына эләкмәгән командалар
билдәләнгән. р — даими миҙгел еңеүсеһе, к — конференция еңеүсеһе, д — дивизион
еңеүсеһе



https://ba.wikipedia.org/wiki/%D0%A1%D1%8B%D2%A3%D2%93%D1%8B%D2%99%D1%85%D0%B0%D0%BD

Сыңғыҙхан (монгол телендә — Чингиз хаан, үҙ исеме — Темуджин; 1162 йылдар
тирәһе — 1227 йылдың 18 авгусы) — донъя тарихында иң ҙур империя — Монгол
империяһын нигеҙләүсе.

Темуджин төньяҡ-көнсығыш Азияның күсмә ҡәбиләләрен берләштереп, Сыңғыҙхан исемен
алғандан һуң, сит илдәрҙе баҫып алыу сәйәсәтен башлай. Үҙ ғүмере эсендә ул
Азияның күпселек өлөшөн баҫып алыуға өлгәшә.

Темуджин 1162 йылдар тирәһендә Монгол ҡәбиләһендә Бурхан Халдун тауы, Онон һәм
Керулен йылғалалары эргәһендә, Монголияның хәҙерге башҡалаһы Улан-Баторҙан йыраҡ
түгел урында тыуа. Монгол тарих китабы буйынса, ул ҡулында ҡан төйөрө менән
тыуа, был уның киләсәктә ҙур юлбашсы булыуына ишара була. Уның атаһы Есугей —
тайчиут ҡәбиләһе нойондарының береһе — һәм әсәһе Оэлундың тәүге улдары була.

Темуджиндың атаһы яғынан туғандары — Хабул хан, Амбахай, Хотол хан — монгол
ҡәбиләһенең хандары була. 1161 йылда, Цзинь династияһы — ул ваҡытта Азияла иң
ҡеүәтле империя Ҡытайҙа хаким иткән династия — үҙ ҡурсауын монголдарҙан
татарҙарға күсергәс, татарҙар Хабул ханды үлтерә. Сыңғыҙҙың атаһы Есугей
(Боржигиндарҙың нойоны, Амбахай һәм Хотол хандың ҡустыһы) Монгол ҡабиләләренең
юлбашсыһы булып ҡалҡып сыға, әммә уның хакимлығына Амбахайҙың тура вариҫы
тайчиуттар ҡаршы сыға.

9 йәшлек сағында Темуджин атаһы менән унгират ҡәбиләһенә, буласаҡ ҡатыны
Бортеның ғаиләһенә бара. Унгират ерҙәренән кире ҡайтҡан ваҡытта, уның атаһы оҙаҡ
ваҡыт дауамында дошманлашҡан күрше татарҙар тарафынан ағыулана. Есугейҙың ырыуы
йәш ырыу башлығының хакимлығын таныуҙан баш тарта, уларҙың малын ҡыуып, ғаиләһен
ташлап китә. Оэлун балалары менән далала бөтөнләй яҡлауһыҙ ҡала.

1182 йылда Темуджин ғаиләһенең йыраҡ туғаны Таргутай-Кирилтух, Есугей үлгәндән
һуң, уның ерҙәренә хужа булып ала. Ә Темуджинды, үс алыуынан ҡурҡып, әсирлеккә
ала һәм үҙенең ҡоло итә. Темуджиндың муйынына баш өсөн урын ҡалдырып, ике
таҡтаны ҡуша бәйләп кейҙерәләр. Әммә Темуджин һаҡсыһы, Чилаундың (һуңынан ул
Сыңғыҙхандың ғәскәр башлыҡтарының береһе булып китә) атаһы ярҙамы менән, байрам
ваҡытында ҡоллоҡтан ҡаса, үҙен ҡыуып килгән һыбайлыларҙан йылғала ҡаялар аҫтында
йәшенеп ҡала.

Урта Азия халҡы Темуджин йәшәгән осорҙа бер нисә ҡәбиләгә бүлгеләнгән була. Йыш
ҡына был ҡәбиләләр бер береһенә ҡаршы барымталар, ҡарымталар менән барып,
бер-береһен талар була.

Темуджиндың әсәһе Оэлун уны ҡырыҫ шарттарҙа тере ҡалырға өйрәтә, Монголияның
сәйәси хәле менән таныштыра, башҡа ҡәбиләләр менән берлек кәрәклеген дә
аңлатыусы була, әсәһенең һабаҡтары уның ҡәбиләләрҙе берләштереү сәйәсәтен
башлауына булышлыҡ итә.

16 йәштәр тирәһендә, Темучин үҙенә йәрәшелгән Бортеға өйләнә. Уларҙың
өйләнешеүенән һуң күп тә үтмәй, Бортены меркеттәр урлай һәм ул меркет
һуғышсыларының береһенә ҡатынлыҡҡа бирелә. Темуджин ҡатынын ҡайтарыу өсөн ярҙам
һорап, кирәйҙәр ханы, атаһының туғандаш дуҫы — андаһы Тоорилға бара. Тоорил
үҙенең ҡәбиләһенән 20 000 һуғышсы йыя һәм шулай уҡ Темуджиндың баласаҡ дуҫы —
андаһы, был ваҡытҡа джарджират ҡәбиләһенең ханына әйләнгән Джамуханы саҡыра. Был
йыйылма ғәскәр меркеттәрҙе ҡыйрата һәм Темуджин ҡатынын әсирлектән ҡотҡара.
Бортеның улы Жуси тыуғандан һуң, уның атаһы Темуджин булыуында күптәр, шул
иҫәптән Темуджин үҙе лә шикләнә. Шулай ҙа, Темужин артабан, йола буйынса, бер
нисә ҡатын алғас та, Борте уның төп ҡатыны булып ҡала.

Темуджин Тоорил хан менән берләшкәндән һуң, ҡеүәт йыя башлай. Уның нүкәрҙәре ла,
малдары ла ишәйә. Меркеттәргә ҡаршы яуҙан һуң Джамуха менән Темуджин берҙәм
урҙала йәшәй башлай, әммә оҙаҡ та тормай, Темуджин үҙенең нүкәрҙәре менән
айырылып китә. Был ваҡытта Джамуханың ҡайһы бер нүкәрҙәре лә Темуджинға ҡушыла.
Был андаларҙың аралары боҙолоуына сәбәпсе була.

Джамуха менән Темуджиндың тәүге бәрелешенә Джамуханың ҡустыһы Тайчарҙың
ултерелеүе һылтау була. Тайчар дуҫтары менән Темуджин көтөүенән аттарҙы ҡыуып
алып китергә маташа, был ваҡытта көтөүселәрҙен береһе Тайчарҙы уҡ менән атып
үлтерә. Джамуха Темуджиндан ҡустыһының үлтереүсеһен уға биреүен талап итә, һәм
кире яуап алып, яу менән килә. Был яу ваҡытында Темуджин еңелә һәм уның ғәскәре
ярайһы ғына хәлһеҙләнә.

Унан һуңғы яуҙа — 1196 йылда Тоорил хан менән берлектә, Ҡытайҙан Цзинь ғәскәренә
ҡушылып, татарҙарға ҡаршы барғанда, улар татарҙарҙы ҡыйратып, мул табыш алып
ҡайтыуға өлгәшә. Цзинь хакимдары татарҙарҙы еңеү хөрмәтенә Темуджинға ҡытай
титулы — Джаутхури, Тоорилға Ван титулын бирә. Темуджин үҙенең Ҡытай
хакимдарынан алған титулын бер тапҡыр ҙа ҡулланмай, Тоорил иһә был яуҙан һуң
Ван-Хан исемен йөрөтә.

1197—1198 йылдарҙа Тоорил менән Темуджиндың аралары боҙола башлай. Шул йылдарҙа
көнсығыш Монголияның ҡеүәтле найман ҡәбиләһе ханы Инанча хан үлеп китә, хандың
ике улы Буйрук хан һәм Таян хан араһыда вариҫлыҡ өсөн ыҙғыш ҡуба. Ошо ыҙғыштан
файҙаланып, Ван-Хан, Джамуха, Темуджин Буйрук ханға ябырыла һәм уның ғәскәрен
ҡыйрата, тик кире ҡайтҡан саҡта, найман ғәскәре юлдарын ҡамай. Иртән яу асырға
һөйләшәләр, әммә, Джамуха менән Ван-Хан, Темуджиндың найман ғәскәрҙәренән
ҡырылыуын теләп, төндә Темуджиндың ғәскәрен ҡалдырып ҡаса. Темуджин был хәйләне
аңлап ҡала, яу асмайынса, сигенә һәм эҙен яҙҙыра. Найман ғәскәрҙәре, Темуджинды
эҙәрлекләү урынына, Ван-Ханға ябырыла. Ван-Хан, ауыр яуҙы күтәрә алмай, ярҙам
һорап Темуджинға мөрәжәғәт итә. Темуджин Тоорилға ярҙам итә.

1200 йылда Ван-хан менән Темуджин тайчиуттарға ҡаршы поход ойоштора.
Тайчиуттарға ярҙамға меркеттәр килә, әммә еңеү Темуджин менән Ван-Хан ғәскәре
яғында була, ә тайчиут ҡәбиләһе башлыҡтары, күп кешеләрен ҡалдырып, ҡаса. Был яу
ваҡытында Темуджин уҡ менән яралана. Яуҙан һуң Темуджин ғәскәренә ҡушылырға
теләгән яугирҙарҙың береһе нәҡ ул ханды яралауын таный, бының өсөн ул
Темуджиндан Джебе — Уҡ исемен ала. Артабан ул хандың иң тоғро нүкәрҙәренең
береһенә әйләнә.

1201 йылда татар, тайчиут, меркет, ойрат һәм башҡа ҡәбиләләрҙән йыйылған
ҡоролтай Темуджинға ҡаршы берләшеп көрәшергә ниәтләп, ҡоролтай йыя, был ҡоролтай
Джамуханы хандарҙың ханы — гурхан итеп һайлай. Тик Темуджинға ҡаршы яуҙа был
берләшкән ғәскәр ҡыйратыла, ә еңелгән ғәскәр башлыҡтары Джамуханы гурхан итеп
таныуҙан баш тарта.

1202 йылда Темуджин күптәнге дошмандары — татарҙарға ябырыла. Ҡаты яуҙан һуң
татарҙар ҡыйратыла, атаһын, олатаһын үлтереүсе ҡәбиләнән Темуджин аяуһыҙ үс
ала — ул ҡәбиләне бөтөнләй юҡҡа сығарырға бойора. Һөҙөмтәлә, татарҙар
ҡәбиләһенең йәше-ҡарты, ҡатын-ҡыҙҙар — барыһы ла үлтерелә.

Артабан Темуджинға найман ҡәбиләһенән ҡурҡыныс янай — Джамуха һәм уның яҡлылары
уларҙан яҡлау таба. Найман башлығы Таян хан Темуджинды юҡ итеп, монгол
далаларында берҙән-бер ҡеүәтле көс булырға ниәтләй, Темуджин, быны күҙаллап,
наймандарға ябырыла. Ҡаты яуҙан һуң наймандар еңелә, ә Джамуха яу барышында уҡ
наймандарҙың еңелеүен һиҙемләп, ғәскәре менән ҡаса. Шул уҡ йылда Темуджин
ғәскәре меркеттәрҙе ҡыйрата.

Бер нисә яуҙан һуң, 1206 йылда Джамуханы үҙ кешеләре Темуджинға тотоп бирә.
Темуджин Джамухаға ҡайтанан дуҫлыҡ тәҡдим итә һәм үҙенең яғына сығырға әйҙәй.
Джамуханы һатҡан кешене ул үлтерергә бойора — үҙенең ғәскәренә ул һатлыҡтарҙы
ҡабул итмәй. Джамуха, күк йөҙөндә бер генә Ҡояш балҡый ала, тигән һүҙҙәр менән,
Темуджиндың берләшеү тәҡдименән баш тарта һәм үҙен Темуджин үҙ ҡулдары менән
ҡанһыҙ үлтереүен һорай. Монгол ҡанундары буйынса, Темуджин уны ҡан ҡойоуһыҙ,
умыртҡа һөйәген һындырып үлтерә.

Шулай итеп, Темуджин монгол далаларында берҙән-бер хан булып ҡала, даланың
меркет, найман, уйғур, кирәй, татар һәм башҡа ҡәбиләләре уға буйһондорола. Был
оҙаҡ йылдар бер-береһе менән дошманлашып, Ҡытай династиялары тарафынан ҡыҫылып,
иҡтисади тотороҡһоҙлоҡ кисергән монголдар өсөн оло уңыш була. Артабан монгол
хандары Ҡоролтайында Темуджин Сыңғыҙхан тип иғлан ителә.

1206 йылда Сыңғыҙхан Монгол империяһын нигеҙләгән ваҡытҡа, уның көнбайыш
күршеһе — Көнбайыш танғут Си Ся династияһы, көнсығыш һәм көньяҡтан төньяҡ
Ҡытайҙа хакимлыҡ иткән һәм быуаттар дауамында монгол ҡәбләләрен үҙ хакимлығы
аҫтында тотҡан Цзинь династияһы була.

Темуджин иң беренсе нәүбәттә ғәскәрен монгол ерҙәренә яҡыныраҡ торған Көнбайыш
Си Ся империяһына ҡаршы алып бара. Ҡеүәтлерәк Цзинь династияһы Си Ся
императорына ярҙамға килмәйәсәген ул алдан күремләй. Ысынлап та, танғуттар
цзиндарҙан ярҙам һорай, ләкин уларҙың үтенестәре кире ҡағыла. Сыңғыҙхан 1209
йылда Көнбайыш Си Сяны баҫып ала.

1211 йылда Сыңғыҙхан Цзинь династияһын буйһондорорға ниәтләй. Цзинь династияһы
ғәскәре башлығы тәүге мөмкинлек сыҡҡас та монголдарға ҡаршы яу асмай, хаталана.
Уның урынына Цзинь ғәскәренең башлығы монгол яғына илсе ебәрә, уныһы иһә
артылыштың икенсе яғында Цзинь ғәскәре тороуы тураһында әйтә. Был һуғыш
ваҡытында монголдар Цзинь ғәскәренән меңләгән һуғышсыны ҡырып һала. 1215 йылда
Сыңғыҙ Цзинь династияһының баш ҡалаһы Чжундуны (хәҙерге Пекин) ҡамап, баҫып ала
һәм талай. Ҡытай императоры иленең төньяғын монголдарға ҡалдырып, баш ҡалаһын
көньяҡҡа, Кайфын ҡалаһына күсерергә мәжбүр була.

Был арала Кучулук — Темуджин баҫып алып, монголдарға буйһондорған найман ханы
Таян хандың улы — көнбайышҡа ҡаса һәм һәм шунда яңы көс йыя. Сыңғыҙхан Ҡара
Ҡытайҙы баҫып алып, Кучулукты еңеп сығырға ниәтләй. Был ваҡытҡа монгол ғәскәре
унлап йылдар дауамында барған Көнбайыш Си Ся һәм Цзинь династияһына ҡаршы
һуғыштан йонсоған була. Шуға Сыңғыҙ Кучулукҡа ҡаршы йәш ғәскәр башлығы Джебе
етәкселеге аҫтында ике генә төмәнен ебәрә (20 000 һуғышсы).

Һуғышсыларҙың аҙлығы арҡаһында, монголдар һуғыш алымдарын үҙгәртергә мәжбүр
була — улар Кучулук яҡлылар араһында ризаһыҙлыҡ ойоштора, был Ҡара Ҡытайҙы
көсһөҙләндерә. Кучулук ғәскәре Ҡашҡарҙың көнбайышында монголдарҙан еңелә.
Кучулук тағы ҡаса, әммә Джебенең ғәсҡәре уны ҡыуып етә һәм үлтерә. 1218 йылда,
Ҡара Ҡытай ҡолағас, Монгол империяһы көнбайышта Балхаш күленә тиклем киңәйеп,
Хәрәзм империяһы менән сикләнә.

Башҡорт иленең монгол ханлығына инеү үҙенсәлектәре төплө өйрәнелмәгән. Был
хәрәкәтте тасуирлаған бер нисә фекер йәшәп килә. Шуларҙың береһе буйынса башҡорт
иле монголдар тарафынан 1136—1242 йылдар араһында баҫып алынған. Л. Н. Гумилев
фекеренсә «монгол-башҡорт һуғышы 14 йыл дауам итә… Башҡорттар байтаҡ һуғыштарҙы
еңеп сыға, һәм ниһәйәт дуҫлыҡ һәм берҙәмлек килешеүе төҙөп, артабан монголдар
яуына ҡушылып китә». Венгр монахы Юлиандың юл яҙмаларына таянып, был ваҡиға
1220—1223 йылдар тирәһендә булыған тип иҫәпләнә. Шулай уҡ Алтын Урҙа тарихы
буйынса күренекле белгес Г. А. Федоров-Давыдов башҡорттар монгол дәүләтенә иҙ
ирке менән ҡушылыуы, һәм шул арҡала тархандары һәм бейҙәре юҡ ителеүҙән
ҡотолоуҙыры тураһында фараз итә. Үҫәргән башҡорттары шәжәрәһендә Мөйтән бейҙең
Сыңғыҙған менән Иртыш буйында осрашыуы тасуирлана. Был ваҡиғаның аныҡ ваҡыты
билдәле түгел, шулай ҙа 1219 йылдың йәйендә булған тигән фекер бар. Әхмәтзәки
Вәлиди Туған фекере буйынса башҡорттар монгол дәүлетенә 1207—1208 йылдарҙа
ҡушылған булырға тейеш. Башҡортостан дәүлетеселеге буйынса билдәле ғалим Зөфәр
Еникиев фаразлауынса, был фекерҙәр барыһы ла урынлы. Сөнки Иртыш—Урал—Волга
буйында төплөнгән, күп һанлы башҡорт ырыуҙарынан торған Башҡорт иле Алтын Урҙаға
үҙ ирке менән дә һәм көс ҡулланып, баҫып алынып та ҡушылған. Көнсығыштағы
башҡорт ырыуҙары берләшмәһе үҙ ирке менән ҡушылған булһа, Көнбайыштағы
башҡорттар оҙаҡ ваҡыт ҡаршылыҡ күрһәтеп, Волга буйы Болғары ханлығы ҡолатылғас
ҡына, монгол дәүләтенә инергә мәжбүр булғандар. Сынғыҙхандың баҫып алыу сәйәсәте
менән башҡорттарҙың сәйәсәте араһындағы мөнәсәбәттең төп үҙенсәлеге булып,
башҡорттарҙың халыҡ булараҡ һаҡланып ҡалауҙары, баҫып алыусылар менән килеп
төпләгән милләттәрҙе артабан башҡортлаштыра алыуы ихтибарға лайыҡ.

Был ваҡытта Хәрәзм династияһы башында шаһ Ала әд-дин Мөхәммәт тора. Сыңғыҙхан
Хәрәзм менән иҡтисади бәйләнеш тотоуҙы хуп күреп, империяға 500 кешелек каруан
ебәрә. Әммә Хәрәзмдең Отрар ҡалаһы башлығы Иналха хан ҡарауанды Хәрәзмгә ҡаршы
мәғлүмәт йыйырға иҫәп тотҡан монгол кешеләре тип, уға һөжүм итә. Сыңғыҙхан
икенсе мәртәбә шаһтың үҙеңә илселәр ебәрә. Шаһ уларҙың береһен генә иҫән
ҡалдыра, ҡалғандарының башын киҫтерә. Асыуланған Сыңғыҙхан иң ҙур баҫып алыу
яуҙарының береһен башлай, был яуға ул 20 төмән — 200 000 кешене, иң оҫта ғәскәр
етәкселәрен, үҙенең ҡайһы бер улдарын йыя. Хәрәзм

Сыңғыҙхандың үҙенең, ғәскәр башлыҡтарының һәм улдарының етәкселеге аҫтында
монгол ғәскәре Тянь-Шань тауҙары аша үтеп, Хәрәзм ерҙәренә керә. Сыңғыҙхан
ғәскәрен өс өлөшкә бүлә. Тәүге өлөшөн улы Джучи Хәрәзмдың төньяҡ-көнсығышына
алып китә. Икенсе өлөшө Джебе етәкселеге аҫтында Хәрәзмдең көньяҡ-көнсығышына
табан, Сәмәрҡәнд ҡалаһына табан юллана. Өсөнсө өлөшөн Сыңғыҙхан һәм Тулуй
Хәрәзмдең төньяҡ-көнбайышына табан алып китә.

Шаһ үҙенең ғәскәрен бер нисә кесе өлөшкә бүлеп, төрлө ҡалаларға ебәрә. Төп
ғәскәрҙең бүлгеләнеүе Хәрәзмдең еңелеүенә төп сәбәпсе була. Оҙон юлдан йонсоған
монголдар оло ғәскәргә ҡаршы тороу урынына, Хәрәзмдең кесе өлөштәргә бүлгеләнгән
ғәсҡәрен берәмләп тар-мар итә. Монгол ғәскәре Ортарҙы тиҙ арала баҫып ала, ҡала
кешеләре ҡырыла, башлығы Иналханы Сыңғыҙ ҡолағына һәм күҙҙәренә иретелгән көмөш
ҡойоп язаларға бойора. Шаһ үҙе ҡалаһынан ҡаса һәм билдәһеҙ сәбәптәр менән,
империяһындағы кескәй генә утрауҙа үлә.

Монголдарҙың был яуы уғата ҡырағай алып барыла. Хәрәзмдең баш ҡалаһы Сәмәрҡәнд
ҡолағас, ҡала башлыҡтары, ябай кешеләрҙе ҡалдырып, Бохараға ҡаса. Сыңғыҙхан шаһ
биләмәләрен генә түгел, ҡалаларҙы, хатта яҡын-тирәләге ауылдарҙы тулыһынса юҡ
итергә бойора.

Шаһтың улы Джәләл әд-Дин атаһының ғәскәрен етәкләп, күпмелер ваҡыт монголдарға
ҡаршы тора. Әммә үҙ-ара килешә алмау сәбәпле, ғәскәр тағы бүленә һәм улар,
тар-мар ителеп, Бохараға тағы ҡасырға мәжбүр була. Шулай итеп, Хәрәзм империяһы
юҡҡа сыға.

1220 йылда, Хәрәзм ғәскәрен тулыһынса юҡҡа сығарғандан һуң, монгол ғәскәренең
бер өлөшө Джебе һәм Сүбәдәй етәкселегендә көнбайыш ерҙәргә юллана. Монголдар
Грузияға баҫып инә, Генуялағы Каффа (хәҙерге Феодосия) һәм Ҡырым ҡәлғәләрен ала.
Артабан улар Ҡара диңгеҙ буйында ҡыш сыға һәм кире юлға борола. Мстислав
Галичский һәм Мстислав III Киевский ғәсҡәренән торған, әммә насар ойошторолған
80 000 кешелек Киев Русияһы ғәскәре уның юлын ҡамай. Сүбәдәй славяндарға солох
тәҡдим итеп, илселәр ебәрә, әммә илселәр үлтерелә. 1223 йылда, Калка йылғаһы
буйындағы яуҙа Сүбәдәй ғәсҡәре күпкә ҙурыраҡ Киев ғәскәрен еңә, шул уҡ ваҡытта,
Һамар ҡултығында күрше Волга Булғарҙары ғәскәренән еңелә. Хәҙер урыҫ кенәздәре
солох тәҡдим итә. Сүбәдәй кенәздәрҙе ғәфү итергә йыйынмай. Монгол ҡанундары
буйынса, урыҫ кенәздәренең алтыһы ла, шул иҫәптән Мстислав III Киевский, ҡанһыҙ
үлемгә дусар ителә.

Сүбәдәй һәм Джебе был киң билдәле сәйәхәт ваҡытында бөтә Каспий диңгеҙе буйын
урап үтә һәм юлында осраған бөтә ғәскәрҙе лә тиерлек ҡырып һала. Сыңғыҙхандың
ейәне Батый етәкселеге аҫтында монголдар был ерҙәргә тағы килә һәм 1237 йылда
Волга Булғарҙарын һәм Киев Русияһын баҫып алып, 1240 йылда кире борола.

Монгол ғәскәренең төп көсө Сыңғыҙхан һәм уның ғәскәр башлыҡтары менән Хәрәзм
империяһына ҡаршы яу башлағас, Көнбайыш Си Ся Цзинь менән монголдарға ҡаршы
берләшә. Улар Хәрәзмгә иғтибарын йүнәлткән монголдар берләшкән ғәскәргә ҡаршы
тора алмаҫына иҫәп тота.

1226 йылда Сыңғыҙхан танғуттарға ҡаршы яу аса. Уның ғәскәре тиҙ арала танғут
ҡалаларын ала. Ноябрҙә Сыңғыҙ Һары йылғаһы аша үтеп, төп танғут ғәскәрен тар-мар
итә. 1227 йылда Сыңғыҙхан ғәскәре танғут баш ҡалаһын юҡҡа сығара. Яңы танғут
императоры тиҙ үк үҙе монголдарға буйһона, тоҡанған ҡаршылыҡҡа асыуланған
Сыңғыҙхан император ғаиләһен тулыһынса язалап үлтерергә бойора.

1227 йылдың 18 авгусында, Цзинь династияһы һәм Көнбайыш Си Ся династияһына ҡаршы
яу ваҡытында, Сыңғыҙхан үлә. Үлеменең сәбәбе аныҡ билдәле түгел. Ҡайһы бер
фараздар буйынса, атынан ҡолай, икенсе фараздар буйынса, ул үпкә ауырыуынан үлә.
Ҡайһы бер йылъяҙмалар әйтеүенсә, ул танғуттарға ҡаршы яу ваҡытында үлтерелә.

Сыңғыҙхан үҙен үҙ ҡәбиләһе ҡанундары буйынса, йәшерен ерләүҙәрен һорай. Үлеменән
һуң уның кәүҙәһен Монголияға, фараздар буйынса, тыуған урынына ҡайтаралар.

Сыңғыҙхан дәүерендә һәм унан һуң Монгол ерҙәрендә ул сығарған закондар
йыйынтығы — Яса хөкөм итә. Монгол империяһы үҙенең ҙурлығы арҡаһында
милләттәрҙең, мәҙәниәт, диндәрҙен күп төрлөләрен үҙ эсенә һыйҙыра, шаманизмдан
башҡа диндәр ҡыҫырыҡланмай ғына түгел, Сыңғыҙхан хатта буддизм, даосизм кеүек
диндәр менән үҙе лә ҡыҙыҡһына. Баҫып алыу яуҙары ваҡытында дини йорттарҙы
таларға рөхсәт ителмәй, дин әһелдәре, уҡытыусылар яһаҡ түләүҙәрҙән азат ителә.
Наймандарҙы баҫып алғандан һуң ул уҡыу — яҙыу менән ҡыҙыҡһына, үҙенең улдарына
һәм ейәндәренә уҡытыусылар итеп найман кешеләрен тәғәйенләй.



https://ba.wikipedia.org/wiki/%D0%9D%D0%B5%D0%BC%D0%B5%D1%86_%D1%82%D0%B5%D0%BB%D0%B5

Неме́ц теле́ йәиһә әлмә́н теле́, (нем. Deutsch, Deutsche Sprache) — герман
төркөмөнөң көнсығыш герман төркөмсәһенә ҡараған тел. Германияла, Австрияла,
Швейцарияла немец теле дәүләт теле, ә Люксембургта, Лихтенштейнда һәм Көнсығыш
Бельгияла рәсми тел булып һанала. 100 миллион тирәһе кеше немец телен туған теле
рәүешендә белә.

Хәҙерге немец теле үрге һәм түбәнге әлмән диалекттарына бүленә. Яҙмаһы — латин
әлифбаһы. Грамматик төрө буйынса немец теле флектив-аналитик тел була.

Инглиз теленә яҡын. Көнбайыш‑герман ҡәбиләләре (алеман, баювар, сакс, туринг,
франк, хат) теленә барып тоташа. Немец теле түбәнге-немец, урта-немец һәм
көньяҡ‑немец төркөмдәре диалекттарын айырып йөрөтәләр, уларҙың һәр береһе
көнбайыш һәм көнсығыш төркөмсәләргә бүленә; Швейцарияла – алеман, Люксембургта
мозель-франк диалекттары бар. Әҙәби теле XVIII быуат аҙағында
көнсығыш‑урта‑немец һәм көньяҡ‑немец диалекттары нигеҙендә формалаша. Немец теле
фонетикаһында һүҙ башында һуҙынҡылар ҡаты итеп әйтелә; морфема аҙағында яңғырау
тартынҡылар һаңғыраулана: [ä], [ö], [ü], [äu] һуҙынҡылары өсөн умлаут күренеше
хас. Һүҙьяһалышта аффиксация һәм һүҙҙәрҙе ҡушыу өҫтөнлөк итә; субстантивациялары
киң таралған: “laufen” (йүгерергә) — “das Laufen” (йүгереү), “alt” (ҡарт) — “der
Alte” (ҡарт кеше), “die Alte” (ҡарсыҡ), “das Alte” (иҫке) һәм башҡа Һүҙлек
составында инглиз, итальян, латин телдәренән, француз теленән, шулай уҡ славян
телдәренән үҙләштерелгән һүҙҙәр бар. Һөйләмдәрҙең төп тибы — ҡылымлы. Яҙыу латин
алфавиты нигеҙендә башҡарыла. Хәҙерге немец алфавиты 26 хәрефтән тора.

2002 йылғы мәғлүмәттәр буйынса, Башҡортостанда немец теле белгән кешеләр һаны —
яҡынса 64,9 мең, уларҙың 8,2 меңдән ашыуы — немец милләтенән. Немец теле
Башҡортостандың байтаҡ урта һәм юғары уҡыу йорттарында мотлаҡ уҡытыла торған сит
телдәр иҫәбенә инә; Благовар районының Алексеевка, Викторовка, Яңы Никольский,
Пришиб, Таң ауылдары мәктәптәрендә, шулай уҡ Өфө ҡалаһының 86‑сы гимназияһында
туған тел итеп өйрәнелә. Башҡорт дәүләт университетында, Башҡорт дәүләт
педагогия университетында һәм башҡа юғары уҡыу йорттарында немец теле буйынса
белгестәр әҙерләйҙәр. А. Н. Антышев, Р. Ғ. Ғатауллин, А. П. Майоров, Р. З.
Мерәҫов һәм башҡа ғалимдар етәкселегендә немец филологияһы буйынса
фәнни‑тикшеренеү эштәре алып барыла. Немецса‑урыҫса‑башҡортса уҡыу‑уҡытыу
һүҙлектәре, белешмәләр нәшер ителә, Германияла Эрсен‑Раш Маргарет башҡорт телен
уҡытыуҙы ойошторған.



https://ba.wikipedia.org/wiki/%D0%98%D1%80%D0%B0%D0%BD

Иран Ислам Республикаһы (фарс. جمهوری اسلامی ایران — Джомхури-́йе Эслɒми́-йе
Ирɒ́н, шулай уҡ ҡулланыла Ира́н (фарс. ایران [ʔiˈɾɒn]) йәки Пе́рсия) — Азияның
көньяҡ-көнбайышындағы дәүләт. Баш ҡалаһы — Тегеран.

Көнбайышта Ираҡ, төньяҡ-көнбайышта Әзербайжан, Әрмәнстан, Төркиә менән сикләшә
һәм шулай уҡ БМО Именлек Советының 1993 йылғы ҡарарына ярашлы, әрмән көстәре
тарафынан яулап алынған биләмә танылмаған Таулы-Ҡарабах Республикаһы хәүефһеҙлек
һыҙаты, төньяҡтан — Төрөкмәнстан, көнсығыштан — Афғанстан һәм Пакистан сиктәш.

Төньяҡтан Каспий диңгеҙе, көньяҡтан Һинд океанының Фарсы ҡултығы һәм Ғосман
ҡултығы.

Яҙмаларға ҡарағанда Иран тарихы биш мең йылды эсенә ала. Беренсе дәүләт булараҡ
беҙҙең эраға тиклем 5 меңенсе йылда, Хузестанда Элам дәүләте төҙөлгән. Ә беҙҙең
эраға тиклемге 3 меңенсе йылда инде Дарий I Ахеменид дәүере Фарсы империяһы
булған. Ул Грек иленән алып Һинд йылғаһынаса киңәйгән. Ул ваҡытта ил зороастризм
динендә булған. XVI быуатта ислам ҡабул ителгән.

1979 йыл Иранда Ислам революцияһы булып уҙа. Етәксеһе булып аятулла Хомейни
торған. Ошо ваҡытта монархия ҡолатыла һәм Ислам Республикаһы төҙөлә.

Иран иҡтисады ЭТП күләме буйынса Көнбайыш Азияла һәм Ислам донъяһында Төркиәнән
ҡала икенсе урында килә һәм регионда технология яғынан иң үҫешкән илдәр
иҫәбендә. Иран Евразияла стратегик мөһим төбәк, ул нефть, тәбиғи газ
запастарының ятҡылыҡтарына бай.

В 2012 йылдан (ошо йылдың 3 авгусынан сәркәтиб-ил булараҡ) Иран Берләшмәүселәр
хәрәкәте лидеры, БМО-нан ҡала халыҡ-ара икенсе хәрәкәт булып тора.

Ирандың әлеге исеме (фарс. ايراﻥ) пехл. Erān һүҙе аша авест. Airyāna килеп
сыҡҡан, һәм үҙ атама һүҙ борноғо һинд иран халҡы — «arya» булып киткән. Йәғни
арийҙар иле.

Беҙҙең эраға тиклем (550—327 йылдар) Әһәмәниҙәр осоронда «Aryānam Dahyunam»
төшөнсәһе үҙгәреп бор.-фарсы «Aryānam Xšaθram» — «Арийҙар дәүләте» исеменә
алмаштырылған. Тәүҙәрәк, беҙҙең эраға тиклемге 250 йылдарҙа һәм беҙҙең эраның
224 йылдарында Аршакиҙар иле тип йөрөтөлгән. Фрай Ричард билдәләүенсә: парфяндар
экспансияһынан Aria термины (грек сығанаҡтарынан Ariane) таралып, ҙур арияға
әйләнеп, арийҙар батшалығы эквивалент исемен ала һәм йәйерәп ятҡан Сәсәниҙәр
үҙҙәренең илен шулай атай. Страбон Ариана (Άριανή) атамаһы аҫтында фарсы
батшалығының көнсығыш провинцияларын: Гедрозия, Дрангиана, Арахозия, Паропамиз,
Ария (йәғни Areia, боронғо фарсы телендә Haraiva, хәҙерге Герат), Парфия и
Карманияны күҙ уңында тотҡан.

Беҙҙең эраның 224—651 йылдарында ил Сәсәниҙәр иле тип йөрөтөлгән — пехл.
Erānšahr () был исем авест. «Airyānam Xšaθram» һүҙбәйләнешенән килеп сыҡҡан, һәм
«ариҙар батшалығы» тип йөрөтөлгән. Авест «ai» дифтонгһы фарсы телендә үҙгәреп
киткән «е» тип. Сәсәниҙәрҙең рәсми титулы Эран һәм Анеран батшаларының батшаһы
булған..

Иранлыларҙың үҙ атамаһы — ирани. Бер нигә ҡарамай борон-борондан Иран тип
йөрөткәндәр. Башҡа илдәрҙә «Персия» тип иҫкесә атап йөрөтөлгән. 1935 йылда шаһ
Реза барыһына ла Иран тип йөрөтөргә талап иткән.

Иран дәүләтселеге тарихы донъяла иң боронғоларҙан иҫәпләнә. Быуаттар буйына ил
Көнсығышта мөһим роль тота. Дарий 1-се ваҡытында Фарсы империяһы Грециянан алып,
Һинд океанынаса йәйрәп ятҡан. Урта быуаттарҙа ла(XVII быуат һәм XVIII быуат)
Иран бик көслө ил һаналған.XIX быуат аҙағында ил ярым колониаль илгә әйләнгән.
1935 йылдан исемен үҙгәртеп — Иран булып киткән. 1979 йылғы Ислам революцияһынан
һуң, Ислам республикаһы исемен алған.

Иран биләмәһендә тәүге халыҡтарҙың килеп ултырыуы бик боронға барып тоташа. Иран
халыҡтары был ерҙәрҙә тәү халыҡтар булараҡ, беҙҙең эраға тиклемге I быуатта уҡ
билдәле. (Фарсы, мидия, бактриялылар, парфяндар) ҡәбиләләренең бер өлөшө
көнбайышта тау типһәненә килеп урынлашҡан, ә киммерийҙар, сарматтар, аландар,
белуджиҙар Ғосман ҡултығы буйына яр буйлап ултырған.

Мөһим иран дәүләте булараҡ Мидия батшалығы танылған, ул беҙҙең эраға тиклемге
VIII быуат аҙағында VII башында нигеҙләнгән. Баш ҡалаһы булып, Хамадандағы
(Экбатана). Улар тиҙ рәүештә көнбайыш иранды тотош, көнсығышын яртылаш контролгә
алған. Вавилондар менән бергәләп Ассирия империяһын тар-мар иткән. Йылға
арауығын һәм Урартуҙы буйһондорған, һуңғараҡ Әрмән тауҙарын баҫып алған.

Беҙҙең эраға тиклемге 553 йылда йәш фарсы Аншан һәм Фарс останы батшаһы Бөйөк
Кир II (Әһәмәниҙәр династияһы) мидийҙарға ҡаршы сыға. Кир Экбатанды яулап ала
һәм үҙен Персия һәм Мидия батшаһы тип иғлан итә. Шул ваҡытта Мидия батшаһы
Иштувегу әсирлеккә алына. Һуңғараҡ бер провинцияның наместнигы итеп билдәләнә.
Бөйөк Кир II үҙенең үлеменә хәтле (беҙҙең эраға тиклемге 529-сы йыл) Әһәмәниҙәр
империяһын буйһондора, бөтә Көнсығыш Азияны, Урта диңгеҙҙән һәм Анатолиянан алып
Һырдаръяға хәтле баҫып ала. Кир беҙҙең эраға тиклемге 546-сы йылда батшалыҡтың
баш ҡалаһы Пасаргадты нигеҙләй һәм шунда уҡ ерләнә. Уның улы Камбиз II атаһы
биләмәһен Мысыр һәм Эфиопияғаса киңәйтә.

Камбиз вафатынан һуң уның вариҫтары һәм яҡындары араһынан власҡа Дарий Гистасп
килә. Дарий тиҙ рәүештә тәртип керетә башлай һәм баҫып алыу сәйәсәтен яңынан
башлап ебәрә. Әһәмәниҙәр дәүләте Балҡанға ҡәҙәре киңәйә, ә көнсығышта Һинд
йылғаһына ҡәҙәре барып етә һәм шул ваҡыттағы иң көслө, ҡеүәтле дәүләткә әүерелә.
Ул илде эске административ берәмектәргә — сатрапияларға бүлгеләй. Власть
сатраптарға бирелә, тик ғәскәр уларға буйһондоролмай, шул уҡ ваҡытта хәрби
башлыҡтарҙың административ хакимлыҡ хоҡуғы булмай. Дарий шулай уҡ аҡса реформаһы
ла үткәрә, әйләнешкә алтын дарик аҡсаларын керетә. Сауҙа селтәре үҫешә.

Дарий зороастризм динен үҙ итә, ул дәүләт дине булараҡ ҡабул ителә. Шул уҡ
ваҡытта баҫып алынған дәүләттәренң диндәренә тыныс ҡарай, түҙемлелек күрһәтә.

Дарий I вариҫтары эске ҡоролошто емерә башлай. Страпиялар үҙаллылыҡ ала, ил
тарҡала. Ошо шарттарҙа Македония ғәскәре башлығы Александр Македонский
фарсыларға ҡаршы хәрби поход башлай һәм беҙҙең эраға тиклемге 330 йылда
Әһәмәниҙәр дәүләтен ҡолата.

Александр Македонский вафатынан һуң (беҙҙең эраға тиклемге 323 йыл) уның
империяһы бер нисә дәүләткә бүлгеләнә. Хәҙерге Иран биләмәһенең ҙур өлөшө
Селевкияла тороп ҡала, шулай ҙа Парфия батшаһы Митридат I селевикиҙарға ҡаршы
һуғыш башлай һәм Персияны, шулай уҡ Месопотамияны үҙ дәүләтенә индерә. Беҙҙең
эраға тиклемге 92 йылда Парфия һәм Боронғо Рим араһында Евфрат буйлап сик
билдәләнә. Әммә римлеләр шунда уҡ килешеүҙе боҙа һәм баҫып керә, әммә еңелеү
кисерә. Яуап итеп парфяндар бөтә Левантты һәм Анатолияны яулай, тик Марк Антоний
кире Ефратҡаса сигендерә. Ошонан һуң парфяндарҙа Рим ҡыҫылышы менән граждандар
һуғышы тоҡана.

224 йылда Ардашир Папакан, Фарсылағы Хәйер ҡалаһы башлығы улы, Артабан IV-сенең
армияһын ҡыйрата һәм Фарсы империяһы — Ираншахрға («Арийҙар батшалығы») — нигеҙ
һала. Баш ҡалаһы итеп Фирузабад һайлана. Сәсәниҙәр династияһы башлана.
Аристократия һәм зороастрий руханилыҡтары көсәйтелә. Башҡа диндәгеләргә ҡарата
эҙәрлекләүҙәр башлана. Административ реформалар үткәрелә. Сәсәниҙәр римлеләр һәм
Урта Азияның күсмә халыҡтарына ҡаршы көрәшен дауам итә.

Хөсрәү I (531—579) хакимлыҡ иткән саҡта әүҙем экспансиялар башлана. Антиохия,
540 йыл Мысыр баҫып алына. Шулай уҡ Ғәрәп ярымутрауы яр буйҙары, шул иҫәптән
Йемен яулана, Хәсрәү хәҙерге Тажикстан биләмәһендәге эфталиҙар дәүләтен юҡҡа
сығара. Хәсрәүҙең хәрби уңышлыҡтары Иран мәҙәниәтенең һәм сауҙаһының сәскә
атыуына килтерә.

Хөсрәү I-нең ейәне Хөсрәү II (590—628) Византия менән һуғышты тергеҙә. Әммә еңеү
яулай алмай. Хәрби сығымдар сауҙанан килгән һалым менән ҡаплана, быға риза
булмаған сауҙагәрҙәр баш күтәрә. Ихтилал ваҡытында Хәсрәү тотоп язалап үлтерелә,
ейәне Йездигерд III (632—651) сәсәниҙәрҙең һуңғы батшаһы була. Византия менән
һуғыш тамамланһа ла, дәүләт юҡҡа сығыуын дауам итә. Көньяҡтан фарсылар яңы
дошмандары — ғәрәптәр менән бәрелешә.

Сәсәниҙәр Иранына ғәрәптәр 632 йылдан сапҡындар ебәрә башлайҙар. 637 йыл Кадисиә
янындағы һуғышта фарсы ғәскәре еңелә. 652 йылғаса барған ғәрәп ябырылыуҙары
һөҙөмтәһе булып, Персия Хәлифәткә керетелә. Ғәрәптәр Персияға ислам керетә.
Исламлашҡан Иран ныҡ үҫешә башлай. Әҙәбиәт, фәлсәфә, сәнғәт, медицина бик үҫешә.
Фарсы мәҙәниәте ислам алтын дәүерен башлап ебәрә.

750 йылда фарсы генералы Әбү Мөслим Әмәүиҙәргә ҡаршы Ғәббәсиҙәрҙең тәүҙә
Дәмәшкегә, унан һуң Хәлифәт баш ҡалаһы Бағдадҡа походына етәкселек итә. Яңы
хәлиф уға яуап итеп фарсы губернаторҙарына билдәле автономия бүләк итә. Шулай уҡ
бер нисә фарсы вәкилен вәзирлекә ала. 822 йылда Хөрәсән губернаторы Таһир ибн
Хөсәйен ибн Мусаб провинцияларға бойондороҡһоҙлоҡ иғлан итә һәм үҙен Таһириҙар
династияһының беренсе ырыу башлығы итеп таныта. Саманиҙар етәкселек итә
башлауға, Иран ғәрәптәрҙән үҙенең бойондороҡһоҙлоғон тергеҙә.

Фарсы йәмәғәтселеге исламды ҡабул итеүгә ҡарамаҫтан, Иранда ғәрәпселек уңыш
ҡаҙанмай. Ғәрәп мәҙәниәтен тағыу, киреһенсә фарсыларҙы ғәрәптәргә ҡаршы торорға
этәргес була. Милли үҙаңды тергеҙеүгә фарсы теленең һәм әҙәбиәтенең яңыртылыуы
мөһим роль уйнай. Пик ваҡыты булып IX—X быуаттар тора. Ошо айҡанлы Фирҙәүсиҙең
тулыһынса фарсы телендә ижад ителгән «Шахнамә»һе билдәлелек ала.

962 йылда төрөк полководецы Алп-Тиген Саманиҙарға ҡаршы сығып, Ғәзнәүиҙәр
дәүләтенә нигеҙ һала. Баш ҡалаһы — Ғәзни (Афғанстан). Ғәзнәүиҙәр ваҡытында фарсы
мәҙәниәте сәскә атыуын дауам итә. Уның баш ҡалаһын силжүктәр Исфаханға күсерә.

1220 йыл Ирандың Хәрәзм ханлығына ҡараған төньяҡ-көнсығыш өлөшө Сынғыҙхан
ғәскәре һөжүменә эләгә. Бөтә Хөрәсән һәм хәҙерге Ирандың көнсығыш өлөшө
бөлгөнлөккә төшә. Ярты халыҡ монголдар тарафынан үлтерелә. Аслыҡтан һәм һуғыш
һөҙөмтәһендә 2,5 миллион халҡы булған Иранда ни бары 250 мең кешеһе тороп ҡала.
Иранды буйһондороуҙы Сынғыҙхандың ейәне Хулагу тамамлай. Бында улар ил хандары
булып XIV быуат урталарына тиклем тора.

Аҡһаҡ Тимер үҙенең империяһының башҡалаһы Сәмәрҡәндкә нигеҙ һала. Ул Ирандың
барлыҡ маһир оҫталарын йыйып, Сәмәрҡәндте төҙөүгә йәлеп итә. Мәҫәлән, Тәбриз
оҫталары Гүр Әмир кәшәнәһен төҙөй. Аҡһаҡ Тимерҙең кесе улы Шаһрух иран
мәҙәниәтен һәм фәнен сәскә атуыға килтерә. Был тимури Солтан Хөсәйен Байҡара
етәкләгән осорҙа дауам итә.

1501 йыл Сәфәүиҙәр династияһынан Исмәғил I шаһ булған саҡта Иранға исламдың
шиғый ағымын дәүләт дине булараҡ ҡабул итә. 1503 йыл Исмәғил Аҡ ҡайынлыны
тар-мар итә һәм емереклектәр өҫтөнә баш ҡалаһы Тәбриз менән яңы дәүләт төҙөй.
Сәфәүиҙәр династияһы осоронда Ирандың иң үҫешкән осоро Бөйөк Ғәббәс ваҡытында
була. Ул Ғосман империяһын тар-мар итә, үҙенә хәҙерге Ираҡты, Афғанстанды,
Әзербайжан менән Әрмәнстан, Грузия биләмәләрен ҡуша. Шулай уҡ Гилән һәм
Мазендеранды ла ҡушып, биләмәһен Тигр йылғаһынан алып Һинд ярҙарынаса киңәйтә.
Баш ҡала Тәбриздән Ҡәзвингә, унан һуң Исфаханға күсерелә.

Баҫып алыуҙар Иранға байлыҡтар килтерә. Мәҙәниәт алға китә. Иран үҙәкләштерелгән
илгә әйләнә. Ҡораллы көстәр яңыртыла. Бөйөк Ғәббәс вафатынан һуң империя аҫҡа
тәгәрәй. Етәкселек итә белмәгәнлектән Ҡандағар һәм Бағдадты юғалта. 1722 йыл
әфған-ғизәйлеләр Иранға яу саба. Улар Исфаханды ала һәм Сәфәүиҙәрҙең ил
етәксеһен үлтерә. Иранда Афшариҙар власҡа килә.

Нәҙер шаһ дәүләт динен сөнни исламға үҙгәртә. Унан һуң Афғанстанды яулай һәм
кире Фарсы иленә Ҡандағарҙы ҡайтара. Еңелгән афған ғәскәре Һиндостанға ҡаса.
Нәҙер шаһ һинд мағоло Мөхәммәд шаһҡа ҡабул итмәҫкә саҡыра, тик шаһ уның һүҙен
ҡолағына элмәй. 1739 йыл Нәҙер шаһ ғәскәре Дәһлигә бәреп керә. Тик унда ихтилал
ҡуба. Фарсылар ҡалала һуйыш ойоштора. Һиндостанды талап, кире Иранға ҡайталар.
1740 йылда Нәҙер шаһ Төркөстанға поход яһай, һөҙөмтәлә, Иран сиге Амударъяға
хәтле киңәйә. Кавказда фарсылар Дағстанғаса барып етә. 1947 йыл Нәҙер шаһ
үлтерелә.

1750 йыл власҡа Кәрим хан килә, ил менән етәкселек Зендтарға күсә. Ил башлығы
булып 700 йылдан һуң, ниһәйәт фарсы милләтле кеше ултыра. Ул баш ҡаланы Ширазға
күсерә. Илдә тыныслыҡ урынлаша. Һуғыштар булмай, мәҙәниәт сәскә ата. Зендтар
династияһы өс быуын ғына хакимлыҡ итә. 1781 йыл власть Ҡаджарҙар династияһына
күсә. Династияны башлап ебәреүсе Аға Мөхәммәт Ҡаджар хан Зендтар һәм Афашариҙар
династияһы вариҫтарына ҡарата ҡырылыш ҡуптара, Иранда Ҡаджарҙар династияһын
нығыта. Мөхәммәт хан Грузияның Тифлис ҡалаһына поход яһай, 20 мең халыҡты юҡ
итә. Икенсе тапҡырға Грузияға поход 1797 йыл ойошторола. Тик ул барып сыҡмай,
Мөхәммәт хан ҡул аҫтындағы грузин һәм ҡорд ялсылары уны үлтерә. Үҙенең үлеме
алдынан ул баш ҡаланы Тәһаранға күсерә.

Рәсәйгә ҡаршы уңышһыҙ һуғыштар арҡаһында Ҡаджар ваҡытында фарсы иле яртылаш
биләмәһенән ҡолаҡ ҡаға. Оҙаҡҡа һуҙылған ҡаршылыҡ акцияларынан һуң, 1906 йыл илдә
Конституцион революция була. Иран конституцион монархия иленә әүерелә. 1918
йылдың йәйендә британ ғәскәре Иранды баҫып ала. 1919 йылдың 9 авгусында
инглиз-иран килешеүе төҙөлә. 1920 йыл Гилән останында Гилән Совет Республикаһы
иғлан ителә. Ул 1921 йылдың сентябренәсә йәшәй. 1921 йылдың 21 февралендә Риза
Бәхләүи хан Әхмәт шаһты ҡыйрата һәм 1925 йылда яңы шаһ тип иғлан ителә. 1921
йылдың 26 февралендә РСФСР Ирандың бойондороҡһоҙлоғон танып килешеү төҙөй.

Бәхләүи «шахиншах» («шаһтар шаһы») тигән термин индерә. Уның осоронда Иранда
индустриализация башлана., инфраструктура бөтөнләй модернизациялана Икенсе бөтә
донъя һуғышында Бөйөк Британия менән Советтар союзына үҙҙәренең ғәскәрен
керетеүгә рөхсәт һорай, шаһтар шаһы баш тарта. Союзташтар И ранға бәреп керә.
Шаһты төшөрәләр һәм нефть ятҡылыҡтарына, тимер юлына контроллекте үҙҙәренә
алалар. 1942 йыл И рандың суверенлылығы тергеҙелә. Власть Бәхләүиҙең улы
Мөхәммәт Реза ҡулына күсә. Советтар союзы Төркиәнең баҫып кереүенән һаҡланыу
өсөн үҙ ғәскәрҙәрен 1946 йылғаса Иранда тота.

Һуғыштан һуң Мөхәммәт Реза вестернизация һәм деисламизация буйынса әүҙем сәйәсәт
алып бара, әммә халыҡ уны аңлай алмай. Бик күп забостовкалар митингылар уҙа.
1951 йылда Ирандың Хөкүмәт рәйесе булып Мөхәммәт Мосадиҡ килә. Ул реформасылыҡ
менән әүҙем шөғөлләнә, British Petroleum компаниеһының килемен тәғәйенләү
буйынса килешеүҙе яүынан ҡарарға өлгәшә. Ирандың нефть сәнәғәтен шәхси милектән
дәүләт милкенә әйләндереү (национализация) уҙғарыла.

1963 йыл радикаль реформалар һөҙөмтәһендә илдән («Аҡ революция») аятолла Хомейни
ҡыуыла.

1965 йыл «Федаяне Ислам» группировкаһы кешеләре пример-министр Хәсән Әли
Мансурҙы үлемесле яралай.

1973 йыл шаһ власын көсәйтеү сәйәсәте ваҡытында сәйәси фирҡәләр һәм берекмәләр
тыйыла.

1970-се йылдар аҙағында Иран Бәхләүи режимына ҡаршы күпләп баш күтәреүҙәр
башлана, һәм монархия бөтөрөлә.

Иран көньяҡ-көнбайыш Азияның урта көнсығышында урынлашҡан. Майҙаны буйынса (1648
мең км²) донъяла ун етенсе урынды биләй. Төньяҡ-көнбайышта Әзербайжан (611 км,
Нахичевань АР-һын да керетеп — 179 км арауыҡта) һәм Әрмәнстан менән (35 км),
төньяҡ-көнсығышта Төрөкмәнстан менән (992 км), көнсығышта Пакистан менән (909
км) һәм Афғанстан менән (936 км), көнбайышта Төркиә менән (499 км) һәм Ираҡ
менән (1458 км арауыҡта) сиктәш. Төньяҡта Каспий диңгеҙе, көньяҡта Ғәрәп
диңгеҙенең Фарсы һәм Ғосман ҡултыҡтары ярҙарын йыуа.

Ирандың төп административ берәмеге булып остандар (фарс. استان ostān; күпл. —
استانﻫﺎ — ostānhā) тора. Улар кесерәк биләмәләргә шәһәростандарға бүленә (фарс.
شهرستان), ә улар тағы ла бахштарға (фарс. بخش) бүленә. Иң эре остан баш ҡала
(фарс. مرکز — markaz) булып тора. Һәр остан етәксеһе булып остандар (остандар —
استاندار) тора. Иран 31 останға бүленә.

1950—1990 йылдарҙа ил демографик шартлау кисерә. 1979 йылдан алып 2006 йылғаса
ил халҡы 70,495782 млн кешегә етә. Тик 1990 йылдарҙа тыуым һиҙелерлек кәмей һәм
әле быуындар күсәгилешлеге буйынса түбән. Тыуымдың дөйөм коэффициенты — 1,87,
был бик түбән күрһәткес. Тыуымды үҫтереү өсөн кәмендә 2,15 булыуы кәрәк.
Халыҡтың 61%-ты утыҙ йәшкә етмәгән (2009 йылдың майына ҡарата). Белемлелек
(грамоталылыҡ) кимәле — 84 %, урбанизация кимәле — 71 %.

Иранлыларҙың һаны сит мәмләкәттәрҙә 4 миллион кешене тәшкил итә. Уларҙың күбеһе
1979 йылғы Ислам инҡилабынан һуң Австралияға, Төньяҡ Америкаға һәм Европаға
күсенгән. Унан башҡа 1996 йылға ҡарата мәғлүмәттәрҙә Иранда Афғанстандың һәм
Вәзирстандың миллиондан артыҡ ҡасаҡтары йәшәгән.

Иран конституцияһы милләтенә һәм ниндәй дин тотоуына ҡарамайынса һәр гражданына
социаль һаҡлау гарантиялай: пенcия, эшһеҙлек һәм ғәриплек буйынса түләү
(пособие), медицина страховкаһы. Мәғариф һәм медицина хеҙмәттәре бушлай. Ил
халҡының йән башына йыллыҡ килеме — 2700 АҠШ доллары (2006). Халыҡтың 18 %
хәйерселек сигендә көн күрә.

Иран — күп милләтле (полиэтник) дәүләт. Этник состав тураһында рәсми сығанаҡтар
юҡ. ҮРЕ(ЦРУ) мәғлүмәттәре буйынса илдә: фарсылар (61 %), әзербайджандар (16 %),
ҡордтар (10 %), лурҙар (6 %), ғәрәптәр (2 %), белуджиҙар (2 %), төрөкмәндәр һәм
төрөктәр (2 %) йәшәй.

Иранлыларҙың күпселеге мосолмандар. Халҡының 89%-ты шиғый мосолмандар (дәүләт
дине иҫәпләнә). Иран дәүләте Ираҡ, Әзербайжан һәм Бахрейн менән бер рәттән
шиғыйҙар күпселекте тәшкил иткән дәүләт булып тора. Иранда ике изге ҡала
иҫәпләнә: Береһе Мәшхәд ҡалаһы. Унда Реза имамы кәшәнәһе урынлашҡан. Икенсеһе
Ҡом ҡалаһы. Был ҡала шиғыйҙарҙың дини үҙәге булып тора. Ҡалала шиғый
университеттары һәм семинарийҙары урынлашҡан.

Сөнни мосолмандар йәмғеһе 9 % тирәһе. Башҡа диндәгеләр 2 % — бахаиҙар,
мандейҙар, индустар, езидтар, зороастрийсылар, йәһүдтәр һәм христиандар.

Өҫтөнлөктәре: донъяла ОПЕК илдәре араһында нефть етештереү буйынса икенсе урын;
2000 йылдан донъя баҙарында нефттең хаҡы күтәрелә бара. Уның традицион экспортҡа
ебәреү өсөн сәнәғәт тармаҡтары: келәмдәр етештереү, ыуылдырыҡтар һәм төрлө
сәтләүектәр (фисташка) етештереү үҫә.

Насар яҡтары: 1979 йылда АҠШ-тың Иранға ҡаршы санкцияһы Иран менән аралашыуҙы
һәм илгә төрлө технологияларҙы индереүҙе тыя. Иң юғары эшһеҙлек (12 %) һәм
инфляция (2004 йыл — 11,3 %; 2008 йыл — 28,2 %).

Иран Азия ҡитғаһында эре иҡтисади дәүләт булып тора. Ул тик Ҡытайҙан, Япониянан,
Һиндостандан, Төркиәнән, Индонезиянан һәм Көньяҡ Кореянан ғына ҡалыша.

Бюджет килеменең 45%-ты экспортҡа нефть һәм газ һатыуҙан килә. 31%-ты — һалым
һәм йыйымдарҙан. 2007 йылғы ЭТП 852 млрд АҠШ доллары тәшкил иткән.



https://ba.wikipedia.org/wiki/%D0%98%D0%BA%D0%B5%D0%BD%D1%81%D0%B5_%D0%B4%D0%BE%D0%BD%D1%8A%D1%8F_%D2%BB%D1%83%D2%93%D1%8B%D1%88%D1%8B

Икенсе бөтә донъя һуғышы (1 сентябрь 1939 — 2 сентябрь 1945) — кешелек тарихында
иң ҙур һуғыш. Был һуғышта 72 дәүләт һәм Ер шары халҡының 80 % ҡатнашҡан, һуғыш
хәрәкәттәре 40 дәүләт территорияларында булған, 57 миллион тирәһе кеше һәләк
булған.

Версаль килешеүе Германияның ҡораллы көстәрен үҫтереү мөмкинлеген ныҡ сикләгән.
Ләкин, Гитлер власҡа килгәндән һуң, Германия Версаль килешеүенең бөтә
сикләнеүҙәрен дә боҙа башлаған — атап әйткәндә, армияға алыныу тергеҙелгән һәм
тиҙ генә төрлө хәрби техника эшләп сығарырға тотонған. 1936 йылда Германия
ғәскәрҙәре Рейн демилитаризацияланған зонаһын баҫып алған. 1938 йылда Германия
Австрияны һәм Чехословакияның бер өлөшөн үҙенә ҡушҡан.

Икенсе донъя һуғышы 1939 йылдың 1 сентябрендә Германияның Польшаға һөжүм итеүе
менән башланған. 3 сентябрь Бөйөк Британия һәм Франция Германияға һуғыш иғлан
иткәндәр. 17 сентябрь совет ғәскәрҙәре Польшаның көнсығыш төбәктәрен баҫып алған
(1939 йылғы Совет-герман килешеүҙәрен ҡара). 30 ноябрь совет ғәскәрҙәре
Финляндия территорияһына ингән (Ҡышҡы һуғыш 1940 йылдың 12 мартына тиклем дауам
иткән һәм формаль яғынан совет сығанаҡтарҙа Икенсе донъя һуғышының өлөшө тип
иҫәпләнмәй). 1940 йылдың апрель һәм май айҙарында Германия ғәскәрҙәре Дания,
Норвегия, Бельгия, Нидерланды, Люксембург, июнь айында Францияны баҫып алғандар.
1940 йылдың июнь айында СССР Литва, Латвия, Эстония һәм Румынияның көнсығыш
төбәктәрен баҫып алған. 1940 йылдың 10 июлендә Германия яҡлап Италия һуғышҡа
ингән, уның ғәскәрҙәре август һәм сентябрь айҙарында Британия Сомалийы, өлөшләтә
Кения һәм Судан баҫып алғандар, Мысыр территорияһына ингән. Декабрь айында улар
Британия ғәскәрҙәре тарафынан тар-мар ителеп, 1941 йылдың ғинуар — май айҙарында
Көнсығыш Африканан ҡыуылған. 1941 йылдың апрелендә Германия Греция һәм
Югославияны баҫып алған. Япония Ҡытайҙың көньяҡ төбәктәрен һәм француз
Һиндоҡытайының төньяҡ өлөшөн оккупациялаған.

1941 йылдың 22 июнендә Германия Советтар Союзына һөжүм иткән (Бөйөк Ватан
һуғышын ҡара). 1941—1942 йылдарҙа Гитлерға ҡаршы коалицияның нигеҙе формалашҡан
(СССР, Бөйөк Британия һәм Америка Ҡушма Штаттары).

Ҡыҙыл Армияның Сталинград (1942—1943), Курск (1943) һәм Днепр (1943) яуҙарындағы
еңеүҙәре Икенсе донъя һуғышының боролошон билдәләгән. 1943 йылдың майында Бөйөк
Британия һәм Америка ғәскәрҙәре Төньяҡ Африканы азат иткәндәр. 1943 йылдың
июлендә Италияның фашист режимы емерелгән, октябрь айында Италия Германияға
һуғыш иғлан иткән. Германия ғәскәрҙәре Италия территорияһын баҫып алған. 1943
йылдың июль-август айҙарында коалиция ғәскәрҙәре Италияға, 1944 йылдың июнендә,
икенсе фронт булдырып, Нормандияға ингәндәр. 1944—1945 йылдарҙа совет ғәскәрҙәре
Үҙәк һәм Көньяҡ-көнсығыш Европа илдәрен азат иткән. 1945 йылдың апрелендә
союздаш ғәскәрҙәр Төньяҡ Италияны азат иткән, Көнбайыш Германияны баҫып алған.
1945 йылдың 2 майында Ҡыҙыл Армия Берлинды яулап алған. 8 май Берлин янындағы
Карлсхорст тигән урында Германия ғәскәре башлыҡтары шартһыҙ капитуляция
тураһындағы актҡа ҡул ҡуйғандар. СССР, АҠШ һәм Бөйөк Британия хөкүмәт
башлыҡтарының Берлин конференцияһы (17 июль — 2 август, 1945, Потсдам) Европаның
һуғыштан һуңғы ҡоролошоноң нигеҙҙәрен билдәләгән.

Икенсе донъя һуғышы башланыр алдынан Бөйөк Британияның Хәрби диңгеҙ көстәре
Германияныҡынан күпкә көслөрәк ине. Бөйөк Британияның хәрби флотына ҡаршы
көрәшеү өмөтһөҙ эш тип иҫәпләп, Германияның хәрби диңгеҙ флотының баш сардары
Редер крейсер һуғышы стратегияһын һайлаған, йәғни дошмандың транспорттарын юҡ
итеү стратегияһын. Был идеяны ғәмәлғә ашырыр өсөн утыҙынсы йылдар аҙағында
«Дойчланд», «Адмирал Шеер», «Адмирал граф Шпее» исемле «кеҫә линкорҙары»
төҙөлгән. Шул уҡ маҡсатҡа «Бисмарк» һәм «Тирпиц» исемле линкорҙар арналған.

1941 йылдың май айында «Бисмарк», Атлантикаға рейдҡа сығып, Британия хәрби
караптары тарафынан батырылған. Шунан һуң Гитлер ҙур караптарға ышыныс юғалтып,
хәрби флот башлығы итеп Дёницты тәғәйенләнгән. Дёниц иһә үҙенең һыу аҫты
кәмәләре ярҙамында һуғыш алып барыу тактикаһын айырыуса уңышлы ҡулланған.

1931 йылдан алып япондар Маньчжурияны һәм Төньяҡ Ҡытайҙы баҫып ала башлағандар.
1941 йылдың 7 декабрендә, һуғыш иғлан итмәй, Перл Харборға һөжүм итеп, Япония
АҠШ-ҡа ҡаршы һуғыш асҡан (был һуғыш Тымыҡ океандағы һуғыш исеме аҫтында
билдәле). 1941—1942 йылдың башында Япония Малайзия, Индонезия, Филиппин, Бирманы
баҫып алған. Тымыҡ океандағы һуғыш Мидуэй атоллы янындағы яуҙан һуң боролош
алған.

1944—1945 йылдарҙа Бөйөк Британия һәм Америка ғәскәрҙәре Маршалл һәм Мариан
утрауҙарын, Филиппиндарҙы азат иткән һәм Японияның Окинава утрауын баҫып алған.
Америка авиацияһы Япониялағы Хиросима (1945 йылдың 6 авгусында) һәм Нагасаки (9
авгусында) ҡалаларына атом бомбаларын төшөргән. 1945 йылдың 9 авгусында Советтар
Союзы Японияға һуғыш иғлан иткән, совет ғәскәрҙәре Японияның Квантун армияһын
тар-мар иткән, Төньяҡ-Көнсығыш Ҡытай, Төньяҡ Корея, Көньяҡ Сахалин һәм Курил
утрауҙарын азат иткән. 1945-се йылдың 2 сентябрендә Япония шартһыҙ капитуляция
тураһындағы актҡа ҡул ҡуйған.



https://ba.wikipedia.org/wiki/%D3%A8%D1%84%D3%A9

Өфө ([ʏ̞ˈfʏ̞] (i), урыҫ. Уфа) — Башҡортостандың баш ҡалаһы. Ҡариҙел һәм Дим
йылғаларының Ағиҙел йылғаһына ҡушылған ерендә урынлашҡан.

1574 йылдың иртә яҙында Ағиҙел йылғаһы менән Ҡариҙел йылғаһы ҡушылған бейек
ярымутрауҙа Өфө ҡәлғәһенә нигеҙ һалына. Ул тулыһынса хәҙерге Дуҫлыҡ монументы
урынлашҡан Беренсе май майҙанына һыйған. Уның дөйөм майзаны 1,2 гектар,
стенаһының оҙонлоғо 440 метр самаһы булған. Башҡорттар ҡаланы тәүҙә Торатау тип,
ә имән стеналар менән уратып алынғас, Имәнҡала тип йөрөтәләр.

1586 йылдан башлап Өфө ҡәлғәһе ҡала тип атала башлай. Ошо уҡ йылда Өфөгә
стрелецтар отряды башында ҡаланың беренсе воеводаһы Михаил Нагой килә. Михаил
Нагой Иван Грозныйҙың ҡатыны, Ҡабарҙа кенәзе Темрюктың ҡыҙы Марияның ҡустыһы
була. Беренсе воеводаның исем-шәрифтәрен Михаил Ноғай тип тә аңлаталар. Мария
Темрюковнаның әсәһе нуғай ҡыҙы булған. Был фамилияның сығышы шунан.

1592 йылда ҡалала 180 ир-ат, шул иҫәптән 150 стрелец, 3 пушканан атыусы йәшәгән.
Башҡортостандың күпселек өлөшө Өфө өйәҙенә индерелә, ҡалған ерҙәре Верхо-турье,
Ҡазан, Тобольск һәм Төмән воеводаларына буйһондорола.

1888 йылдын 8-се сентябрендә бөйөк рус Инженеры Николай Белелюбский проекты
буйынса Өфөлә Aғиҙел аша беренсе металл конструкцияларҙан күпере (Һамар-Златоуст
тимер юл участкаһы) асыла.

2007 йылда Өфө-2 ҡаласығы урынында (Воровский- Пушкин урамдары киҫешкән урында)
үткәрелгән археологик ҡаҙыныу эштәре һөҙөмтәһендә V—XVI быуаттарҙа был урында
ҡәлғә булыуы асыҡлана. Ҡаҙыныу урынында саман кирбесенән төҙөлгән стена, биҙәнеү
әйберҙәре, һауыт-һаба табыла.

Киров һәм Октябрьск райондары составында анкалавтар бар. Өфө ҡалаһының ер бүлеү
һәм ҡулланыу ҡәғиәләр буйынса ҡала зоналарға буленде:

Рәсми булмаған райондар: Аэропорт, Глумилино, Дёма, Затон, Зелёная Роща, Инорс,
Молодёжный, Нижегородка, Новостройка, Октябрь Проспекты, Сипайлово, Иҫке Өфө,
Өфө үҙәк, Черниковка, Шакша.

Өфө водоканалы — дәүләт унитар предприятиеһы, Өфөләрҙе һыу менән тәьмин итеүсе
ойошма. Составында:

Дуҫлыҡ монументы — Башҡортостандың үҙ теләге менән Рус дәүләтенә ҡушылыуына 400
йыл тулыу хөрмәтенә Өфөлә, Ағиҙел ярында ҡуйылған скульптура монументы. Уға
беренсе таш 1957 йылдың 14 июнендә һалына һәм буласаҡ монумент урынына «Здесь
будет сооружён монумент в память 400-летия добровольного присоединения Башкирии
к Русскому государству» тигән яҙыулы мрамор таҡтаташ урынлаштырыла. Монумент
1965 йылдың 7 августында тантаналы асыла, ул тарихи Өфө ҡәлғәһе урынында тора.
Авторҙары: Михаил Бабурин; Галина Левицкая.

Октябрь революцияһы һәм граждан һуғышы батырҙарға һәйкәл — Өфөнөң Минғажев, 8-се
март, Октябрьҙен 50-йыллығы урамдар араһында ҡуйылған скульптур монументы. 1975
йылда ҡуйылған.

1978 йылда, эш өсөн Л. В. Кузнецовҡа Башҡортостан Республикаһының Салауат Юлаев
исемендәге дәүләт премияһы тапшырылды.

Заһир Исмәғилев һәйкәле 2008 йылда ҡуйылған. Скульптор-Башҡортостан
Республикаһының Салауат Юлаев исемендәге дәүләт премияһы лауреаты Хәбибрахманов,
Хәниф Мирзәгит улы. Архитектор - Сергей Анатольевич Голдобин, -Башҡортостан
Республикаһының Салауат Юлаев исемендәге дәүләт премияһы лауреаты.

«Ете ҡыҙ» скульптур композицияһы 2015 йылда ҡуйылған. Скульптор-Башҡортостан
Республикаһының Салауат Юлаев исемендәге дәүләт премияһы лауреаты Хәбибрахманов,
Хәниф Мирзәгит улы.

Өфө тимер юл станцияһы — Куйбышев тимер юл вокзалдары дирекцияһының структур
бүлексәһе — «Рәсәй тимер юлдары» ААЙ филиалы. Куйбышев тимер юлының Башҡортостан
төбәгенең алыҫ ара һәм ҡала яны бәйләнеше поездары пассажирҙарын хеҙмәтләндерә.



https://ba.wikipedia.org/wiki/%D0%9A%D0%BE%D0%BC%D0%BF%D1%8C%D1%8E%D1%82%D0%B5%D1%80

Компью́тер (инглизсә computer — «хисаплаусы», урыҫса ЭВМ (электронная
вычислительная машина)) — хисаплауҙар үткәреү, алдан бирелгән алгоритм
(программа) буйынса мәғлүмәтте алыу, һаҡлау, эшкәртеү һәм биреү өсөн машина.
Компьютер эраһы башланған саҡта компьютерҙың төп эше хисаплау тип һанала ине.
Ләкин хәҙерге ваҡытта компьютерҙың төп эше идара итеү тип һанала.

Төп принциптары: Компьютер үҙенә ҡушылған эштәрҙе төрлө механик бүлектәрен
ҡуҙғатып, электрон, фотон, квант ағымдарын үҙгәртеп йәки икенсе төрлө яҡшы
билдәле физика ҡанундары эффекттарын ҡулланып башҡара. Хәҙер ҡулланылған
компьютерҙарҙан иң киң таралғаны — электрон шәхси компьютер (PC).

1930 йыл-Алан Тьюринг беренсе тапҡыр электронлы-цифралы компьютерҙы һүрәтләй, ә
Джон Атанасов эшләү принцыптарын сығара башлай. 1977 — Беренсе ПК Apple II.
1979 — Беренсе ноутбук Grid Compass



https://ba.wikipedia.org/wiki/%D0%90%D0%B7%D0%B8%D1%8F

А́зия — Ер йөҙөнөң иң ҙур киҫәге, Европа менән бергә Евразия ҡитғаһын хасил итә.
Майҙаны (утрауҙар менән бергә) — 43,4 млн км² самаһы. Халҡы — 4,2 млрд кеше
(2012) (Ер халҡының 60,5 %). Азия донъяның үҫеш кисереүсе иң ҙур төбәге булып
тора.

Хетт дәүерендә Кесе Азияның төньяҡ-көнбайышында Ассув батшалығы була. Хеттарҙың
уны еңеүе тураһында Тудхалияс IV анналдарында телгә алынған. Грек эпосында был
батшалыҡ троялыларҙың союздашы Асий батша аша кәүҙәләндерелә. Грек
мифологияһында Асия исемен океанида, Прометейҙың ҡатыны, йөрөтә, мифологияға
ярашлы, донъя киҫәгенең атамаһы шунан килеп сыҡҡан. Геродот осорона инде
гректарҙа был донъя киҫәге Асия (Азия) тип йөрөтөлгән.

Азияның материк өлөшө нигеҙҙә көнсығыш (Чукот ярымутрауы ғына иҫкәрмә булып
тора) һәм төньяҡ ярымшарҙарҙа урынлашҡан. Азия Африка менән Суэц муйыны аша
тоташҡан, Төньяҡ Американан уны тар ғына Беринг боғаҙы айыра. Ситке нөктәләрҙең
географик координаттарын «Төп мәғлүмәттәр» киҫәгендә ҡара.

Донъяның был киҫәктәре араһында тәү тапҡыр сик билдәләү Боронғо Греция дәүеренә
ҡарай. Фараз ителеүенсә, боронғо грек географы Гекатей Милетский донъяны Европа
менән Азияға бүлгән тәүге ғалим булған: үҙенең «Ерҙәрҙе һүрәтләү» тигән
хеҙмәтендә ул Фасис йылғаһы (Грузияла Риони йылғаһы) һәм Урта диңгеҙ аша улар
араһында сик үткәрә. Европа менән Азия араһында сик үткәреү мәсьәләһен донъяны
өс киҫәккә (Европа, Азия һәм Ливияға) бүлгән Геродот, Фукидид, Изократ, Полибий
(Европа һәм Азия сиген «Дөйөм тарих» тигән хеҙмәтендә Танаис (Дон) аша
үткәргән), Страбон («География» тигән хеҙмәтендә шулай уҡ Танаис буйлап сик
үткәрә) кеүек боронғо грек ғалимдары күтәрә. Үҙ сиратында, боронғо Рим яҙыусыһы
Өлкән Плиний ике донъя киҫәге араһындағы сикте Понт менән Каспий араһындағы
муйын (Кавказ тауҙары), Киммерия Боспоры (Керчь боғаҙы) һәм Меотида (Азов
диңгеҙе) буйлап үткәрә.

XVIII быуатҡа тиклем Европа менән Азия араһындағы сиктең Азов диңгеҙе һәм Дон
буйлап үткән өлөшө шик аҫтына алынмай һәм Козьма Индикоплов (VI быуат), Мартин
Бельский (1550 йыл), Герард Меркатор (XVII быуат), Михаил Ломоносов (XVIII
быуат) хеҙмәттәрендә раҫлау таба. Ләкин шул осорҙа уҡ башҡа фекерҙәр ҙә була.
Мәҫәлән, Урта быуаттарҙағы ғәрәп сығанаҡтары Европаның көнсығыш сиге тип Итил
(Волга) һәм Кама йылғаларын һанаған.

XVIII быуатҡа башҡа төрлө фекерҙәр күбәйә төшә. Әйтәйек, француз картографы
Гийом Делиль[en] Европаның көнсығыш сиген Обь буйлап, ә урыҫ хеҙмәтендәге немец
сәйәхәтсеһе Иоган Георг Гмелин менән француз географы Жан Жак Элизе-Реклю Енисей
буйлап үткәрә. 1730 йылда «Европа менән Азияның төньяҡ һәм көнсығыш өлөштәре»
тигән китапта швед ғалимы Филипп Иоганн Страленберг тарафынан беренсе тапҡыр
Азия һәм Европа араһындағы сикте Урал тауҙарының һыу бүленеше буйлап, ә Көньяҡ
Уралдан ары — Дөйөм Һырт, Һамар, Волга (Иҙел) йылғалары буйлап Камышинға һәм
артабан Дон буйлап үткәреү идеяһы тәҡдим ителә. Шул уҡ ваҡытта сикте Урал буйлап
үткәреү фекерен белдереүҙә Страленбергтың беренселегенә ҡарата урыҫ ғалимы В. Н.
Татищев дәғүә белдерә, ул үҙе был идеяны 1720 йылда уҡ әйтеүен хәбәр итә. 1745
йылда «Рәсәй лексиконы» нда ул былай тип яҙа:

Артабан Азия менән Европа араһында сикте Урал буйлап үткәреү Ф. А. Полунин
(1773), С. И. Плещеев (1793), И. П. Фальк (1824), Г. Е. Щуровскийҙың (1841)
ғилми хеҙмәттәрендә сағылыш тапты. Шул уҡ ваҡытта был ике донъя киҫәге
араһындағы көнсығыш сиктең көньяҡ-көнсығыш өлөшөндә айырма ҙур була:
П. С. Паллас (1773) уны Урал йылғаһының урта ағымынан Дөйөм Һырттың көньяҡ
битләүҙәре, Волга, Эргени һәм Маныч йылғаһы буйлап үткәрә, бөтөн Каспий буйы
уйһыулығын Азияға беркетә; Г. Ф. Миллер (1750) менән Ф. А. Полунин (1773) — Дон,
Волга, Кама, Ағиҙел һәм артабан Урал һырты буйлап; С. И. Плещеев (1793) менән
И. Ф. Гакман (1787) Эмба йылғаһы буйлап үткәрә.

XIX—XX быуаттарҙа сик мәсьәләһе артабан үҫеш ала. 1850 йылда Германия ғалимы А.
Гумбольдт, Европа — ул Азияның бер өлөшө, сөнки Европа менән Азия араһында сик
юҡ, тигән фекерҙе әйтә. Үҙ сиратында, француз географы П. Гуру «Азия» тигән
китабында (1956): «Европа — Азияға ҡараған ярымутрау, ә Азия — яһалма
төшөнсә…», — тип белдерә, У. Паркер иһә «Европа: как далеко?» тигән китабында
(1960), Европа һәм Азия тигән ике материк юҡ, Евразия тигән берәү генә бар,
тигән ҡарашты сағылдыра.

Ю. К. Ефремов 1958 йылда СССР География йәмғиәте Мәскәү филиалының мәктәп һәм
физик география бүлексәһе ултырышындағы докладында, Азия менән Европа араһындағы
сик мәҙәни-тарихи мәғәнәгә генә эйә, улар араһында тәбиғи сик юҡ, Урал да,
Кавказ да донъяның ике киҫәге араһында сик булып хеҙмәт итә алмай, тип раҫлай.
Һөҙөмтәлә ултырышта бөтә совет дәреслектәрендә сағылыш тапҡан тәҡдим ҡабул
ителә:

Әлеге ҡарарҙы В. И. Прокаев тәнҡитләй (1960), ул был тәҡдимдең физик-географик
тулылыҡ принцибын боҙоуын раҫлай. Уның фекеренсә, был принципҡа ярашлы, сик Урал
иленең (тулыһынса Европала ята) көнсығыш ситенән һәм Каспий буйы уйһыулығы менән
Туран иленең (Азияға ҡарай) төньяҡ-көнбайыш ситенән үткәрелергә тейеш}. Ошоға
ҡарамаҫтан, В. И. Прокаев был тасуирламаны Азия менән Европа араһындағы сик тип
һанамай, сөнки ул йәшәп килгән традицияларға, атап әйткәндә, Урал тауҙарының һыу
бүленеше, Урал йылғаһы, Ҙур Кавказдың һыу бүленеше һәм Керчь боғаҙы буйлап
үткәрелгән сиккә ҡаршы килә.

Хәҙерге осорҙа Азия менән Европа араһындаға сик бәхәсле булып ҡалыуын дауам итә.
Рәсәй география сығанаҡтарында Европа менән сикте, ҡағиҙә булараҡ, Урал тауҙары
һыу бүленеше, Мугалжар, Эмба йылғаһы, унан һуң Каспий диңгеҙе, Аракс йылғаһы,
Ҡара һәм Мәрмәр диңгеҙҙәре, Босфор һәм Дарданелдар боғаҙҙары буйлап үткәрәләр.

Рәсәйҙә статистик-иҡтисади хисаплауҙарҙа Азия менән Европа сиге Архангельск
өлкәһенең, Коми Республикаһының, Свердловск һәм Силәбе өлкәләренең көнсығыш
административ сиктәре һәм артабан Рәсәй менән Ҡаҙағстандың дәүләт сиктәре,
Дағстандың, Ставрополь һәм Краснодар крайҙарының төньяҡ административ сиктәре
буйлап үткәрелә.

Азия менән Африка араһында сикте билдәләүгә тәүге ынтылыштар Боронғо Греция
дәүеренә ҡарай . Ғәҙәттә ул Нил йылғаһы буйлап үткәрелә, ләкин Геродот б.э.т. V
быуатта Мысыр территорияһын Азия һәм Африка өлөштәренә бүлеүгә ҡаршы була,
шунлыҡтан был сикте Мысырҙың көнбайыш сиге буйлап үткәреп, уны тулыһынса Азияға
индерә. Үҙ сиратында Страбон сикте Ҡыҙыл диңгеҙ һәм Синай ярымутрауында ятҡан
Бардавиль күле тамағы араһындағы Урта диңгеҙ менән тоташҡан муйын буйлап
билдәләй. Боронғо Рим дәүерендә һәм Урта быуаттарҙа ҡайһы бер ғалимдар сикте
Суэц муйыны буйлап үткәрә, ләкин күпселек йә Нилды, йә Мысырҙың көнбайыш сиген
сик тип һанауҙы дауам итә.

Хәҙерге заманда Азия менән Африка араһында сик Суэц муйыны йә Суэц каналы буйлап
үтә. Һөҙөмтәлә, Мысырҙың Синай ярымутрауында урынлашҡан өлөшө — Азияға, ә ҡалған
өлөшө Африкаға инә.

Азия Төньяҡ Боҙло, Һинд һәм Тымыҡ океандар, шулай уҡ — көнсығышта — Атлантик
океандың материк эсендәге диңгеҙҙәре (Азов, Ҡара, Мәрмәр, Эгей, Урта диңгеҙҙәр)
менән йыуыла. Шуның менән бергә эске аҡманың киң өлкәләре лә бар — Каспий һәм
Арал диңгеҙҙәренең, Балхаш күленең һ. б. Байкал күле эсәр һыу боло буйынса
донъялағы бөтә күлдәрҙе үтеп китә; Байкалда донъя эсәр һыу болоноң 20 %
тупланған (боҙлоҡтарҙы һанамайынса). Үле диңгеҙ донъялағы иң тәрән тектоник
сөңгөл булып тора (диңгеҙ кимәленән − 405 метр түбән). Азия ярҙары ярайһы уҡ әҙ
бүлгеләнгән, ҙур ярымутрауҙар бар — Кесе Азия, Ғәрәбстан, Һиндостан, Корей,
Камчатка, Чукот, Таймыр һ. б. Азия ярҙарына янында (Оло Зонд, Яңы Себер,
Сахалин, Төньяҡ Ер, Тайвань, Филиппин, Хайнань, Шри-Ланка, Япон утрауҙары һ. б.)
ҙур утрауҙар бар, уларҙың бөтәһенең майҙаны бергә 2 млн км².

Азия аҫтында дүрт мөһабәт платформа — Ғәрәстан, Һиндостан, Ҡытай һәм Себер
платформалары ята.Б Был донъя киҫәге территорияһының ¾ өлөшөн тауҙар һәм яйлалар
биләй, айырыуса бейектәре Үҙәк һәм Урта Азияла тупланған. Дөйөм алғанда, Азия —
бейеклектәрҙең абсолют нөктәләре буйынса ифрат ҡапма-ҡаршылыҡлы төбәк. Бер
яҡтан, бында донъяның иң бейек түбәһе — Джомолунгма тауы (8848 м) урынлашҡан,
икенсе яҡтан, иң тәрән сөңгөлдәр — тәрәнлеге 1620 метрға еткән Байкал күле һәм
диңгеҙ кимәленән 392 метрға түбәнерәк Үле диңгеҙ ошо уҡ донъя киҫәгендә.
Көнсығыш Азия — әүҙем янартауҙар төбәге.

Азия территорияһында климаттың бөтә төрҙәре лә тиерлек — алыҫ төньяҡтағы
арктиктан көньяҡ-көнсығыштағы экваториаль төргәсә. Көнсығыш, Көньяҡ һәм
Көньяҡ-Көнсығыш Азияла — муссон климат (Ерҙәге иң дымлы урын — Гималайҙағы
Черапунджи төбәге — Азияла урынлашҡан), ә Көнбайыш Себерҙә — континенталь,
Көнсығыш Себерҙә һәм Һарыарҡала — ҡырҡа континенталь, ә Үҙәк, Урта һәм Көнбайыш
Азияла — уртаса һәм субтропик бүлкәттәрҙең ярымсүл һәм сүл климаты. Азияның
Көньяҡ-Көнбайышына тропик сүл климаты хас, ул Азияла иң эҫе урын.

Азияның алыҫ төньяғын тундралар биләй. Көньяҡтараҡ тайга йәйрәй. Көнбайыш Азияла
уңдырышлы ҡара тупраҡлы далалар ята. Үҙәк Азияның Ҡыҙыл диңгеҙҙән алып
Монголияға тиклемге ҙур өлөшөн сүлдәр биләй. Уларҙың иң ҙуры — Гоби сүле.
Гималай тауҙары Үҙәк Азияны Көньяҡ һәм Көньяҡ-Көнсығыш Азия тропиктарынан айырып
тора.

Гималай тауҙары — донъяның бик бейек тау системаһы. Бассейндары Гималайҙа
урынлашҡан йылғалар көньяҡтағы баҫыуҙарҙы ләм менән туйындыра, уңдырышлы тупраҡ
хасил итә.

Шул уҡ ваҡытта был классификация берҙән-бер дөрөҫ тип һаналмай. Башҡа
классификациялар ҙа бар, мәҫәлән:

Азия территорияһында әлеге ваҡытта тулыһынса йә өлөшләтә урынлашҡан 54 дәүләт
иҫәпләнә, уларҙың дүртеһе (Абхазия, Ҡытай Республикаһы, Төньяҡ Кипрҙың Төрөк
Республикаһы, Көньяҡ Осетия) өлөшләтә генә танылған. Таулы Карабах
Республикаһы — танылмаған дәүләт. Рәсәйҙе Азия илдәре исемлегенә индереү
бөтәһенән элек уның ошо донъя киҫәгендә урынлашҡан булыуына бәйле (халҡының ҙур
өлөшө — Европала, территорияһының ҙур өлөшө — Азияла). Төркиә менән Ҡаҙағстан
территоияһы һәм халҡының аҙ өлөшө Европаға ҡарай, шунлыҡтан улар Европа илдәре
исемлегенә инә (бөтә версиялар буйынса Европа менән Азия сиге).}. Европа
илдәренә йыш ҡына Әзербайжан менән Грузия ла (Ҙур Кавказ аша Европа менән Азия
араһында сик үткәргәндә уларҙың бәләкәй генә өлөштәре Европа территорияһына инеп
ҡала), Европа Берләшмәһенә ингән, ләкин географик яҡтан тулыһынса Азияла ятҡан
һәм Европа менән тығыҙ сәйәси һәм мәҙәни бәйләнештәргә эйә булған Кипр ҙа
индерелә.

Азияға халыҡ һаны үҫешенең бик юғары уртаса йыллыҡ тиҙлеге хас (был күрһәткес
буйынса Азия Африканан ғына ҡалыша); һуңғы ваҡытта был тиҙлек кәмей төштө һәм
1,3 % тәшкил итә. Азияла донъя халҡының 60 % йәшәй. Ҡытай менән Һиндостан
халҡының дөйөм һаны донъя халҡының 40 % бирә. 7 дәүләттә 100 миллиондан ашыу
кеше йәшәй (үрҙә аталғандарҙан тыш — Индонезия, Пакистан, Бангладеш, Япония и
Филиппин).

Азияла кешелектең төп өс расаһы — монголоид (ҡытайҙар һ.б.), европеоид (Көнбайыш
Азия халыҡтары) һәм негроид (Көньяҡ һәм Көньяҡ-Көнсығыш Азияның ҡайһы бер
халыҡтары) — вәкилдәре  йәшәй. Азияның этник составына төрлөлөк хас.

Азияла ҡытай, һинд, тибет-монгол, урта азиат, вавилон  кеүек боронғо
цивилизациялар барлыҡҡа килгән. Көньяҡ һәм Көньяҡ-Көнсығыш Азияның баҫыусылыҡ
өсөн ыңғай шарттары хәҙерге халыҡтарҙың байтағына башланғыс һалған.



https://ba.wikipedia.org/wiki/%D0%9A%D0%B0%D0%BD%D0%B0%D0%B4%D0%B0

Кана́да (ингл. Canada [ˈkænədə], франц. Canada [kanaˈda]) — Төньяҡ Америкала
урынлашҡан дәүләт, ҙурлығы буйынса донъяла өсөнсө урында. Атлантик, Тымыҡ һәм
Төньяҡ Боҙло океандары менән йыуыла. Көньяҡтан һәм төньяҡ-көнбайыштан АҠШ,
төньяҡ-көнсығыштан Дания (Гренландия) һәм көнсығыштан Франция (Сен-Пьер һәм
Микелон) менән сиктәш. Канада менән АҠШ сиге —донъялағы иң оҙон ил сик.

Канада — инглиз һәм француз телдәре федераль кимәлдә рәсми тип таналған, ике
телле, мәҙәниәте күп ҡырлы, парламентар системалағы конституцион монархия иле.
Канаданың иҡтисады күп тармаҡлы, тәбиғи ресурстарға һәм сауҙаға нигеҙләнгән,
сәнәғәте технологик яҡтан киң үҫешкән ил.

Квебе́к (ингл. Quebec, МФА: [kwəˈbɛk] или [kəˈbɛk], франц. Québec МФА (фр.):
[ke.bɛk]) — Канаданың майҙан буйынса иң эре провинция. Башҡала — Квебек, 735 мең
кеше. Иң эре ҡала — Монреаль.

Канада — иммигранттар иле. Канаданың юғары үсешле, этник дискриминацияһыҙ һәм
конфликтһыҙ ил тип глобаль репутацияһы бар. 2006 йылда Канада 236 756 иммигрант
ҡабул итте. Беренсе 10 илдәр-лидерҙар: Ҡытай (28 896), Индия (28 520),
Филиппиндар (19 718), Пакистан (9808), АҠШ (8750), Бөйөк Британия (7324), Иран
(7195), Көньяҡ Корея (5909), Колумбия (5382) һәм Шри-Ланка (4068).

Артабан Франция (4026), Марокко (4025), Румыния, Рәсәй, Алжир бара. Һәр ил 3500
иммигрант бирҙе.

1976 йылда Канадала Эммиграция Законы, 2002— Ҡасаҡтар тураһында Закондар ҡабул
ителә.

Ғәйлә. Ҡасаҡтар . Иммигрант Канадала 1095 көн йәшәһә (3 йыл) Канада гражданы
булырға мотлаҡ.

Рәсәйҙә Канада Илселеге — Канаданың РФ-ла дипломатик миссияһы. Илсе: Джон Слоан
(John C. Sloan). Илселек йорто Хамовникила, Староконюшенный тыҡрығында Н. И.
Казаков йортонда тора. 1898 йылда мәскәй архитекторы К. К. Гиппиус (1864—1941)
проекты буйынса төҙөлә, эклектика һәм модерн стиле.



https://ba.wikipedia.org/wiki/%D0%91%D0%B5%D1%80%D0%B5%D0%BD%D1%81%D0%B5_%D0%B4%D0%BE%D0%BD%D1%8A%D1%8F_%D2%BB%D1%83%D2%93%D1%8B%D1%88%D1%8B

Беренсе донъя һуғышы — 1914 йылдың 28 июленән алып 1918 йылдың 11 ноябренә
тиклем дауам иткән глобаль һуғыш. 1939 йылда Икенсе донъя һуғышы башланыуына
тиклем ул «Донъя һуғышы» йәки «Бөйөк һуғыш» исеме менән йөрөтөлгән, башҡорт
әҙәбиәтендә башлыса «Герман һуғышы» исеме аҫтында телгә алына. Был һуғышта
донъяның иң ҡеүәтле дәүләттәре бер-береһенә ҡаршы торған ике альянсҡа берләшкән:
Берләшкән Короллек, Франция һәм Рәсәй империяһынан торған Антанта һәм Германия,
Австро-Венгрия һәм Италиянан торған Үҙәк дәүләттәр берлектәре барлыҡҡа килгән.
Был альянстарға һуғышҡа һуңыраҡ ҡушылған дәүләттәр ҙә кергән: Антантаны Италия,
Япония һәм Америка Ҡушма Штаттары, Үҙәк дәүләттәрҙе иһә Ғосман империяһы һәм
Болгария тулыландырған. Шулай итеп, донъя тарихындағы иң оло һуғыштарҙың
береһенә 70 миллиондан ашыу кеше йәлеп ителгән.

Һуғыштың төп сәбәптәре милитаризм, альянстар төҙөү, империализм һәм
милләтселеккә килтергән төрлө хәл-шарттарҙы үҙ эсенә ала.

Билдәле булыуынса, Европа һәм колониаль ерҙәр өсөн дәғүәләр арҡаһында Бөйөк
державалар (Италия, Франция, Германия, Британ империяһы, Австро-Венгрия
империяһы һәм Рәсәй) араһында барған оҙайлы дипломатик бәрелештәр 1914 йылғы
июль көрсөгөнә килтерә.

1871 йылда Германия ерҙәре берләшеп, Германия империяһы булдырылғас, империя
индустриаль һәм иҡтисади үҫеш юлына баҫа, тышҡы сәйәсәте иһә Европа
континентында өҫтөнлөк яулауға йүнәлтелгән була. Колониялар өсөн көрәшкә һуңыраҡ
ҡушылып, ул башҡа Европа илдәренең колониаль ерҙәренә, айырыуса Африка
биләмәләренә дәғүәһен белдерә. Бөйөк Британия иһә Германияның Африкалағы
экспансияһына ҡаршылыҡ менән яуап бирә. Был Германия менән Англия араһында
тыуған сәйәси һәм иҡтисади көсөргәнештең төп сәбәпсеһе була. Франция ла үҙенең
Африкалағы биләмәләрен юғалтыуҙан ҡурҡып, Германияға ҡаршы тора.

Күптән инде «Европаның дары мискәһе» булараҡ танылған Балҡан ярымутрауында
тыуған көсөргәнеш иһә — һуғыштың туранан-тура сәбәпсеһе. Бында үҙ йоғонтоһон
көсәйтеү өсөн Австро-Венгрия бер яҡтан, Сербия һәм Рәсәй икенсе яҡтан
бер-береһенә ҡаршы тора. Шулай уҡ Ғосман империяһы тарҡалыуынан һуң барлыҡҡа
килгән Балҡан илдәре үҙаллылығын нығытырға ынтыла.

Һуғыш утын тоҡандырыуҙа АҠШ менән Япония ла ҡатнашмай ҡалмай, XIX быуат
башында — XX быуат башында улар ҙа донъяны "йоғонто сфералары"на бүлешеүгә
ҡушыла.

Беренсе донъя һуғышының хәбәрсеһе булып 1905—1906, 1911 йылғы Марокко
көрсөктәре, 1904—1905 йылғы Урыҫ-япон һуғышы, 1911—1912 йылғы Итальян-төрөк
һуғышы, 1912—1913 һәм 1913 йылғы Балҡан һуғыштары хеҙмәт итә.

XIX быуатта төп Европа көстәре Европала көстәр балансын һаҡлау өсөн бер-береһе
менән сәйәси берлектәр — альянстар төҙөй башлай, 1900 йылға континентта был
берлектәрҙең ҡатмарлы селтәре хасил була. Был йүнәлеш 1815 йылда Пруссия, Рәсәй
һәм Австрия араһында Изге берлек төҙөлөүөнән башлана. Артабан 1873 йылдың
октябрендә Герман империяһының канцлеры Отто фон Бисмарк Австро-Венгрия, Рәсәй
һәм Германия монархтары араһында Өс император берлеге (нем. Dreikaiserbund)
булдырыу тураһында һөйләшеүҙәр алып бара, әммә был берлек үҙ-ара килешеүгә
өлгәшә алмай. Уның урынына 1879 йылда Австро-Венгрия һәм Германия Ике яҡлы
берлек (йәки Австро-Венгрия килешеүе) төҙөй. 1882 йылда был берлеккә Италия
ҡушыла һәм альянс Өс яҡлы берлек исемен ала. Шулай уҡ Бисмарк булышлығы менән
Рәсәй һәм Германия араһында 1887 йылда йәшерен Һаҡлыҡ килешеүе (урыҫ. Договор
перестраховки) төҙөлә. 1894 йылда Өс яҡлы берлеккә ҡаршы Франция-Рәсәй берлеге
хасил була. 1904 йылда Бөйөк Британия Франция һәм Рәсәй менән дипломатик
һөйләшеүҙәр алып бара, ахырҙа Бөйөк Британия, Франция һәм Рәсәй араһында 1907
йылда Антанта берлеге төҙөлә.

Шулай итеп, 1914 йылға Европа ике бер-береһенә ҡаршы торған лагерға бүленә.
Берлек килешеүҙәренең шарттары буйынса, бер илгә һөжүм осрағында ҡалғандары уға
ярҙамға килергә тейеш була. Һөҙөмтәлә, 1914 йылдың июлендә һуғыш асылғас, шул уҡ
мәлдә Европаның бөтә илдәре тиерлек был һуғышҡа йәлеп ителә.

Территорияларҙы бүлешеү һәм «йоғонто сфералары» өсөн көрәш, дәүләттәрҙең үҙ-ара
килешмәүе был илдәрҙә ғәскәр иҫәбе артыуына һәм ҡыҙыу ҡоралланыуға килтерә. XX
быуат башына ҡорос, төҫлө металдар, машиналар етештереү, нефть һәм күмер сығарыу
һаны ҡырҡа арта, тимер юлдар селтәре үҫешә, ә фән һәм техника өлкәһендәге
ҡаҙаныштар яңы ҡоралланыу өлгөләре булдырыуға мөмкинлек бирә.

Ҡыҙыу ҡоралланыуҙа ҡатнашырға финанс мөмкинлектәре булмаған Рәсәй хөкүмәте
ҡоралланыуҙы сикләү өсөн халыҡ-ара конференция йыйырға саҡыра. Бындай
конференция ике мәртәбә Гаагала уҙа. 1899 йылда бында 26 дәүләт, 1907 йылда иһә
44 дәүләт вәкиле ҡатнаша. Шулай ҙа был конференциялар ҡыҙыу ҡоралланыу ярышын
туҡтата алмай.

Һуғыш алдынан идеологик әҙерлек киң йәйелдерелә. Халыҡ күңеленә хәрби
бәрелештәрҙең ҡотолғоһоҙ булыуы тураһында уйҙар һалына, шовинизм уятыла.
Империалистик илдәр, халыҡтың патриотик тойғоһон уятып, ҡыҙыу ҡоралланыуҙы
аҡлай. Ватанды дошмандан һаҡлау мөһимлеге тураһында уй һеңдерелеп, баҫҡынсылыҡ
сәйәсәте йәшерелә.

Йәнә һуғыш сәбәптәренең береһе — империалистарҙың үҙ илдәрендә революцион
хәрәкәтте һәм колониаль халыҡтарҙың милли азатлыҡ көрәшен тотҡарларға тырышыуы.
Империалистар һуғыш ярҙамында халыҡтың революцион баҫымын еңергә, кәмендә
йомшартырға өмөтләнә.

1914 йылдың 28 июнендә Гаврило Принцип, Босния һәм Герцеговиналағы серб
студенты, Млада Босна революцион хәрәкәте ағзаһы, Сараевола Австро-Венгрия
тәхетенең вариҫы эрцгерцог Франц Фердинандты һәм уның ҡатыны София Хотекты
үлтерә. Был Июль көрсөгө исеме аҫтында билдәле Австро-Венгрия, Германия, Рәсәй,
Франция һәм Бөйөк Британия араһында бер айға һуҙылған дипломатик бәрелештәргә
сәбәпсе була. Австро-Венгрия, Сербияның Босниялағы йоғонтоһон юҡ итеү өсөн,
Сербияға күрәләтә ҡабул итмәҫлек талаптар менән ультиматум ҡуя. Сербия ун
талаптың тик һигеҙе менән килешә. Австро-Венгрия 1914 йылдың 28 июлендә Сербияға
һуғыш иғлан итә.

Рәсәй империяһы, үҙенең Балҡан ярымутрауындағы йоғонтоһон юғалтмаҫ өсөн,
Сербияға ярҙамға килә һәм икенсе көнгә ҡораллы көстәрен тулы әҙерлек хәленә
күсерә. Герман империяһы 1914 йылда мобилизациялана, 2 августа ул Рәсәйгә һуғыш
иғлан итә. Бөйөк Британия Германияға 4 августа һуғыш иғлан итә.

1905 йылда уҡ Германияның Генераль штабы етәксеһе Альфред фон Шлиффен тарафынан
Шлиффен планы исеме аҫтында билдәле стратегик план әҙерләнә. Был план бер юлы
ике фронтҡа — Рәсәй һәм Францияға ҡаршы һуғыш алып барыуға юл ҡуймауҙы төп
маҡсат итеп ҡуя. Бының өсөн ул 1870—1871 йылғы Француз-прусс һуғышы сценарийын
ҡабатлап, Францияны тиҙ арала алырға һәм ғәскәрҙе көнсығышҡа Рәсәйгә ҡаршы
борорға ниәтләй. 1877—1878 йылғы Урыҫ-төрөк һуғышы Рәсәй ғәскәре бик яй
мобилизацияланыуын күрһәтә, һәм немец командованиеһы Үҙәк дәүләттәргә ҡаршы
торорҙай көс йыйыр өсөн, Рәсәйгә ярайһы ваҡыт талап ителеренә өмөт итә.
Францияға иһә немец ғәскәре, төп француз көстәрен урап үтеп, Бельгия аша һөжүм
итергә тейеш була.

Франция, үҙ сиратында, үҙенең План XVII тип исемләнгән хәрби доктринаһында
һуғышты 1870—1871 йылғы Француз-прусс һуғышында юғалтҡан Эльзаз-Лотарингияны
кире ҡайтарыуҙан башларға ниәтләй.

Тәү ыңғайҙа немец ғәскәрҙәре уңышҡа өлгәшә. 2 августа улар Люксембург
герцоглығына баҫып инә, 4 август иртәһендә Бельгия сиктәре аша үтә, шулай итеп,
был ике илдең нейтраллеге боҙола. 16 августа Бельгияның Льеж ҡәлғәһе, 20 августа
башҡалаһы Брюссель алына һәм шул уҡ көндә ғәскәр Антверпен ҡалаһына килеп етә.

20 августа немец һәм француз-инглиз ғәскәрҙәре Франция менән Бельгия сиктәрендә
осраша. Бындағы яуҙар тарихҡа Сик алышы исеме аҫтында кергән. 21—25 августа
Ардендарҙа, Шарлеруала, Монста ҡаты алыштар бара. Был алыштар Германия еңеүе
менән тамамлана, француз һәм инглиз ғәскәрҙәре сигенергә мәжбүр була. Француздар
шулай уҡ Германия территорияһындағы Эльзас һәм Лотарингия районындағы яуҙарҙа
алынған Мюльхаузен ҡалаһын ҡалдыра. 25 августа Сик алышы тамамлана, Парижды
һаҡлап ҡала алыу мөмкинлеге шик аҫтында ҡала һәм 2 сентябрҙә Франция хөкүмәте
Бордо ҡалаһына күсә.

Әммә тарихи әҙәбиәттә Марна алышы исеме менән йөрөтөлгән Верден менән Париж
араһындағы ҡаты алыш Көнбайыш фронтта һынылыш мәлен билдәләй. 5—9 сентябрь
дауамында бында алты инглиз-француз һәм биш немец ғәскәре бәрелешә. Немец
командованиеһының тейешле резервтарының булмауы, ғөмүмән, үҙ көстәрен артыҡ
баһалау немецтарҙың был юлы еңелеүенә килтерә. Шулай, мәҫәлән, француздар
Парижды ҡамарға тейеш булған немец ғәскәренең 1-се уң яҡ флангына һөжүм итә.
Һөҙөмтәлә немец командованиеһына көньяҡтағы корпустарҙы көнбайышҡа күсерергә
мәжбүр була. Әммә был 1-се һәм 2-се немец ғәскәрҙәре араһындағы бәйләнештең
өҙөлөүенә килтерә. Союздаштар килеп тыуған етешһеҙлек менән йәһәт ҡуллана. 8—9
сентябрь төнөндә инглиз һәм француз ғәскәрҙәре 1-се һәм 2-се немец ғәскәрҙәре
араһына йырып инә. 9 сентябрҙә Германия көстәре артыҡ уңышһыҙ алыша. 10
сентябрҙә немец командованиеһы сигенергә бойороҡ бирә. 14 сентябргә тиклем
сигенеп, улар Эн йылғаһы буйында урынлаша.

Ике яҡ командованиеһы ла дошман ғәскәрҙәрен ҡамау мөмкинлегенә өмөт итә әле.
Уаза йылғаһынан көнбайышыраҡ ятҡан ерҙәргә ҙур көстәр килеп етмәгән була, һәм
киләһе көндәрҙә ике яҡ та бер-береһен шул яҡтан ҡамап алырға тырыша. Бының өсөн
улар төрлө урындарҙан көстәрҙе бер-бер артлы дошмандың асыҡ ҡалған флангы яғына
күсерә. Һөҙөмтәлә, фронт һыҙығы төньяҡ-көнбайышҡа күсә барып, Төньяҡ дингеҙгә
килеп терәлә, Лис йылғаһынан алып диңгеҙгә тиклемге арауыҡ ғәскәр менән тула.
Ваҡиғалар барышында иң көсөргәнешле алыштар Уаза, Сомма, Скарп һәм Лис йылғалары
буйында бара. Был хәрәкәт һуңынан тарихҡа «диңгеҙгә йүгереү» исеме аҫтында керә.

Был арала немецтар Антверпенды алыу өсөн ҙур көс һала. 10 август ҡәлғә ҡолай, ә
Бельгия хөкүмәте Гаврға күсә.

Бер ай дауамында тиерлек, 20 октябрҙән алып 15 ноябргә тиклем Фландрияла, Изер
һәм Ипр йылғалары буйында алыштар бара. Изерҙа немец ғәскәрҙәре француз частары
булышлығы менән бельгий ғәскәрҙәренә ҡаршы алышып, уңышҡа өлгәшә. Ә Ипр районын
союздаштар һаҡлап алып ҡала.

Фландриялағы һуғыш хәрәкәттәре менән Көнбайыштағы һуғыштың маневрлы осоро
тамамлана, Фландрия ярҙарынан алып Швейцария сигенә тиклем 700 километрлыҡ
позиция фронты билдәләнә. Ике яҡ та ергә күмелә, окоптарын сәнскеле тимер сыбыҡ
менән сырмай. Был шарттарҙа яҡтар көсөн үҙ ҡурғауын (урыҫ. оборона) нығытып,
икенсе яҡтың ҡурғауын өҙөүгә йүнәлтә. Позицион һуғыш осоро башлана.

Урыҫ фронтындағы хәрәкәттәр Көнсығыш Пруссиялағы операция менән башлана.
Германия Шлиффен планына ярашлы, Рәсәйҙең яй мобилизацияланып, шул арала
Францияны тар-мар итә алырына иҫәп тота. Әммә, Франция менән килешеү шарттары
буйынса, Рәсәй империяһы һуғышҡа ғәскәрҙәр тулыһынса тупланмаҫ элек керергә
мәжбүр була. Был операцияла генерал Павел фон Ренненкампф етәкселегендә 1-се
ғәскәр һәм генерал Александр Самсонов етәкселегендә 2-се ғәскәр ҡатнаша. 4 (17)
август урыҫтар Көнсығыш Пруссияға баҫып инә, Шталлупёнен (хәҙерге Нестеров)
ҡалаһы янында тәүге бәрелеш урыҫтар файҙаһына тамамлана.

Тәүге аҙнала урыҫ ғәҫкәҙәре уңышлы яуҙар алып бара, һан яғынан ҡалышҡан немецтар
сигенгәндән-сигенә бара. 7 (20) августа башланған Гумбиннен яуында ла урыҫ
ғәскәрҙәре еңеүгә ирешә. Был шарттарҙа урыҫ командованиеһының немец ғәскәрҙәрен
ҡыйратырға мөмкинлеге була, тик бының урынына һөжүм яйлана, генерал Ренненкампф
ғәскәренә ялға туҡтарға бойороҡ бирә.

Был арала Германия командованиеһы урыҫтарға ҡаршы һөжүм әҙерләй, сигенеү
позицияһын тотҡан Притвицты ул генерал Гинденбургҡа алыштыра. Урыҫтарҙың бөтә
оператив мәғлүмәтте радио аша асыҡ текст менән ебәреүе немецтарға буласаҡ
хәрәкәттәрҙе ентекле планлаштырырға мөмкинлек бирә. 13 (26) август 2-се урыҫ
ғәскәренә ҡаршы ҡаты һөжүм башлана. 16 (29) август Самсоновтың ғәскәре ҡамауға
эләгә, 30 мең тирәһе һалдат, шул иҫәптән 15 генерал әсирлеккә эләгә. 2-се ғәскәр
тулыһынса тар-мар ителә, Самсонов үҙенә-үҙе ҡул һала. Был яу тарихҡа Танненберг
яуы, йәки Самсонов операцияһы, Самсонов фажиғәһе исеме аҫтында кергән.

Шулай итеп, был хәрәкәттә Рәсәй уңышһыҙлыҡҡа юлыға, Германия үҙ позицияһын
һаҡлап ҡала. Германия хәҙерге көнгәсә Танненберг яуын Германия тарихындағы иң
уңышлы операция тип иҫәпләй, яу урынында ҙур мемориал төҙөлгән һәм шунда уҡ
фельдмаршал Гинденбург ерләнгән.

Галиция операцияһы — Беренсе донъя һуғышының иң эре стратегик операцияларының
береһе — 5 (18) августан алып 13 (26) сентябргә тиклем дауам итеп, Висла һәм
Днестр йылғалары араһында бара. Фронт һыҙығы, һөжүм үҙәгендә Львов ҡалаһын
ҡалдырып, 320 километрға, һуңынан 400 километрға һуҙыла. Ике яҡтан барыһы туғыҙ
ғәскәр: биш урыҫ һәм дүрт австро-венгр ғәскәре ҡатнаша. Галиция яуын ғәҙәттә бер
нисә айырым операцияға бүләләр. Люблин-Холм операцияһында урыҫтар уңышҡа ирешә
алмай. Галич-Львов операцияһы һөҙөмтәһендә иһә Галич һәм Львов ҡалалары урыҫтар
тарафынан алына. Городок яуында австро-венгрҙар Львовты ҡайтарыуҙы маҡсат итеп
ҡуялар, әммә яу урыҫтарҙың тулы еңеүе менән тамамлана. 29 август (11 сентябрь)
австро-венгр ғәскәрҙәре дөйөм сигенеү башлай. Урыҫ ғәскәрҙәре Көнсығыш Галицияны
ала. Әммә австро-венгр ғәскәрәре тулыһынса ҡыйратылмай, быға көньяҡ-көнбайыш
фронт етәкселегенең ҡыйыуһыҙ эш итеүе сәбәпсе була.

Галиция операцияһы һөҙөмтәһендә Рәсәй 230 мең кешеһен, Авcтро-Венгрия 400 мең
кешеһен юғалта, шуларҙың 100 меңе әсирлеккә эләгә. Германияның иң көслө
союздашының хәрби көсө ҡаҡшатыла. Австро-венгр ғәскәрҙәре бынан ары үҙ аллы яу
алып барыу һәләтенән мәхрүм ҡала. Германияның планы Көнсығыш фронта ла
уңышһыҙлыҡҡа осрай.

Варшава-Ивангород операцияһы — шулай уҡ Беренсе донъя һуғышының иң эре
операцияларының береһе. Урыҫ командованиеһы Германияға үтеп инеү ниәтендә Урта
Висланан тәүәккәл һөжүм планлаштыра. Германияның юғары командованиеһы үҙ
сиратында Галиция операцияһында тар-мар ителгән австро-венгр ғәскәрҙәренең
сигенеүен туҡтатыр өсөн һәм урыҫтарҙың Познангә һәм Силезияға баҫып инеү
ҡурҡынысын юҡ итер өсөн, Варшаваға һәм Ивангород ҡәлғәһенә һөжүм өсөн ғәскәр
йыя.

Урыҫ командованиеһы Германияға дүрт ғәскәр көсө менән баҫып инеү операцияһын
әҙерләй башлай. Познань һәм Силезияны урыҫтар ҡулында ҡалдырмаҫ өсөн, немец
командованиеһы ғәскәрҙәрен Көнбайыш фронттан Көнсығыш фронтҡа күсерергә мәжбүр
була. Урыҫтарҙың һөжүме 1 (14) ноябргә планлаштырылған була, әммә немецтар өс
көн алдан, 29 октябрҙә (11 ноябрь) һөжүм аса. Шулай итеп, Лодзь операцияһы
башлана. Әммә көтөлмәгән һөжүм үҙен аҡлай алмай, урыҫ ғәскәрҙәре немецтарҙы ҡаты
яу менән ҡаршы ала. Ике яҡтан да әүҙем хәрәкәттәр 11 (24) ноябргә тиклем дауам
итә. Операция һуңында ике яҡта көсһөҙләнә. Урыҫ ғәскәрҙәрен ҡамауға алырға
тырышҡан немецтар үҙҙәре ҡамауға эләгеп, ҙур көс менән ҡамауҙан сыға. Урыҫтар
иһә Германияны баҫыр инеү планын тағы ла атҡара алмай.

Балҡан театрында һуғыш 1914 йылдың 28 июлендә австро-венгрҙар Сербияның баш
ҡалаһы Белградты артиллерик утта тотоуынан башлана. Сербия ике Балҡан һуғышынан
һуң хәл йыйып өлгөмәгәнлектән, һуғышҡа әҙерлекһеҙ керә һәм Австро-Венгрияға
ҡаршы көслө ғәскәр сығара алмай. Сербтарҙың үҙаллылыҡ өсөн көрәше башҡа славян
халҡын битараф ҡалдырмай. Төрлө илдәрҙән, шул иҫәптән Рәсәйҙән дә серб ғәскәренә
үҙ теләге менән ҡушылырға теләүселәр ағыла. Балҡан ярымутрауының икенсе славян
иле — Черногория Сербияға айырыуса ҙур ярҙам күрһәтә.

Балҡан театрындағы беренсе операция 12—24 август дауамында һуҙыла. Австрийлылар
һөжүме менән башланған был яу сербтарҙың контрһөжүме менән һәм австрий
ғәскәрҙәренең сигенеүе менән тамамлана. Серб ғәскәрҙәре 50 мең әсир һәм 50
трофей ҡорал ала. Икенсе операция 7 сентябрҙән 15 декабргә тиклем дауам итә.
Австрийлылар һөжүм итә, әммә сербтарҙың ҡаты ҡаршылығына бәрелә. 7 ноябрь
сербтар ҡамау ҡурҡынысы аҫтында ҡала һәм сигенә. Австрийлылар Белградты баҫып
ала. Союздаштар ҡорал һәм припастар менән тәьмин иткәндән һуң, сербтар 3 декабрь
контрһөжүмгә күсә. Австрий ғәскәрҙәре сигенергә мәжбүр була, Белград кире
ҡайтарыла. Сербтар 46 мең әсир, 126 ҡорал, 70 пулемет һ.б. трофей ала.

Төркиә хөкүмәте сит дәүләттәргә бурысҡа батыу арҡаһында тулыһынса тиерлек
француз, британ һәм герман капиталистары ҡулында була. Һуғыш башланыу менән
Бөйөк Британия менән Франция бер яҡтан, Германия икенсе яҡтан Төркиәгә йоғонто
өсөн көрәш башлай, уның ҡайһы яҡ өсөн һуғыш алып барыуы географик урынының
уңайлыҡтары арҡаһында ла мөһим була. Һуғыш алдынан Төркиәлә власҡа Германия яҡлы
Әнүәр паша килә, һәм илдә Германия йоғонтоһо көсәйә. Бынан тыш, Рәсәй менән оҙаҡ
йылдар дауамында һуҙылған килешмәүсәнлек Төркиәне һуғышта Үҙәк дәүләттәр яғында
ҡатнашырға этәрә.

1914 йылдың 2 авгусында Төркиә менән Германия араһында килешеү төҙөлә. Һуғышҡа
әҙерләнеүҙе йәшереү маҡсатында 3 август төрөк хөкүмәте нейтраллек иғлан итә. 30
октябрь Рәсәйгә ҡаршы һуғыш хәрәкәттәрен ул иғланһыҙ башлай. Быға яуап итеп урыҫ
хөкүмәте Төркиәгә һуғыш иғлан итә һәм 2 ноябрь төнөндә төрөк сиктәре аша үтеп
инә башлай. 5 ноябрь Төркиәгә һуғышты Англия, 6 ноябрь — Франция иғлан итә. 12
ноябрь Төркиә изге һуғыш, йәғни йыhат иғлан итә. Төркиә менән һуғыш бер нисә
фронта башлана, әммә Кавказ фронтында айырыуса әүҙем бара.

22 декабрь төрөк ғәскәрҙәре һөжүме менән Һарыҡамыш операцияһы башлана. Һарыҡамыш
өсөн ҡаты алыштарҙа ике яҡ та ҙур юғалтыуҙарға дусар була. Хәрби хәрәкәттәр ҡаты
һыуыҡта барғанлыҡтан, был операцияла бик күп һалдаттар туңып үлә. 30 декабрь
төнөндә төрөктәр сигенеүгә күсә, 4 ғинуар төрөк ғәскәрҙәренең өлөшө ҡамауҙа
ҡалып, әсирлеккә эләгә. Артабанғы алыштар ҙа төрөктәрҙең еңелеүе менән
тамамлана.

Япония, Тымыҡ океандың көнсығыш өлөшөндә хакимлыҡ яулауҙы маҡсат итеп ҡуйып,
һуғышҡа ҡушыла һәм Алыҫ Көнсығыш театры барлыҡҡа килә.

15 август Япония Германияға, япон һәм ҡытай һыуҙарынан бөтә немец хәрби
караптарын сығарыуы талап итеп, ультиматум ҡуя. Немец хөкүмәте был ультиматумды
яуапһыҙ ҡалдыра. 23 август Япония Германияға һуғыш иғлан итә. Ноябрҙә ныҡышмалы
алыштарҙан һуң япондар Германияның мөһим хәрби диңгеҙ базаһын — Циндао ҡәлғәһен
баҫып ала. Сентябрҙә — ноябрҙә Германия үҙенең Тымыҡ океандағы барлыҡ колониаль
биләмәләрен юғалта. Япондар Германияға ҡараған утрауҙарҙы баҫып ала. Шуның менән
Японияның һуғышта ҡатнашыуы тамамлана.

Һуғыш хәрәкәттәре Германияның Африкалағы колонияларында — Того, Камерун,
Көньяҡ-көнбайыш һәм Көнсығыш Африкала ла бара, әммә бында бик аҙ һанлы отрядтар
эш итә. Тора-бара Германия үҙенең барлыҡ колонияларын юғалта, Тогоны иһә 1914
йылдың 24 авгусына берләшкән француз һәм инглиз көстәре баҫып ала.

Немец крейсерҙарының океандағы хәрби хәрәкәттәре башта уңышлы бара. Улар сауҙа
һәм хәрби йөк ташыу транспорттарын батырып, һыу юлы элемтәһен үҙ контроле
аҫтында тота. Германияның адмирал Шпее етәкселегендәге крейсер эскадраһы 1914
йылдың 1 ноябрендә инглиз эскадраһын туҙҙыра, ике инглиз крейсерын батыра. 8
декабрь көнө инглиздәр Шпеены Фолкленд утрауҙары янында ҡыуып тотоп, ҡыйратыуға
өлгәшә. Шпееның бөтә караптары батырыла, иҫән ҡалған "Дрезден"ды инглиздәр 1915
йылдың мартында батырып ҡуя.

Төп диңгеҙ алыштары Төньяҡ диңгеҙҙә бара. Бында 28 август инглиз крейсер
эскадраһы Гельголанд утрауы янында немец крейсерҙарына һөжүм итә. Һөҙөмтәлә өс
немец крейсеры һәм бер эсминецы батырыла.

Ҡара диңгеҙҙә 28 декабрь урыҫ миналарына эләгеп Босфор боғаҙы янында немец
«Гебен» крейсеры эшлектән сыға. Был урыҫ флотының Ҡара диңгеҙҙәге хакимлығына
булышлыҡ итә.

Диңгеҙ һуғыштарының төп һөҙөмтәһе — Англия тарафынан Германия ярҙарының
ҡамалыуы — һуғыш барышына ныҡ йоғонто яһай.

1914 йылғы кампания һуғыштағы бар ҡатнашыусыларҙың да көстәрен һәм
мөмкинлектәрен һынай. Германияның ҡыҫҡа һуғыш планы ҡыйрала, бының урынына
оҙайлы һуғыш башлана. Әммә дәүләттәр бындай һуғышҡа әҙер булмай сыға — 1914
йылғы ҡанлы алыштар ғәскәрҙәрҙе хәлһеҙләндерә, ҡорал, припастар етешмәй.
Айырыуса урыҫ ғәскәрҙәренең торошо насар була — корпустарҙа бер нисә меңәр
кешегә ҡорал етмәй. 1914 йылғы операциялар ҙур күләмле ғәскәрҙәр менән етәкселек
итеүҙәге етешһеҙлектәрҙе күрһәтә, был айырыуса француз һәм урыҫ ғәскәрҙәрендә
һуғыштың тәүге көндәренән үк күҙәтелә.

Дөйөм алғанда, 1914 йылғы һуғыш хәрәкәттәре Антантаның еңеүе менән тамамлана —
Марнала немецтар, Галицияла австрийлылар, Кавказда төрөктәр уңышһыҙлыҡҡа дусар
була.

Германия командованиеһы Рәсәйҙе ҡыйратып, һуғыштан сығарыуға иҫәп тотоп, баҫымды
көнсығышҡа күсерергә ниәтләй. Шулай итеп, 1915 йылда төп һуғыш хәрәкәттәре
Көнсығыш фронтта бара. Был арала Антантаның үткән йылдағы кеүек үк дөйөм
стратегик планы булмай. Шулай ҙа Англия һәм Франция бер-береһе менән тығыҙыраҡ
бәйләнеш тота һәм артабанғы һуғышты Рәсәй иҫәбенә алып барырға ниәтләй. Германия
һөжүмен Көнсығышҡа күсереүенән файҙаланып, улар үҙҙәренең сәнәғәтен һуғышҡа
яраҡлаштырыу, хәрби көстәрен нығытыу менән була. Рәсәйҙән иһә әүҙем һөжүм талап
итә.

Февраль—март Көнсығыш Пруссияла һәм Карпат тауҙарында ҡаты алыштар тоҡана.
Көнсығыш Пруссиялағы ҡышҡы операцияларҙың һөҙөмтәһендә немец командованиеһының
урыҫ ғәскәрҙәрен төньяҡтан ҡамап алыу планы тормошҡа ашырыла алмай, шул уҡ
ваҡытта урыҫ ставкаһының Көнсығыш Пруссияны алыу ниәте лә үтәлмәй. 1915 йылдың
ғинуарында башланған Карпат тауҙарындағы операция һөҙөмтәһендә 9 (22) март
Австро-Венгрияның 120 мең кешелек гарнизоны әсирлеккә эләгә. Әммә урыҫ
ғәскәрҙәре был уңышты артабан үҫтерә алмай — ҡорал һәм припастар етешмәүе
үҙенекен итә. 29 март (11 апрель) Карпаттағы һөжүм туҡтап ҡала.

Урыҫ ғәскәрҙәренең Карпаттағы уңышынан һуң Австро-Венгрияға уларҙың Венгрия
тигеҙлегенә сығыуы ҡурҡынысы янай. Германияның юғары командованиеһы был хәлдән
сығыу өсөн әҙерләгән Горлице операцияһының эҙемтәһе бөтә урыҫ фронты өсөн ифрат
ауыр була. Был операция бик ентекле һәм бик йәшерен әҙерләнә. Пландары асылмаһын
өсөн немецтар ғәскәрҙәрен Көнбайыш фронттан Галицияға урау юлдан килтерә. Һөжүм
19 апрель (2 май) башлана, алдан билдәләнгән урынға — Горлице ҡалаһы тирәһенә
туҡтауһыҙ артиллерик ут ҡатыш мина яуҙырыла. 22 апрелгә (5 май) ҡурғау өҙөлә.
Урыҫ ғәскәрҙәре сигенә башлай. Май башына улар Сан һәм Днестр йылғаларына килеп
етә, 3 (16) июнь Перемышлде, 9 (22) июнь Львовты ҡалдыра. Шулай итеп, ике ай
эсендә урыҫтар Галициянан китергә мәжбүр була.

Урыҫтарҙың фронт һыҙығы был ваҡытҡа Нарев йылғаһынан төньяҡтараҡ урынлашҡан
Осовецтан көньяҡҡа, көнбайыштан Варшава һәм Ивангородты урап үтеп, Көнбайыш Буг
йылғаһына тоташа һәм дуғаны хәтерләтә. Немецтар ошо «дуғаның» ике яғынан һөжүм
итеп, урыҫ ғәскәрҙәрен ҡамауға алырға һәм ҡыйратырға ниәтләй. Июнь аҙағында
төньяҡтан һәм көньяҡтан һөжүм башлана, урыҫтар ныҡлы ҡаршылыҡ күрһәтә. Әммә
немецтарҙың ниәтен аңлап алған урыҫ командованиеһы ғәскәрҙе дошман ҡыҫымынан
сығарып, сигенергә бойора. Урыҫтар ҡаты яуҙар алыр бара-бара, өс ай дауамында
сигенә һәм Польшаны ҡалдыра. Сентябрь аҙағына — октябрь башына фронт яйланып,
Балтик диңгеҙенән алып Румыния сиктәренә тиклем һуҙылған фронтта позицион алыш
башлана.

Ике яҡтан да юғалтыуҙар ҙур була, ғәскәрҙәр бик нык хәлһеҙләнә. Германияның
йәйге операциялары уңышлы тамамлана, шулай ҙа стратегик планы үтәлмәй ҡала.

Көнбайыш театрҙа был ваҡытта ике яҡ та үҙенең ҡурғауын нығытыу менән булыша. Шул
уҡ ваҡытта немецтар ҙа, инглиз менән француздар ҙа позицион фронтты өҙөү юлдарын
эҙләй. Был маҡсат менән, ул ғына ла түгел, Галицияла әҙерләнгән операциянан
иғтибарҙы ситкә йүнәлтер өсөн, немецтар 22 апрель Ипр йылғаһы буйында химик
ҡорал ҡуллана. 180 мең кг. хлор инглиз корпусына табан 5 минут дауамында
ебәрелә. Хлор менән ағыуланып, 15 мең кеше зарарлана, 5 мең кеше үлә. Ипрҙа
ҡурғау өҙөлә, әммә немецтарҙың был уңышты ҡулланыр өсөн етерлек ресурстары
булмай.

Майҙың 9-нан 15-нә тиклем Артуала француздар немец ҡурғауын өҙөргә тырышып,
һөжүм итә. Һөҙөмтәлә 2 километрға үтеп инеүгә өлгәшә, әммә дошман позициялары
ныҡлы булып сыға. Инглиз һәм француздарҙың был һәм май—июндә алып барған бөтә
һөжүмдәре немец командованиеһын уларҙың Көнбайыш фронтта әүҙем операциялар алыу
ниәттәре юҡлығына ышандыра ғына.

Шулай ҙа Антанта илдәрен Көнсығыш фронттағы уңышһыҙлыҡтар борсоуға һала. Союздың
берҙәм һуғыш планы булмауы кире һөҙөмтә биреүен дәүләттәрҙең юғары
командованиеһы танырға мәжбүр була. 7 июль Шантильила француз ғәскәрҙәре башлығы
Жоффр тәҡдиме буйынса беренсе союз-ара конференция йыйыла. Был конференцияла
австро-немец ғәскәрҙәре союздаш илдәрҙең береһенән икенсеһенә төп һөжүмен
күсереп, уларҙы бер-бер артлы һуғыштан сығырасағы, уңышҡа ирешеү өсөн Антантаға
бер нисә фронтта бер юлы һөжүм итеү кәрәклеге таныла.

Июль уртаһынан инглиз-француз ғәскәрҙәре ҙур күләмдәге операцияға әҙерлек
башлай. Германия фронтын өҙөүҙө Артуала һәм Шампандә башҡарырға ҡарар ителә.
Әммә һөжүмгә әҙерлек оҙаҡҡа һуҙылып, сентябрь аҙағында ғына башлана. Был ваҡытҡа
урыҫтар үҙ фронтында байтаҡҡа сигенеп, позицион һуғыш алып бара, ә немецтар үҙ
сиратында инглиз-француздарға ҡаршы үҙ ғәскәрҙәрен йүнәлтерлек хәлдә була.

Шампандә һөжүмде француздар 25 сентябрь башлай. Беренсе немец позицияһын алып,
улар икенсеһе ҡаршыһында туҡтатыла. Артуалағы һөжүмде инглиздәр шул уҡ көндә
башлап, уңышҡа ирешә алмай. Һөҙөмтәлә инглиз һам француз ғәскәрҙәре дошмандарына
ҡарағанда ике тапҡыр күберәк кешеһен (француздарҙан — 222 мең, инглиздәрҙән — 74
мең, немецтарҙан — 141 мең кеше) юғалта. 20 октябрь һулпән барған алыштар
тамамлана һәм Көнбайыш фронтында ҡайтанан яҡтар үҙ позицияларында ултырыуҙы
дауам итә.

1915 йылда ике коалиция ла Италияны үҙ яғына тартыр өсөн бар тырышлыҡтарын һала.
Был ваҡытта Италия рәсми рәүештә Өс яҡлы берлектә ҡалһа ла, Франция һәм Рәсәй
менән йәшерен килешеүҙәр төҙөгән була. 1914 йылдың авгусында ул нейтраллек иғлан
итә, үҙе иһә һуғыштан һуңғы территориялар бүлешеүҙән ҡалмаҫ өсөн, ике яҡ менән
дә һөйләшеүҙәр алып бара. Ахырҙа Антанта яғында һуғышыу уға төшөмлөрәк күренә.
1915 йылдың 26 апрелендә Лондонда килешеү төҙөлә, уның шарттары буйынса Авcтрия
ерҙәренең ҡайһы бер өлөштәре һуғыштан һуң Италияға тейеш була.

Австро-итальян сиктәрендә Италия фронты хасил була. Италия бер нисә урында һөжүм
башлай, Изонцо йылғаһы буйында иһә айырыуса әүҙем алыштар алып бара. Австрия
ғәскәрҙәренең төп өлөшөн Рәсәйгә ҡаршы йүнәлткәнгә күрә, был фронтта ҡурғау
позицияһын ала. 24 май Италия ғәскәре һөжүм башлай, әммә артыҡ ҙур уңышҡа ирешә
ламай. Итальяндар Изонцола һөжүмде тағы 18 июль — 3 август, 18 октябрь — 2
ноябрь, 9 ноябрь — 11 декабрь ҡабатлайҙар, әммә австрийлыларҙың ҡурғауан өҙә
алмайҙар. Һуғышҡа кереүенең тәүге алты айында Италия 280 меңгә тиклем кешеһен
юғалта, әммә бер нигә лә өлгәшә алмай.

Үҙәк дәүләттәр өсөн әлегәсә нейтраллек һаҡлаусы Болгарияның улар яғында һуғыш
башлауы айырыуса мөһим була. Болгария үҙе лә 1913 йылғы Балҡан һуғышында
юғалтҡан ерҙәрен кире ҡайтарыу өсөн һуғышҡа керергә әҙерләнә. 1915 йылдың
июненән сентябренә тиклем Софияла барған һөйләшеүҙәрҙә Өс яҡлы берлек күп
быуаттар дауамында дошманлашҡан Болгария менән Төркиәне яраштырыуға ирешә. 6
сентябрҙә Болгария хәрби конвенцияға ҡул ҡуя, 14 октябрь Сербияға ҡаршы һуғыш
аса. Был аҙ һанлы серб ғәскәрен ифрат ауыр хәлгә ҡалдыра. Үҙәк дәүләттәр баҫымы
аҫтында серб ғәскәре ике ай буйы Черногория һәм Албанияға сигенә, улар менән
бергә серб халҡы ла китә.

Антанта илдәре Сербияға ярҙам ҡулы һуҙыу маҡсатында Греция хөкүмәте рөхсәтенән
Салоник ҡалаһында ғәскәр туплай башлай, шулай итеп, Салоник фронты асыла. Әммә
был ярҙам һуңлап ҡала.

Серб ғәскәренең еңелеүе менән Үҙәк дәүләттәр Балтик диңгеҙенән алып Урта
диңгеҙгә тиклем һуҙылған фронт һыҙығы булдыра. Германия һәм Төркиә араһында
тимер юл бәйләнеше яйлана. Шулай итеп, Балҡан фронтында хасил булған хәл-шарттар
һис тә Антанта файҙаһына булмай.

Алыҫ Көнсығыштағы алыштар Месопотамия, Сүриә-Фәләстан фронттарында, айырыуса
әүҙем Кавказ фронтында бара. 1915 йылдың ғинуар—майында урыҫтар Батуми районынан
төрөктәрҙе сығара, артабан алыштар Ван күле буйҙарына күсә. Ул арала немец
агенттарының тырышлығы менән Персия граждандар һуғышы хәлендә була. Рәсәй һәм
Англияға ҡаршы күтәрелгән ҡәбиләләрҙе баҫыр өсөн, Энзели портына урыҫ корпусы
ебәрелә. Декабрь аҙағына ул немец-төрөк отрядтары менән уңышлы алышып, Персияла
Рәсәй йоғонтоһон нығытыуға ирешә.

Сүриә-Фәләстан фронтында Төркиә Бөйөк Британияны Азиялағы колониялары менән
тоташтырып тороусы мөһим һыу юлы — Суэц каналына һөжүм итә. Суэц каналын
алғандан һуң, төрөктәр Мысырҙа инглиздәргә ҡаршы йыһат күтәрергә ниәтләй. Әммә
был ниәттәре бойомға ашмай — инглиздәр төрөктәрҙең Суэц каналына һөжүмен кире
ҡаға.

1915 йылдағы диңгеҙ һуғышында иң эре алыштар — Төньяҡ диңгеҙҙә Доггер-банкала 24
ғинуар көнө инглиз һәм немец крейсерҙары бәрелеше, инглиздәрҙең еңеүе менән
тамамлана, һәм Дарданелла операцияһы була. 1915 йылдың 19 февраленән 1916 йылдың
9 ғинуарына тиклем барған Дарданелла операцияһында көнбайыш Антанта илдәре
Дарданелланы алып, Германияны Яҡын Көнсығыштан ҡырҡырға һәм Рәсәй менән бәйләнеш
юлын булдырырға ниәтләй. Әммә операция өсөн бүленгән ресурстар етмәй сыға, был
операция Антанта өсөн һөҙөмтәһеҙ тамамлана.

Төньяҡ диңгеҙҙә Англия флоты Германияны ҡамауҙа тотоуҙы дауам итә. 1915 йылдың
февраленән Германия һыу аҫты кәмәләре һуғышын башлай. Англияның иҡтисадын
ҡаҡшатып, уны капитуляцияға күндерергә була, Германия Төньяҡ диңгеҙҙә осраған
һәр карапты — хәрби булһынмы ул, пассажир карабымы — батыра башлай. 7 май бында
„Лузитания“ пассажирҙар пароходы, 19 август — „Арабик“ пассажирҙар пароходы
батырыла. Бындай ваҡиғаларҙан һуң АҠШ һәм башҡа нейтраль илдәр ҡәтғи протест
күтәрә. Германия үҙенең тәүбаштағы ниәтенән баш тартып, һыу аҫты һуғышын
сикләргә мәжбүр була.

Тәү ҡарашта Үҙәк дәүләттәрҙең уңыштары ғәйәт ҙур һымаҡ: Галиция һәм Польша
урыҫтарҙан таҙартыла, Сербия ғәскәрҙәре ҡыйратыла, берлеккә Болгария ҡушыла.
Шулай ҙа уларҙың Рәсәйҙе һуғыштан сығарыу маҡсаты үтәлмәй. Германияның һыу
юлдары ҡамаулы булыуы, ике фронтта һуғыш алып барыу кәрәклеге ил етәкселәрен
аҙыҡ-түлек, башҡа тауарҙарға карта системаһы керетергә мәжбүр итә.

Был арала Антанта, 1915 йылғы уңышһыҙлыҡтарға ҡарамаҫтан, ныҡлы торошта була.
Англия һәм Франция, Үҙәк дәүләттәрҙең Рәсәйгә ябырылыуынан файҙаланып, хәрби
көсөн нығытыуға ирешә. Бер йыл эсендә улар химик ҡорал һәм химиҡ ҡоралдан
һаҡланыу саралары етештереүҙе яйға һала, танктар етештереүгә тотона, үҙҙәренең
хәрби ихтыяждарын тулыһынса ҡәнәғәтләндерерлек һәм союздаш илдәргә ярҙам итә
алырлыҡ ҡеүәтләнә.

Германияның генераль штабы етәксеһе генерал Фалькенгайн 1916 йылға стратегик
план ҡабул иткәнендә Рәсәйгә артабан һөжүм итеү вариантын кире ҡаға. Үҙенең
аңлатмаһында ул, Рәсәйҙә үҫә барған революцион кәйефте лә иҫәпкә алып, уның
ҡеүәтле һөжүм яһар өсөн тиҙ генә көс йыя алмаясағын белдерә. Бынан тыш ул төп
һөжүмдең инглиз-француздар тарафынан булырын алдан белеп, төп көстәрҙе
Көнбайышҡа, Францияға йүнәлтергә кәрәклеген раҫлай. Һөжүм маҡсаты рәүешендә
Верден һайлана, сөнки уға уңышлы һөжүм Парижға юл аса.

1916 йылғы кампанияға әҙерләнгәндә Антанта илдәре ғәскәрҙәренең берҙәм эш итеүе
өсөн дөйөм стратегик план төҙөүҙе кәрәклегенә төшөнөп, 1915 йылдың 6—9
декабрендә Шантильила икенсе берлек-ара конференция үткәрә. Был конференция
һөҙөмтәһендә Антанта ғәскәрҙәре етәкселәре ошондай һығымтаға киләләр: еңеү өсөн
өс төп фронт — урыҫ, француз һәм итальян фронттарындағы уңыш мөһим; ошо
фронттарҙа берҙәм һәм кәмендә бер-береһенә яҡын ваҡыт арауығында һөжүм итеү
зарур. Әммә берҙәм һөжүм көнөн июнгә билдәләп, Антанта илдәре йәнә инициативаны
Үҙәк дәүләттәр ҡулына бирә.

Верден операцияһы — Беренсе донъя һуғышының иң эре һәм иң ҡан ҡойошло алышы.
Тарихҡа ул Верден ит турағысы исеме аҫтында кергән — был алышта бер миллионға
яҡын кеше һәләк була.

Верденда әүҙем хәрәкәттәр 1916 йылдың 21 февралендә башлана. Һөжүмдең беренсе
көнөндә немецтар газ, икенсе көн яңы һуғыш ҡоралы — огнемет ҡуллана. Тәүге
көндәрҙә уларға уңыш йылмая, дүрт көндән үк Дуамон форты ҡолай. Әммә француз
хәрби командованиеһы тиҙ арала Бар-ле-Дюк шоссеһы буйлап Верденға бер нисә йөҙ
мең һалдатын күсереп, ҡурғауын нығыта. Был шоссе хәҙер тарихҡа „изге юл“ исеме
аҫтында билдәле. Ҡаты алыштар бер минутҡа ла туҡталмай. Ғәскәрҙәр һәр ҡарыш ер
өсөн ҡаты алыша, фронт һыҙығы туҡтауһыҙ үҙгәрә, әммә ҡурғау өҙөлмәй.

4 июнь Көнсығыш фронтта Брусилов һөжүме башлана, немецтар Верденда һөжүмде
туҡтатып, көстәрен Көнсығышҡа ташларға мәжбүр була. Верден тирәһе тыныслана
төшә, позицион һуғыш башлана. Июлдә Сомма буйында башланған хәрәкәттәр иһә немец
командованиеһын Верденда ҡурғау хәленә күсергә мәжбүр итә. Октябрь—декабрҙә бер
нисә контрһөжүм үткәреп, француздар дошман яҡты кире элекке позицияһына ҡайтара.
Шулай итеп, 21 февралдән 18 декабргә тиклем, ун ай дауамында барған алыш
тамамлана.

Берлек-ара конференцияла ҡабул ителгән планға ярашлы, француздар һәм инглиздәр
Көнбайыш фронтта һөжүмде Төньяҡ Францияла, Сомма йылғаһы буйында әҙерләй. 24
июнь союздаштар операцияны башлай. 7 көн туҡтауһыҙ артиллерик ут аҫтында
тотҡандан һуң, 1 июль йәйәүле дивизиялар һөжүмгә күтәрелә. Француздар беренсе
позицияны алып, урыны менән икенсе позицияны ла үтә. Инглиз көстәрен иһә
контрһөжүм туҡтата. Немецтар ҡурғауға яңы көстәр ташлай, һөжүм һүрәнләнә башлай,
операция оҙаҡҡа һуҙылыуға китә. Сентябрь—октябрҙә Соммала хәрәкәттәр яңынан
ҡыҙа, 15 сентябрҙәге һөжүмендә инглиздәр яңы һуғыш ҡоралы — танктар ҡуллана.
Әммә уларҙың һаны уңышлы һөжүм өсөн аҙыраҡ булып сыға, бынан тыш тәүге танктар
әле бигүк камил да булмай, экипаж етерлек кимәлдә әҙерләнмәй.

Һөҙөмтәлә 4,5 ай дауам итеп, Сомма операцияһы 1916 йылдың 18 ноябрендә
тамамлана. Был операция ҡатнашҡан ғәскәрҙәр, артиллерия, самолеттар һаны буйынса
Беренсе донъя һуғышының иң эре операцияһы иҫәпләнә, әммә союздаштарға ул уңыш
килтермәй. Француздар Соммала 341 мең, инглиздәр — 453 мең, немецтар иһә 538 мең
кешеһен юғалта.

Верденда француздарҙың хәлен еңеләйтер өсөн, 1916 йылдың мартында урыҫ
ғәскәрҙәре мартта Нарочь күле буйында немецтарға һөжүм итә, әммә ләкин был
операция артыҡ әһәмиәтле һөҙөмтә бирмәй. Көнсығыш фронтта ҙур масштаблы һөжүм
Шантильилағы конференцияла ҡабул ителгән планға ярашлы майға (июнгә) билдәләнә.
Һөжүм өс фронтта —Төньяҡ, Көнбайыш, Көньяҡ-Көнбайыш фронттарҙа алып барылырға
тейеш була, төп операция Көнбайыш фронтта, ә генерал Брусилов етәкләгән
Көньяҡ-Көнбайыш фронтта ярҙамсы һөжүм ниәтләнә. Брусилов һөжүме өсөн үҙенсәлекле
тактика булдыра, йәйәүле ғәскәрҙәр һәм артиллерия өсөн ентекле күрһәтмәләр бирә,
ниәте асылмаһын өсөн, барлыҡ әҙерлек ныҡлы йәшерелә, австрийлыларҙы ялған
мәғлүмәт менән тәьмин итеү операцияһы үткәрелә.

22 майҙа (4 июндә) Көньяҡ-Көнбайыш фронт һөжүм башлай һәм шунда уҡ
австрийлыларҙың ҡурғауын өҙә. 22 майҙа (7 июндә) Луцк ҡалаһы алына. Брусиловтың
уңышлы операцияһы арстрийлыларҙы Италия фронтынан, немецтарҙы Көнбайыш фронттан
Көнсығышҡа ғәскәр күсерергә мәжбүр итә. Әммә Көнбайыш фронт һөжүмен кисектереүе
арҡаһында уңышты артабан үҫтереү мөмкинлеге ҡулдан ысҡындырыла. Июль—август
дауамында Брусилов әүҙем һөжүм алып бара, урыны менән ҡурғауҙы өҙөп, дошманды
сигенергә мәжбүр итә. Был арала немец һәм австрийлылар позицияларын һаҡлар өсөн
етерлек көс туплап өлгөрә. Брусилов, Көнбайыш һәм Төньяҡ фронттарҙа әүҙем
хәрәкәттәр барырына өмөтөн өҙөп, ҡурғау һаҡлау позицияһына күсергә әмер бирә.

Был операция һөҙөмтәһендә ҡаршы яҡ 1,5 миллион, урыҫтар 500 мең кешеһен юғалта.
Рәсәй тағы бер мәртәбә вәғәҙә ителгәнсә союздаштарына ярҙам ҡулы һуҙа. Румыния,
Көньяҡ-Көнбайыш фронттың уңыштары йоғонтоһо аҫтында нейтраллектән баш тартып,
Антантаға ҡушыла. Уңышты үҫтереү мөмкинлеге ҡулдан ысҡындырылыуға ҡарамаҫтан,
Брусиловтың ҡурғау өҙөү ысулы һуғыш ғилеменең ҙур ҡаҙанышы булып тора, был
тәжрибә Икенсе донъя һуғышы операцияларында Советтар тарафынан киң ҡулланыла.

Уҙған йылда Үҙәк дәүләттәр ҡулында ҡалған Балҡан театрында 1916 йылда
сағыштырмаса тынлыҡ урынлаша. Кавказ фронтында иһә урыҫтар уңышҡа ирешә — бер
нисә мөһим нөктә, шул иҫәптән 3 (16) февраль Эрзерум ҡәлғәһе 5 (18) апрель
Трапезунд улар ҡулына күсә. Персияла урыҫ һәм инглиз ғәскәрҙәре бер-береһе менән
үҙ-ара килешмәй, һәр ҡайһыһы үҙ хәрби хәрәкәттәрен алып бара.

27 август һуғышҡа Антанта яғында Румыния ҡушыла. Яңы көс өҫтәлеүе Көнсығыш
фронтта һынылыш булдырыр һымаҡ күренә. Тик румын ғәскәрҙәренең әҙерлеге, тәьмин
ителеше һәм идара ителеше бик насар хәлдә була. Уның һуғышҡа кереүе урыҫ
ғәскәрҙәренә киреһенсә ауырлыҡтар ғына килтерә. Немец, австро-венгр, болгар
ғәскәрҙәре һөжүменән һуң румындар баш ҡалалары Бухарестты ҡалдырып, сигенә.
Бынан һуң урыҫ ғәскәрҙәренә күпкә оҙонайған фронт һыҙығын һаҡларға тура килә.

Итальян ғәскәрҙәренең мартта Верденда һөжүм ителгән француздарға ярҙам итер өсөн
Изонцо йылғаһы буйында башлаған яуы уңышһыҙ тамамлана. Майҙа австрийлылар
Трентиноға һөжүм итә, итальяндар сигенә, ауыр хәлдән уларҙы урыҫтарҙың
Көнсығыштағы уңышлы һөжүме ҡотҡара. 1916 йылдың икенсе яртыһында итальяндар
Изонцо буйында йәнә дүрт һөжүм башлай, ҙур юғалтыуҙар менән Горицаны ала, әммә
дөйөм алғанда артыҡ уңышҡа өлгәшмәй.

Балтик диңгеҙендә 1916 йылда миналар ҡуйыу киң йәйелә, ике яҡ та башлыса ҡурғау
сәйәсәте алып бара. Ҡара диңгеҙҙә урыҫ флоты ҡаршы яҡтың Кавказ фронтын тәьмин
итеүен тотҡарлай, Босфор ҡултығын миналар һәм һыу аҫты кәмәләре менән ҡамай.
Бөтә Урта диңгеҙҙә немец һыу аҫты кәмәләре эш итә. Бында ла 1916 йылда миналар
киң ҡулланыла башлай.

Инглиздәрҙең диңгеҙ юлдарын ҡамауын өҙөр өсөн, немецтар ҡаршы яҡ көстәрен
өлөшләп ҡыйратырға була, асыҡ диңгеҙҙә яуға әҙерләнә башлай. Немец флоты
етәксеһе адмиралы Рейнхард фон Шеер ниәте буйынса, адмирал Хипперҙың эскадраһы
инглиз ярына һөжүм итеп, британ караптарын үҙе артынан немецтарҙың төп көстәренә
табан алып китергә тейеш була. Әммә уларҙың көтөлмәгән һөжүм планы боҙола —
радиограммалар аша немецтарҙың диңгеҙҙә операция әҙерләүен белеп ҡалған
инглиздәр ҙә төп көстәре менән диңгеҙгә сыға. Ике бөйөк флот Ютландия ярымутрауы
янында 1916 йылдың 31 майында осраша. Донъя тарихында иң оло диңгеҙ яуы —
Ютландия алышы башлана. Был яуҙа һыу аҫты кәмәләре түгел, дәү диңгеҙ армадалары
бәрелешә, караптарҙың һаны шул тиклем ҙур була, уларҙың байтаҡ өлөшө хатта офоҡ
артында йәшенә. Тәү этапта адмирал Битти етәкләгән инглиз флоты немецтарҙың
крейсер флоты менән бәрелешә. Ике яҡ та бер-береһенең караптарын батыра-батыра
немецтарҙың Шеер етәкләгән төп көстәренә табан бара. Алда немецтарҙың дәү флотын
шәйләп ҡалып, инглиз крейсерҙары кире борола. Хәҙер инде Битти немецтарҙы төп
инглиз көстәрендә табан алып китә. Шулай итеп, немецтар инглиздәр өсөн әҙерләгән
хәлгә үҙҙәре ҡала. Артабан ике флоттың төп көстәре бәрелеше башлана. Шеерҙың
линкорҙары инглиздәрҙең аяуһыҙ уты аҫтында ҡала. Кис немец флоты ҡараңғылыҡтан
файҙаланып, кире борола. Төнгө яуҙа төп кораблдәрҙең сигенеүен еңел крейсерҙар
ҡаплап килә. 1 июнь таңында алыш тамамлана.

Ютландия алышында немец флоты бер ауыр крейсерын, иҫке линкорын, дүрт еңел
крейсерын һәм биш миноносецын юғалта, инглиздәр — өс ауыр крейсерын, дүрт урта
крейсерын һәм һигеҙ эсминецын юғалта. 6094 инглиз һәм 2551 немец морягы һәләк
була. Инглиздәрҙең юғалтыуҙарын иҫәпкә алып, немецтар был яуҙан һуң үҙенең
еңеүен иғлан итә. Инглиздәр, үҙ сиратында, немец флоты ҡамауҙы өҙә
алмағанлыҡтан, быны инҡар итә. Һәр хәлдә, бынан ары немецтар инглиздәр менән
асыҡ диңгеҙ алышына сығырға бүтәнсә йөрьәт итмәй, һыу аҫты флоты менән генә эш
итә.

1916 йылғы хәрәкәттәр бер яҡтың да стратегик планы үтәлешенә килтермәй. Шулай ҙа
уңыш Антанта яғында була. Союздаштар араһындағы ҡаршылыҡтар арҡаһында етерлек
кимәлдә берҙәмлек булдырылмаһа ла, ниһайәт, Антанта илдәре төрлө фронттарҙа
килешеп эш итеүгә ирешә. Дөйөм алғанда, 1916 йыл һынылыш йылы — Үҙәк
дәүләттәрҙең хәрби ҡеүәте тамырынан ҡаҡшап, Антанта илдәренеке, киреһенсә,
үҫешенең юғары нөктәһенә етеүе йылы була.

Йыл аҙағына Үҙәк дәүләттәргә һуғыш еңеү килтермәҫе асыҡ күренә. Германияның көсө
сигенә етә. Һыу юлдарының ҡамалыуы уның стратегик сеймал һәм аҙыҡ менән тәьмин
ителешен юҡ кимәленә еткерә. Халыҡ аслыҡтан интегә, һалдаттарҙың һәм
офицерҙарҙың рухы төшә. Йыл аҙағына Үҙәк дәүләттәр барлыҡ фронттарҙа ҡурғау
һаҡлауға күсергә мәжбүр була.

Оло юғалтыуҙар һөҙөмтәһендә һуғыштың тәүге айҙарындағы шовинистик кәйеф юҡҡа
сыға. Һуғышта ҡатнашҡан илдәрҙең халҡы һәм ғәскәрҙәренең һуғыштан арыуы был
илдәрҙә һәм колонияларында эске сәйәси хәлде киҫкенләштерә. Ғәскәрҙәрҙә приказды
үтәмәү, дезертирлыҡ, туғанлашыу (урыҫ. братание) һәм башҡа һуғышҡа ҡаршы протест
формалары йышая.

Хәрби һәм иҡтисади ресурстарҙың наҡыҫланыуы һәм халҡының революцион кәйефе
шарттарында ҡайһы бер илдәр солохҡа юл эҙләй. Урыҫ хөкүмәте Германия менән
йәшерен сепарат килешеү төҙөү тураһында һөйләшеүҙәр башлауға аҙым яһай, әммә
Германия 5 ноябрь үҙаллы Поляк короллеген иғлан итеүен ҡабул итмәй, был ниәтенән
баш тарта. 1916 йылдың декабрендә Германия хөкүмәте Антанта илдәренә солох
тураһында тәҡдим менөн мөрәжәғәт итә, әммә көстәр нисбәте үҙгәргәнлектән был
тәҡдим кире ҡағыла.

1917 йылдың ғинуар — февралендә Петроградта Антанта ғәкәрҙәре вәкилдәренең
сираттағы осрашыуы үтә һәм бөтә фронттарҙа дөйөм һөжүм ваҡыты 1 апрель — 1 майға
билдәләнә.

Үҙәк дәүләттәр иһә һаҡланыу сараларын күрергә мәжбүр була. Бынан тыш, улар 1
февралдән сикләнмәгән һыу аҫты һуғышын ҡайтанан башларға ниәтләй.

Митава операцияһы — урыҫтарҙың 1915 йылдан уҡ биләнгән дошман позицияларын һуңғы
мәртәбә өҙөргә ынтылышы була. 23 декабрь (5 ғинуар) таңында урыҫтар аңғармаҫтан
һөжүм итеп, ҡаршы яҡ ҡурғауын бер нисә урындан өҙә. Һөжүмде көтмәгән немецтарҙың
резервтары булмай сыға, урыҫтар ҡаршылыҡһыҙ алға ынтыла.

Митава операцияһы етеп килгән буржуаз-демократик инҡилап шарттарында алып
барыла. Алыш барышында 17-се Себер полкы баш күтәрә, һөжүмгә барыуҙан баш тарта.
Уға башҡа корпустар частар ҡушыла. Бола баҫтырыла, уның етәкселәре язаға
тарттырыла, һалдаттар каторгаға ебәрелә.

Был ваҡытҡа немецтар контрһөжүмгә көс йыйып өлгөрә, һөжүмде уңышлы дауам итеү
мөмкинлеге юғала. 29 декабрь (11 ғинуар) операция тамамлана, ғәскәрҙәргә алынған
позицияларҙа нығынырға бойорола. Артабан урыҫтар ҡурғау һаҡлау алыштарын алып
бара.

Антанта илдәре хәл иткес һөжүмгә әҙерләнгән арала, Рәсәйҙә революцион хәрәкәт
киңәйгәндән-киңәйә бара. Киҫкенләшкән эске ҡаршылыҡтар һөҙөмтәһендә 12 март (27
февраль) илдә буржуаз-демократик инҡилап күтәрелә. Батша баш күтәргән халыҡ
баҫымы аҫтында ҡолай, илдә Ваҡытлы хөкүмәт һәм Петроград советынан торған ике
власлылыҡ урынлаша. Ваҡытлы хөкүмәт союздаштар талабы буйынса ҙур һөжүмгә
әҙерләнә. Ул арала фронтта немец ғәскәрҙәре артыҡ әүҙемлек күрһәтмәй.

1917 йылдың июнендә Ваҡытлы хөкүмәт инҡилапҡа тиклем үк планлаштырылған һөжүмде
башлай. Был ваҡытҡа ғәскәрҙәрҙә тәртип бөтөнләй юғала, тимер юл элемтәһе боҙола,
шунлыҡтан ғәскәрҙәрҙең тәьмин ителеше юҡ кимәленә етә. Ваҡытлы хөкүмәт уңышлы
һөжүм ярҙамында үҙ власын нығытырға ниәтләй. Тик был һөжүм урыҫтарға уңыш
килтермәй, бары тик немец һәм австро-венгрҙарҙың иғтибарын урыҫ фронтына
йүнәлтеп, союздаштарҙың хәлен еңеләйтә генә. Шулай итеп, июнь һөжүме кире
һөҙөмтәгә килтерә — ғәскәрҙәрҙә большевиктарҙың йоғонтоһо көсәйә. Революцион
ваҡиғалар үҫешкәндән-үҫешә.

19 август (1 сентябрь) — 24 август (6 сентябрь) дауам иткән Рига операцияһынан
һуң немец ғәскәрҙәре Риганы ала, бынан тыш, Моонзунд архипелагына ҡаршылыҡһыҙ
баҫып инә. Рига ҡолағас та, юғары баш командующий Корнилов фронттан 3-сө һыбайлы
корпусты Петроградҡа табан йүнәлтә. Быны ул Петроградты немецтарҙан һаҡлау
кәрәклеге менән аңлата. 28 август (8 сентябрь) Корнилов фетнәсе һәм хыянатсы тип
иғлан ителә. Корниловтың хәрәкәте туҡтатыла, ул үҙе ҡулға алына.

Большивиктар фирҡәһендә ҡораллы күтәрелешкә өндәмәләр йышайғандан-йышая, һәм 25
октябрҙә (7 ноябрҙә) бөтә Петроград баш күтәреүселәр тарафынан баҫып алына.
Төндә түңкәрелештә ҡатнашыусылар ҡаршылыҡһыҙ тиерлек Ҡышҡы һарайҙы ала һәм
Ваҡытлы хөкүмәт министрҙарын ҡулға ала. Икенсе көндә үк яңы хөкүмәт тарафынан
солох тураһында декрет ҡабул ителә. Был декрет һуғышта ҡатнашҡан илдәргә бөтә
фронттарҙа ваҡытлы солох булдырып (урыҫ. перемирие), аннексияһыҙ һәм
контрибуцияһыҙ солох тураһында һөйләшеүҙәр башларға тәҡдим итә. Әммә яҡын арала
еңеп сығырына ышанған союздаштар был тәҡдимде кире ҡаға. 3 декабрь Совет
хөкүмәте Германия менән һөйләшеүҙәр башлай, 15 декабрь ваҡытлы солох тураһында
килешеү төҙөй.

1917 йылда француз ғәскәрҙәре башына генерал Жоффр урынына генерал Нивель килә.
Апрель башына планлаштырылған һөжүм менән ул Германия көстәрен ҡыйратыуҙы маҡсат
итеп ҡуя, бының өсөн ҙур көс һәм ресурстарын Суассон һәм Реймс араһына туплай.
Әммә был план тураһында хәбәрҙар булған немец ғәскәрҙәре Зигфрид һыҙығы тип
аталған алдан әҙерләнгән ҡурғау позицияһына сигенә. 9 апрель һөжүм башлап,
француздар тәүге ҡурғау һыҙығын ғына үтә ала. Уңышһыҙ операция һөҙөмтәһендә,
урыҫ революцияһы шауҡымы аҫтында француз корпустарында болалар башлана. Баш
күтәреүҙе Нивель урынына ҡуйылған генерал Петен ҡаты саралар менән баҫтыра.

Артабанғы хәрби хәрәкәттәр ниндәй ҙә булһа ҙур стратегик маҡсатһыҙ, айырым
урындарҙа торошто яҡшыртыу өсөн алып барыла. 7 июнь инглиздәр Мессин янында
һөжүм итеп, Ипр районында нығына. Инглиздәрҙең Ипр буйында икенсе һөжүме 31
июлдән 10 ноябргә тиклем дауам итеп, юғалтыуҙарҙан башҡа бер һөҙөмтә лә бирмәй.
20—26 август француздар Верден алышында ҡаршы яҡтың ҡурғауынан үтә.
Мальмезондағы хәрби хәрәкәт 23—26 октябрь шулай уҡ француздар көсө менән
башҡарыла һәм уңыш менән тамамлана.

20 ноябрҙә Камбре янында инглиздәр сираттағы операцияһын башлай. Был хәрәкәттә
тәү башлап танктар күпләп ҡулланыла. Инглиздәр бик тиҙ арала нығытмалар аша
үтеп, алға табан бара. Тик уңышты үҫтерә алмай, 22 ноябрь немецтар һуғышҡа яңы
дивизиялар керетә һәм алыш ғәҙәти позицион рәүештә дауам итә. 30 ноябрь — 6
декабрҙә немецтар контрһөжүм менән ҡалдырған ерҙәренең күпселек өлөшөн кире
яулап ала. Шулай итеп, инглиздәр был алыштағы уңышын еңеүгә әйләндерә алмай.
Камбре яуының хәрби-тарихи әһәмиәте шунда — ул ҡаршы яҡтың ныҡлы ҡурғауын өҙөү
мөмкинлеген күрһәтә, ошо яу нигеҙендә яңы һуғыш саралары һәм формалары барлыҡҡа
килә.

1917 йылдың 29 июнендә Антантаның тырышлығы менән Греция һуғышҡа керә, Салоник
фронтында тыл хәүефһеҙлеге тәьмин ителә. Кавказ фронтындағы үтә һалҡын килгән
ҡыш, аҙыҡ етмәүе, шул арҡала тоҡанған тиф эпидемияһы бында әүҙем хәрби
хәрәкәттәр алып барыу мөмкинлеген юҡҡа сығара. Месопотамия фронтында 10‒11 март
инглиздәр Бағдадты алыуға өлгәшә. Сүриә-Фәләстан фронтында инглиздәр 17 ноябрь
Яффаны, 9 декабрь Иерусалимды ала.

Һуғышты башлаған бер ил дә АҠШ-ның Европа конфликтында ҡатнашырын иҫәпкә алмай,
Штаттар хәрби хәрәкәттәргә әҙер ҙә булмай ‒ был ваҡытта ғәскәр һаны, уның
әҙерлек кимәле буйынса Америка Европа дәүләттәренән бик ҡалыша. 1914 йылдың 4
авгусында АҠШ нейтраллек иғлан итә, шулай ҙа һуғыштың тәүге көнөнән үк Штаттар,
дәүләттәрҙе припастар, ҡорал, аҡса менән тәьмин итеп, ситләтеп булһа ла уның
ҡатнашсыһына әүерелә. Һуғыш һуҙылған һайын, АҠШ-ның хәрби сығанаҡ булараҡ роле
үҫә бара. Был ярҙам нейтраллек осоронда уҡ АҠШ-ның капиталы үҫеүенә килтерә.
Европа иҡтисадының ҡаҡшауы, һуғышта ҡатнашҡан илдәрҙә революция яҡынлашыуы
Американы хәүефкә һала.

Германия 1 февралдә сикләнмәгән һыу аҫты һуғышы башлау менән, Америка уның менән
дипломатик бәйләнештәрҙе өҙә. 6 февраль көнө ул Германияға һуғыш иғлан итә. 1917
йылдың йәйендә АҠШ Европаға ғәскәрен күсерә башлай. 1918 йылдың башына Францияла
Америка ғәскәрҙәре һаны 200 мең кешегә етә.

1917 йылда Шантильила ҡабул ителгән план буйынса итальяндар француздар һәм
инглиздәр менән бер ваҡытта һөжүм башларға тейеш була. Әммә итальяндар
австрийлыларҙың Трентинола һөжүм итерен көтөп, планды боҙа. Итальяндарҙың
Изонцолағы операцияһы 12 май, Көнбайыш фронтта апрель һөжүме уңышһыҙлыҡҡа
осрағандан һуң башлана. Был һәм августағы ун беренсе операция ике яҡтан да ҙур
юғалтыуҙырға килтерә. Австрия һуңғы көсө менән итальяндарҙың һөжүмен кире
ҡайтара.

24 октябрь Капоретто янында немец һәм австрийлылар итальяндарға ҡаршы берҙәм
һөжүм башлай. Итальяндарҙың ҡурғауы өҙөлә, австрий һәм немец ғәскәрҙәре
итальяндарҙың тылына үтеп инә. Итальяндар туҡтауһыҙ сигенә башлай. Ауыр ҡорал
позицияларҙа тороп ҡала, сигенгән ғәскәргә ҡасаҡтар ҡушыла, тәртип юҡҡа сыға.

Италияның Капореттолағы еңелеүе Антантаның берҙәм командование булдырыуын
тиҙләтә. 5‒7 ноябрь Рапаллола үткән кәңәшмәлә Юғары хәрби совет булдырыу хәл
ителә, уға Франция, Англия, Италия һәм Америка Ҡушма Штаттарының генераль
штабтары вәкилдәре һәм хөкүмәт башлыҡтары керә.

1 февралдә башлаған сикләнмәгән һыу аҫты һуғышына Германия ҙур өмөттәр бағлай.
Тәүге айҙарҙа байтаҡ караптар немец һыу аҫты кәмәләре тарафынан батырыла. Һыу
аҫты һуғышы киңәйгән һайын, Англияның һыу аҫты кәмәләренә ҡаршы көрәше көсәйә,
көрәштең яңы саралары һәм формалары барлыҡҡа килә. Англияға ҙур ҡыйынлыҡтар
килтерһә лә, Германияның һыу аҫты һуғышы ярҙамы менән уны һуғыштан сығарырға
мәжбүр итеү планы уңышһыҙлыҡҡа дусар була.

1917 йылғы операцияларҙа ҡуйылған маҡсаттар бойомға ашырылмай. Антантаның хәрби
хәрәкәттәрен берҙәм алып барыу тырышлығы йәнә һөҙөмтә бирмәй. Германия көстәрен
фронттың бер урынынан икенсеһенә генә түгел, башҡа һуғыш театрҙарына күсереү
мөмкинлегенә эйә була. Германияның һыу аҫты һуғышы стратегияһы ла үҙен аҡламай.

Рәсәйҙәге революцион ваҡиғалар донъяның бөтә илдәренә тәьҫир итә, айырыуса
һуғышҡан илдәрҙең эcке хәлендә сағылыш таба. 1917 йылдың аҙағында ‒ 1918 йылдың
башында һуғышҡа ҡаршы манифестациялар, митингылар һәм демонстрациялар тулҡыны
Англия, Франция, Италия, Болгария, Сербия һәм Черногорияла үтә. Шул уҡ хәл
Германияла һәм Австро-Венгрияла ла ҡабатлана. Ғәскәрҙәр (апрелдәге уңышһыҙ
операцияһынан һуң француз ғәскәрҙәрендә һәм Капоретто яуынан һуң итальян
ғәскәрҙәрендә) баш күтәрә.

Үҙәк дәүләттәрҙең торошо ҡырҡа насарланһа ла, хәрби командование Көнсығыш
фронтағы дошманы һуғыштан сығыу менән еңеүгә өмөтөн яңырта, һәм
инглиз-француздарға уңышлы һөжүм яһарға ниәтләй.

Ваҡытлы солох ҡабул ителгәндән һуң Үҙәк дәүләттәр менән Рәсәй араһында солох
шарттары тураһында һөйләшеүҙәр башлана. Үҙәк дәүләттәрҙең талабы буйынса Рәсәй
Польшанан, Литванан һәм Эстония, Латвия, Украина, Белоруссияның өлөшөнән баш
тартырға тейеш була. Совет делегацияһы вәкиле Троцкий был шарттарҙа килешеүгә
ҡул ҡуйыуҙан баш тарта һәм һуғышты бер яҡлы тамамлауҙы иғлан итә. Быға яуап итеп
Германия ваҡытлы солохто боҙа һәм Көнсығыш фронта һөжүмгә күсә, Кавказда
төрөктәр һөжүм башлай. 23 ферваль Германия тағы ла ауырыраҡ шарттар менән
ультиматум ҡуя. 1918 йылдың 3 мартында Брест-Литовскта солох килешеүе төҙөлә.
Шуның менән Рәсәй һуғыштан сыға. Килешеү буйынса Рәсәй ғәйәт ҙур территорияһын ‒
56 миллион кеше йәшәгән 1 миллион кв. км.-ға яҡын ерен юғалта, бынан тыш, совет
власы Германияға 6 миллиард марка күләмендә контрибуция түләргә тейеш була.

1918 йылдың яҙында немец командованиеһы американдар Көнсығыш фронтта көс
тупламаҫ элек инглиз-француздарға көслө һөжүм яһап, уларҙы тар-мар итергә
ниәтләй. Бының өсөн улар ҡыш буйы ныҡлап йәшерен операция әҙерләй һәм 21 март
таң менән Пикардияла һөжүм башлай. Тәүге ике көн ҡурғау өҙөлөп, немецтар алға
табан уңышлы хәрәкәт итә. Инглиз ғәскәрҙәре диңгеҙгә, француздар Парижға табан
сигенә. 26, 27 март немец ғәскәрҙәре француз дивизияларын ҡыйратып, алға
ынтылыуын дауам итә, әммә 28 март һөжүм баҫыла башлай. 4 апрель Амьенды алыу
өсөн башланған һуңғы алыш уңышһыҙлыҡҡа тарый, ошоноң менән операция тамамлана.

Был операцияның дауамы булараҡ немец ғәскәрҙәре 9 апрелдә Фландрияла һөжүм
башлай. Тәүге көндәрҙә уңышлы барған һөжүм оҙаҡҡа һуҙыла башлай. 17 апрелдән
алып ул һүлпән дауам итеп, 29 апрель туҡтатыла.

Бер ай хәл алғандан һуң, немец ғәскәрҙәре 27 май Эн йылғаһы буйында яңы һөжүм
башлай. Операцияға әҙерлекте улар һуңғы көнгә тиклем йәшерен тотоуға өлгәшә.
Һөжүм немецтар өсөн бик уңышлы башлана, 29 май улар Суассонды ала, Парижды
алыҫка атыусы ҡорал менән ут аҫтында тота башлай, 30 майҙа немецтар Марна
йылғаһы буйында була. Тик 30 майҙа уңыш союздаштар ҡулына күсә. 2 июнь алыш
баҫыла башлай һәм дүрт көндән бөтөнләй туҡтай. 9—13 июня немецтар Компьен
йүнәлешендә һөжүмде яңырта, тик был һөжүм уңышһыҙлыҡҡа тарый.

Ғөмүмән алғанда, Эн буйындағы алышта немецтар 60 километрға алға китеүгә өлгәшә,
фронт һыҙығынан Парижға тиклем 70 километр ғына ара ҡала.

Германиянан фронтҡа әленән-әле халыҡтын революцион кәйефе, илдәге забастовкалар,
аслыҡ тураһында хәбәрҙәр килеп тора. Дезертирҙар, дошман яғына сығыусылар
көндән-көн арта бара. Шулай ҙа немец командованиеһы еңеү килтерерҙәй һөжүмгә
өмөт итә әле. Францияға Америка ғәскәрҙәре ағылыуы немец командованиеһын
ҡабаланырға мәжбүр итә.

15 июль таң менән ул Марна буйында һөжүм башлай. Әммә иҫәпкә алынған
көтөлмәгәнлек юҡҡа сыға — француздар һөжүмдең башланыр ваҡытын сәғәтенә тиклем
белеп, контрһөжүмгә әҙерләнә, төп көстәрен ул икенсе позицияға күсерә. Шулай
итеп, немецтарҙың беренсе позицияға йүнәлтелгән артиллерик әҙерлеге файҙа
бирмәй, икенсе позицияла иһә улар көслө ут аҫтында ҡала. Операция уңышһыҙлыҡҡа
тарый. 18 июль француздар көслө контрһөжүмгә күсеп, немец ғәскәрҙәрен сигенергә
мәжбүр итә.

Йәнә Марна, 1914 йылдағы кеүек үк, һынылыш урынына әүерелә, Париж барлыҡҡа
килгән хәүефле хәлдән ҡотола.

Амьендың тимер юлдарына хәүефһеҙлек тәьмин итер өсөн, инглиздәр ошо райондағы
тар фронтта ҡыҫка һөжүм планлаштыра. 8 август иртән немецтарға ҡаршы артиллерик
әҙерлекһеҙ бик күп танктар ебәрелә, һуңғылары ҡыйынлыҡһыҙ ҡурғау һыҙығын өҙөп
үтә. Һөжүм икенсе көнгә үк һүрәнләнә башлай һәм 13 августа туҡтап ҡала.

Был алышҡа союздаштар сикле маҡсаттар ҡуйһа ла, уның мораль әһәмиәте ҙур булып
сыға. Немецтарға көтөлмәгән һөжүм ғәйәт ныҡ тәьҫир итә. 8 август көнөн генерал
Людендорф үҙенең иҫтәлектәрендә «немец армияһының ҡара көнө» тип атай. 14
августа Германияның Генераль штабы етәксеһе Гинденбург императорға немец
ғәскәрҙәренең һуғышыу һәләте юҡҡа сығыуын һәм дипломатик юл менән һуғышты
туҡтатырға кәрәклеген еткерә.

Германия армияһы ысынлап та бик ауыр хәлдә була ‒ өҫтәмә көстәрҙең етмәүе
арҡаһында дивизиялар һаны, дивизияларҙағы кешеләр һаны кәмей, ҡан ҡойоуҙы
туҡтатыу талабы көслөрәк яңғырай.

Август аҙағында союздаштар инглиз, француз һәм американ ғәскәрҙәре тарафынан өс
яҡтан бер нөктәгә йүнәлгән дөйөм һөжүм әҙерләй. 26‒29 сентябрь һәм артабан
бер-бер артлы бер нисә операция башҡарыла. Америка ғәскәрҙәренең тәржрибәһеҙлеге
сағыла, әммә дөйөм алғанда һөжүм уңышлы башҡарыла. Союздаштар ҡурғау һыҙығын
өҙә, немецтар сигенә.

Германия хөкүмәте, көрәштең өмөтһөҙлөгөн күреп, октябрь башында уҡ АҠШ
президенты Вильсонға ваҡытлы солох һорап мөрәжәғәт итә. Ул арала Германияның
үҙендә революция тоҡана. 9 ноябрь Германия императоры Вильгелм II тәхетенән баш
тартырға мәжбүр була һәм Голландияға ҡаса.

8 ноябрь Германия делегацияһы Компьенға килә. 11 ноябрь ваҡытлы солох килешеүенә
ҡул ҡуйыла. Килешеү шарттары буйынса, Германия баҫып алған территорияларын
таҙартырға, союздаштарға 5 мең ҡоралын, 25 мең пулеметын, 3 мең минометын, 1700
самолетын, 5 мең паровозын, 150 мең вагонын һәм 5 мең автомобилен бирергә,
әсирҙәрҙе азат итергә мәжбүр була. Шуның менән һуғыш тамамлана.

1918 йылда Сербия һәм Черногорияның баҫып алынған ерҙәрендә халыҡ оккупанттарға
ҡаршы көрәшкә күтәрелә. Революцион кәйеф австро-венгр ғәскәрҙәрендә лә,
Болгарияла ла көсәйә. Немецтар бөтә ғәскәрҙәрен тиерлек Салоник фронтынан
Көнбайыш фронтҡа күсерә. Болгарияның хәленән иһә үҙаллы тик һаҡланыу сараларын
күреү генә килә.

14 сентябрҙә бында башланған һөжүм һөҙөмтәһендә кискә үҡ болгарҙарҙың ҡурғауы
өҙөлә. Болгарҙар меңләп әсир, артиллерия, йөктәрен ҡалдырып, ҡабалан сигенә.
Ғәскәрҙәренең сигенеүен Болгария хөкүмәте көс менән туҡтатырға тырыша, әммә был
кире һөҙөмтә бирә ‒ 24 сентябрь һалдаттар баш күтәрә һәм башҡалаға ‒ Софияға
табан ҡуҙғала. Германия ярҙамы менән ихтилал аяуһыҙ баҫтырыла. Болгар ғәскәрҙәре
союздаштарға баш һала, 1918 йылдың 29 сентябрендә ваҡытлы солох тураһында
килешеүгә ҡул ҡуйыла. Уның шарттары буйынса, болгар ғәскәрҙәре Сербия һәм Греция
ерҙәрен ҡалдырырға тейеш була. Союздаштарҙың һөжүме Албания, Сербия, Румыния һәм
Константиноплгә тарала.

Төркиәнең хәле лә бик мөшкөл була, уның ғәскәрҙәрендә ҡорал һәм припастар
етешмәй, һалдаттары аслыҡтан интегә, эпидемик ауырыуҙар көсәйә.

Месопотамия фронтында хәрби хәрәкәттәр мартта башлана һәм бер нисә торама пункт
алына. Октябрҙә инглиздәр һөжүмде яңырта һәм 31 октябрҙә Мосулды ала.

Сүриә-Фәләстан фронтында инглиздәр һөжүмде 19 сентябҙә башлай. Төшкә төрөк
фронты өҙөлә, һөжүмгә ҡаршы тора алмай, төрөк ғәскәрҙәре тәртипһеҙ рәүештә
сигенә башлай. 1 октябрҙә Дамаск, 26 октябрҙә Алеппо алына. Фәләстанда төрөк
ғәскәрҙәре ҡыйратыла.

Төркиә ауыр хәлен Болгарияның баш һалыуы тәрәнәйтә. 5 октябрь төрөк хөкүмәте АҠШ
президены Вильсонға солох тәҡдиме менән мөрәжәғәт итә. 30 октябрҙә Мудроста
Төркиә ваҡытлы килешеүҙең ауыр шарттарын ҡабул итә. Төркиә Ҡара диңгеҙҙең
боғаҙҙарын союздаштар өсөн асырға, бөтә диңгеҙ флотын, бөтә ҡорал, припастарын
союздаштарға бирергә, уларға Төркиәлә теләгән стратегик пункты биләргә һәм тимер
юлдары менән идара итергә рөхсәт бирергә тейеш була.

1917 йылда Капореттола ҡыйратылған итальян ғәскәрҙәренең хәрби көсөн тергеҙеү
өсөн хөкүмәт һәм командование тарафынан оло көсөргәнеш талап ителә. Англия һәм
Франция ярҙамы менән еңелеүҙең ауыр эҙемтәләре бөтөрөлә.

15 июнь Пьяве йылғаһы буйында австрийлылар һөжүм башлай, әммә уңышҡа ирешә
алмай. 20 июнь операция туҡтай. 23 июнь итальяндарҙың контрһөжүме һәм артиллерик
уты аҫтында австрийлылар Пьяве йылғаһы аша кире элекке позицияларына ҡайта, ошо
мәлдән австро-венгр ғәскәрҙәре һуғышҡа һәләтлегенән тамам мәрхүм ҡала.

Көнбайыш фронттағы дөйөм һөжүм ваҡытында союздаш ғәскәрҙәр етәксеһе генерал Фош
Италия фронтында ла һөжүм башлауҙы талап итә. Әммә итальян командованиеһы
Француз театрында һуғыштың аҙағы Антанта ыңғайына булыры күҙалланғас ҡына, 25
октябрҙә башлай. Был ваҡытҡа Болгария ҡорал һалған, ә австро-венгр ғәскәре
тулыһынса тарҡалыу сигендә була. Пьяве йылғаһы аша үтеү ауыр шарттарҙа үтһә лә,
һөжүм уңышлы тамамлана. 29 октябрҙә Австро-Венгрия солох һорай, 3 ноябрҙә Падуя
ҡалаһында ваҡытлы килешеү төҙөлә.

Бының менән бергә Австро-Венгрия берҙәм дәүләт булараҡ юҡҡа сыға — империя
тарҡалып, урынына 28 октябрҙә Чехословакия республикаһы, 28—29 октябрь төнөндә
Словендар, хорваттар һәм сербтар дәүләте барлыҡҡа килә, поляк ерҙәре айырылып,
Польшаға ҡушыла, 1 ноябрҙә Көнбайыш Украина милли республикаһы, 16 ноябрҙә
Венгрия республикаһы иғлан ителә. Революцион хәрәкәт баҫымы аҫтында император
Карл I тәхетенән баш тарта, Австро-Венгрия империяһы юҡҡа сыға һәм Австрия
республикаһы иғлан ителә.

1918 йылда Көнбайыш фронтта хәрби хәрәкәттәр айырыуса әүҙем бара һәм туҡтауһыҙ
тиерлек 235 көн дауамында — 21 марттан алып 11 ноябргә тиклем — дауам итә. 400
километрға һуҙылған фронтта 6 миллион кеше бәрелешә.

Германияның 1918 йылғы һуғыш стратегияһын күп тарихсылар «ва-банк стратегияһы»
тип атай. Немец командованиеһы Германияның сәйәси һәм иҡтисади ҡеүәтен артыҡ
баһалап, ғәйәт ҙур һәм үтәлмәҫлек маҡсаттарға ирешергә ынтыла.

Антантаның 1918 йылғы һөжүмдәренә өҙлөкһөҙлөк хас — һәр киләһе һөжүм алдағыһы
тамамланмаҫ элек үк башлана. Һөҙөмтәлә ҡаршы яҡ резервтарын күсерергә мөмкинлеге
булмайынса, бер позиция артынан икенсеһен ҡалдырырға мәжбүр була. Бынан тыш, был
йылғы хәрби хәрәкәттәр уңышлы һөжүм өсөн көтөлмәгәнлек факторының мөһимлеген
күрһәтә, көтөлмәгәнлеккә ирешеү ысулдары ҡатмарлаша.

Шулай итеп, 1918 йылғы кампания Дүрт яҡлы берлектең баш һалыуы менән тамамлана.
4 йыл һәм 3 ай һуҙылған һуғыш аҙағына етә.

1919 йылдың 18 ғинуарында Францияның Версаль һарайында союздаш илдәрҙең
конференцияһы асыла. Конферецияла Үҙәк дәүләттәргә ҡаршы һуғышҡан йәки Германия
менән дипломатик бәйләнештәрен өҙгән 27 ил вәкиле ҡатнаша, әммә күтәрелгән төп
мәсьәләләр Англия, Франция һәм АҠШ тарафынан хәл ителә. Рәсәй вәкилдәре уға
бөтөнләй саҡырылмай. Конференция дүрт империя — Германия империяһы, Австро-Венгр
империяһы, Рәсәй империяһы, Ғосман империяһы тарҡалыуын һәм яңы дәүләттәр —
Австрия, Чехословакия, Венгрия, Югославия, Румыния, Литва, Латвия, Эстония һәм
Финляндия барлыҡҡа килеүен рәсми теркәй, шулай уҡ бында Милләттәр Лигаһы исеме
аҫтында халыҡ-ара ойошма булдырыла. Милләттәр Лигаһы алдына тыныслыҡ булдырыу
һәм халыҡтарҙың хәүефһеҙлеген һаҡлау маҡсаттары ҡуйыла.

1914 йылда башланған һуғыш Башҡортостандың ижтимағи һәм иҡтисади тормошондағы
тәрән үҙгәрештәргә килтерә. Төбәктең сәнәғәте тулыһынса хәрби продукция
етештереүгә күсә, шулай, Белоретта сәнскеле сымдар, Эҫемдә снаряд ҡоросо, пушка
болванкалары, йөк арбалары, Златоуста шрапнелдәр, снарядтар, бомбалар
етештерелә.

Өфө губернаһынан 1917 йылға 323,2 мең кеше (эшләгән ир-аттың 45 % өлөшө),
Ырымбур губернаһынан — 160,3 мең кеше (49,6 %) мобилизациялана. Фронт өсөн
1914—1916 йылдарҙа халыҡтан 25 меңдән артыҡ ат йыйып алына. Был сәсеү
майҙандарының һәм мал башының ҡырҡа кәмеүенә килтерә. Башҡортостанда икмәк
етештереү 35 %-ҡа төшә. 1916 йылдан төбәктә иҡтисади көрсөк башлана, инфляция
көсәйә, кәрәк-яраҡҡа карточка системаһы керетелә. Рәсәйҙә таралған сәйәси көрсөк
Башҡортостанды ла ялмай, забастовкалар, монархияға ҡаршы кәйеф тарала.

1914—1918 йылғы һуғыш хәрби сәнғәт үҫешендә мөһим этап булып тора. Икенсе донъя
һуғышы алдынан донъяның иң ҡеүәтле илдәренең һуғыш доктриналары иң беренсе
нәүбәттә Беренсе донъя һуғышы тәжрибәһенән сығып төҙөлә.

Был һуғыштан кешелек тейешле һығымталар яһамай. Егерме йылдан һуң уның иңенә
тағы ла һәләкәтлерәк, ҡанлыраҡ Икенсе донъя һуғышы ябырыла.

1918 йылдың 11 ноябрендәге ваҡытлы солох төҙөү көнө Бельгияла һәм Францияла йыл
һайын милли байрам булараҡ билдәләнә. Бөйөк Британияла 11 ноябргә яҡын йәкшәмбе
көнөндә Хәтер көнө (ингл. Remembrance Sunday) билдәләнә. 1921 йылда Париждың
Триумфаль аркаһы аҫтында Билдәһеҙ һалдат ҡәбере хасил була. Лондонда 1919 йылда
Билдәһеҙ һалдатҡа һәйкәл — Кенотаф төҙөлә. 1922 йылдың майында Германияла
Беренсе донъя һуғышында һәләк булғандар иҫтәлегенә Бөтә халыҡ матәм көнө
(нем. Volkstrauertag) булдырыла, 1952 йылдан был көн һуғыш ҡорбандарын һәм
сәйәси ҡорбандарҙы иҫкә алыу көнө булараҡ билдәләнә. Варшавалағы Билдәһеҙ һалдат
ҡәбере 1925 йылда Беренсе донъя һуғышында һәләк булғандар иҫтәлегенә хасил була.
Хәҙерге көндә был һәйкәл Тыуған ил өсөн төрлө ваҡытта һәләк булғандар символы
булып тора.

Башҡорт әҙәбиәтендә Беренсе донъя һуғышына бәйле «Урыҫ‑герман һуғышы бәйете»,
«Герман һуғышында», «Әсир һалдат бәйете» һәм башҡа бәйеттәр ижад ителә. Дауыт
Юлтыйҙың «Сумка», «Ҡан баҙары» шиғырҙары һуғышҡа ҡаршы протест булып яңғырай,
«Ҡан» романы Беренсе донъя һуғышының империалистик асылын, уның кешелеккә
килтергән фажиғәләрен күрһәтә.



https://ba.wikipedia.org/wiki/%D2%BA%D0%B8%D0%BD%D0%B4%D0%BE%D1%81%D1%82%D0%B0%D0%BD

Һиндостан (деванагари яҙмаһында: भारत Bhārat), рәсми атамаһы Һиндостан
Республикаһы (Bhārata Gaṇarājya), Көньяҡ Азиялағы дәүләт. Майҙаны буйынса
донъяла етенсе, халыҡ һаны буйынса икенсе ил, шулай уҡ ул либераль демократия
дәүләттәре араһында иң ҙуры. Һиндостандың диңгеҙ ярҙары ете мең саҡрымдан
күберәк. Һиндостан көнбайышта Пакистан менән, төньяҡ-көнсығышта Ҡытай, Непал һәм
Бутан менән, көнсығышта Бангладеш һәм Мьянма менән сиктәш.

Һиндостан Ҡытайҙан ҡала иң күп кеше йәшәгән дәүләт. Халҡының ҙур өлөшө ауылда
көн итә. Ҡатын-ҡыҙға ҡарағанда ир-ат күберәк. Был иртә никахтарға (ҡыҙҙарҙы 15 —
17 йәштә үк кейәүгә бирәләр) һәм күп балалар тыуыуына (табыуы­на) бәйле
ҡатын-ҡыҙ араһында үлем кимәленең юғары булыуы менән аңлатыла.

Һиндостан — күп милләтле ил. Унда йәшәгән халыҡтар бер-береһенән тышҡы йөҙө,
теле һәм ғөрөф-ғәҙәттәре менән дә айырыла. Һиндттарҙың 70 проценттан ашыуы
һинд-арий телдәре төркөмөнә ингән­гә күрә, бында күпселек кеше һинд телендә
аралаша. Уға дәүләт статусы ла бирелгән. Ярҙамсы рәсми тел булған инглиз теле
башлыса эшҡыуар­лыҡта һәм хакимиәттә киң ҡулланыла. Шулай уҡ мәғариф өлкәһендә,
айырыуса урта һәм юғары белем биреүҙә ҙур урын алып тора.

Өйгә эштәрҙе башҡарыу өсөн ата-әсә репетитор яллай. Берҙән, балаға үҙаллы
эшләргә ауыр, икенсенән, тел ҡаршылығы арҡаһында уға ғаилә лә ярҙам итә
алмайҙар. Мәктәптә бит күберәк инглиз телендә уҡыталар, ә өйҙәгеләр башҡа
телдәрҙә һөйләшә. Уҡыусының белемен баһалау иһә беҙҙекенән айырыла. Телдән
яуаптарға билдә ҡуйылмай, бер уҡытыусы 60 — 70 баланан нисек һорап өлгөрһөн
инде. Иң абруйлы мәктәптәрҙә лә һәр синыфта шунсама уҡыусы булыуы ғәҙәти хәл
һанала. Шу­ға күрә һәр теманан һуң үткәрелгән яҙма контроль эштәргә генә билдә
ҡуйыла. Семестр аҙағында имтихандар ҙа тапшыралар. Шуныһы ла ҡыҙыҡ: иң юғары
балл йыйған сығарылыш синыфы уҡыусыларының портреттарын махсус реклама
таҡталарына, метро туҡталыштарына, шулай уҡ ҡала транспортына эләләр.



https://ba.wikipedia.org/wiki/%D0%9F%D0%B0%D1%80%D0%B8%D0%B6

Пари́ж (франц. Paris [paˈʁi] (пари́)) — Францияның баш ҡалаһы, илдең мөһим
иҡтисади һәм мәҙәни үҙәге. Ул Францияның урта өлөшөнөң төньяғында, Иль-де-Франс
төбәгендә, Сена йылғаһы буйында урынлашҡан. Париж халыҡ-ара әһәмиәткә эйә — унда
ЮНЕСКО, OECD һәм Халыҡ-ара сауҙа палатаһының штаб-фатирҙары урынлашҡан.

Ҡала Париж бассейны үҙәгендә, диңгеҙ кимәленән яҡынса 65 м бейеклектә
урынлашҡан. Париждың йәшәү биләмәләре 35 километрға һуҙылған ҡулса юл менән
сикләнгән. Ҡаланың көнсығышындағы Венсен һәм көнбайышындағы Булон урмандарын
индереп, Париждың периметры 54,74 км тәшкил итә. Ҡаланың майҙаны шул
урман-парктарҙы ла индереп, 105 км2, ә уларһыҙ 87 км2, шул рәүештә Франция
коммуналары араһында 113-сө урында тора.

Ҡала киңлеге көнсығыштан-көнбайышҡа 18 км, ә төньяҡтан көньяҡҡа 9,5 километрға
етә.

Париждың иң бейек нөктәһе (128,21) — Монмартр районында, 2, rue de Mont Cenis
адресында урынлашҡан йорт ҡоймаһы һәм 4, rue de Mont Cenis адреслы йорт
араһындағы тротуарҙағы мөйөшкә тура килә.

Ҡаланың иң түбән нөктәһе (30,5 м) 15-се округта, Leblanc һәм St. Charles
урамдары киҫешкән урында.

Париж меридианы оҙаҡ ваҡыт француз карталарында нуленсе меридиан булып һаналған.
Уның һыҙығы хәҙерге көндә урамдарҙа, тротуарҙарҙа һәм йорттарҙа төньяҡтан
көньяҡҡа йүнәлгән 12 см диаметрлы 135 бронза тамғалар менән билдәләнгән. Ул
тамғаларға 19 быуат астрономы һәм сәйәсмәне Франсуа Арагоның исеме яҙылған.
Нуленсе меридиан һыҙығында Париж обсерваторияһы ла урынлашҡан.

Париждың антиподы Тымыҡ океан һыуҙарында, Яңы Зеландияның көньяҡ-көнсығышында,
Антиподтар утрауына яҡын урында урынлашҡан.

Парижда метеокүҙәтеүҙәр 1873 йылдан алып Монсури паркындағы метеостанцияла бер
туҡтауһыҙ үткәрелә. Париж уртаса климат зонаһында, ике ҡапма-ҡаршы климат
күренештәре — диңгеҙгә яҡынлыҡ һәм шул сәбәпле йылы һәм дымлы һауа массалары һәм
ғәҙәттә төньяҡ һәм төньяҡ-көнсығыштан һалҡын континенталь һауаның баҫып инеүе —
араһында урынлашҡан. Уртаса йыллыҡ һауа температураһы 12,0 оС, иң һалҡын ай —
ғинуар (4, 7 оС), иң эҫе — июль йәки август (20 оС), уртаса йыллыҡ яуым-төшөм
күләме — 600 мм. Иң ямғырлы ай — май (64, 9 мм), ә иң әҙ яуым-төшөм февралдә —
43, 7 мм. Күп йыллыҡ күҙәтеүҙәр буйынса, бер йылда 111 ямғырлы көн була, 18
көн — йәшенле көслө ямғырҙар, 11 көн ҡар яуа. Париждың экологик бысраныуы һәм
тығыҙ урынлашыуы сәбәпле үҙгәргән микроклиматы һауа температураһы (регион
буйынса 2 оС юғарыраҡ, айырма хатта 10 оС етергә мөмкин), түбән дымлылыҡ, көндөҙ
яҡтылыҡтың әҙерәк, ә төндә күберәк булыуы менән айырыла. Хакимлыҡ итеүсе елдең
йүнәлеше, Météo-France станцияһы күҙәтеүҙәре нигеҙендә төҙөлгән елдәр раузаһы
буйынса, көньяҡ-көнбайышҡа табан

Парижда метеокүҙәтеүҙәр тарихында иң эҫе көн 1947 йылдың 28 июлендә була, был
көндө термометр бағанаһы 40, 4 оС күтәрелә. Ә иң түбән температура 1879 йылдың
10 декабрендә теркәлгән — −23, 9 оС.. Бер тәүлектә температураның ҡырҡа
үҙгәреше — 1978 йылдың 31 декабре: температура +12 оС-тан −10 оС-ҡа тиклем төшә.
Иң көслө ел — 169 км/сәғ, 1999 йылдың декабрендә (шулай уҡ ҡарағыз: fr:Tempêtes
de fin décembre 1999 en Europe) . Температураның 0 оС-тан түбәнерәк төшөүе
һалҡын ваҡыт, тип һанала, ә −10 оС-тан түбән төшөүе — экстремаль осор, был
ваҡытта торор урындары булмаған мохтаждарға ярҙам итеү йәһәтенән ҡаланың социаль
хеҙмәттәр эшмәкәрлеге көсәйтелә.

Париж эсендә Сенаның оҙонлоғо — 12,78 км, ә тәрәнлеге 3,8 метрҙан (Насьональ
күпере тирәһендә) 5,7 метрға (Мирабо күпере янында) етә, киңлеге Монтебелло
яғында 30 метрҙан — Гренель күпере янында 200 метрға етә. Һыу бейеклегенең иң әҙ
кимәле 26,39 м булған, һыу бейеклегенең тарихи кимәлдәре Изге Людовик утрауы
ярының диуарында теркәлгән. Йылғаның ағым тиҙлеге — 2 км/сәғәт, ағым егәрлеге —
273 м3/с, уртаса температура — 14, 1 0 С.

Ҡала б.э.т. III быуат уртаһында хәҙерге Сите утрауы урынында паризийҙар
ҡәбиләһенең Лютеция тигән кельт биҫтәһенән төҙөлә. Ҡаланың хәҙерге исеме шул
ҡәбилә исеменән килеп сыҡҡан. Лютеция тураһында беренсе тапҡыр б.э.т. 53 йылда
Юлий Цезарҙың Галлия менән һуғышы хаҡындағы 6-сы китапта иҫкә алына.

Париж биләмәһендә Иль-де-Франс төбәгенең 19, 3 % халҡы һәм Францияның 3, 6 %
кешеһе йәшәй. Шуға күрә, Париж Францияның халыҡ иң тығыҙ урынлашҡан төбәге булып
һанала, унда уртаса тығыҙлыҡ 20 433 кеше/км2. Халыҡ тығыҙлығы округтар буйынса
төрлөсә. Иң бәләкәй тығыҙлыҡ булғаны 12-се (8 370 кеше/км2) (Венсен урманы
биләмәһен индереп иҫәпләгәс) һәм 1-се (9 228 кеше/км2) округтары. Ә иң тығыҙ
округ 40 000 кеше/км2 тығыҙлығы булған 11-се округ.

Күпселек парижлылар пенсияға сыҡҡас ҡала янына һәм Францияның көньяғына күсеп
киткәнгә күрә, Париж сағыштырмаса «йәш» ҡала булып иҫәпләнә. Бында өйләнмәгән
(кейәүгә сыҡмаған) кешеләр күп (халыҡ һанының 51, 5 % -ы), ә уртаса париж
ғаиләһе 1,88 кешенән тора. Күпселек париж ғаиләләрендә бер бала ғына бар. 2004
йылда тыуым коэффициенты 14,8, ә үлем коэффициенты 6,6-ны тәшкил итә. Шулай
итеп, халыҡ һанының тәбиғи артыуы +8,1, ә дөйөм артыуы — +2,1.

Хәҙерге ваҡытта Парижда 310 000 тирәһе сит ил кешеһе йәшәй, был Париждың
14,5%-ын тәшкил итә. Уларҙың 30%-ты Европа берлегенән. Иммигранттарҙың күбеһе
Португалия, Алжир, Марокко һәм Европа менән Африканың башҡа илдәренән.

Халыҡтың 80%-ы христиандар, 75 % кеше үҙен католик тип һанай, күпселеге — латин
йолалы католиктар, ә ҡайһы берҙәре — әрмән һәм византия йолаһына эйәреүселәр.
Парижда барлығы 94 католик йәмғиәт бар, унан башҡа 15 православие сиркәүе, 21
синагога (Парижда 220 000 йәһүт йәшәй), 2 мәсет (50 000 мосолман, күбеһенсә
сөнниҙәр), Гижон урамында Изге Георгий Әрмән Апостол сиркәүе бар.

Париж — Францияның бик әһәмиәтле иҡтисади үҙәге, бында илдең дөйөм милли
продуктының 10%-ы етештерелә. Илдә булған барлык етештереү кәсепханаларының
сиреге башҡалала үҙ офистарын һәм штаб-фатирҙарын асҡан. Ҡалала хәҙер 1,64 млн
эш урыны булған 349 меңдән артыҡ кәсепхана бар. Тимәк, эшкә һәләтле парижлыларҙы
иҫәпкә алғанда, һәр кешегә 1,5 эш урыны тура килә. Ләкин эшһеҙ парижлылар һаны
барыбер 8,7 % тәшкил итә, тик был һан Франция буйынса тағы ла юғарыраҡ (9,3 %).

Париж эш урындарының төп өлөшө (85 %) халыҡҡа хеҙмәт күрһәтеү өлкәһенә ҡарай.
Сәнәғәт ойошмалары хәҙер ҡала ситенә сығарылыуға ҡарамаҫтан, Парижға яҡынса 100
мең эш урыны бирә. Шул уҡ күләмдә эш урындарын халыҡҡа көнкүреш хеҙмәте күрһәтеү
өлкәһенә (35 %), етештереү (30 %), төҙөлөш (20 %) һәм туҡланыу (15 %) өлкәләренә
ҡараған бәләкәй кәсепханалар булдырған.

Туристик бизнесы ныҡ үҫкән, Франция башҡалаһында бер йылға уртаса 27 млн турист
килә, ә был һан ҡала халҡы һанынан 12 тапҡырға күберәк. 2007 йылда Ҡытай
туристтары Париждың такс-фри тигән магазиндарҙа 79 млн евро, япондар — 87 млн
евро, урыҫтар — 72 млн евро, һәм американлылар — 71 млн евро тотонғандар.

Француз банктары, страховка ойошмалары һәм башҡа финанс ойошмаларының күпселеге
Парижда урынлашҡан. Францияның төп телекоммуникацион компаниялары дә шулай уҡ
күбеһенсә Парижда: Vivendi Universal, Groupe Lagardere, Groupe TF . Иң ҙур
көндәлек матбуғат баҫмаларының — «Le Figaro», «Le Monde», «Libération» —
нәшриәттәре лә Парижда.

Парижда ике халыҡ-ара һауа аэропорты эшләй, улар баш ҡаланы донъяның 136 иленән
529 ҡала менән тоташтыра. Пассажирҙар һаны буйынса Париж аэропорттары донъяла
бишенсе, ә Европала икенсе урында тора.:

Париж вокзалдарынан киткән тимер юлдары баш ҡаланы Францияның барлыҡ төбәктәре
һәм күрше илдәр менән тоташтыра. Тиҙ йөрөшлө поездар пассажирҙарҙы бер нисә
сәғәт эсендә ҙур ҡалаларға һәм күрше илдәрҙең баш ҡалаларына алып барып еткерә
(Париж-Брюссель — 1 сәғ 20 мин, Париж-Лондон — 2 сәғ 20 мин, Париж-Амстердам — 3
сәғ 15 мин). Вокзалдар араһында бәйләнеш йәмғиәт транспорты ярҙамында яҡшы
ойошторолған.

Йөк ташыу өсөн Ле Бурже коммунаһында урынлашҡан шул уҡ исемле вокзал һәм Vaires
вокзалы ҡулланыла.

Иң атаҡлы Париж университеты — Сорбонна — 1257 йылда Робер де Сорбон тарафынан
бер нисә тиҫтә ярлы студентты дин белеменә өйрәтер өсөн асыла. Тиҙ арала
Сорбонна (әйтергә кәрәк, үҙ исемен ул бары XIV быуатта ғына ала) Париждың һәм
Францияның иң ҙур һәм данлыҡлы белем биреү йортона әүерелә. Сорбоннаның
тирә-яғында атаҡлы Латин биҫтәһе төҙөлә, һуңынан был исем башҡа ҡалаларҙағы
студенттар биҫтәһенә лә ҡушыла. 1968 йылда Париж университетында реформа
үткәрелә һәм ул 13 уҙаллы юғары уҡыу йортона айырыла, шуларҙың 5-һе Париж
тирәһендә урынлаша.

Парижда шулай уҡ 5 академияны, шул иҫәптән, 1803 йылдан Француз академияһын,
берләштергән Франция Институты (Institut de France) урынлашҡан. Француз
Академияһы 1629 йылда Валантэн Конрар нигеҙ һалған Париж әҙәби түңәрәгенән
барлыҡҡа килә. Академия дәүләт фәнни ойошмаһы статусын 1635 йылда ала.

Париждың иң ҙур китапханаһы — 1368 йылда король Карл V Луврҙағы шәхси
китапханаһы нигеҙендә ойошторолған Франция милли китапханаһы. Асылған ваҡытта
китапханала барлығы 911 ҡулъяҙма ғына була, сөнки ул ваҡытта ил башлығы үлгәндән
һуң, уның барлыҡ документтарын юҡ иткәндәр. Был йоланы Людовик XI боҙа, уның
дәүеренән һуң китапхана фонды үҫә бара. 1988 йылда президент Франсуа Миттеран
Милли китапхананың Доминик Перро проекты нигеҙендә яңы йортон төҙөү тураһында
иғлан итә. Хәҙерге көндә китапханала 10 миллиондан артыҡ баҫма һаҡлана.

Сенаның таш менән нығытылған яр буйы урамдары 1991 йылда ЮНЕСКО Бөтә донъя
мираҫы исемлегенә индерелде. Ҡала янындағы Фонтенбло һарайы 1979 йылда, Версаль
1981 йылда уҡ был исемлеккә индерелгәйне.

1793 йылда элекке француз корольдары һарайы булған Луврҙа, 60 600 м2 майҙанда 8
тематик бүлектән торған доньяла иң ҙур музей коллекцияларының береһе тупланған.
Бында 35 000 экспонат — урта быуат Көнбайыш Европа сәнғәтенең, боронғо
мысырлылар, римлеләр, этрусктар, яҡын көнсығыш цивилизацияларының һәм ислам
халыҡтары сәнғәтенең ысын гәүһәрҙәре бар. Бында Мона Лиза (Джоконда) һәм Милослы
Венера кеүек данлыҡлы шедеврҙар һаҡлана .

Пикассо музейында бары 250 тирәһе генә картина бар, ләкин ул Париждың иң матур
музейҙарының береһе. Экспозицияла Пикассоның әҫәрҙәре, шулай уҡ ғүмере буйы үҙе
йыйған Жорж Брак, Поль Сезан, Анри Матисс, Амедео Модильяни картиналары ла бар.
Был музей Маре биҫтәһендә 1656—1659 йылдарҙа төҙөлгән Сале йортында урынлашҡан

Клюни аббаттарының урта быуаттарҙағы һарайында хәҙер Урта быуат музейы (Клюни
музейы). Бында урта быуат сәнғәт әйберҙәре ҡуйылған. Был музейҙан галл-римлеләр
осоро термының һаҡланып ҡалған харабаларына кереп була. 2000 йылдың сентябрендә
музей йорто янында 5000 м2 майҙанда урта быуат баҡсаһы (jardin médiéval)
тергеҙелә.

1900 йылғы Бөтә донъя күргәҙмәһенә Карата күргәҙмә залдары сифатында Оло һәм
Кесе һарайҙар төҙөлә. Оло һарайҙа сәнғәт әйберҙәре генә түгел, ә төрлө
йәрминкә-күргәҙмәләр үткәрелә, мәҫәлән, Mondial de l’automobile de Paris машина
күргәҙмәһе. Кесе һарайҙа француз һәм итальян Яңырышы рәсем сәнғәте өлгөләре,
шулай уҡ фламанд һәм голланд оҫталарының картиналары урын алған.

Париж опера театры опера сәнғәтенең үҫешенә бик ҙур өлөш индерә. Бөгөн Парижда
ике опера театры бар: күберәк «Гранд Опера» булараҡ билдәле Опера Гарнье, һәм
Оpéra Bastille. 1875 йылда асылған һәм архитектор Гарнье исемен йөрөтеүсе Опера
Гарньеның майҙаны 11 237 м2, шул рәүешле ул донъяла иң ҙур опера театры булып
тора. Яңы Бастилия операһы 1989 йылдан бирле генә эшләй. Яңы опера асылғас,
техник яҡтан насарыраҡ булған Гарнье һарайы балет тамашалары һәм классик опера
спектакльдәре өсөн генә ҡулланыла.

Атаҡлы Комеди Франсэз театры 1680 йылда Мольерҙың элекке Illustre Théâtre
театрының бер нисә театрал труппалар менән берләшеүе арҡаһында барлыҡҡа килә.
Комеди Франсэз сәхнәһендә уйнаған актерҙар араһында Сара Бернар һәм Жан-Луи
Барро кеүек атаҡлы шәхестәр булған. Бөгөн театр күбеһенсә классик репертуар
менән сығыш яһай.

Бөгөнгө көндә ҡулланылған мәғәнәлә ресторандар Бөйөк француз инҡилабы алдынан
барлыҡҡа килә. «Ресторан» һүҙе restaurer тигән француз ҡылымынан килеп сыҡҡан,
ул «тәртипкә китерергә», «көс бирергә» тигәнде аңлата. Оҙаҡ ваҡыт был һүҙ итле
һурпаларға, ҡуйы аштарға ҡарата ҡулланылһа, XVIII быуаттың икенсе яртыһынан —
йәмәғәт туҡланыуы йорттарына ҡарата әйтелә башлай.

1786 йылда париж превоһы ашнаҡсыларға һәм рестораторҙарға ресторандарҙы төнгө
11-гә (ҡыш көнө) йәки 12-гә (йәй көнө) тиклем асыҡ тоторға рөхсәт итә. Тора-бара
бай парижлылар эшлекле йәки шәхси осрашыуҙарын ресторандарҙа үткәрергә
ғәҙәтләнәләр. Ресторан эше тиҙ үҫеш ала һәм оҙаҡламай Париж ресторандарын
иҫәпләп тә булмай.



https://ba.wikipedia.org/wiki/%D0%93%D0%B5%D0%BE%D0%B3%D1%80%D0%B0%D1%84%D0%B8%D0%BA_%D0%BA%D0%BE%D0%BE%D1%80%D0%B4%D0%B8%D0%BD%D0%B0%D1%82%D0%B0%D0%BB%D0%B0%D1%80

Географик координаталар нөктәнең ер өҫтөндәге (киңерәк әйткәндә — географик
ҡатламдағы) урынын билдәләй. Географик координаталар сферик принцип буйынса
төҙөлә. Шундай уҡ координаталар башҡа планеталарҙа, күк сфераһында ла ҡулланыла.

Киңлек — урындағы төшлөк йүнәлеше менән экватор яҫылығы араһындағы φ мөйөшө,
экваторҙан ике яҡҡа 0° — тан 90° тиклем һанала. Төньяҡ ярымшарҙа ятҡан
нөктәләрҙең географик киңлеген (төньяҡ киңлек) ыңғай, көньяҡ ярымшарҙағы
нөктәләр киңлеген кире тип һанайҙар. Полюстарға яҡын киңлекте юғары, ә экваторға
яҡындарын түбән тип йөрөтәләр.

Ерҙең формаһы шарҙан айырылғас, нөктәнең географик киңлеге һәм геоцентрик
киңлеге (йәғни Ер үҙәгенән был нөктәгә йүнәлеше һәм экватор яҫылығы араһындағы
мөйөштән) бер ни тиклем айырыла.

Оҙонлоҡ — нөктә аша үткән меридиан яҫылығы һәм оҙонлоҡто һанаған нуль меридиан
яҫылығы араһындағы ике ҡырлы λ мөйөшө. Нуль меридианынан 0°-тан 180°-ҡа
көнсығышҡа табан оҙонлоҡто көнсығыш, көнбайышҡа — көнбайыш оҙонлоҡ тип атайҙар.
Көнсығыш оҙонлоҡ — ыңғай, көнбайыш оҙонлоҡ кире тип ҡабул ителә.

Нуль меридианын һайлау килешеүҙән генә тора. Хәҙер нуль меридианы — Лондондағы
Гринвич обсерваторияһы аша үткән Гринвич меридианына тиң. Быға тиклем нуль
меридианы итеп Париж, Кадис, Пулково һ. б. обсерватория меридиандары һаналған.

Нөктә урынын дөрөҫ күрһәтер өсөн, шулай уҡ өсөнсө координата — бейеклек кәрәк.
Планетаның үҙәгенә тиклемге ара географияла ҡулланылмай: ул бик тәрән өлкәләр,
йәки, киреһенсә, йыһандағы орбиталарҙы иҫәпләгәндә кәрәк.

Географик ҡатлам сиктәрендә диңгеҙ кимәле өҫтөндәге бейеклек ҡулланыла, ул
тигеҙләнгән йөҙ — геоид кимәленән һанала. Диңгеҙ кимәле өҫтөндәге бейеклек
атмосфера баҫымына бәйле булыуы менән уңайлы.



https://ba.wikipedia.org/wiki/%D0%91%D0%B0%D1%88%D2%A1%D0%BE%D1%80%D1%82_%D0%98%D0%BB%D1%81%D0%B5%D0%BA%D3%99%D0%B9%D0%B5

Башҡорт Илсекәйе (урыҫ. Баш-Ильчикеево), боронғо исеме Башташ — Башҡортостандың
Салауат районындағы ауыл. Мөрсәлим ауыл советына ҡарай. 2010 йылдың 14 октябренә
ҡарата халыҡ һаны 337 кеше. Почта индексы — 452485, ОКАТО коды — 80247847003.

Башҡорт Илсекәйе ауылына Себер даруғаһы Түбәләҫ улусына ҡараған Түбәләҫ—Ҡыуаҡан
ырыуы башҡорттары үҙҙәренең аҫаба ерҙәрендә нигеҙ һалған. Ауылдың ырыу аралары:
Һунбыҡ, Тәүеш, Тимерәк, Ҡыуыҡ, Һарүҙәк, Алмас.

Түбәләҫ ырыуы риүәйәте һәм ауылдың халыҡсан исеме Башташ нигеҙендә Башҡорт
Илсекәйен ырыуҙың боронғо ауылдарының береһе тип фаразлайҙар.

Рәсми документтарҙа беренсе тапҡыр 1757 йылда Илсекәй исеме менән теркәлгән.
Ауыл исеме улус старшинаһы Илсекәй Биктуғанов менән бәйле. 1894 йылда Пермь
губернаһынан күсеп килгән рус крәҫтиәндәре тарафынан нигеҙ һалынған Илсекәй
утарына 20 быуаттың 30-сы йылдар аҙағынан Урыҫ Илсекәйе исеме бирелә, ә аҫабалар
ауылына Башҡорт һүҙе өҫтәлә - Башҡорт Илсекәйе ауылдың рәсми исеменә әйләнә.

Крәҫтиәндәр һуғышы исеме менән билдәле 1773—1775 йылғы ихтилалда Салауат Юлаев
етәкселегендә Илсекәй ауылынан Ғәбдеш Таҡил, Аҡһары Йосопов, Илсекәй Биктуғанов,
Тимәт Иштуғанов, Ҡалмаҡ Көҫәпәев (Һунбыҡ нәҫеленән), Наҙарғол Балтасов, Сәфәр
Смаҡов, Күсәш Мишәров, Монас Биктуғанов, Биҡҡол Тәүешев (Тәүеш нәҫеленән)
ҡатнашалар. Улар Салауат Юлаев һәм уның атаһы Юлай Аҙналиндан һорау алғанда
шаһит булараҡ Эҫем заводын яндырыу, Йүрүҙән, Ҡатау-Иван заводтарын ҡамауҙа тотоу
тураһында мәғлүмәт бирәләр. Салауат Юлаевтың һәм Юлай Аҙналиндың кеше үлтереүе
тураһындағы һорауға: «Беҙ уларҙың кеше үлтергәнен күрмәнек», — тип яуаплайҙар .

Троицк өйәҙе Түбәләҫ улусы Илсекәй ауылы Ҡалмаҡҡол һәм Урмансы ауылдары менән
2-се йортҡа ҡараған (7-се рәүиз буйынса-4-се Башҡорт кантонына, 8-се рәүиз
буйынса-4-се Көнбайыш (йәиһә 4-се Тау арты) кантонына, 1847 йылдан — 5-се
Башҡорт кантонына ҡараған.

Юғарыла атап үтелгәндәр араһынан 1773 −1774 йылдарҙа Салауат Юлаев ғәскәрендә
һуғышҡан баш күтәреүселәрҙең улдары бар

6. Илсекәй Биктуғановтың (Собханғол Килтәковтан һуң — Түбәләҫ улусы
старшинаһы) — Илсекәйев Абдрахман

1795 йылда 22 йорт һәм 107 кеше, 1816 йылда 19 йортта 96 кеше, 1834 йылда 20
йортта 110 кеше (1830 йылда ихтилалда ҡатнашҡандарҙың нәҫелдәрен, 8 кешене,
"насар тәртиптәре өсөн" тип 8-се кантонға һөргөнгә оҙатҡандар), 1850 йылда 20
йортта 157 кеше, 1859 йылда — 32 йорт һәм 163 кеше, 1920 йылда — 52 йорт һәм 250
башҡорт. 1842 йылда 110 кешегә 26 сирек ужым һәм 233 сирек яҙғы икмәк сәселгән.
Улар хужалыҡтарында 260 баш ат, 132 баш эре мөгөҙлө мал, 107 баш һарыҡ, 30 баш
кәзә тотҡан. Картуф был тарафтарға килеп етмәгән булған әле. Ҡайһы бер кешеләр
солоҡсолоҡ менән шөғөлләнгәндәр: 21 йортҡа 30 солоҡ тура килгән.

Ауылға 1895 йылда бирелгән характеристикаға иғтибар итәйек. «Илсекәй ауылы —
Златоустан 81 саҡрымда, тимер юл станцияһы Мөрсәлимдән — 6, ауыл хужалығы
тауарҙары менән иң яҡын сауҙа итеү урыны булған Йыланлынан — 15 саҡрым. Ауыл
тигеҙ урында, Һикеяҙ йылғаһының уң яҡ ярында урынлашҡан; ауыл эргәһендә
Саған-йылға шишмәһе бар; Һикеяҙ йылғаһы тирмән төҙөү өсөн ҡулайлы булған.
Халҡы — аҫаба башҡорттар. Ауыл 45 йорттан тора; ер биләмәләре 80 рәүиз йәненә
һәм бер урында бүленгән. Ауыл 12 дисәтинә ер биләй, урамдар, ихаталар, йәшелсә
баҡсалары һәм аҙбарҙар — 11 дисәтинәлә. Ер биләү формаһы — община мөлкәте.

1892 йылдан, 12 йылға төҙөлгән суд ҡарары буйынса, халыҡ ер биләмәләрен рәүиз
йәне башына бүлеүҙән эшкә яраҡлы кеше йәне башына бүлеүгә күскән — 102 йәнгә.
Һөрөнтө ерҙәр тигеҙлектә урынлашҡан. Сәсеү әйләнеше өс баҫыулы (дөрөҫ сәсеү
әйләнеше түгел). Арыш, һоло, бойҙай һәм арпа сәселә. Сәсеүлектәрҙе эшкәрткәндә
бер төрәнле (одноральный) һабан ҡулланыла. Ауылда 1 Һуҡҡыс (молотилка) һәм 2
елгәргес бар. Иң яҡшы уңыш: арыштың 12 ботонан — 120 бот, һолоноң 18 ботонан —
150 бот, бойҙайҙың 14 ботонан — 60 бот. Көтөүлектәр (мал утлауҙары) 200 дисәтинә
ерҙе биләй. Ере — ҡара тупраҡ, өлөшләтә балсыҡһыл, ташлы. Һыулау урыны булып
Һикеяҙ йылғаһы һәм инештәр хеҙмәт итә. Көтөү шулай уҡ урманда, ҡурпыла һәм
ҡамылда йөрөтөлә; яҙ һәм көҙ 1-әр ай көтөүселәр көтөү өсөн бер башҡа 15 тин һәм
2 фунт он ала; һарыҡтар ҙа йәй буйы эре мөгөҙлөләр менән бергә көтөлә, һәр баш
өсөн көтөүсе 20 тин аҡса һәм 2 фунт он ала. Ауылда малы булмаған 7 йорт бар.
Бесәнлектәр — урман үләне (395 дисәтинә), һөҙәклектәрҙә, иңкеүлектәрҙә
урынлашҡан. Тупраҡ — балсыҡһыл. Ауыл эргәһендәге урман күбеһенсә көнбайыштағы
тауҙарҙа урынлашҡан.

Урман участкалары буйынса завод һәм башҡорттар араһында көсөргәнешле
мөнәсәбәттәр булғанын Өфө губернаторының полиция департаментына 1889 йылдың 23
июнендәге белдермәһе (донесениеһы) һөйләй. Унда Илсекәй һәм Ҡарағол ауылдары
башҡорттарының Һатҡы заводы хеҙмәткәрҙәре һәм эшселәре өсөн диләнкәләр бүлеп
биреү маҡсатында китеп барған урындағы власть вәкилдәренә — пристав һәм
исправникка — урманға үтергә ирек бирмәгәнлеге хәбәр ителә. Властарға
буйһонмаусанлыҡ күрһәткән 13 кеше ҡарауыл аҫтына алынған

Большевиктар партияһы 1925 йылдан башлап наҙанлыҡты бөтөрөүгә йүнәлтелгән
саралар күрә башлай. Илсекәйҙә өс йыллыҡ башланғыс мәктәп асыла. Уҡыусылар 4
синыфты Ҡалмаҡҡол башланғыс мәктәбендә тамамларға тейеш булған. Унан бик
һирәгенә 20-25 саҡрымда ятҡан Лағыр ШКМ-ды (крәҫтиән йәштәре мәктәбе) тамамлау
мөмкин булған. Һуңғараҡ Алты ауыл Түбәләҫ балалары 1935 йылда асылған Тирмән
7-йыллыҡ тулы булмаған урта мәктәбенә йөрөп уҡыған . Һуғыштан һуң Ҡалмаҡҡолда
7-йыллыҡ тулы булмаған урта мәктәп, 60-сы йылдарҙан башлап урта мәктәп эшләне.
Ҡарағол, Илсекәй, Сүрәкәй ауылы балалары ошо мәктәпкә йөрөп уҡыны. Хәҙер ул
Мөрсәлим урта мәктәбе тип атала.

30-сы йылдар башында Ҡалмаҡҡол, Сүрәкәй, Ҡарағол һәм Илсекәй ауылдары "Путь
социализма" тигән колхозға ойошҡан. Уның беренсе рәйесе Әғзәм Хажиморатов,
икенсеһе - Ғәлимйән Ишбирҙин булған .

1929, 1931, 1935 йылдарҙа Ҡорбанғәлиев Хисамитдин мулланы, Көҫәпәйев
Фәхрисламды, Бәҙретдинов Ғилметдинде, кулак тип иғлан итеп, репрессиялайҙар.
Бәҙретдинов Ғилметдин генә, Беломорканал төҙөлөшөндә стахановса хеҙмәт итеп,
әйләнеп ҡайта алған. Ишморатов Әбделхәй Хажиморат улы, һуғыш алдынан медицина
институтында уҡыған булған, уны ла, милләтсе төркөмө ағзаһы тип ғәйепләп,
репрессияға дусар иткәндәр. Ул Бөйөк Ватан һуғышында ҡатнашҡан, һуңынан Силәбе
өлкәһе хәҙерге Трёхгорный ҡалаһындә йәшәне.

1994 йылда ике ҡатлы мөһабәт Илсекәй мәҙәниәт һарайы асылды. Быға тиклем ауылда
ағас клуб, китапхана эшләп килде. Илсекәй фельдшер-акушер медпункты ла эшләне
һәм хәҙер ҙә бар .

Бөтә Рәсәй һәм Бөтә Союз халыҡ иҫәбе алыу мәғлүмәттәре буйынса халыҡ һаны (кеше)

Халыҡ һаны буйынса аңлатма төрлө йылдарҙа иҫәп алыу тәртибенең айырмалығы булыу
сәбәпле халыҡ һанының үҙенсәлегенә иғтибар итегеҙ.

Түбәләҫтәр араһында тотош ауылға йәбешкән ҡушаматтар бар. Мәҫәлән, илсекәйҙәрҙе
- "башташтар-ташбаштар", тиҙәр

Электән килгән, мәғәнәләре юйыла барған ҡушаматтар бар. Мәҫәлән, "Тәсти кеүек
кейенгән" - "теләһә нисек, арлы-бирле" тигәнде аңлата. ә Тәсти кемдең ҡушаматы
булғаны билдәһеҙ.

Юҡты бар тип һөйләгән кешене "Яңыбай", тиҙәр. Ул кеше тыумыштан аҡылға тулы
булмаған, хыялланып һөйләшкән. Мәҫәлән, кистән ямғыр яуғанға, иртән күбәләр
кибеп өлгөрмәгән икән, ти, Яңыбай бабай: "Хәже сәйнүктән һыу һибеп сыҡҡан"-, тип
үпкәләшкән.

Әбделғәлим исемле бабайҙы бер ҡыҙ, ҡунаҡҡа саҡырғанда, Һуң быуай, тип ҡушаматы
менән өндәшә (сөнки исеме шулай тип уйлаған була).

Кешеләр ҡушаматынан уңайһыҙлана, шуның өсөн һанап ҡына үтәйек: Ҡапшал, Кәүшик,
Сүтәй, Картошка, Селбәрә, Печенйә, Палтара, Бесәй, Сысҡан, Кәзә, Кеш-кеш, Шәңкә,
Соҡой. Ҡайһы бер кешеләрҙе, ғаиләһендә бәләкәй саҡта нисек йөрөткәндәр,
ауылдаштар ҙа шулай йөрөтә: Әстә, Томан...

Башҡорт Илсекәйе // Башҡорт энциклопедияһы — Өфө: «Башҡорт энциклопедияһы»
ғилми-нәшриәт комплексы, 2013. — ISBN 978-5-88185-143-9.



https://ba.wikipedia.org/wiki/%D0%A2%D0%B0%D0%B1%D1%8B%D0%BD

Табын (башҡ. Табын; ~ төрк. табын «Аллаға табын, доға ҡыл») — төньяҡ-көнсығыш
башҡорттарының Бәҙрәк, бишул, ҡыуаҡан, ҡумрыҡ, һырҙы, табын ҡәбиләләре
берләшмәһе.

Ҡайһы бер тикшеренеүселәр фекеренсә, «табыныу» — кем йәки нимәнелер кеше аңынан
һәм тәбиғәт көсөнән өҫтөн күреп, уға баш эйеү, бойһоноу, һыйыныу мәғәнәһенә тап
килә. Икенселәре иһә төрки-монгол телдәрендәге «табун» (табу́н — йылҡы өйөрө)
менән бәйләйҙәр. Тағы ла бер ҡараш буйынса, ырыу исеме монгол телендәге
«табун» — 5 һанының атамаһына тап килә. Тарихтан билдәле булыуынса, күп кенә
этнонимдарҙың килеп сығышы нәҡ һандар менән бәйле. Табын этнонимы ҡаҙаҡтарҙа ла
осрай. Шулай уҡ ҡаратаулы-әйле башҡорт ырыуының икенсе атамаһы табынмаҙар булыуы
ла билдәле.

Табын ырыуы тамғаһы дулаттарҙың О тамғаһына һис кенә лә оҡшамаған, ә
йылайырҙарҙың ырыу тамғаһы булған Ш —(тараҡ)ҡа тартым, тик баштүбән булыуы менән
айырыла. Ә Майҡы бей — йылайыр. Ләкин был хаталы ҡараш, сөнки этник яҡтан
табындар Алтай һәм Көньяҡ Себер яҡтарындағы төрки-монгол ҡәбиләләренә ҡарай. ХII
быуатта ғәрәп сәйәхәтсеһе Иҙриси картаһында Волга буйы Болғары (Волжская
Булгария) көнсығыштараҡ Табун иле төшөрөлгән. Майҡы бей Сыңғыҙхан хан менән
берләшеүгә бара һәм уның ғәскәренең хәрби етәксеһе итеп тәғәйенләнә. Зәки Вәлиди
Таған был ваҡиғаның 1207 йылда булыуын да теүәл атай. Риүәйәт буйынса, Майҡы бей
арбаға 9 бейҙе егеп, Сыңғыҙханды ярышлап ултыртып алып, монгол хөкүмәтенә тиклем
алып ҡайтып хөрмәт күрһәтә. Бейҙәрҙең һәр береһенә Сыңғыҙхан 4 нәмә тәғәйенләй:
тамға, ҡош, ағас һәм оран. Табындарҙың ағасы булып ҡарағас, ҡошо — ҡарағош,
ораны — Салауат, тамғаһы — һепертке булып китә. Табын ханлығын Тамерлан
төбө-тамырына тиклем емергәс, ул башҡаса тергеҙелмәй.

Башҡортостан Рәсәйгә ҡушылғас, Нуғай һәм Себер юлдары буйындағы ерҙәр Табын
олоҫоноң аҫаба ерҙәре итеп ҡалдырыла. XVIII быуатта табындар әйле, ҡаңлы, ҡатай,
көҙәй, ҡыпсак, мең, түңгәүер, терһәк, үҫәргән, юрматы ырыуҙары менән күршеләш
була. XVIII—XIX быуаттарҙа табындарҙың ерҙәре Быҙаулыҡ, Верхнеуральск,
Екатеринбург, Ырымбур, Стәрлетамаҡ, Троицк, Өфө һәм Силәбе өйәҙҙәре эсендә
бүлгеләнеп ҡала. Кантондар системаһы идаралығы осоронда табындар 2-се, 3-сө,
4-се Загорный, 5-се, 6-сы, 7-се, 8-се, 9-сы башҡорт кантондарына тарҡатыла.

Хәҙерге көндә табын ырыуҙары Башҡортостандың Архангел, Ғафури, Ҡырмыҫҡалы, Учалы
райондары; Ҡурған өлкәһе Сафакүл районы; Һамар өлкәһе Оло Чернигов районы;
Һарытау өлкәһе Пугачёв районы; Ырымбур өлкәһе Александров, Красногвардейск,
Новосергиев райондары һәм Силәбе өлкәһенең Арғаяш, Красноармейск райондарында
таралып йәшәй.

Табындарҙың тест аша тикшерелгән бер өлөшө— R1a гаплотөркөмөнә , R1a-Z2123
субкладына ҡарай Ҡаҙаҡстанда йәшәүсе күсеуле-табын ырыуы генетик яҡтан башҡорт
табындарына туғандаш булып сыға. Башҡорт табындарының R1a гаплотөркөмөнән, а
ҡаҙаҡ табындарының С3 и J2a1 гаплотөркөмдәренән булыуы— уларҙың урта
быуаттарҙағы уйһын ҡәбиләһенә ҡараған ата-бабаларының этник сығыштары төрлө
булыуын иҫбатлай. Ҡаратабын, ҡараҡалпак ырыуҙары R1a, һарытабын и һарыуйһын
ырыуҙары J2 и С3 төркөмдәренә инә. Ошоға оҡшаш ҡара һәм һары ырыуҙарға бүленеш
уғата боронғо булыуы билдәле.



https://ba.wikipedia.org/wiki/%D0%A1%D0%B0%D0%B9%D1%82

Сайт (sait)(от ингл. website: web — «ау, селтәр» и site — «урын», һүҙмә-һүҙ
«урын, сегмент, селтәр өлөшө») — бер кеше йәки ойошмаға ҡараған Web-биттәр
йыйынтығы; интернет селтәрендәге бит;компьютер селтәрендә бер төрлө адресҡа
(домен исеме йәки IP-адрес) берләшкән айырым кешеләрҙең йәки ойошмаларҙың
электрон документтары (файлдары) йыйымаһы.

Бөтә сайттар йыйылмаһы донъя селтәрен (Www) барлыҡҡа килтерә, селтәр бөтә донъя
мәғләмәт беремәһе сегменттарын, планета масштабындағы, мәғлүмәт базаһына
берләштерә. Клиенттарға сереверҙағы сайтҡа инеү мөмкинлеге өсөн HTTP протоколы
эшләнә.



https://ba.wikipedia.org/wiki/%D0%9C%D1%8B%D1%81%D1%8B%D1%80

Мысыр (шулай уҡ Египет, ғәрәп телендә مصر‎‎ Миср/Miṣr [misˤɾ], мысыр ғәрәп
телендә مصر Маср/Maṣr [ˈmɑsˤɾ], урыҫ телендә Египет), рәсми исеме — Мысыр ғәрәп
республикаһы, — Африканың төньяҡ-көнсығыш өлөшөндә һәм Азиялағы Синай
ярымутрауында урынлашҡан ил, Синай ярымутрауы ярҙамында Африканан
көньяҡ-көнбайыш Азияға оҙон күпер яһап тора. Майҙаны — 1 001 450 кв. км. Мысыр
төньяҡтан Урта диңгеҙ, төньяҡ-көнсығыштан Газа секторы һәм Израиль менән,
көнсығыштан Ҡыҙыл диңгеҙ, көньяҡтан Судан һәм көнбайыштан Ливия менән сикләнгән.
Баш ҡалаһы — Ҡәһир.

Мысырҙа 80 миллиондан ашыу кеше йәшәй; уларҙың күпселеге Нил буйында, бик аҙ
өлөшө сүллектәрҙә йәшәй.

Мысыр үҙенең боронғо цивилизацияһы һәм донъяляғы иң билдәле һәйкәлдәре, шулар
араһында Гизалағы пирамидалар һәм Ҙур Сфинкс менән танылған. Көньяҡтағы Луксор
ҡалаһын «асыҡ һауалағы иң оло музей» тип атайҙар — бында Карнак һарайы, Батшалар
үҙәне һымаҡ бик күп боронғо архитектура һәйкәлдәре урынлашҡан.

Беҙҙең эраға тиклемге 3150 йылда Минес батша бер-береһенә ҡаршы тороусы ике
батшалыҡты — Түбәнге һәм Үрге Мысырҙы — берләштереп, Мысыр батшалығына нигеҙ
һала һәм Мысыр менән өс мең йыллыҡ дауамында хакимлыҡ итеүсе династияға
башланғыс бирә. Түбәнге Мысырҙағы Мемфис ҡалаһы батшалыҡтың баш ҡалаһы була.
Беҙҙең эраға тиклемге 3000—2700 йылдарҙағы беренсе ике династия хакимлығы осоро
Тәүге батшалыҡ исемен йөрөтә. Ошо оҙайлы ваҡытта Мысыр мәҙәниәте үҫешеп, дине,
сәнғәте, теле һәм ғөрөф-ғәҙәте формалаша.

Боронғо батшалыҡ осоро беҙҙең эраға тиклемге 2700—2200 йылдарҙы үҙ эсенә ала.
Был осор үҙенең Гиза пирамидалары тип аталған бөйөк пирамидалары менән билдәле.

Беренсе үҙгәреш дәүере 150 йыл дауамында бара, был ваҡытта Боронғо Мысыр сәйәси
тотороҡһоҙлоҡ хәлендә була. Әммә беҙҙең эраға тиклемге 2040 йылдан башланған
Урта батшалыҡ осоронда идаралыҡ нығынып, Боронғо Мысыр ҡайтанан үҫеш юлына баҫа.
Илгә беренсе сит ил династияһы — гискос исемле семит ҡәбиләһе килеүе Икенсе
үҙгәреш дәүеренә башланғыс булып тора. Гискос баҫҡынсылары беҙҙең эраға тиклемге
1650 йылдар тирәһендә Түбәнге Мысырҙың күпселек өлөшөн хакимлыҡ аҫтында тота һәм
Аварис исемле яңы баш ҡалаға нигеҙ һала. Яхмос I етәкселек иткән Үрге Мысыр
ғәскәре уларҙы илдән ҡыҫырыҡлап сығара. Яхмос I ун һигеҙенсе династияға
башланғыс бирә һәм баш ҡаланы Мемфистан Үрге Мысырҙағы Фива ҡалаһына күсерә.

Беҙҙең эраға тиклемге 1550—1070 йылдарҙа Яңы батшалыҡ дәүере дауам итә. Был
дәүерҙә Мысырҙың ҡеүәте үҫә, биләмәләре баҫып алыу сәйәсәте арҡаһында киңәйә.
Яңы батшалыҡ ваҡытында хаким иткән фирғәүендәрҙең исеме тарихҡа айырыуса
билдәле. Ошо осорҙа иң уңышлы фирғәүен-ҡатын — Хатшепсут Мысыр тәхетендә ултыра.
Аменхотеп IV үҙенең хакимлығы осоронда Мысырҙа берҙәм дин урынлаштырыуға аҙым
яһай — Атон динен Мысырҙың төп дине тип иғлан итә. Әммә был реформа ҡапма-ҡаршы
фекерҙәр тыуҙырып, Мысыр дәүләтенең ҡеүәте кәмеүенә килтерә. Рамсес II-нең 66
йылға һуҙылған хакимлығы ваҡыты — Мысырҙың сәйәси һәм иҡтисади үҫеше ваҡыты
булараҡ билдәле.

Әммә был дәүерҙең аҙаҡҡы йылдарында Мысыр дәүләтенең ҡеүәте кәмей бара. Илгә
ливийлылар, ассирийлылар баҫып инә башлай.

Фирғәүендәр дәүерендә утыҙынсы династия — Мысырҙың иң һуңғы хаким иткән үҙ
династияһы була. Беҙҙең эраға тиклемге 343 йылда, һуңғы урындағы фирғәүен
Нектанеб II яуҙа еңелгәндән һуң, илде фарсылар баҫып ала. Әммә б.э.т. 332 йылда
Мысырҙы Искәндәр Зөлҡәрнәй яулай һәм Македонияның биләмәләренә ҡуша, Искәндәриә
ҡалаһын нигеҙләп, Мысырҙың баш ҡалаһын шунда күсерә. Искәндәрҙең ғәскәр башлығы
Птолемей I Сотер яңы Птолемей династияһын нигеҙләй, Мысырҙа эллинистик дәүер
башлана.

Птолемей династияһынан һуңғы фирғәүен Клеопатра VII, Римдың хакимы Юлий Цезарҙы,
уның үлеменән һуң Марк Антонийҙы арбап, үҙенең тәхеттәге урынын нығытыуға ирешә.
Әммә, Марк Антоний менән берлектә Октавиан Авгусҡа ҡаршы яуҙа еңелгәс, үҙен-үҙе
йыландан саҡтырып үлтерә. Бынан һуң Мысыр дүрт быуат дауамына Рим ҡулына күсә.

Беҙҙең эраның беренсе быуатында апостол Марк тарафынан Мысырҙа христиан дине
тарала. Диоклетиан һәм Галерий хакимлығы ваҡытында христиандарҙы эҙәрлекләү
көсәйә, был монахтар хәрәкәте үҫешенә килтерә. Артабан Мысырҙа рәсми христиан
диненән айырылып, урындағы дини йүнәлеш — копт христиан дине барлыҡҡа килә, 451
йылда Мысыр копт сиркәүе ойошторола. Рим империяһы тарҡалғандан һуң, Мысыр
Византия составына керә, Мысырҙа Византия дәүере башлана.

616 йылда Мысырға фарсылар баҫып ингәндән һуң, Византия ғәскәре илде кире үҙенә
ҡайтарыуға ирешә. Әммә был ваҡытта ҡеүәтле мосолман иле — Ғәрәп хәлифәте баҫып
алыу сәйәсәтен алып бара. 639 йылда улар Мысырҙы баҫып алып, үҙ биләмәләренә
ҡуша. Илдә исламдың сөнни йүнәлеше тарала башлай, Византия тарафынан
ҡыҫырыҡланған мысырлылар быға артыҡ ҡаршылашмай. Киләһе алты быуат дауамында
Мысыр Ғәрәп хәлифәтенә буйһона. 972 йылда Ҡәһир ҡалаһы төҙөлөп, был ваҡытта
Мысырҙы үҙ хакимлығы аҫтында тотҡан Фатимиҙар хәлифәтенең баш ҡалаһына әйләнә.
1171 йылда Сәләхетдин Фатимиҙарҙы ҡолатып, хакимлыҡты үҙ ҡулына ала, Әйүбиҙәр
династияһын нигеҙләй. Был династия Мысыр менән 1520 йылға тиклем етәкселек итә,
әммә 1520 йылда төрөк, черкес ҡолдарынан торған хәрби каста — мәмлүктәр —
хәлифте тәхеттән ҡолатып, власты үҙ ҡулына ала, Мәмлүк солтанаты барлыҡҡа килә.
1260 йылда Байбарс етәкселеге аҫтында мәмлүктәр монгол ғәскәренә ҡаршы тороп,
ғәскәрҙең илде баҫып алыуына юл ҡуймауға ирешә.

1517 йылда ғосман төрөктәре мәмлүк ғәскәрен ҡыйратҡандан һуң, Мысырҙы Ғосман
империяһы ғәскәре баҫып ала. Мысыр Ғосман империяһының өлөшөнә әйләнә, ил менән
ғосман солтаны тарафынан тәғәйенләнгән паша идаралыҡ итә. Әммә 17-се быуат
аҙағына мәмлүк бейҙәре, рәсми рәүештә Ғосман империяһына буйһонһа ла, ғәмәлдә ил
менән етәкселекте үҙ ҡулына алыуға ирешә.

1798 йылда Наполеон Бонапарт етәкселегендә француз ғәскәре Мысырҙы баҫып ала.
Был кампанияның маҡсаты — Һиндостан өсөн Бөйөк Британия менән көрәш ваҡытында
уңайлы плацдарм булдырыу була. Әммә төрөк, мәмлүк, британ көстәре 1801 йылда
француздарҙы илдән ҡыуа. Бынан һуң илдә дүрт йыл дауамына анархия урынлаша,
төрөктәр, мәмлүктәр һәм албандар хакимлыҡ өсөн көрәшә. Был тәртипһеҙлек
ваҡытында ғосман солтаны тарафынан француздарға ҡаршы ебәрелгән албан полкы
командиры Мөхәммәт Али төп фигура булараҡ ҡалҡып сыға, 1805 йылда Стамбул
солтаны уны үҙенең Мысырҙағы пашаһы итеп тәғәйенләй. Ысынбарлыҡта иһә Мөхәммәт
Али — амбициялы һәм булдыҡлы юлбашсы — етәкселекте тулыһынса үҙ ҡулына ала,
Мысыр менән етәкселек иткән яңы династияға башланғыс бирә. Был династия башта
үҙаллы, һуңынан Британияның баҫымы аҫтында 1952 йылғы революцияға тиклем Мысыр
менән хакимлыҡ итә.

Мөхәммәт Али мәмлүктәрҙең ерен миллиләштереп, Мысырҙа етештерелгән тауарҙарҙың
күпселегенә дәүләт монополияһын урынлаштыра. Ошо ваҡытта ул мамыҡ үҫтереү
күләмен ҡырҡа арттыра, — АҠШ-та барған Граждандар һуғышы арҡаһында мамыҡтың хаҡы
бик юғары була, — был Мысыр иҡтисадының үҫешенә булышлыҡ итә.

Бынан тыш, Мөхәммәт Али баҫып алыу сәйәсәтен башлай. 1820 йылда ул Суданға баҫып
инә, 1833 йылда Сүриәне яулай, шулай уҡ Ғәрәп ярымутрауын һәм Анатолияны үҙ
биләмәләренә ҡуша. 1833 йылда Мөхәмәд Әли Паша, Мысыр батшаһы Истанбулы баҫты.
Николай I ярҙамы менән төрөк султаны һуғышта еңде.

Әммә 1841 йылда Европа илдәре һәм Ғосман империяһы, уның үҫә барған ҡеүәтенән
ҡурҡып, ғәскәрен баҫтырыр өсөн берләшә, һөҙөмтәлә Мөхәммәт Али яулап алынған
илдәрҙең күпселек өлөшөнән ғәскәрен сығарырға мәжбүр була, әммә Суданды үҙ
хакимлығы аҫтында ҡалдыра.

1848 йылдың сентябрендә Мөхәммәт Али үҙенең вариҫы итеп улы Ибраһимды ҡалдыра,
Ибраһим 1848 йылдың ноябрендә үлгәс, вариҫы булып ейәне Аббас I ҡала, унан һуң —
1854 йылда Мөхәммәт Алиҙың дүртенсе улы Саид, унан һуң — 1863 йылда Ибраһимдың
улы Исмаил тәхеткә ултыра. Саид һәм Исмаил Мысырҙа әүҙем төҙөлөштәр алып бара.
1858—1869 йылдарҙа Франция менән берлектә Суэц каналы төҙөлә. Был һәм башка
төҙөлөштәр арҡаһында Мысыр Европа банктары алдында оло бурыстарға бата. Был
бурыстар Исмаилды 1875 йылда каналдың Мысыр эйә булған өлөшөн Бөйөк Британия
хөкүмәтенә һатырға мәжбүр итә. Бынан тыш, Бөйөк Британия һәм Франция хөкүмәте
Мысырҙың финанс һорауҙарын тулыһынса үҙ контроле аҫтына ала.

Европаның ил хакимиәтен баҫып алыуы менән ризаһыҙлыҡ арҡаһында, 1879 йылда
милли-азатлыҡ хәрәкәте башлана. Был хәрәкәт 1881 йылда ихтилалға әүерелә,
һөҙөмтәлә хөкүмәт таратылып, яңы милли хөкүмәт йыйыла, был хөкүмәттә ихтилалдың
етәксеһе Араби-паша хәрби министр урынын биләй. Артабан Араби-паша идаралыҡты
тулыһынса үҙ ҡулына ала. Үҙәренең Мысырҙа йоғонтоһон юғалтҡан Бөйөк Британия һәм
Франция 1882 йылдың июлендә Искәндәриәне утҡа тота. Бынан һуң Араби-паша ғәскәр
йыя, әммә Тель Әл-Кәбир ҡалаһы янында британ ғәскәрҙәре уны ҡыйрата. Һөҙөмтәлә,
Исмаилдың улы Тәүфиҡ хөкүмәт башына ултыра, тик ғәмәлдә идаралыҡ тулыһынса
британдар ҡулында була. 1914 йылда иһә Мысыр рәсми рәүештә Бөйөк Британияның
протекторатына әүерелә.

1882 йылдан 1902 йылға тиклем үҙаллылыҡ яулау өсөн милли хәрәкәттәр ойошторола.
Ошо осорҙа беренсе сәйәси фирҡәләр барлыҡҡа килә. Беренсе донъя һуғышынан һуң
Саад Заглюль һәм уның Вафд фирҡәһе, закондар сығарыу ассамблеяһында күпселекте
яулап, милли хәрәкәтте етәкләй. 1919 йылдың 8 мартында британдар Саадты һәм уның
иптәштәрен Мальтаға һөргәс, илдә беренсе революция башлана. Мысырлыларҙың даими
күтәрелештәре арҡаһында 1922 йылдың 22 февралендә Бөйөк Британия Мысырҙың
үҙаллылығын иғлан итергә мәжбүр була.

1923 йылда Мысырҙың яңы хакимиәте парламентар системаға нигеҙләнгән яңы
конституция төҙөп, ғәмәлгә керетә. 1924 йылда Саад Заглюль Мысырҙың
премьер-министры итеп һайлана. 1936 йылда Британия һәм Мысыр араһында килешеү
төҙөлә.

Әммә хакимиәт Британияның туҡтауһыҙ ҡыҫылышы арҡаһында тотороҡһоҙ хәлдә була.
Был 1952 йылда революция башланып, монархияның ҡолауына һәм парламент
тарҡалыуына килтерә. Хәрби офицерҙарҙан торған «Азат офицерҙар» төркөмө Мысыр
короле Фарукты улы Фуад файҙаһына тәхеттән бар тартырға мәжбүр итә.

1953 йылдың 18 июнендә Мысыр республикаһы иғлан ителә, генерал Мөхәммәт Нәғиб
республиканың беренсе президенты вазифаһын биләй. 1954 йылда Ғәмәл Әбдел Насер —
1952 йылғы хәрәкәтте башлаусы офицер — уны вазифаһын ҡалдырырға мәжбүр итә һәм
һуңынан уны өй арестына ала. 1956 йылдың июнендә Насер президент вазифаһына
һайлана.

1956 йылда Әбдел Насер Суэц каналын миллиләштерә, каналдан килгән килемде ул
Асуан ҡалаһы янында Нилды быуыу өсөн тотонорға була. Был Бөйөк Британия, Франция
һәм Израиль ғәскәренең Мысырға баҫып инеп, Суэц көрсөгө башланыуына килтерә.
Һөҙөмтәлә, Суэц каналын күҙәтеү аҫтында тотоу өсөн, бында БМО көстәре керетелә.

1967 йылғы Алты көнлөк һуғыш ваҡытында Израиль Синай ярымутрауын баҫып ала.
Бынан һуң өс йыл үткәс, Насер үлеп китә һәм президент вазифаһы Әнүәр Сәдатҡа
ҡала. Сәдат Әбдел Насер сәйәсәтен ҡырҡа үҙгәртә һәм Һалҡын һуғыш ваҡытында
Советтар Союзы ярҙамынан баш тартып, Ҡушма Штаттар менән яҡынлаша башлай. 1972
йылда ул Совет хәрби кәңәшселәрен илдән ҡыуа. 1974 йылда Сәдат сит ил һәм Мысыр
шәхси инвесторҙарын йәлеп итер өсөн Инфитах («асыҡ ишек») исемле иҡтисади
реформалар башлай.

1973 йылда Мысыр Сүриә менән берлектә Израилдең Синай ярымутрауын һәм Голан
бейеклеген баҫып алған көстәренә көтөлмәгәндә һөжүм итеп, Октябрь һуғышын
башлай. Сәдат Синай ярымутрауының ҡайһы бер өлөшөн хәрби көс менән, ҡалған
өлөшөн дипломатик килешеү ярҙамында кире ҡайтарырға өмөтләнә. Был конфликтҡа
бер-береһенә ҡаршы торған ике донъя титаны — АҠШ менән Советтар Союзы ҡыҫыла.
БМО-ның утты туҡтатыу тураһында икенсе резолюцияһынан һуң хәрби хәрәкәттәр
тамамлана.

1977 йылда Сәдат Израилгә тарихи визит яһай. Һөҙөмтәлә, 1979 йылда тыныслыҡ
килешеүе төҙөлә, был килешеү буйынса Израиль Синай ярымутрауындағы ғәскәрен
тулыһынса сығарырға ризалыҡ белдерә. Сәдаттың Иерусалимға визиты Мысырҙың бүтән
ғәрәп илдәре менән мөнәсәбәтен боҙа, Мысыр Ғәрәп берлегенән сығарыла.

1981 йылда Сәдат Ҡәһир ҡалаһында үлтерелә. Президент урыны Хөсни Мөбәрәккә ҡала.

2011 йылдың 25 ғинуарынан 30 йыл дауамында президент вазифаһын биләгән Хөсни
Мөбәрәк һәм уның режимына ҡаршы Мысыр ҡалаларының урамдарында демонстрациялар
башлана. Урамға сығыусылар, президенттың отставкаһынан тыш, эшһеҙлек мәсьәләһен
хәл итеүҙе, минималь эш хаҡы күләмен күтәреүҙе талап итә һәм аҙыҡ-түлеккә хаҡтар
күтәрелеүгә, түбән тормош кимәленә ҡаршы сығыш яһай. Һөҙөмтәлә, 2011 йылдың 11
февралендә Хөсни Мөбәрәк, ил менән идара итеүҙе Юғары хәрби көстәр советына
ҡалдырып, президент вазифаһынан китә.

1953 йылдың 18 июненән Мысыр — республика. Дәүләт башлығы — президент. Президент
алты йылға һайлана. 1980 йылда ҡабул ителгән закон буйынса, президент сикһеҙ
мәртәбә үҙенең урынына ҡабаттан һайлана ала. Мысырҙың хөкүмәт башлығы —
премьер-министр. Юғары закондар сығарыу органы — 454 урындан торған бер палаталы
Милли йыйын. Йыйындың күпселеген Милли-демократик фирҡә тәшкил итә.

Мысырҙа йәшәүсе кешеләр һаны, бындағы тарихи ваҡиғалар, илдең хәрби ҡеүәте,
килешеү оҫталығы, географик урыны буйынса өҫтөнлөгө арҡаһында Мысырҙың Африкала
һәм Яҡын Көнсығышта сәйәси йоғонто бик киң. Ҡәһир ҡалаһының дини һәм рухи
институттары урындағы ижтимағи һәм мәҙәни үҫештең үҙәге булып тора.

Ғәрәп берлегенең үҙәге Ҡәһирҙә урынлашҡан, берлектең генераль секретары
вазифаһын шулай уҡ ғәҙәттә мысырлылар биләй. 1978 йылда Ғәрәп берлеге ҡыҫҡа
ваҡытҡа, Мысырҙың Израиль менән тыныслыҡ килешеүе төҙөүенән һуң, Тунисҡа күсә,
әммә 1989 йылда кире ҡайта.

Мысырҙың башҡа ғәрәп илдәренә йоғонтоһо бик ҙур, һәм ул ғәрәп илдәре араһында
тыуған бәхәстәрҙә, шулай уҡ Израиль менән Фәләстан араһындағы конфликт ваҡытында
килештереүсе ролен башҡарыусы булараҡ тарихҡа билдәле.

Мысыр БМО-ның 1945 йылда нигеҙләнгән көнөнән алып уның ағзаһы булып тора, һәм
хәҙерге көндәрҙә лә был ойошмала төп ролдәрҙең береһен уйнай. 1991 йылдан 1996
йылға тиклем Мысырҙың элекке премьер-министры урынбаҫары Бутрос Бутрос Ғәли
БМО-ның генераль секретары вазифаһын биләй.

Мысыр үҙенең Африкалағы күршеләре — Ливия һәм Судан менән яҡшы мөнәсәбәттәрҙә,
тик Мысыр һәм Судан сигендәге Ҡыҙыл диңгеҙ буйында «Халаиб өсмөйөшө» тип
исемләнгән ҙур булмаған район ике ил араһында бәхәсле район булып тора.

Мысыр — Израиль менән дипломатик мөнәсәбәттәр башлаған беренсе ғәрәп иле.
Израиль менән Мысыр араһында төҙөлгән 1979 йылғы килешеү хәҙерге көндәрҙә лә
көскә эйә. Шулай булыуға ҡарамаҫтан, Мысыр хакимиәте, бигерәк тә Израиль менән
Фәләстан араһындағы конфликттан һуң, был ил менән мөнәсәбәттәргә шик менән
ҡарай.

Мысырҙың майҙаны 1 001 450 квадрат километр тәшкил итә. Әммә илдәге климаттың
ҡоролоғо арҡаһында, кеше башлыса Нил буйында тупланған, икенсе һүҙ менән, бында
йәшәүсе халыҡтың 99 процент тирәһе бөтә территорияның яҡынса 5,5 процентын
ҡуллана.

Мысыр көнбайыштан Ливия, көньяҡтан Судан, төньяҡ-көнсығыштан Газа секторы һәм
Израиль менән сикләнгән. Төньяҡтан ул Урта диңгеҙ, көнсығыштан — Ҡыҙыл диңгеҙ
менән уратып алынған. Мысыр биләгән урыны арҡаһында ҙур сәйәси роль уйнай:
ҡитға-ара ил булараҡ, ул Синай ярымутрауы ярҙамында Африка һәм Азия араһында
күпер булып тора, ә Суэц каналы иһә, Урта диңгеҙ менән Һинд океанын Ҡыҙыл диңгеҙ
аша тоташтырып, караптар йөрөү юлын барлыҡҡа килтерә.

Мысырҙың күпселек өлөшө — сүллек. Сүллектә иҫкән елдәр бейеклеге 30 метрҙан
ашҡан ҡомло убалар — дюналар барлыҡҡа килтерә. Мысыр Сахара сүллегенең һәм Ливия
сүллегенең өлөштәрен үҙ эсенә ала.

Мысырҙың бөтә территорияһы буйлап көньяҡтан төньяҡҡа табан донъялағы иң оҙон
йылға — Нил аға. Мысырҙың Асуандан алып Ҡәһиргә тиклем Нил ярҙары буйлап
һуҙылған районы — Үрге Мысыр исеме аҫтында билдәле. Ҡәһирҙән аҫтараҡ, Нил
киңәйгән урында, Түбәнге Мысыр башлана.

Мысыр 29 губернаторлыҡҡа (провинцияға, мухафазаға) бүленгән, шул иҫәптән дүрт
ҡала-губернаторлыҡ: Искәндәриә, Каир, Порт-Саид һәм Суэц. Туғыҙ губернаторлыҡ
Нил дельтаһында Түбәнге Мысырҙа, һигеҙ губернаторлыҡ Нил үҙәне буйлап Үрге
Мысырҙа, дүрт — Каир — Асуан линияһында һәм биш сик губернаторлыҡтары Синайҙа
һәм Нилдың көнсығыш һәм көнбайышындағы сүллек региондарында урынлашҡан.

Ҡоро ер сиктәре: барыһы: 2689 км илдәр менән сиктәре: Газа Секторы 11 км,
Израиль 255 км, Ливия 1150 км, Судан 1273 км

Бейеклектәр: иң түбән нөктә: Каттара сөңгөлө −133 м иң юғары нөктә: Изге
Екатерина тауы (Синай) 2629 м

Тәбиғәт ресурстары: нефть, тәбиғи газ, тимер рудаһы, фосфаттар, марганец,
известняк, гипс, тальк, асбест, ҡурғаш, цинк

Ер файҙаланыу: һөрөлгән ер: 2 % монокультуралар: 0 % даими көтөүлектәр: 0 %
урмандар: 0 % башҡа: 98 % (1993, баһалау)

2008 йылда Хелуан һәм 6 октябрь мухафазалары төҙөлгән. 2009 йыл декабрь айында
Луксор мухафазаһы төҙөлгән.

Илдә йәшәүселәрҙең 91 проценты — мысырлылар. Бынан тыш, илдә абазиндар,
төрөктәр, гректар, нубийлылар, көнсығыш сүллектәрҙә һәм Синай ярымутрауында
бәҙүәндәр, Сива оазисында берберҙар йәшәй.

Илдә йәшәүселәрҙең 90 проценты сөнни йүнәлештәге ислам динен тота. Исламдан һуң
иң таралған дин — копт йүнәлешендәге христиан дине.

Мысыр — Төньяҡ Африкала иң иҡтисади үҫешкән ил. Мысырҙың төп экспорт тауары —
нефть. Нефть ятҡылыҡтары башлыса Синай ярымутрауы һәм Суэц каналы райондарында
урынлашҡан. Нефттән тыш, Мысыр тәбиғи газға бай.

Мысырҙа йәшәүселәрҙең күп өлөшө ауыл хужалығы менән шөғөлләнә. Бында башлыса
дөгө, мамыҡ, бойҙай һәм йәшелсә-емештәр үҫтерәләр. Илдең климаты йыл әйләнәһенә
уңыш йыйырға мөмкинлек бирә.

Мысырҙың төп энергия сығанағы — илдә сығарылған нефть. Бынан тыш, СССР ярҙамы
менән төҙөлгән Асуан быуаһы янында урынлашҡан ике ГЭС мөһим энергия сығанағы
булып тора.

Мысырҙа ике идара итеүсе ойошма бар — Мысыр электрик холдинг компанияһы
(Egyptian Electricity Holding Company) һәм Электричество һәм энергетика
министрлығы.

Туризим илдең төп килем алыу тармағы иҫәпләнә. Шуға ла уны үҫтереүгә ҙур иғтибар
бүленә. Диңгеҙ ярҙарында урынлашҡан Шарм-әл-Шәйх, Хургада һәм башҡа ҡалаларҙа
курорт комплекстары төҙөлә һәм модернизациялана. Мысырҙа төрлө дәүерҙең —
Боронғо Мысыр, копт заманы (христианлыҡ), Урта быуаттарҙағы ғәрәп
цивилизациялары — һәйкәлдәре һаҡлана.

Шарм-эш-Шейх (ғәр. شرم الشيخ‎, шулай уҡ Шарм-эль-Шейх, Шарм-аль-Шейх һәм
Шарм-аш-Шейх, рәсми — Шарм-эш-Шейх) — Мысырҙың Ҡыҙыл диңгеҙ ярында курорты.
Көньяк Синай мухафаза составында.



https://ba.wikipedia.org/wiki/%D0%9B%D0%BE%D0%BD%D0%B4%D0%BE%D0%BD

Лондон (инг. London) — Англияның һәм Бөйөк Британияның башҡалаһы һәм иң эре
ҡалаһы. Темза йылғаһы ярында, римляндар менән яҡынса 43 йылда Лондиниум тип
нигеҙләнғән, ике быуат ваҡытында ул эре тораҡ пункты. Лондондын боронғо ядроһы
Лондон Сити 2,9 км² майҙанында урынлашҡан һәм 2011 йылда унда 7,375 кеше
йәшәғән. 19 быуаттан башлап Лондон термины - боронғо ядро уратып алған
метрополиялар исеме. Был конурбацияның ҙур өлөшө Ҙур Лондон (майҙаны - 1572
км²), [note 1] Англияның регионы; Лондон мэры һәм Лондон Ассамблеяһы менән идара
ителә. [note 2] Конурбацияға тағы ла ике округтар инә: Лондон Сити һәм Бөйөк
Лондон, ләкин тарихтан улар Сити, Мидлсекс, Эссекс, Суррей, Кент һәм Хардфордшир
графлыҡтар араһында бүленде.

Лондон алдынғы глобаль ҡалаһы. Сәнғәт, коммерция,мәғариф, күңел асыу, мода,
финанс, һаулыҡ һаҡлау, матбуғат, махсус хеҙмәтләштереү, фән тикшеренеүҙәр,
туризм, транспорт яҡтан көслө һәм был яҡшы яҡтар уны бик данлыҡлы ҡала тип
эшләйҙәр. Донъяның беренсе финанс үҙәге, Эске тулайы продукт буйынса башҡалалар
араһында иҫәпләү ысулы буйынса 5-се ләкин 6-сы урында тора.[note 3] Лондон донъя
мәҙәниәт үҙәге. Донъяла иң күп туристар йыйған ҡала һәм донъяла иң ҙур аэропорт
системаһы эргәһендә ҡала. Инвестициялар бирелғән буйынса донъяла иң алдынғы
урын, донъяның топ-10 ритейлдары һәм шәхси бизнесмендар бында. Лондонда 43
университет бар. Программалар төҙөү сәнәғәтенең донъя лидеры. 2012 йылда
Лондонда өсөнсө тапҡыр Йәйге Олимпия уйындары үткәрелде.

Лондонда куп спектрлы милләттәр йәшәғән ҡалаһы. Ҙур Лондонда 300 телдәрҙә
һөйләшәләр. Милли статистика офисы мәғлүмәте буйынса 2014 йылда Лондондын халҡы-
8,538,689, Европа Берләшмәһенең халыҡ һаны буйынса иң эре муниципалитет, һәм
Бөйөк Британияның 12.5 % халҡы. Лондон ҡалаһы халыҡ һаны буйынса Европа
Берлешмәһендә икенсе урында тора, Париждан һуң (конурбация 9,787,426 кеше). Ҙур
Лондон 13,879,757 халҡы менән Европа Берләшмәһендә иң эре конурбация. 1831- 1925
йылдарҙа Лондон халыҡ һаны буйынса донъяла иң эре ҡала булды.

Лондонда дүрт бөтә донъя мираҫы объекттары бар:Тауэр; Королева ботаник
баҡсалары; Вестминистер графлығы: Вестминстер һарайы, Вестминстер аббатлығы һәм
Изге Маргарита сиркәүе индерә; Гринвич (Гринвич Королева Обсерваторияһы беренсе
0° Гринвич меридианы үткән урын). Башҡа иҫтәлекле урындар Букингем Һарайы,
Лондон күҙе, Пикадилли майҙаны, Изге Павел Соборы, Тауэр күпере, Трафальгар
майҙаны, Шард бейек йорты,Британ Музейы, Милли Галлерея, Вест Энд театрҙары,
Тейт Модерн һәм Британ китапханаһы. Лондон метрополитены донъяның беренсе булып
төҙөлдө.

London исеме этимологияһы куп спектрлы, күп вариантлы. Был боронғо исем 2-се
быуатта сығанаҡтарҙа табылды. Ул 121 йылда Лондиниум тип йөрөтөлә, роман-британ
сығышы менән. Был иң беренсе аңлатма Гальфрид Монмутский менән Historia Regum
Britanniae эшендә бирелде. Ошо версия буйынса ҡаланы Люд короле баҫты һәм уға
Kaerlud исемен бирҙе.. 1898 йылдан ҡала исеме *Londinos бер кельт кеше буйынса
бирелде тип аңлатма йөрөй башланы.



https://ba.wikipedia.org/wiki/%D0%98%D0%BD%D0%B4%D0%BE%D0%BD%D0%B5%D0%B7%D0%B8%D1%8F

Индоне́зия (индон. Indonesia), рәсми исеме — Индоне́зия Республикаһы (индон.
Republik Indonesia) — Көньяҡ-көнсығыш Азияла иң ҙур дәүләт, майҙаны буйынса
донъяла 16-сы урында. Зонд архипелагы утрауҙарында урынлашҡан һәм иң ҙур утрау
дәүләте булып һанала. Халыҡ һаны буйынса (230,5 млн кеше) донъяла дүртенсе
урында. Бай тарихлы дәүләт.

Унитар ил, президент республикаһы. 2014 йылдың 20 октябренән Джоко Видодо
президент, вице-президент — Юсуф Калла (уларҙың тандемы 2014 йылдың 9 июлендә
сираттағы президент һайлайҙарында еңеп сыға).

Индонезия Малай архипилагы утрауҙарында һәм Яңы Гвиния утрауының көнбайыш
өлөшөндә урынлашҡан. Тымыҡ һәм Һинд океандары һыуҙары менән йыуыла. Донъяла ҙур
ил-утрауҙарҙан һанала. Ҡоро ерҙәге сиге Малайзия менән Калимантан утрауында,
Папуа — Яңы Гвинея менән — Яңы Гвиния утрауында һәм Көнсығыш Тимор менән Тимор
утрауында.

Ил халҡының 88 проценты мосолмандар, һәм уларҙың һаны буйынса Индонезия донъяла
беренсе урында тора. Шул уҡ ваҡытта ҡайһы бер айырым утрауҙарҙа башҡа дин
вәкилдәре лә бар.

Иҡтисады йылдам үҫкән аграр-индустриаль ил. Эске тулайым продукт 2011 йылда
1,125 триллион АҠШ доллары булып, йән башына уртаса 4700 Америка доллары тирәһе
тәшкил итә. Аҡса берәмеге — индонезия рупийы.

1945 йылдың 17 авгусында илдең бойондороҡһоҙлоғо иғлан ителә. 1942—1945 йылдарҙа
япон оккупацияһы аҫтында, ә уға тиклем Нидерланд колонияһы була: XVII быуаттың
беренсе яртыһында үҙләштерә башлай һәм хәҙерге Индонезияның күп ерҙәрен XX быуат
башына тиклем үҙенең хакимлығы аҫтына берләштерә. Был йәһәттән үҙ берҙәмлеге
өсөн Индонезия ниндәйҙер дәрәжәлә Нидерландтың колониаль сәйәсәтенә бурыслы.



https://ba.wikipedia.org/wiki/%D2%A0%D1%8B%D1%82%D0%B0%D0%B9_%D0%A5%D0%B0%D0%BB%D1%8B%D2%A1_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0%D2%BB%D1%8B

Ҡытай, Ҡытай Халыҡ Республикаһы (ҠХР) (ҡытайса ғәҙәти 中國/中国，ябай 中华人民共和国) —
Көнсығыш Азиялағы социалистик дәүләт. Халыҡ һаны буйынса (1,36 млрд-тан күберәк)
донъяла — беренсе, майҙаны буйынса Рәсәй менән Канаданан ҡала өсөнсө урында
тора. Рәсми тел — ҡытай (путунхуа; Тайванда һәм Макаола — кантон) теле. Ил
халҡының күпселеге — этник ҡытайҙар, үҙатама — хань.

Донъяла юғары бойондороҡһоҙ дәүләт (держава) булып иҫәпләнә, Берләшкән Милләттәр
Ойошмаһы Именлек советының даими ағзаһы. Ер шарында космосты яулау буйынса
алдынғы илдәрҙең береһе, хәрби хеҙмәткәрҙәренең һаны буйынса донъялағы иң ҙур
армияға һәм йәҙрә ҡоралына эйә. 2014 йылдың декабренән Эске тулайым продукт
күләме буйынса донъяла беренсе урынға сыҡты. Ҡытай төрлө халыҡ-ара ойошмаларҙың,
шул иҫәптән БМО, АТЭС, G20, Бөтә донъя сауҙа ойошмаһы, ШОС һәм БРИКС-тың, ағзаһы
булып тора.

Дөйөм таралған фараз буйынса, «Ҡытай» «Ҡатай» һүҙенән алынған тип иҫәпләнә. Уның
сығышы үҙ сиратында кидань (китай) исемле манжур күсмә ҡәбиләләренә барып
тоташа. 907 йылда улар Төньяҡ Ҡытайҙы баҫып ала һәм унда үҙҙәренең Ляо дәүләтен
ойоштора. XII—XIII быуаттарҙа уларҙың урынына башҡа күскенселәр — джурджендәр
һәм монголдар килеп ултырһа ла, тәүге этноним Төньяҡ Ҡытай топонимы булып
нығынып ҡала. Европа сәүҙәгәрҙәре, атап әйткәндә, Марко Поло, был исемдең
«Катай» («Cathay») формаһын урта быуат Көнбайыш Европаһына алып ҡайта, һәм ул
унда быға тиклем ҡулланылған латин теленән алынған «China» һүҙен ҡыҫырыҡлап
сығара. Артабан был яңы исем славян телдәргә күсә һәм уларҙа «Китай» булып
нығына. Көнбайышта «Катай» Ҡытайҙың шиғри исеме булараҡ ара-тирә хәҙер ҙә
ҡулланыла.

Ҡытай тарихы яҙма сығанаҡтарҙың төрлөлөгө менән үҙенсәлекле. Улар археологик
мәғлүмәттәр менән берлектә сәйәси һәм социаль хәл-ваҡиғаларҙы бик боронғо
замандарҙан алып тергеҙеү мөмкинлеген бирә. Изгеләр тип танылған дини-фәлсәфәуи
һәм тарихи йөкмәткеле текстар — бигерәк тә Конфуций тәғлимәттәре яҙылғандары —
үҙ сиратында ҡытай мәҙәниәтенең (цивилизацияһының) һәм ҡытай халҡын донъяға
ҡарашының артабан үҫеүенә йоғонто яһаған.

Сәйәси күҙлектән Ҡытай бер нисә мең йыллыҡтар барышында цикл рәүешендә
ҡабатланған сәйәси берҙәмлек һәм тарҡалыу осорҙары аша үтә. Ул ғына ла түгел,
ҡайһы бер осраҡта өлөшләтә йә тулыһынса сит ил дәүләте составына инә (миҫал өсөн
Юань һәм Цин империялары). Ҡытай биләмәләре ситтән һөжүмдәргә даими дусар булһа
ла, баҫҡынсыларҙың күбеһе иртәме-һуңмы барыбер «ҡытайлашып», ҡытай этносы эсендә
юғала, ә улар дәүләттәрепнең ерҙәре ғәҙәттә Ҡытайға ҡушыла. Бөгөнгө Ҡытай
дәүләте һәм йәмғиәте — быуаттар дауамында тирә яҡтағы күп һанлы Азия
халыҡтарының миллионлаған вәкилдәренең күсенеп йөрөүе һәм хань ассимиляцияһына
бирелеүе, мәҙәни һәм сәйәси үҙ-ара үтеп инеү һәм бер-береһенә йоғонто яһау
һөҙөмтәһе. Бында шулай уҡ традицион ҡытай тарихнамәһенең башҡа халыҡтар
(монголдар, манжурҙар) тарихын һанға һуҡмайынса, уларҙың үҙаллы дәүләттәрен
Ҡытайҙың өлөшө итеп ҡарап, барыһын да Ҡытай хроникаль-династия тарихына
индереүен иҫтә тоторға кәрәк.

Ҡытай Халыҡ Республикаһы — унитар республика, демократик халыҡ диктатураһының
социалистик дәүләте. Илдең төп ҡануны — 1982 йылда ҡабул ителгән конституция.
Дәүләт власының юғары органы — 2979 депутаттан торған бер палаталы Халыҡ
вәкилдәренең бөтөн ҡытай йыйылышы (урыҫса Всекитайское собрание народных
представителей — ВСНП). Ул халыҡ вәкилдәренең төбәк йыйылыштары тарафынан биш
йыллыҡ срокка һайлана. Йыйылыш сессиялары йыл һайын саҡрыла. Сессиялар араһында
Йыйылыш вәкәләтлектәрен уның Даими комитеты атҡара.

Дәүләт башлығы — Ҡытай Халыҡ Республикаһы Рәйесе (Си Дзиньпин (ҡыт. 习近平). Ул ил
етәкселәренең бишенсе быуын вәкиле.

Ҡытай Көнсығыш Азияла урынлашҡан. Көнсығыштан уны Тымыҡ океандың көнбайыш
диңгеҙҙәре йыуа. Төньяҡ-көнсығышта ул Корея Халыҡ-Демократик Республикаһы һәм
Рәсәй менән, төньяҡта — Монголия, төньяҡ-көнбайышта Рәсәй һәм Ҡаҙағстан,
көнбайышта — Ҡырғыҙстан, Тажикстан һәм Афғанстан менән, көньяҡ-көнбайышта —
Пакистан, Һиндостан, Непал һәм Бутан менән, көньяҡта — Мьянма, Лаос һәм Вьетнам
менән сиктәш. Ил биләмәләре майҙаны 9,6 млн км². Был йәһәттән Ҡытай Азияла иң
ҙур дәүләт булһа, Ер шарында, Рәсәй менән Канаданан ҡалып, өсөнсө урында тора.
Ҡытайҙа бер дөйөм сәғәт бүлкәте билдәләнгән — UTC+8.

Ҡытайҙың диңгеҙ буйы ярҙары төньяҡта Төньяҡ Корея менән сиктән башланып,
көньяҡта Вьетнамға тиклем һуҙыла һәм дөйөм оҙонлоғо 14 500 киомет тәшкил итә. Ил
биләмәләрен Көнсығыш Ҡытай диңгеҙе, Корея ҡултығы, Һары диңгеҙ Һәм Көньяҡ Ҡытай
диңгеҙе һыуҙары йыуа. Тайвань утрауы материктан Тайвань боғаҙы менән айырылған.

Төньяҡта Пекиндан башлап көньяҡтағы Шанхайға тиклем йәйелеп ятҡан Бөйөк Ҡытай
тигеҙлеге, Хуанхэ йылғаһы һәм Янцзы дельтаһы диңгеҙ буйҙарында бергә ҡушыла.
Ынйы йылғаһы (һәм уның төп ҡушылдығы Сидзяндең) бассейны Ҡытайҙың көньяҡ
өлөшөндә урынлашҡан һәм Янцзы йылғаһы бассейнынан Нанлинг тауҙары һәм Уйишан тау
һырттары менән айырылған. (һуңғылар ЮНЕСКО-ның Бөтә донъя мираҫының Ҡытай
буйынса исемлегенә индерелгән).

Ҡытайҙың иң төньяҡ провинцияһы Хэйлунцзян Рәсәйҙең Владивосток һәм Хабаровск
ҡалаларыныҡына оҡшаш уртаса климатта булһа, көньяҡтағы Хайнань утрауы — Тропик
климат зонаһында ята. Был ике төбәктең һауа температураһы араһындағы айырма
ҡыштары бик ҙур булһа ла, йәйен аҙая төшә. Мәҫәлән, Хэйлунцзяндың төньяғында
ҡышҡы һыуыҡ −38 °C етеүе мөмкин. Ғинуарҙың уртаса температураһы −16 °C тирәһе
булһа, июлдеке +20 °C. Гуандун провинцияһының көньяғында уртаса температура
ғинуарҙа 10 °C, июлдә 28 °C.

Яуым-төшөм миҡдарындағы айырма температураға ҡарағанда ла күберәк: Циньлин
тауҙарының көньяҡ биттәрендә яуған ямғырҙарҙың күбе йәйге муссонға тура килә.
Төньяҡҡа һәм көнбайышҡа табан яуым-төшөм аҙая. Илдең төньяҡ-көнбайыш райондары —
иң ҡоро һанала, нәҡ бында урынлашҡан Такла-Макан, Гоби һәм Ордос) сүллектәрендә
ямғыр бөтөнләй юҡ дәрәжәлә.

Ҡытайҙың көньяҡ һәм көнсығыш төбәктәре йылыына биш тапҡыр тиерлек емергес диңгеҙ
ҡойоно (тайфундан), шулай уҡ һыу баҫыуҙан, муссондан, цунами һәм ҡоролоҡтан ҡаза
күрә. Илдең төньяҡ райондарына һәр яҙ һары туҙан дауылдары ябырыла — улар төньяҡ
сүлдәрҙә барлыҡҡа килеп, елдәр менән Корея һәм Япония тарафтарына йүнәлә.

Ҡытай 22 провинцияға бүленгән, Тайвань 23-сө итеп иҫәптә йөрөтөлә. Шулай уҡ аҙ
һанлы милләттәр йәшәгән биш автономиялы район һәм үҙәк бойһоноуындағы һәм үҙ
биләмәләренә эйә дүрт ҡала бар.

Ҡытайҙа үҙ мәҙәниәте, йолаһы, кейемдәре, күп осраҡта айырым теле булған бер нисә
тиҫтә милләт халҡы йәшәй, шуларҙың 56-һы рәсми танылыу алған. Шулай ҙа уларҙың
барыһы бергә илдә йәшәүселәрҙең ни бары 7 процентҡа яҡынын ғына тәшкил итә. Төп
халыҡ — үҙҙәрен хань тип атаусы ҡытайҙар. 2000 йылдың ноябрендә үткәрелгән иҫәп
алыу буйынса улар абсолют күпселек йәғни 1 137 386 112 кеше. 2010 йылғы VI иҫәп
алыу буйынса, континентта йәшәүселәрҙең һаны 1 млрд 339 млн 724 мең 852 кеше.
Был шарттарҙа Ҡытай Коммунистар партияһы ғаиләне планлаштырыу буйынса ҡатғи
сәйәсәт алып бара. Был бигерәк тә эшсе ҡулдар талап ителгән ауыл ерендә ҙур
ризаһыҙлыҡ тыуҙыра.

Ирҙәрҙең ҡатын-ҡыҙҙар менән нисбәте — 106,74:100 (сағыштырыу өсөн донъя буйынса
101,44:100). Дөйөм алғанда, ҡатын-ҡыҙҙарҙың уртаса ғүмер оҙонлоғо ирҙәргә
ҡарағанда күберәк, бөтә илдә ул 71 йәшкә тиң.

Һуңғы йылдарҙағы мәғлүмәттәр раҫлауынса, Ҡытай Халыҡ Республикаһы
Башҡортостандың сауҙа партнерҙары араһында бишенсе урынды алып тора. Мәҫәлән,
2014 йылда республиканың Ҡытай менән тышҡы сауҙа әйләнеше 685,1 миллион доллар
тәшкил иткән, ошо сумманың 79 проценты (541,5 миллион доллар) экспорт
тауарҙарына тура килә. Башҡортостандан Ҡытайға турбореактив двигателдәр, нефть
һәм нефть продукцияһы, химия сәнәғәте продукцияһы, вертолеттар, көкөрт, бал һәм
башҡа тауарҙар оҙатыла. Ә Ҡытайҙан насостар, электр ҡорамалдары, пластмасса
әйберҙәр, торбалар, консерваланған йәшелсә һәм еләк-емеш, аяҡ кейемдәре һәм
башҡа продукция килтерелә. Башҡортостан Хөкүмәте менән Хэйлунцзян, Ляонин һәм
Цзянси провинциялары хөкүмәттәре араһында хеҙмәттәшлек тураһында бер нисә
килешеү төҙөлгән.

2015 йылдың 28 ноябрендә Өфө ҡалаһы һәм Хэйлунцзян провинцияһының ҙурлығы һәм
бар яҡтан әһәмиәт-мөһимлеге менән икенсе ҡалаһы булған Цицикар араһында туғанлыҡ
бәйләнештәре урынлаштырылды.



https://ba.wikipedia.org/wiki/%D0%9A%D3%A9%D0%BD%D1%8C%D1%8F%D2%A1_%D0%90%D0%BC%D0%B5%D1%80%D0%B8%D0%BA%D0%B0

Көньяҡ Америка исп. América del Sur, Sudamérica, Suramérica, порт. América do
Sul, ингл. South America, нидерл. Zuid-Amerika, франц. Amérique du Sud, гуар.
Ñembyamérika, кечуа Urin Awya Yala, Urin Amerika) — башлыса Көньяҡ ярымшарҙа,
өлөшләтә Төньяҡ ярымшарҙа урынлашҡан Америкалағы материк. Көнбайыштан Тымыҡ,
көнсығыштан Атлантик океан менән йыуыла. Төньяҡтан Төньяҡ Америка менән сиктәш.
Ике Америка араһындағы сик Панама муйыны һәм Кариб диңгеҙе аша үтә.

Көньяҡ Америка составына континенттағы илдәрҙең утрауҙары керә. Кариб диңгеҙе
илдәре Төньяҡ Америкаға ҡарай. Кариб диңгеҙе менән сиктәш Көньяҡ Америка
илдәре — Колумбия, Венесуэла, Гайана, Суринам һәм Француз Гвианаһын керетеп —
Кариб Көньяҡ Америкаһы тип атала.

«Америка» атамаһын был континент исемендә беренсе тапкыр Мартин Вальдземюллер
ҡуллана: ул Христофор Колумб асҡан ерҙәр бөтөнләй Һиндостан түгел, әлегә
европалыларғы билделе булмаған Яңы Донъя тип Америго Веспуччиның
латинлаштырылған исемен картаға теркәп ҡуя. Континент майҙаны — 17,8 млн км²
(континенттар араһында 4-се урын), халкы — 387 489 196 (2011 й.) кеше
(континенттар араһында 4-се урын).

Ҡитғаның көнсығышында тигеҙлектәр хакимлек ите. Анд тауҙары көнбайышында
һуҙылған. Көньяҡ Америка планетаның иң дымлы континенты. Күп өлөшө субэваториаль
һәм тропик бүлкәттә урынлашҡан. Климаты йылы, тик көньяҡ сигендә генә ҡышын
0°С-ҡа тиклем һәм бер аҙ түбәнерәк төшөүө мөмкин. Бейе таула Анд тауҙарында
климат ҡырыҫ, көньяҡта тау түбәләре ҡар менән ҡапланған. Материкта йылғалар күп.
Планеталағы иң мул һыулы йылға Амазонка ошо материкта урынлашҡан.



https://ba.wikipedia.org/wiki/%D0%93%D3%99%D1%80%D3%99%D0%B5%D0%B2_%D0%A0%D0%B0%D0%B4%D0%B8%D0%BA_%D0%90%D1%80%D1%8B%D2%AB%D0%BB%D0%B0%D0%BD_%D1%83%D0%BB%D1%8B

Радик Арыҫлан улы Гәрәев (23 март 1956— 29 октябрь 1996) — башҡорт опера һәм
эстрада йырсыһы (баритон), музыка-йәмәғәт эшмәкәре. РСФСР-ҙың (1989) һәм Башҡорт
АССР-ының (1983) халыҡ артисы.

Радик Арыҫлан улы Гәрәев 1956 йылдың 23 мартында Башҡорт АССР-ының Яңауыл районы
Яңауыл ҡасабаһында тыуған.

Буласаҡ йырсының музыкаль һәләттәре уның бала сағында уҡ асыҡлана. Йортта һәр
ваҡыт музыка яңғырай: ата-әсәһе, ағай-апайҙары башҡорт, татар һәм урыҫ
телдәрендә популяр совет эстрада йырҙарын да, халыҡ йырҙарын да башҡара. Радик
һәр бер көйҙө тиҙ арала эләктереп ала, телдән-телгә еңел күсә, хатта милли
башҡарыу оҫталығы — ике тауышта тамаҡ менән йырлау оҫталығын да үҙләштерә
(әйткәндәй, Салауат Юлаев һүҙҙәренә Ишмулла Дилмөхәмәтов импровизацияһындағы
«Уралым»ды башҡарғанда ул ошо алымды ҡуллана).

Ун биш йәшендә музыка училищеһына, артабан Өфө сәнғәт институтына уҡырға инә һәм
уны 1983 йылда тамамлай. Гәрәевтың матур тауышы, сәхнә өсөн яратылған
төҫ-ҡиәфәте, эшһөйәрлеге иғтибарһыҙ ҡалмай. Икенсе курс студенты сағында уҡ уны
Башҡорт дәүләт опера һәм балет театрына эшкә саҡыралар, һәм ул ғүмеренең аҙағына
тиклем ошонда эшләй.

Уның опера репертуарында Онегин (П. И. Чайковский — «Евгений Онегин»), Жермон
(Джузеппе Верди — «Травиата»), Фигаро (Джоаккино Антонио Россини — «Севильский
цирюльник»), Аҡсәсән (Заһир Исмәғилев — «Урал илселәре»), Моралес (Жорж Бизе —
«Кармен») партиялары ныҡлы урын ала.

1990—1995 йылдарҙа Гәрәев Башҡорт дәүләт опера һәм балет театры директоры
вазифаһын башҡара, опера солисы булараҡ та сығыш яһай. Ошо ваҡытта театр
сәхнәһендә «Шаляпин кисәләре» тип исемләнгән опера сәнғәте, Рудольф Нуриев
иҫтәлегенә балет фестивалдәре үткәрелә.



https://ba.wikipedia.org/wiki/%D0%91%D3%99%D1%80%D3%99%D2%A3%D0%B3%D0%B5

Бәрәңге (шулай уҡ картуф, лат. Solanum tuberosum) — күп йыллыҡ, тамырындағы
бүлбеләренән (бәрәңгеләренән) үҫә торған культуралы үҫемлек; эт ҡарағаттары
ғаиләһендәге эт ҡарағаты һымаҡтар ырыуынан күп йыллыҡ бүлбеле үҫемлек; крахмаллы
йәшелсә культураһы. Аҙыҡ, мал аҙығы булараҡ һәм техник маҡсаттарҙа үҫтерелә.

Был үҫемлекте Көньяҡ Америка индейҙары бынан ун дурт мең йыл элек уҡ белгәндәр.
1565 йылда уны Испанияға килтерәләр. Һуңыраҡ инглиз моряктары уны Бөйөк
Британияға алып ҡайталар. 1740 йыл тирәһендә «икенсе икмәгебеҙ» Германияла,
Италияла, Бельгияла, Францияла күренә башлай. Шулай ҙа яңы, ят культура үҙенә
юлды тиҙ генә таба алмай әле. Ҡатын-ҡыҙҙар уның сәскәһен биҙәнеү өсөн сәстәренә
ҡаҙаған. Күп кенә илдәрҙә уны «шайтан алмаһы» тип тә йөрөткәндәр. Уны үҫтереү
гонаһ тип һаналған.

Францияла аптекарь Пармантье "ер алмаһын" үҫтереүгә күп көс һала. 1785 йылдың
авгусында Людовик ХVI картуфтың сәскә атҡан һабағынан яһалған гөлләмәне һәм бер
кәрзин өлгөргән уңышты бүләк итәләр. Картуфты шул ук көндө бешереп, королдең
өҫтәленә ҡуялар. Шул мәлдән инде был ризыҡҡа ҡараш үҙгәрә. Ул табындарҙа ныҡлы
урын ала.

Рәсәйҙә картуф үҫтерә башлау Пётр I исеме менән бәйле. Ул Голландияла сағында
Рәсәйгә бер тоҡ картуф ебәрә. Әммә ул заманда картуф киң таралмай. 1765 йылда
Екатерина II сит илдән картуф һатып алыу һәм Рәсәйҙә таратыу тураһында указ
сығара. Рәсәйҙә картуф тиҙ генә таралмай, халыҡ картуфтың алмаһын ашап күпләп
ағыулана.

Бәрәңге вегетатив юл менән, башлыса, бүлбеләрҙән (селекция маҡсатында —
орлоҡтан) үрсетелә. Генератив юл менән үрсетелгән бәрәңгенең продуктлылығы кәм
була. Үҫемлекте осонан, күҙҙәренән, шытымдан, һабағынан да үрсетергә мөмкин.
Бәрәңге бөрөләре тупраҡта 5—8°С йылылыҡ булғанда шыта башлай. Тишелеп сығыу өсөн
иң уңай температура — 15—20 °C, фотосинтез, һабаҡ, япраҡ үҫеү, сәскә атыу өсөн —
16—22 °C. Бәрәңге бүлбеләре төнгө температура 10—13 °C булғанда яҡшы үҫә. Юғары
температурала (төндә 20 °C һәм унан да юғары булһа) бәрәңгенең йылылыҡ үҙлектәре
боҙола. Температура —2 °C-тан түбәнерәк булһа, бәрәңге үҫемлеге ҡырауҙан
зарарлана. Бәрәңгенең транспирация (һыуҙы парға әйләндереү) коэффициенты уртаса
400—500. Сәскә атыу осоронда, һабаҡтары иң ныҡ үҫеп, бүлбеләр барлыҡҡа килгән
ваҡытта, бәрәңгегә иң күп дым һәм туҡландырыу талап ителә. Бәрәңге уңышы
гектарынан 200—250 центнер булғанда, үҫемлек тупраҡтан 100—175 кг азот, 40—50 кг
фосфор, 140—230 кг калий ала. Бәрәңге үҫтереү өсөн ҡара тупраҡ, һоро урман
тупрағы, кәҫле көл һымаҡ, механик составы буйынса ҡомһол, еңел һәм уртаса
балсыҡлы тупраҡ ҡулай һанала.

Бәрәңге уртаса 76, 3 % һыуҙан һәм 23, 7 % (макс. 36,8 % тиклем) ҡоро матдәнән,
шул иҫәптән 17,5 % (макс. 29,4 % тиклем) крахмал, 0,5 % шәкәр, 1—2 % (макс.
4,6 % тиклем) аҡһым, 1 % самаһы минераль матдәнән тора. Бәрәңге — С, В1, В2, В6,
РР, К витаминдары һәм каротиноидтар сығанағы.

Картуфтың иң ҡурҡыныс ҡоротҡостары булып колорадо ҡуңғыҙы һанала. Ул картуфтың
йәшел япрағын һәм бәрәңгеһен ашай. Шулай уҡ киң таралған вирус ауырыуы —
фитофтороз. Был ваҡытта картуфтың һабағы ҡарайып кибә.



https://ba.wikipedia.org/wiki/%D0%A0%D0%B8%D0%BC

Рим (итал. Roma [ˈroːma])— ҡала, 1870 йылдан башлап, Италия-ның баш ҡалаһы,
Лацио өлкәһенең һәм Рим провинцияһының административ үҙәге. Тибр йылғаһында
урынлашҡан. Халҡы — 2,73 млн кеше.

Рим — донъялағы иң боронғо ҡалаларҙың береһе, Рим империяһының боронғо баш
ҡалаһы. Төрлө сәйәси шарттарҙа кеше йәшәй торған ҡала булып ҡалыуы сәбәпле,
Римде беҙҙең эраға тиклем III быуатта, Антиклыҡ дәүерендә үк «Мәңгелек
ҡала»(лат. Roma Aeterna тип атайҙар. Уны тәү башлап, беҙҙең эраға тиклем I
быуатта Рим шағиры Альбий Тибулл шулай тип атай. Ҡаланың шулай уҡ «ете
ҡалҡыулыҡтағы ҡала» тигән рәсми булмаған исеме лә бар. Иң беренсе, ауылдар
Палатин ҡалҡыулығында урынлаша, һуңынан күрше Капитолий һәм Квиринал
ҡалҡыулыҡтарына ла күсеп ултыра. Тағы ла һуңғараҡ ҡалған дүрт (Целий, Авентин,
Эсквилин һәм Виминал ҡалҡыулыҡтарына ла халыҡ күсеп ултыра.

Рим Тибр йылғаһының һул ярында, 25 саҡрым алыҫлыҡта Тиррен диңгеҙе-нән һәм
Апениндан диңгеҙгә төшөүсе Апеннин тау һыртынан, шулай уҡ 25 саҡрым алыҫлыҡта
урынлашҡан. Күп кенә Европа ҡалаларынан айырмалы рәүештә, ҡала төҙөлөшө майҙаны
ҡала һыҙаты майҙанының бары тик дүрттән бер өлөшөн генә алып тора.

Иң билдәле легендаға ярашлы, Альба-Лонга батшаһының ҡыҙы Рея Сильвия- нан һәм
Марс (мифология) аллаһынан тыуған ағалы-ҡустылы Ромул һәм Рем Тибр йылғаһы яры
буйында үҫә. Альба-Лонги тәхетенә уның законлы хакимы — олаталары Нумиторҙы кире
ҡайтарып, Ромул менән Рем колония булдырыу өсөн Тибрға ҡайта. Егеттәр араһында
бәхәс сыға: Ромул Ремды үлтереп, Палатинала нығынған ауыл төҙөй. Беҙҙең эраға
тиклем I быуатта Римгә нигеҙ һалыныуы тураһында бер нисә дата иҫәпләп сығарыла.
Уларҙың иң билдәлеһе — 21 апрель беҙҙең эраға тиклем 753 йыл . Ромул Римдең
тәүге батшаһы була. Традиция Боронғо Римдең 7 баташаһы булыуын әйтә. Батша
Сервий Туллий традицион рәүештә билдәле Сервиев стена- һының төҙөүсеһе тип
атала. Батша осоронда Римдә тәүге храмдар барлыҡҡа килә, шул иҫәптә Веста храмы
һәм Янус храмы. Тарихсы Тит Ливий мәғлүмәте буйынса, Сервий Туллий иҫәп алыу
ваҡытында Римдә 80 мең граждан бар, тип һанаған.

Ҡала оҙаҡ ваҡыт физик ҡына түгел, ә сакраль сик тә булып тороусы Сервиев стена
-һы менән сикләнгән. Римдең сиген билдәләү өсөн померий) термины ҡулланылған.
Рим дәүләте киңәйгәс, юлдар һалынған. Башта был юлдар ҡаланы Италия колониялары,
һуңғараҡ төпкөл провинциялар менән бәйләгән. Римдең үҙәк өлөшө булып, Палатин
һәм Квиринал араһындағы үҙән һанала. Ул Рим форум -ы булараҡ билдәле. Бынан
мөһим урамдар таралған: Римдең төп изге Юпитер храмына күтәрелеүсе Via Sacra,
уға параллель рәүештә Палатин итәгенән via nova һ.б. китә. Ҡала эсендә икенсе
бер мөһим майҙан булып Тибр— Бычий форум мал баҙары тора. Ул ҡаланың иң йәнле
сауҙа барған өлөшөндә урынлашҡан. Күршелә, тик ҡала стенаһынан тыш, йәшелсә
баҙары ятҡан Forum Holitorium. Республика Римендә храмдар иҫәбе Рим халҡының
юғары динле булыуын күрһәткән; тулы булмаған риүәйәттәр нигеҙендә ҡаланың һәр
бер өлөшөндә изге урындар булған. Шулай уҡ ҡалала Ceres, Liber, Libera боронғо
триада храмы урынлашҡан. Риүәйәттәр буйынса, ул беҙҙең эраға тиклем 496 йылда
төҙөлгән. Рим дәүләте үҫкән һайын ҡала ла ҙур үҙгәрештәр кисерә. Померий -ҙы
Луций Корнелий Сулла тарафынан киңәйтеү һәм яңы Гней Помпей биналарын төҙөүҙе
Цезарь һәм Август эшмәкәрлеге алып барған. Аппиева юлы буйлап, Тибр янында, Марс
майҙанында, porta Capena аръяғында барлыҡҡа килгән тотош ҡаласыҡтарҙы ҡаланың
юридик өлөштәре итеп эшләргә кәрәк була (факттар буйынса улар был ҡала составына
ингән була). Бары тик ошо юл менән генә ҡала үҙәгендә йәшәү өсөн түҙерлек
шарттар булдырырға, тормошто ҡаланан ситкә йүнәлтергә һәм үҙәктәге йәмәғәт
зданиеларына иркенлек бирергә була.

Цезарь Гай Юлий сенаттың яңы зданиеһын төҙөй һәм форумдың көнбайышы яғында уның
исеме менән аталған яңы ғәйәт ҙур базиликаға (урта быуаттағы төҙөлөш тибы) нигеҙ
һала. Марс майҙаны -нда йәмәғәт зданиелары өсөн яңы территория булдырыу ҙа уның
идеяһы була. Тәүге идея Марс майҙаны — нда (Saepta Julia) тауыш биреү портигы
төҙөлөшөндә, икенсеһе (fora) яһалма майҙандар булдырыуҙа сағылыш таба. Уларҙың
тәүгеһе булып, Юлий Цезарь форумы менән ырыу башлығы Венера храмы тора. Цезарҙың
бөтә пландары бары тик, 14 квартал ҡалаһы — н булдырған Октавиан Август
ваҡытында ғына тормошҡа ашырыла. Ошо ваҡыттан алып, Рим үҙенең нығытылған ҡала
үҙенсәлеген юғалта. Сервиево стенаһы киңлеге тулыһынса төҙөлөп бөтә, ҡала эсенә
биҫтәләр ҙә инә.

Рим форум — ында, Курия Юлия һәм Базилика Юлия храмдарын реставрациялау һәм
яңынан төҙөүҙән башҡа, Цезарь храмын һәм Римдең яңы сәйәси тормошо үҙәген төҙөү
ҙә Августаға тура килә. Шулай уҡ беҙҙең көндәргәсә һаҡланған Пантеон (Рим)
төҙөлә.

Нерон императоры идаралығында «Оло янғын» сыға. Флавии династияһының раҫлауы
буйынса ғына ҡала тулыһынса яңынан төҙөлә һәм был юлы тағы ла матурыраҡ итеп.
Полиция характерындағы саралар ҡаланың күренешен үҙгәртә. Яңы өйҙәр тағы ла
күркәмерәк төҫ ала: һәр өй ҡыйыҡлы булырға тейеш була. Шул арҡала ҡала ябыҡ
галерия төҫөн ала. Янғындан һуң Флавийҙар буш арауыҡтарҙы үҙҙәренең монументаль
зданиеларына файҙалана. Палатин һәм Эсквилин үҙәнендә Колизей барлыҡҡа килә,
уның тирәләй — бик күп эш йорттары төҙөлә.

Беренсе императорҙарҙың эшмәкәрлеген Траян тамамлай. Ул император майҙандарын
ғәйәт ҙур майҙанлы Марс майҙаны менән бәйләй. Ошо ваҡытта төҙөлгән Траян
колоннаһы бөтә донъяға билдәле. Адриан- дың төп хеҙмәте булып, Велийҙағы Венеры
һәм Ром храмы тора. Тибр аръяғында Адриан үҙенә мавзолей төҙөй. Ошо ваҡытта
шунда уҡ яңы цирк төҙөлә. Императорҙар бик ҙур Терм (йәмәғәт мунсалары) төҙөүҙә
лә әүҙем эш алып бара.

Иң һуңғы зданиелар төҙөлөшө Рим империяһы ҡатмарлашҡан хәл арҡаһында яй бара.
III быуат аҙағында Аврелиан стенаһы булараҡ билдәле булған яңы нығытма төҙөлә.
Ул Тибр аръяғындағы өлөштө һәм бөтә ҡаланы уратып ала. Стена таможня һыҙығы һәм
померий сиге менән тура килә. Тик күп осраҡта стена эсенә кәшәнәләр индерелгән,
шул иҫәптә Цестия пирамидаһы һәм Еврисак кәшәнәһе. IV быуат -та христиан
храмдарын төҙөү башлана. V быуат-та ҡала өсөн ауыр ваҡыттар башлана. 410 йыл —
да Римде башлыҡ вестгот Аларих баҫып ала һәм талай. Ә 455 йыл — да уны вандал —
дар вәхшиҙәрсә талай.

476 йыл- да Одоакр һуңғы көнбайыш-Рим императорын тәхеттән ҡолата. Тик тиҙҙән,
үҙ сиратында остгот -ҡа Бөйөк Теодорих — ҡа үҙ урынын бирә. Византияла остготтар
менән һуғышта (536—552) Рим алты тапҡыр ҡамауға эләгә һәм ҡулдан-ҡулға күсә. Шул
уҡ ваҡытта остгот батшалары, иң элек Тотила, Рим халҡы араһынан бик күп аманат
ала. Был иң билдәле фамилияларҙың юғалыуына һәм Рим халҡының 30-40 меңгә
кәмеүенә килтерә. Сираттағы ике быуат (570—750) дауамында, италияның күп кенә
өлөшө лангобард — тар тарафынан Византиянан көсләп тартып алынғас, папалар
ҡаланың донъяуи эштәрендә тәүге ролде уйнай башлай. Римде ҡалдырған императорҙар
айырым зданиеларҙы тотоп торһа ла, был реставрациялар бары тик ташлама ғына; күп
кенә йәмәғәт зданиелары емерелә. Бөйөк Теодорих ҡына киң реставратор эшмәкәрлеге
алып барырға маташып ҡарай, ләкин был оҙаҡҡа ярҙам итмәй. Зданиеларҙың емерелеүе
ундағы бронза, мрамор һәм башҡа ҡиммәтле материалдарҙың сираттағы баҫып
алыусылар тарафынан урланыуға килтерә. Иҫке биналар ҡаршылыҡһыҙ емерелә,
христиан сиркәүҙәрендә йәки феодаль крепостарҙа ышыҡ тапҡандары ғына һаҡланып
ҡала. Ватикан ҡалҡыулығы янында уңайлы урынлашҡан Адриана мавзолей — ы, Аврелиан
стенаһын төҙөгәнгә тиклем ҙур крепость була, яйлап ул папаның алып булмаҫлыҡ
Изге фәрештә замогы — на әйләнә. Бер нисә ҡамауҙы күтәрә Римде талау (1527
йыл)).

1798 йылдың февралендә француз ғәскәрҙәре Бертье Луи Александр етәкселеге
аҫтында Римде яулай. Рим республикаһы иғлан ителә. Пий VI папаһынан совет
власынан баш тартыуҙы талап итәләр. Ул риза булмай һәм Римдән ҡыуылып, һәргөндә
үлә. Француздар римдән сәнғәт әҫәрҙәрен сығара. Шулай ҙа, тиҙҙән Австрия
генералы Мак- тың Римгә хәрәкәте француздарҙы ҡаланы ҡалдырырға мәжбүр итә. 1798
йылдың 26 ноябрендә ул Неаполитан короллеге Фердинанд I (король Обеих Сицилий)
ғәскәрҙәре менән яулап алына. Бынан һуң күп кенә республиканлылар язалана. 1799
йылдың сентябрендә неаполитанецтар Римде ҡалдыра, ә 1800 йылда уға яңы Пий VII
папаһы килә. 1800 йылда Наполеон I Папа дәүләтен юҡҡа сығара, ә Пий VII Римдән
сығарыла. Һуңынан 1811 йылда Наполеон Рим короле итеп, үҙенең яңы тыуған улын
күтәрә Наполеон II. Француз хакимлығы дәүере ҡала төҙөкләндерешенең үҫеше менән
билдәле була: хәйерселек бөтөрөлә, урамдар яҡтыртыла. Шул ваҡытта ҡаҙылма
эштәрен ҡәтғи фәнни план буйынса алып баралар. 1848 йылда Римда Папа өлкәһендә
1848—1849 йылдарҙағы революция башлана. 1849 йылдың 6 февралендә Рим
Республикаһы яңынан иғлан ителә. Тик 1849 йылдың июлендә Рим еткселегендәге
француз ғәскәрҙәре тарафынан яулана һәм 14 июлдә Удино Римдә папа власын
тергеҙеү тураһында иғлан итә. 1850 йылдың апрелендә папа Римгә кире әйләнеп
ҡайта. Француз гарнизоны Римде 1866 йылда ғына ҡалдыра. 1870 йылдың 20
сентябрендә Италия короллеге (1861—1946) ғәскәрҙәре Римде ала һәм ул короллектең
баш ҡалаһы була. 1922 йылда итальян фашистарының Римгә маршы уҙа. 1929 йылда
Латеран килешеүе һөҙөмтәһендә Рим территорияһында Ватикан дәүләте төҙөлә. Икенсе
Бөтә Донъя һуғышы вҡытында Рим, башҡа күп кенә Европа ҡалаларынан айырмалы
рәүештә, емерелеүҙәрҙән ҡаса ала, ләкин 1943-44 йылдарҙа немец оккупанттарына
эләгә һәм 1944 йылдың 4 июнендә генә англо-американ ғәскәрҙәре тарфынан азат
ителә. Анцио-Неттунск операцияһы

Һайланған орган — 48 советниктан (consiglieri) торған Баш ҡала йыйыны (assemblea
capitolina), башҡарма комитет — Баш ҡала идаралығы (giunta capitolina),
синдиктан (sindaco) һәм 12 асессорҙан (assessori) тора.

Римдең заманса халыҡ-ара аэропорт — ы бар — Леонардо да Винчи исемендәге
халыҡ-ара аэропорт. Элек ул Римдең бер үк исемле спутник-ҡалаһында
урынлашҡанлыҡтан Фьюмичино булараҡ та билдәле булған. Тағы бер Рим аэропорты
Чампино башлыса чартер һәм дискаунтер-авиакомпанияһы рейстарын хеҙмәтләндерә.

Ҡалала автобус (350 маршрут, 8000-дән ашыу туҡталыш), трамвай (39 саҡрым юл, 192
туҡталыш) маршруттары үҫешкән. 2005 йылда Рим троллейбус хәрәкәте кире
тергеҙелә, Термини вокзалынан бер генә линия бар (90-сы маршрут). 1955 йылда рим
метрополитен-е асыла, әммә бөгөнгө ваҡытта метро Термини тимер юлы вокзалы
янында киҫешеүсе ике, А һәм В линиялары менән генә сикләнә. 2005 йылға
линияларҙың дөйөм оҙонлоғо 38 саҡрым тәшкил иткән. 2010 йылға В линияһын Пьяцца
Болонья менән тоташтырыусы яңы В1 линияһын асыу планлаштырыла. 2015 йылға С
линияһын, ә 2035 йылға D линияһын тулыһынса төҙөп бөтөргә, тип планлаштырыла.
Тик археологик ҡаҙылмаларҙың күп табылыуы арҡаһында төҙөлөш эштәре туҡталып
тора. Апеннин ярымутрауы-ның үҙәгендә урынлашҡанлыҡтан, Рим үҙәк Италияның төп
тимер юлы селтәре булып китә. Римдең төп тимер юл вокзалы Термини — Европалағы
иң ҙур вокзалдарҙың береһе. Ул яҡынса 400 000 пассажирҙы хеҙмәтләндерә. Икенсе
мөһим тимер юлы вокзалдарының береһе — Тибуртина. Әлеге ваҡытта тиҙ йөрөшлө
поездар өсөн терминал итеп реорганизациялана. Римдә ҡала яны бәйләнеше яҡшы
үҫешкән. Әлеге ваҡытта 8 маршрут бар. Линияларҙың дөйөм оҙонлоғо — 672 саҡрым,
станциялар иҫәбе — 128. Күп маршруттар Термини вокзалынан башлана. . Шулай уҡ,
АТАС компанияһының 3 бойондороҡһоҙ линияһы бар: Рим-Лидо линияһы, Рим-Витербо
линияһы һәм Рим-Джардинетти линияһы.

Термини вокзалынан ҡаланы Леонардо да Винчи аэропорты менән тоташтырыусы
экспресс Леонардо маршруты йөрөй. Юлдағы ваҡыт — 30 минут.



https://ba.wikipedia.org/wiki/%D0%9C%D1%83%D0%B7%D1%8B%D0%BA%D0%B0

Му́зыка — субстантивацияланған сифат, муза тигәндән. Сәнғәт төрө. Был төр
ысынбарлыҡты сағылдыра. Музыка «тауыш сәнғәте» булараҡ билдәләнә. Му́зыка- грек
һүҙе. Тауышты билдәле тәртипкә һалған интонация сәнғәте, музыкаль әҫәр.
Музыканың нәфис эшмәкәрлеге гармониялы, эҙмә-эҙлекле, ритмлы, моңло музыкаль
тауыш алыу өсөн йүнәлтелгән. Тембр, тауыш көслөлөгө, ваҡыт, тауыш юғарылығы аша
бирелгән нәфис образдар кешегә ишетеү һәләте аша бирелә.

Пушкин әҫәрҙәрендә («из наслаждений жизни / одной любви музы́ка уступает») баҫым
икенсе ижеккә төшһә лә, XIX быуатта әҙәби рус телендә баҫымдың тәүге ижеккә
төшөүе нығытыла. XVIII быуатҡа тиклем боронғо рус телендә ошо уҡ мәғәнәлә
мусикия тигән һүҙ һәм яһалма һүҙ, дериваттар ҡулланыла, мәҫәлән, Николай
Павлович Дилецкиҙың «Грамматика пения мусикийского» хеҙмәтендә. Ара-тирә
«мусикийский» һүҙе архаик стилизация булараҡ, XIX быуат әҙәби яҙмаларында осрай.
Гоголдең «эссе Жизнь») әҫәре.

Инеш һүҙ Кешелек эволюцияһының тәүге стадияһында музыка бары тик биҙәү ҡулланма
музыкаһы була. Бынан музыкаль стилдең ҡанунлығы (музыкаль әҫәрҙең бер өлөшөн
төрлө тауыш менән бер-бер артлы ҡабатлау) унда шәхси автор башланғысының аҙ
сағылышы күренә. Музыкаль мәҙәниәттең профессиональ ижадында музыка яйлап һүҙгә,
бейеүгә, ритуаль контекстҡа туранан-тура бәйле булыуынан ҡотола. Һуң урта
быуаттан (XV быуат) башлап, бигерәк тә Яңырыу дәүерендә Европала тәүге тапҡыр
автоном музыка формалары күбәйә Г.Бесселеру «преподносимой», йәғни бары тик
тыңлау өсөн генә. «Композитор фекеренең үҙаллы логикаһы» булдырыла, композитор
һөнәре айырылып сыға. XX быуатта авангардистар ижадында «автоном» вектор (тура
һыҙыҡ) музыка тарихында сираттағы кульминацияға етә — композиторҙар үҙ
яҙмаларына ғәҙәти жанрҙар һәм формалар менән ассоциацияланмаған исем бирә
(мәҫәлән, «Пять пьес для оркестра» Веберна, «Структуры» Булеза, «Композиция № 2»
Уствольской и т. п.), йәки яҙмаларҙың исеме үтә шартлы характерҙа була.

Хәҙерге кешенең килеп сығыуы 160 000 йыл элек Африкала булған, тип баралар.
Яҡынса 50 000 йыл элек кешеләр йәшәү өсөн яраҡлы бөтә континенттарға күсә. Бөтә
донъя халҡы ла, шул иҫәптә айырым ҡәбиләләр ҙә, ҡайһы бер музыка формаларына эйә
булғанлыҡтан, тарихсылар музыка иң башта, планета буйлап таралғанға тиклем,
Африкалағы тәүге кешеләрҙә булырға тейеш булған, тигән һығымта яһай. Африкала
барлыҡҡа килгәндән һуң музыка 50 000 йыл йәшәй һәм яйлап бөтә планеталағы
кешелек тормошоноң айырылғыһыҙ бер өлөшөнә әйләнә.. Боронғо музыка тип, телдән
булған музыка традицияһы һанала. Быға миҫал булып, Америка һәм Австралия
аборигендарының музыкаһы тора. Боронғо дәүер музыкаль әҫәрҙәрҙе яҙыуға күсереү
менән тамамлана. Шына яҙыу ысулы менән һаҡланған иң боронғо билдәле йырҙың йәше
яҡынса 4 мең йыл тип баһалана. Флейта — ғалимдар тарафынан билдәләнгән иң
боронғо музыка ҡоралы. Бер экземпляры беҙҙең эраға тиклем 35-40 мең йыл элек
булған скульптура эргәһендә табылған.

Пирамидалар стенаһында, боронғо папирустарҙа, «Пирамида текстары» йыйынтығында
дини гимндың юлдары бар. «Страсти» һәм «мистерии»- ла осрай. «Страсти» — ның
популяр сюжеты булып, йыл һайын үлеп, кире терелгән Осирис һәм үлгән Осирис
эргәһендә ҡатын-ҡыҙҙың илау-йырлауы тора. Йырҙы башҡарыу драматик сәхнә менән
оҙатыла алған. Боронғо египетлылар тормошонда музыка ҙур роль уйнаған. Музыканың
бындағы әһәмиәте тураһында боронғо храмдарҙағы, кәшәнәләрҙәге музыканттар
төшөрөлгөн рельефтар һөйләй. Бында боронғо музыка ҡоралы булып, арфа һәм флейта
һаналған. Яңы батшалыҡ дәүерендә бындағы халыҡ Азиянан индерелгән ҡыңғырауҙарҙа,
бубенда, барабанда һәм лирала уйнаған.. Байҙар профессиональ музыканттарҙы
саҡырып, приемдар ойошторған.

Музыканың теоретик аспекттарын музыка фәне өйрәнә. Музыка теорияһы музыканың
ниндәй ҡағиҙәләргә буһоноуы, уның нигеҙендә нимә ятыуы һәм уны грамоталы
башҡарыу, аңлау өсөн нимәне өйрәнергә кәрәклеге хаҡындағы һорауҙарға яуап бирә.
Музыканы анализлағанда ошондай төп категориялар бүленә — көй, гармония,
контрапункт (полифония), музыкаль форма. Тикшереүҙәр материалына нигеҙләнеп,
ғәмәли теория музыкаға өйрәтеү алымдарын булдырыу һәм камиллаштырыу маҡсатын
ҡуя. Был башҡарыу тәжрибәһенә эйә булырға, музыканы аңларға ярҙам итә. База
оҫталығы булып — сольфеджио, музыканы ҡағыҙҙан уҡыу, төрлө төрҙәрҙе уҡыу
партитур, оркестровка, Импровизация сәнғәте, музыка композицияһы тора..

Музыка музыкаль тауыштарҙан төҙөлә. Улар билдәле бер юғарылыҡҡа эйә була
(ғәҙәттә төп тондың юғарылығы до-нан до до субконтроктаваһына — бишенсе
октаваның ре (16-нан 400-4500 Гц). Музыка тауышы тембры обертондың (төп тауышҡа
төҫмөр бирә торған эйәрсән тауыш) булыуына һәм тауыш сығарыусы сығанаҡҡа бәйле.
Музыка тауышының яңғырауыҡлығы ауыртыу тойомо баҫҡысы кимәленән артмай. Музыка
тауышы билдәле бер оҙонлоҡҡа эйә. Уның физик үҙенсәлеге шунда: тауыш баҫымы унда
ваҡыттың периодик функцияһы булып тора.. Музыкаль тауыштар музыкаль системаға
туплана. Музыка төҙөлөшөнә базис булып тауыштар рәте һанала. Динамик оттеноктар
әллә ни әһәмиәткә эйә булмаған тауыш шкалаһына буйһона,

Музыкаль көйләнеш тип, юғарылығы буйынса тауыш мөнәсәбәте системаһына әйтәләр.
Бик күп музыкаль көйләнеш бар, мәҫәлән, пифагорей көйләнеше йәки урта тонлы
көйләнеш. Хәҙерге музыка ҡоралдарында нығытылған көйләнеш менән тигеҙ
темперированлы көйләнеш ҡулланыла. Музыка ҡоралын көйләгәндә төрлө ноталарға
төрлө тауыш йышлығы бирелә. Тауыш йышлығы биреү төрлө алымдар менән башҡарыла.
Мәҫәлән, таҙа көйләнеш тәүге төп тоналлегендә квинтаның (иң юғары тонлы ҡылдың)
таҙа яңғырашы менән характерлана, шул уҡ ваҡытта башҡа квинталар улай уҡ таҙа
яңғырамай, ә ҡайһы берҙәре бөтөнләй яңылыш була (бүре квинтаһы). Әгәр ҙә
ноталарҙың тауыш йышлығын саҡ ҡына үҙгәртһәң, интервал яңғырашының яҡшырыуына
ирешергә була. Улар тыңлау өсөн ҡолаҡҡа ятышлы була. фортепиано).

Бөгөн өҫтөнлөк алған күп кенә музыка йүнәлештәре тондарҙың бер юлы яңғырауын киң
ҡуллана (аһәң тип атала). Ике тауыш аһәңен музыкаль интервал, ә өс һәм унан
күберәк тауышлыһын аккорд, тип атайҙар. Аһәңдәге тондарҙың тура килеүен һәм
законлылығын гармония, тиҙәр.. «Гармония» термины айырым алынған аһәңгә лә,
ҡулланылыштағы дөйөм законлылыҡҡа ла ҡағыла ала. Гармония тип, ошо закондарҙы
өйрәнеүсе музыка фәне тармағына ла әйтәләр. Акустик сифаты буйынса консонант һәм
диссонант көйҙәр айырыла. Тәүгеһе матур яңғырашлы, аһәңле, ә икенселәре —
көсөргәнешле, тип характерлана. Уларҙың ҡапма-ҡаршылығы һәм диссонанстан
консонансҡа талғын ғына күсеүе форма булдырыусы фактор булып тора. Тик, авангард
музыка йүнәлешендә консонанс һәм диссонанс ҡаршылыҡтар юҡҡа сыға.

Музыкаль нотация Күп кенә музыка мәҙәниәте музыканы яҙма билдәләр менән нығытып
ҡуйыу системаһын булдырған. Европа музыкаһында ете баҫҡыслы диатоник көйҙөң
өҫтөнлөк алыуы, эволюция процессында музыканың ете нотаға бүленеүенә сәбәпсе
була. Уларҙың исемдәре изге Иондың латын гимнынан алынған — До, Ре, Ми, Фа,
Соль, Ля, Си. Был ноталар ете баҫҡыслы диатоник тауыш рәте барлыҡҡа килтерә.
Тауыштарҙың квинттар буйынса урынлаштырылған булыуы мөмкин, ә күрше баҫҡыс менән
интервал бәләкәй йә ҙур секундты тәшкил итә. Нота исемдәре тауыш рәтенең бөтә
октаваларына ла тарала. Ҡалған 12 баҫҡыслы рәттең 5 тауышы квинт түңәрәгенең
дауамы йәки икенсе нотанан шундай уҡ 7 баҫҡыслы тауыш рәтен төҙөүҙән алына. Был
тауыштарҙы билдәләү өсөн альтерация тамғаларын файҙаланалар — диез и бемоль,
нота юғарылығын бәләкәй музыкаль интервалға үҙгәртеүсе — бер ярым тон.

Төҙөлөшө буйынса музыкаль әҫәрҙәр төрлө музыкаль формаларға ҡарай, мәҫәлән,
сонат форма, вариацион форма һ.б.. Билдәле бер принциптарға ҡоролған һәр
музыкаль материал музыкаль форманы ала. Музыкаль әҫәрҙәрҙе классификациялауҙың
бик күп формалары бар. Категорияларға бүлеүҙә иң күп осраҡта музыкаль яҙыу
техникаһын файҙаланалар. Ошондай формалар бар: монодия (аккомпанементһыҙ көй),
полифония (күп тауышлы контрапунктик), гомофония (гармоник). Формаларға бүлеүҙә
һәм уларҙың килеп сығыу сығанағында бәйләнеш бар. Әгәр ҙә монодия формаһының
сығанағы булып, берәй тексты йырлау торһа, гомофония формаһы үҫешендә
инструменталь музыка үҫеше ята. Гомофония формаһы өсөн тәүге формаларҙан килгән
исемдәр һаҡланған, мәҫәлән, рондо, соната.

Музыкаль әҫәрҙәрҙе шартлы рәүештә музыкаль жанрҙар, йүнәлештәр һәм стилдәр
буйынса бүлергә була. Бындай бүленеш критерийҙары булып ритм, музыка ҡоралдары
хеҙмәт итә ала. Ситль музыкаль әҫәрҙең характеры менән тығыҙ бәйләнгән. Йәғни,
әҫәрҙең тыңлаусы тарафынан ҡабул ителеүе, унда ниндәй тәьҫир ҡалдырыуы менән.
Ошоға бәйле, ниндәйҙер стилгә бүлгәндә музыкаль әҫәрҙе тотош ҡарау талап ителә.
Шулай уҡ әҫәрҙең материалы ла — гармоник, мелодик, полифоник, ритмик һәм формаһы
ла ҡарала. Стилдәргә бүлеүҙең киң таралған юлы — композиторҙар һәм дәүерҙәр
буйынса. Мәҫәлән, Бахҡа хас булған гармоник, мелодик, полифоник, ритмик материал
«Бах стиле»-н булдыра. Һәр дәүерҙең дә музыкала үҙенә генә хас һиҙелерелек
билдәләре бар, мәҫәлән, 18 быуаттың музыка стиле һ.б. Стилде билдәләүҙә музыкаль
яҙыу характеры мөһим урын алып тора..

Кешенең музыка тыңлауы эйфория тойғоһо менән оҙатылырға мөмкин.. Кешеләрҙең,
йорт ҡуяндарының, бесәйҙәрҙең, диңгеҙ бесәйенең, эттәрҙең музыка тыңлағандан һуң
ҡан баҫымы үҙгәреүе, йөрәк тибешенең йышайыуы һәм шулай уҡ тын алыу ритмының
тәрәнлеге кәмеп, бөтөнләй тын ала алмаҫлыҡ хәлгә килеүе күҙәтелгән.. Пинчер
тоҡомло эттәрҙә был үҙгәрештәр башҡа эттәргә ҡарағанда ҙурыраҡ була. (баҫым
терегөмөш бағанаһынан 70 мм-ға үҙгәрә). Японияла үткәрелгән экспермент, классик
музыка тыңлаусы имеҙеүсе ҡатындарҙың һөтө 20-100 %-ҡа артыуын, ә джаз һәм
поп-музыка тыңлаусыларҙың 50-20 %-ҡа кәмеүен күрһәткән. . Классик музыка
Бразилиялағы яңы төр бал ҡортоноң агрессияһын кәметә, әммә музыка тыңлап
рәхәтләнгән бал ҡорттары эшлмәмәй башлай.. Хатта бер үк хайуан төрҙәре араһында
ла айырма бар: берәүҙәре музыкаға битараф, икенселәре — һиҙгер, зирәк, ә
өсөнсөләре иһә актив музыкаль ижадҡа һәләтле булып сыға. . Амузия менән
яфаланыусылар музыканы таный ҙа, башҡара ла алмай.

Башҡа сәнғәт төрҙәре кеүек музыка матди ҡиммәткә эйә түгел. Уның матди булмаған
һөҙөмтәһе иң беренсе, кешенең һәм йәмғиәтең рухи тормошонда күренә. Сәнғәт
кешенең эске донъяһына тәьҫир итеп, рухи-әхлаҡи ҡиммәтәрҙе булдырырға йәки
үҙгәртергә һәләтле. Музыкаль йөкмәтке формалаштырыуға һәм һүрәтләүгә ҡыйын
бирелә, сөнки ул фекерләүҙең терминологик булмаған характерын талап итә. Музыка
тәьҫире киң фронтта ғәмәлгә ашырыла. Ул эмоция, тойғоларға, психика һәм тән
моторикаһына ғына түгел, ә интуиция һәләтенә, уйынға, фантазияға ла йоғонто
яһай. Бынан сығып, йыш ҡына музыкаға сәнғәттең сакраль төрө булараҡ ҡарайҙар..
Музыкаль йөкмәтке төшөнсәһе:

Башҡортостандың музыка сәнғәте, үткән XX быуаттың тәүге яртыһында барлыҡҡа
килгән. Октябрь революцияһына тиклем башҡорттарҙа башлыса ауыҙ-тел
музыка-шиғриәт ижады ғына үҫешкән була. Наполеон яуында ҡатнашып, тыуған иленә
әйләнеп ҡайтҡан башҡорт яугирҙәре милли көнкүрешкә урыҫ һәм европа музыкаһы, хор
менән йырлау, хәрби оркестрҙар тураһында мәғлүмәт индерә. XIX быуаттың тәүге
яртыһында урыҫ музыканттарының ҡыҙыҡһыныу даирәһен башҡорт халыҡ музыкаһы йәлеп
итә. Был башланғысты 1833-1834 йылдарҙа Ырымбурҙа һөргөндә булған урыҫ
композиторы А.А. Алябьев башлай. Ул башҡорт һәм татар халыҡ көйҙәрен яҙҙырып
ала, ике башҡорт һәм бер ҡырғыҙ көйө нигеҙендә «Азия йырҙары» вокаль циклын
булдыра һәм симфоник оркестр өсөн В.А. Верстовский еткергән башҡорт көйөнә
«Башҡорт увертюраһын» яҙа. 1862 йылда Лейпцигта Волга буйы ҡалалары буйлап
концерт менән йөрөгән урыҫ виолончелисы К.Б. Шуберттың ҡыллы квартеты баҫыла.
Шуберт квартетына «Ҡырғыҙ далаларына сәйәхәтем» тигән исем бирә һәм унда
башҡорт, татар, урыҫ көйҙәрен файҙалана. Квартеттың финалы билдәле башҡорт көйө
«Перовский»ҙың үҙгәртелгән вариантына ҡоролған була.

2005 йылдан 2009 йылға тиклем Композиторҙар союзында рәйеслек вазифаһын Салауат
Низамитдинов башҡара. Уның етәкселегендә йәш композиторҙарҙың концерттары,
фестивалдәр, юбилейҙар йыш үткәрелә. 2009 йылда Айрат Ғайсин яңы рәйес итеп
һайлана.

80-90-сы йылдарҙа республика концерт тормошоноң айырыуса мөһим ваҡиғалары булып,
йыл һайын да уҙғарылған боронғо һәм заманса камерный, хор һәм симфоник музыка
фестивалдәре, пленум концерттары һәм съездары, «Волга буйы һәм Урал
композиторҙары музыкаһы» фестивале, Башҡортостан Композиторҙар союзы ойошторған
Башҡорт дәүләт опера һәм балет театры оркестрының симфоник концерттары тора.
Классик милли балетты булдырыу Нуриман Сабитов исеме менән бәйле.

Быуаттар араһында Башҡортостандың музыка мәҙәниәте ҙур үҫеш кисерә. Был
йәһәттән, 1992 йылда Милли симфоник оркестр булдырыу (дирижеры Рөстәм
Сөләймәнов) ҙур этәрелеш бирә. Республика масштабында мөһим ваҡиға булып, сәнғәт
институтында (хәҙерге Өфө дәүләт сәнғәт институты) 2000 йылда реставрациянан һуң
Ф.И. Шаляпин исемендәге Концерт залын яңынан асыу тора. Эстрада музыкаһы
жанрының яңы үҫеш этабы электрон-акустик эффект менән байытылған заманса
интонацияларҙы, ритм һәм тембрҙы үҙләштереүгә бәйле. 60-сы йылдарҙа яңы стилгә
нигеҙ һалыусылар булып, Башҡорт дәүләт филармонияһы эстрада коллективының
етәкселәре Б.Ғайсин, Н. Ғәлиев һәм 70-се йылдарҙа композиторҙар – Р.М. Хәсәнов,
Р.Х. Ғәзизов, А.Т. Кәримов иҫәпләнә. 80-90-сы йылдарҙа эстрада музыкаһының
уңышлы үҫешенә Р.Х. Сәхәүетдинова, А.М. Ҡобағошов, Р.Р. Йыһанов, Н.А. Дауытов,
С. А. Низамитдинов, И.М. Хәлилов һәм башҡалар ижады ҙур өлөш индерә.
Башҡортостан композиторҙарының эстрада музыкаһы СССР Композиторҙар союзы
пленумында, съездарында, Бөтә Союз (1985 йыл) һәм Бөтә Рәсәй (1987 йылда)
эстрада музыкаһы байрамдарында, «Сочи-89» совет эстрадаһы йырҙары фестивалендә,
Юрмала (1988,1989 йылдарҙа) йыр конкурсында яңғырай. Республикала эстрада
йырҙарын башҡарыу мәҙәниәте үҫешендә Өфө сәнғәт училищеһында эстрада бүлеген
асыу мөһим роль уйнай. Яңы художество коллективтары: Милли башҡорт халыҡ музыка
ҡоралдары оркестры, Башҡорт дәүләт филармонияһы ҡарамағындағы Симфоджаз-оркестры
барлыҡҡа килә, яңы концерт залдары асыла. Башҡортостан музыканттарының һәм
композиторҙарының халыҡ-ара конкурстарҙа уңышлы сығыш яһауы музыка мәҙәниәтенең
юғары баҫҡысҡа күтәрелеүенә баһа булып тора.



https://ba.wikipedia.org/wiki/%D0%95%D0%BB%D0%B8%D0%B7%D0%B0%D0%B2%D0%B5%D1%82%D0%B0_I

Елизаве́та I (7 сентябрь 1533 — 24 март 1603), Изге королева Бесс, Ҡыҙ
королева — Англия королеваһы һәм Ирландия королеваһы 1558 йылдың, 17 ноябренән
Тюдорҙарҙың һуңғы династияһы. Англия короле Генрих VIII-ҙең һәм уның икенсе
ҡатыны Анна Болейндың кинйә ҡыҙҙары.

Елезаветаның етәкселек иткән дәүерен «Англияның алтын быуаты» тип атап
йөрөтәләр. Сөнки ул быуатта мәҙәниәт сәскә ата: Шекспир, Марлоу, Бэкон һәм
башҡалар). Шулай уҡ Англияның донъя аренаһында әһәмиәтенең үҫеүе: (Еңелмәҫ
армада, Дрейк, Рейли, Британ Ост-Һинд компанияһы дер һелкетә) арҡаһында ла

Елизавета 1533 йылдың 7 сентябрендә Гринвичтә король һарайында йәкшәмбе көнөдә
тыуған. Уның әсәһенә король дәртле мөхәббәт менән өйләнә. Генрих VIII Анна көҫәп
кәтәлгән улдар табып бирер тип өмөтләнә. Екатерина Арагонская менән булған
оҙайлы никахы ла Англияға ир балалар (нәҫел дауам итеүселәр) бирмәй һәм Тюдорҙар
династияһы юҡҡа сығыуға бара. Шуға ла Екатеринаның тыуыуы береһен дә
шатландырмай. Сөнки ғаиләлә ҡыҙ бала тыуған була. Тағы ла ҡыҙ бала тыуыуы
ҡыҙматас королде сығарынан сығара, асыуын ғына ҡабарта.

Шулай ҙа бала тыуыға арналған мәжлес бай була. Ҡыҙҙы суҡындырыу шул ҡалала
Гринвичтә 10 сентәрь көнө үткәрелә. Бала исеме Генрих VIII әсәһе Елизаветы
Йоркской хөрмәтенә бағышлана.

1533 йылдың декабрендә өыҙға йәшәү урыны булараҡ, Хэтфилд-хаус резеденцияһын
билдәләйҙәр. Был Лондондан бик алыҫ булмай. Ата-әсәләре баланың белешергә бик
һирәк киләләр. Шулай ҙа Анна Болей балаһына ныҡ бәйле була. Атаһы балаға битараф
булған тип әйтеп булмай. Тик шул бер етешһеҙлеге — ҡыҙ булыуы. Королеванан
элеккесә малай тыуҙырыуын көтәләр.

Уға ике йәш тә һигеҙ ай тигәндә әсәһенән мәхрүм ителә. Анна Бойленды илде
һатыуҙа ғәйепләп язалайҙар. Ул атып үлтереүгә хөкүм ителә. Анна баребер Генрихҡа
малай таба алмай. Суд иҫбатлауынса, ул иренә бер нисә тапҡыр хыянат итә. Был
инде Генрихтың Аннанан арынырға теләүе генә була. Хыянат итеүҙәре тигәне бары
тик ул уйлап сығарған уйҙырма. Шулай ҙа 1536 йылдың 19 майында суд ҡарары
тормошҡа ашырыла.

Елезавета үҙенең һәләттәрен бик иртә күрһәтә башлай. Ун йәш тишәндә грек,
итальян һәм француз телдәрендә аралаша ала. Латин телен ул бик яҡшы белә. Ул
тарихсыларҙың боронғо рим тарихы яҙмаларын уҡып ҡына ҡалмай, үҙенең үгәй
әсәһенә, Екатерина Паррға оҙор-оҙон хаттар яҙа. Әммә барыбер ул һаман да
никахһыҙ тыуған бала булып иҫәпләнә. Тик уны тәрбиәләү өсөн Кембридждан бик
уҡымышлы кешеләр йәлеп ителә. Несмотря на то, что Елизавета по-прежнему
считалась незаконнорожденной, её воспитанием занимались лучшие преподаватели из
а. Это были молодые, свободно мыслящие учёные, приверженцы Реформации. Тора-бара
уға ҡустыһы Эдуард ҡушыла. 1543—1547 йылдарҙа короллектә тыныс була. Генрих
Екатерина Парр менән ҡәнәғәтлек кисерә. Сөнки ул уға малай, буласаҡ вариҫ
үҫтерә. Тыштан булһа ла «никахһыҙ тыуған» ҡыҙы менән килешеп йәшәй башләй.



https://ba.wikipedia.org/wiki/%D0%94%D0%B8%D0%BD

Дин —- донъяны төшөнөү-аңлауҙың айырым бер формаһы, ул ғәҙәттән тыш көскә
ышаныуҙан ғибәрәт һәм үҙ эсенә әхлаҡи нормаларҙы, тәртип-низамды, йолаларҙы һәм
кешеләрҙең айырым ойошмаларға тупланыуын ала (сиркәү, мәхәллә)..

Хронологик яҡтан ҡарағанда, иң беренсе боронғо йәһүдтәр дине барлыҡҡа килгән. Ул
б.э.т. 11 быуат элегерәк барлыҡҡа килә. Унан ҡала — Буддизм (б.э.т. VI— V
быуаттар), өсөнсөһө — христианлыҡ (б.э. I быуат), дүртенсеһе — ислам (б.э. VII
быуат). Был диндәр барыһы ла тиерлек изге яҙмалар рәүешендә (Тәүрат, Талмуд,
Инжил, Ҡөрьән) формалашалар. Барыһына ла билдәле системалылыҡ, структура хас.
Мәҫәлән, Библия Инжил (Верхий Завет) һәм Тәүраттан (Новый Завет) тора.
Беренсеһен (иудаизм) 39 китап тәшкил итә. Барлыҡ Евангелие (христиан дине) 39
китаптан төҙөлгән, тағы 27 бүлекте үҙ эсенә ала. Ҡөрьән 114 сүрәнән ғибәрәт, һәр
сүрә билдәле һандағы һәм төрлө мәғәнәләге аяттарҙы туплаған. Бөтө донъяға
таралған диндәрҙең бүлексәләре, ҡаршылыҡтары булһа ла, үҙ-ара бәйләнештә ижад
ителгәндәр, шунлыҡтан уларҙың системалары уртаҡ тип һанарға була. Бөтә донъяға
таралған диндәр фәҡәт «саф дини» хөкөмдәргә генә ҡайтып ҡалмай. Уларҙа тейешле
урындарҙа айырым контекстар рәүешендә төрлө фәлсәфи, әхлаҡи, сәйәси, хоҡуҡи һ.
б. шундай принциптар, нормалар тәғбир ителгән. Ғөмүмән алғанда, традицион
диндәр, мифология кеүек үк, милли мәҙәниәттәрҙең элементы булып тора. Дин
социаль күренеш булып ҡала.

Дин өсөн изгелек һәм яуызлыҡ, әхлаҡ, тормош маҡсаты һәм мәғәнәһе кеүек
төшөнсәләр бик мөһим булып тора.

Дин (религия) һүҙенең килеп сығышын борон бер нисә йәһәттән сығып ҡарағандар.
Б.э.т. I быуатта йәшәгән оратор, яҙыусы һәм сәйәсмән Цицерон латинса relegere
(ҡабаттан йыйылыу, тикшереү, айырым осраҡҡа ҡалдырыу), тигәндән алынған, айырым
иғтибарға, инаныуға, табыныуға лайыҡ тигәнде белдерә тип һанаған. Цицерон динде
Юғары көстәргә инаныу, табыныу тип ҡабул иткән.

Хәҙерге ғилми тикшеренеүселәр йышыраҡ «религия» һүҙе Religare ҡылымынан килеп
сыҡҡан тип һанаусан.

Мәжүсилек (күп илаһлылыҡ) — политеизм. Бер Аллалыҡ) - (монотеизм) (йәһүди,
нәсрани, ислам, сикһ һ.б.)



https://ba.wikipedia.org/wiki/%D0%9A%D0%BB%D0%BE%D0%B4%D0%B5%D1%82%D1%82_%D0%9A%D0%BE%D0%BB%D0%B1%D0%B5%D1%80

Клодетт Колбер (Claudette Colbert, 13 сентябрҙә 1903 йыл, Сен-Манды, Франция —
30 июлдә 1996 йыл, Speightstown (ингл.), Спайтстаун (рус.), Барбадос) — Америка
актрисаһы, «Оскар» һәм «Алтын глобус» премиялары эйәһе, 1930 йылдарҙың күренекле
комедия актрисаларының береһе тип танылған.

Клодетт Колбер, ҡыҙ фамилияһы Эмили Шошуа (франц. Émilie Chauchoin), Францияның
Иль-де-Франс регионы Сен-Манде ҡалаһында тыуа, уның бала сағы, ата-әсәләре 1906
йылда күсеп китеү сәбәпле, Нью-Йоркта үтә. Клодеттың актер карьераһы 1920
йылдарҙа Бродвейҙа башлана, һуңынан телһеҙ кинола дауам ителә, артабан ул бер
ниндәй ҡытыршыҡлыҡһыҙ тауышлы фильмдарға эләгеп китә.

1934 йылдан һуң уның образы үҙгәрә — инде ул блондинка һәм ул — өлгөлө ҡатын һәм
хужабикә ролдәрендә сығыш яһай башлай. Колбер башлыса "Paramount Pictures"та
киноға төшә һәм ваҡыт үтеү менән АҠШ -тың иң юғары хаҡ түләнмәле актрисаһы булып
китә. Уның иң сағыу һәм билдәле роле Фрэнк Капраның «Был бер мәл төндә булды»
(1935) күңелле комедияһындағы артыҡ иркәләп боҙолған вариҫ ҡатын — ҡыҙ Элли
Эндрюс роле булып ҡала, ошо роль өсөн ул «Оскар»ға лайыҡ була. Колбер тағы ла
ике тапҡыр Киноакадемия премияһына номинацияға индерелә, был юлы «Шәхси
донъялар» (1936) һәм «Һеҙ киткәндән бирле» (1945) фильмдарындағы драматик
ролдәре өсөн.

1950 йылдар аҙағына уның кинокарьераһы аҫҡа ҡарай тәгәрәй башлай. 1961 йылда ул
ҙур экранға һуңғы тапҡыр « Пэрриш» фильмында сыға. Артабан ул үҙенең карьераһын
Англияла һәм АҠШ -та театр сәхнәләрендә дауам итә, шулай уҡ бер — ике тапҡыр
телевидениела күренә. Тормошоноң һуңғы йылдарын ул Спайстаун ҡалаһындағы үҙенең
йәйге йортонда Барбадоста үткәрә. Ошонда уҡ 1996 йылда 92 йәшендә, бер нисә
инсульттан һуң, вафат була.



https://ba.wikipedia.org/wiki/%D0%92%D1%8C%D0%B5%D1%82%D0%BD%D0%B0%D0%BC

Вьетнам (вьетн. Việt Nam), тулы рәсми формаһы — Вьетнам Социалистик Республикаһы
(СВР) |Cộng Hòa Xã Hội Chủ Nghĩa Việt Nam|共和社會主義越南|конг хоа са хой тю нгиа еле
беҙгә иҫә}} — Көньяҡ-Көнсығыш Азиялағы дәүләт, Индокитай ярымутрауында
урынлашҡан. Көнбайышта Лаос һәм Камбоджи, төньяҡта — Ҡытай менән сиктәш,
көнсығыш һәм көньяҡта Көньяҡ-Ҡытай диңгеҙе менән уратып алынған.

Илдең исеме (越南) ике һүҙҙән тора: «Việt» — вьет төп милләттең атамаһы, ә «Nam» —
көньяҡ, «көньяҡ вьеттары», ҡытай телендәге «Юэнань» һүҙенән алынған, юэ —
ҡытайҙарҙа вьеттарҙың атамаһы, ә «нань» — көньяҡ.

Шуларҙың иң билдәлеләре төньяҡта урынлашҡан Нго (ҡыт."У") һәм Вьет (ҡыт."Юэ")
батшалыҡтары, улар беҙҙең эраға тиклем VII быуатта Янцзы йылғаһы уйһыулыҡтарында
барлыҡҡа килгән.

Боронғо Вьет (Юэ) халҡы дөгө үҫтереп көн күрә. Беҙҙең эраға тиклем VII—III
быуаттарҙа Янцзы һәм Ҡыҙыл йылға араһындағы ерҙәрҙә 5 дәүләт барлыҡҡа килә:
Ҡыҙыл йылға буйында Ванланг дәүләте, унда әлеге вьеттарҙың ата-бабалары —
лаквьеттар йәшәй, унан көнсығышҡа табан — Тэйау (Намкыонг), Намвьет, Манвьет,
Донгвьет дәүләттәре. Һуңыраҡ Тэйау Ванлангты яулай, уртаҡ Аулаҡ дәүләте барлыҡҡа
килә. Был илдәрҙә мәҙәниәт кимәле байтаҡ юғары була, төньяҡ батшалыҡтар ҡытай
мәҙәниәтен көньяҡтағылар менән сағыштырғанда тиҙерәк үҙләштерә бара. Аулак һәм
Намвьет Циньск империяһы менән һуғыш алып баралар. Намвьет яулап алына. Цинь
империяһы ҡолатылғас, Намвьет менән Аулаҡ бер дәүләткә берләшәләр. Был уртаҡ
Намвьет дәүләте беҙҙең эраға тиклем II быуатта иң ҡеүәтле дәүләттәрҙең береһе
була, унан тик Хань империяһы ғына көслөрәк була.

Әммә беҙҙең эраға тиклем II быуат аҙағында ил хань императорҙарының ҡул аҫтына
эләгә. «Апалы-һеңлеле ихтилалдары» (Чынгтар) ваҡытлыса бойондороҡһоҙлоҡ яулап
алырға ярҙам итә, ләкин, ҡытай хакимлығы IX быуатҡа тиклем дауам итә. Шуға
ҡарамаҫтан, лаквьеттар үҙ автономияларын һаҡлайҙар, илбаҫарҙар менән көрәште
туҡтатмайҙар.

541 йылда көньяҡ ҡытай дәүләте Лян вьетнам элитаһын нығыраҡ буйһондорорға теләй,
быға ҡаршы Ли Бон тигән ҙур чиновник ихтилал күтәрә. Бер нисә еңеүҙән һуң ул
император тип иғлан ителә, Ранних Ли (541—603) династияһы унан башлана. Ләкин
ҡытайҙарҙың яңынан яу менән килгән саҡтарында Ли Бон үлтерелә. Илде Чиеу Куанг
Фук етәкләй, 551 йылда ул интервенттарҙы ҡыуып сығара. Шул ваҡыттан илдә үҙ-ара
һуғыш башлана, дәүләт икегә бүленә: көнбайыш Чиеу Куанг Фук ҡулында була,
көнсығышты Ли Бондың алыҫ туғаны — Ли Фат Ты етәкләй.

602 йылда Ҡытайҙы берләштергән Суй империяһы вьет дәүләтенә ҡаршы һуғыш аса. 603
йылда вьет ғәскәрҙәре еңелә, ил Суй хакимлығын танырға мәжбүр була.

880 йылда ҡытай ғәскәрҙәре илдең көньяғын ташлап сығалар. 939 йылда Нго Кюйен
ҡытайлыларҙы еңә, ул Нго династияһына нигеҙ һала, улар 961 йылда тиклем идара
итә. 968 йылда Динь Бо Линь был территорияны Дайковьет — Бөйөк боронғо Вьет
исеме аҫтында берләштерә.

XIII быуаттың икенсе яртыһында ил Көньяҡ-Көнсығыш Азияның башҡа дәүләттәре менән
бергә монголдарҙың яуы аҫтына эләгә. 1285 йылда Хубилай хандың улы Туған
вьеттарҙың дәүләтенә баҫып инә, шул уҡ ваҡытта диңгеҙҙән монгол-ҡытай десанты
Ҡыҙыл йылғаһының ярына аяҡ баҫа. Ләкин илбаҫарҙарҙың көстәре Као йылғаһы буйында
тар-мар ителә. Ҡытайға кире ғәскәрҙең бары тик ундан бер өлөшө ҡайта. Һуңғы еңеү
Батьданг йылғаһында була. Монголдарҙың флоты вьеттарҙың джонкалары артынан ҡыуа
һәм йылға төбөнә алдан ҡағып ҡуйылған осло ағас олондарына барып төртөлә .
Монголдарҙың кәмәләренә янған факелдар һәм уҡтар яуа.

1407 йылда илде ҡабат ҡытайҙар яулап ала. Ҡытайҙарға ҡаршы феодал Ле Лой баш
күтәрә, 1427 йылда ул еңә һәм үҙен яңы император итеп иғлан итә. Ул башлаған
Һуңғы Ле династияһы XVIII быуат аҙағында булған тэйшондар ихтилалына тиклем ил
менән идара итә.

XV быуаттың икенсе яртыһында Вьетнам күрше Тямпаны һәм Лансангтың көнсығыш
райондарын баҫып ала. Буддизмдан халыҡ элекке ышаныуҙарына ҡайта, шулай уҡ
конфуцианлыҡ тарала.

XVI быуатта илдә кризис башлана: һуғыш, ҙур идара аппараты крәҫтиәндәрҙе
ярлыландыра. Хөкүмәттең ауыл хужалығын үҫтереүҙе уйламауы ла халыҡтың асыуын
килтерә.

Кризис Тэйшндар ихтилалына килтерә, ул 1773—1802 йылдарҙа бара. Утыҙ йыл барған
граждандар һуғышы баш күтәреүселәрҙең еңелеүе менән тамамлана. Тәхеткә үҙен Зя
Лонг тип атаған император менеп ултыра. Вьетнам конфуциан принциптарына
нигеҙләнгән бер дәүләткә берләшә. XIX быуат башында Вьетнам Камбоджи өсөн Сиам
менән бик оҙаҡ көрәшә.

1858 йылда Вьетнамға Франция баҫҡынсылары ябырыла . 1862 йылда баҫып алынған 3
көнсығыш провинцияһынан Француз Кохинхинаһы тигән колония ойошторола, уға 1867
йылда тағы 3 көнбайыш провинцияһы өҫтәлә — шул рәүешле француз йоғонтоһо аҫтында
бөтә көньяҡ Вьетнам булып сыға. 1873 йылда француздар Төньяҡ һәм Үҙәк Вьетнамға
һөжүм итә. 1882 йылда Ханой алына. Тулыһынса колониаль режим 1885 йылда хакимлыҡ
итә башлай.

Икенсе бөтә донъя һуғышы йылдарында Вьетнамды япондар баҫып ала. Һуғыш аҙағында
япондар үҙ ғәскәрҙәрен сығарырға мәжбүр була, көстәре Япония һәм Маньчжурияның
оборонаһына кәрәк була. Вьетнам менән идара итеүҙе марионетка Бао Дайға
ҡалдыралар.

Коммунистар 1945 йылдың 13 авгусында Танчаола уҙған II партия конференцияһында
ихтилал күтәреү тураһында ҡарар ҡабул итеп, Хо Ши Мин етәкселегендә Ваҡытлы
хөкүмәт һайлайҙар. Август революцияһы 19 августа Ханойҙа, 23 августа Хюэла, 25
августа Сайгонда еңә. 30 августа Бао Дай тәхеттән баш тартыуы тураһында иғлан
итә. 1945 йылдың 2 сентябрендә 500-меңлек митингта Ханойҙа Хо Ши Мин үҙаллылыҡ
Декларацияһын иғлан итә һәм бөтөн донъяға яңы дәүләт — Вьетнам Демократик
Республикаһы (ДРВ) тураһында хәбәр итә .

Ләкин 1945-46 йылдар ДРВ өсөн уңышлы булмай. уны бер яҡтан ҡытай, икенсе яҡтан
Англия баҫып ала. Англия шулай уҡ француз ғәскәрҙәренә Вьетнамға ҡайтырға ярҙам
итә. КПИК подпольела эшен дауам итә.

1946 йылдың 18-19 декабрендә КПИК Ванфук ултырышында бөтә ил буйынса "Ҡаршы
тороу һуғыш"ын башларға ҡарар ҡабул итә. 19 декабрҙә башланған яуҙар оҙаҡҡа
һуҙылған партизан һуғышына әйләнә.

Ниһәйәт, 1954 йылдың июлендә Женева конференцияһы килешеүе төҙөлә. Был килешеү
Вьетнамдың суверенитетын һәм үҙаллылығын башҡа илдәрҙең таныуын аңлата .

Ләкин АҠШҡа был оҡшамай, ул коммунизмдың Көньяҡ-Көнсығыш Азияла таралыуын
теләмәй.

1965 йылда АҠШ систематик рәүештә ДРВ-ны бомбардировкалай башлай. Вьетнам һуғышы
башлана. Партизандарҙың көньяҡта алып барған һуғышы һәм СССР ярҙамында илдең
авианалеттарға ҡаршы тороуы америкалылар араһында ҙур юғалтыуҙарға килтерә.
Вашингтон 1973 йылда Париж тыныслыҡ килешеүенә ҡул ҡуя. Килешеү буйынса, америка
ғәскәрҙәре Вьетнамдан сығып китергә тейеш була. 1975 йылдың 30 апрелендә Сайгон
да бирелә.

1976 йылдың 2 июлендә Вьетнамдың Төньяғы менән Көньяғы Вьетнам Социалистик
Республикаһына берләшә. 1976-сы йылда Вьетнам Социалистик Республикаһының (СРВ)
яңы конституцияһы ҡабул ителә, Сайгон Хошимин тип атала башлай.

1978 йылдың декабрь айында вьетнам ғәскәрҙәре Ҡытай агрессияһына яуап итеп,
Камбоджоға керәләр һәм Пол Пот режимын бәреп төшөрәләр. Һөҙөмтәлә КНР менән 1979
йылдың яҙында ҡытай-вьетнам һуғышы башлана. Уның барышында СРВ армияһы ҡытай
ғәскәрҙәрен туҡтата ала. СССР дипломатияһы КНР-ҙы һуғыштан баш тартырға мәжбүр
итә.

Вьетнам — Көньяҡ-Көнсығыш Азия дәүләттәре Ассоциацияһының (АСЕАН) тулы хоҡуҡлы
ағзаһы. АҠШ менән дипломатик мөнәсәбәттәре бар. СССР (Россия Федерацияһы) менән
дипломатик мөнәсәбәттәр 1950 йылдың 30 ғинуарында урынлаштырыла.

Вьетнам 58 өлкәгә бүленгән. Биш ҡала: Ханой, Хошимин, Хайфон, Дананг һәм Кантхо.

12 ғинуарҙа Башҡортостан Хөкүмәте һәм Вьетнамдың Бариа-Вунгтау провинцияһы
араһында хеҙмәттәшлек тураһында килешеү төҙөлдө.



https://ba.wikipedia.org/wiki/%D2%A0%D0%BE%D1%8F%D1%88

Ҡояш — Ҡояш системаһындағы берҙән-бер йондоҙ. Ҡояш тирәләй юлдаштары менән
планеталар, кәрле планеталар, астероид, метеороид, комета һәм космос туҙаны
әйләнә. Ҡояш массаһы бөтә ҡояш системаһының 99,866 % тәшкил итә. Ҡояш — Ергә иң
яҡын йондоҙ. Ҡояш нуры Ергә тиклем 150 миллион км араны 8 минут 19 секундта үтә.
Башҡа йондоҙҙар кеүек үк, Ҡояш та ғәйәт ҙүр эҫе газ шарынан ғибәрәт, ул нигеҙҙә
водород менән гелийҙан тора. Ҡояшта туҡтауһыҙ термоядро реакцияһы бара,
һөҙөмтәлә ифрат ҙур энергия бүленеп сыға. Шуның ике миллиардтан бер өлөшө генә
Ергә килеп етә.

Ҡояш — Ҡояш системаһының үҙәге. Ҡояштың массаһы үҙе тирәләй әйләнгән бөтә
планеталар массаһынан 750 тапҡырға артығырак. Бөтә йондоҙҙар кеүек үк Ҡояш та
янар шар. Эсендә температура 15 миллион градусҡа етә. Ул иҫ киткес йылылыҡ һәм
яҡтылыҡ сығанағы. Ергә уның 2 миллиардтан бер өлөшө генә килеп етә, ҡалғаны
космосҡа тарала. Әммә хатта шул өлөшө лә Ерҙәге ҡатмарлы процестарҙы тыуҙыра:
һыу әйләнеше, һауа хәрәкәте, дауылдар, штормдар.

Ҡояш Ерҙәге тереклекте тәьмин итә. Ҡояш яҡтылығында фотосинтез процесы
башҡарыла. Ерҙәге ҡаҙылма байлыҡтар (таш күмер, нефть, торф һ.б.) миллион йылдар
элек Ҡояш энергияһын туплаған. Ерҙәге ел иҫеүе, болоттар барлыҡҡа килеүе Ҡояш
энергияһы ярҙамында башҡарыла.



https://ba.wikipedia.org/wiki/%D0%AF%D0%BF%D0%BE%D0%BD%D0%B8%D1%8F

Япония (яп. 日本 Нихон, Тип), рәсми исеме — «Нихон коко», «Типо коко» (инф.) (яп.
日本国) — Көнсығыш Азиялағы утрауҙа урынлашҡан дәүләт. Япон диңгеҙенән көнсығышта
Тымыҡ океанда тора, Ҡытай, Төньяҡ һәм Көньяҡ Корея, Россия менән сикләшә.
Төньяҡта Охотский диңгеҙе , ә көньяҡта Көнсығыш Ҡытай диңгеҙенән алып Тайванға
тиклем территорияны биләй.

Япония 6852 утрауҙан торған Япония архипелагында урынлашҡан.[прим 2]. Дүрт иң
эре утрауҙары— Хонсю, Хоккайдо, Кюсю һәм Сикоку — ил майҙанының 97 процентын
тәшкил итә. Күпселек утрауҙары таулы, күптәре вулканлы. Японияның иң юғары
нөктәһе — Фудзияма (3776. м) вулканы. Халҡының һаны (126 миллион кеше) буйынса
ул донъяла унынсы урынды биләй. Оло Токио, үҙ эсенә Японияның баш ҡалаһы Токио
һәм бер нисә яҡын-тирәләге префектураларын индереп, 30 миллиондан артыҡ кешеһе
менән донъялағы иң ҙур ҡала агломерацияһы булып тора.

Япония бөйөк иҡтисади держава, Япония номиналь ДДП буйынса һәм эске дөйөм
продукттың паритет һатып алыу һәләте буйынса донъяла дүртенсе урынды биләй.
Япония донъяла ҙурлығы буйынса дүртенсе урындағы экспортер һәм алтынсы урындағы
импортер. Ул донъяла берҙән-бер империя статуслы дәүләт .

Япония — бик юғары кимәлдәге тормошло, алға киткән ил (кеше потенциалы үҫеше
индексы буйынса ун етенсе урында тора). Унда кешенең уртаса тормош оҙонлоғо 2009
йылда 82,12 йыл тәшкил итә) һәм сабыйҙар үлеме күрһәткесе иң түбән дәрәжәлә.

Япония «Большая семерка» һәм АТЭС-ҡа ингән ил, ул шулай уҡ БМО Хәүефһеҙлек
Советының даими булмаған ағзаһы булып регуляр рәүештә һайланыусы ил. Япония
рәсми рәүештә һуғыш иғлан итеү хоҡуғынан баш тартҡан ил булып торһа ла, уның
хәҙерге заманса ҡоралланған төрлө һаҡланыу һәм тыныслыҡ урынлаштырыу
операцияларында ҡатнашыу маҡсатында ҙур армияһы бар.

Урыҫ һүҙе «Япония» — экзоним, урыҫ теленә был һүҙ немец теленән (унда. Japan)
килгән, хәйер, вокализмы буйынса күберәк туранан-тура француз Japon һүҙенә тура
килә.

Мэйдзи осорондағы Реставрациялауҙан Икенсе донъя һуғышы аҙағына тиклем Японияның
тулы исеме Дай Ниппон Тэйкоку (яп. 大日本帝國) тип атала һәм Бөйөк Япон империяһы
тигәнде аңлата. Илдең хәҙерге рәсми исеме- «Нихон коко» йәки «Тип коко» (яп.
日本国). Япондар үҙҙәре илдәрен «Ниппон» (инф.) йәки «Нихон» (инф.), ике варианты
ла кандизи 日本 ярҙамында яҙылған. Беренсе өлөшө рәсми рәүештә, мәҫәлән, иена,
почта маркаһы һәм күп кенә спорт сараларының исемен яҙыуҙа ҡулланыла. «Нихон»
ғәҙәттә, көнкүрештә ҡулланыла. Үҙҙәрен япондар нихондзин (яп. 日本人), , ә үҙенең
телен — нихонго (яп. 日本語) тип атайҙар.

«Нихон»- " Ҡояш иле"тигәнде аңлата, һәм йыш ҡына уны «Страна восходящего солнца»
тип тәржемә итәләр.

Япония архипелагында кешеләр йәшәй башлау күренештәренең билдәләре б.э.т. 40
меңйыллыҡта япон палеолитында(б.э.т.12 мең йыллыҡҡа тиклем)[прим 3] табыла.
Японияның тәүге кешеләре һунар һәм емеш-еләк йыйыү менән көн күргән, тәүге
таштан яһалған эш ҡоралдарын ҡулланғандар. Был осорҙа әле керамиканан яһалған
әйберҙәр булмаған, шуға күрә осор керамикаға тиклемге мәҙәни осор тип атала.
Б.э.т. 12 000 йылдан дзёмон оооро башлана, был Көбайыш илдәре тарихындағы
археологик осорҙарға бүлеүҙең мезолит һәм неолитосорона тура килә. Был осорҙоң
үҙенсәлеге булып Япон архипелагында йәшәүсе кешеләрҙең керамиканан эшләнгән
әйберҙәр ҡуллана башлауы тора.

Был осорҙа, б.э.т. 500 йылға тиклем, Япония архипелагында һыу менән һуғарып,
дөгө сәсә башлайҙар, унда балсыҡтан көршәк эшләү түңәрәге(әйләнәһе), туҡыу
станогы барлыҡҡа килә, металлдан (баҡыр, бронза һәм тимер) әйберҙәр эшләү һәм
һаҡлағыс ҡаласыҡтар төҙөү менән булышҡандар. Был яңылыҡтарҙы Японияға Ҡытай һәм
Корея иммигранттары үҙҙәре менән алып килгән..

Беренсе тапҡыр япондар ҡытайҙарҙың Ханьшу тарихи хроникаларында телгә алына.
Ентекләберәк ҡытайҙар Ва тип йөрөткән Япон архипелагы Ҡытайҙағы "Өс батшалыҡтың
тарихында " яҙылған. Уның буйынса өсөнсө быуатта иң көслө кенәзлек башында хаким
ҡатын Химико торған Яматай кенәзлеге булған.

Кофун 538 йылда Асука осорона күсә. Уның үҙенсәлектәре -Японияға Кореянан күскән
Пэкче дәүләте кешеләре килтергән буддизм һәм ҡытай хөкмәте өлгөһөндә
үҙәкләштерелгән хөкүмәт төҙөү, тәүге закондар теҙмәһе «рицуре» һәм материктағы
фәлсәфәүи һәм мәҙәни идеяларҙың аҫтында япон мәҙәниәтенең сәскә атыуы.

Һигеҙенсе быуатта Нара осоронда ныҡ көслө үҙәкләштерелгән япон дәүләте барлыҡҡа
килә, уның башҡалаһы хәҙерге замандағы Нара территорияһындағы императорҙың
башҡалаһы Хэйдзе-ке. Был осор япон йәмғиәтенең ҡытайлаштырылыуы һәм шл уҡ
ваҡытта тәүге тарихи хроникаларҙың барлыҡҡа килеүе, мәҙәниәттең сәскә атыуы
менән характерлана. 712 йылда Кодзики, ә 720 йылда — Нихон секи тамамланған.

784 йылда Император Камму башҡаланы Наранан Нагаока-кеға , ә 794 йылда ул
Хэйан-ке (хәҙерге Киото) ҡалаһына күсерә. Бына шулай Хэйан осоро башланып
киткән. Был осорҙа япон милли мәҙәниәте барлыҡҡа килә һәм ныҡ үҫешә. Ижекле
әлифбаның (кана) барлыҡҡа килеүе, ҡытай теленән азат ителеп,япондарға үҙ япон
телендә яҙырға мөмкинселек бирә. Кана менән яҙылған " Кокинвакасю"шиғри
анталогияһы иң тәүге өлгө итеп ҡуйылған империя анталогияһына әйләнә, һәм XIX
быуатҡа тиклем танка шиғриәте уның өлгөләренә таянып яҙған. Был осорҙа яҙылған
«Гэндзи тураһындағы повесть» һәм «Баш осондағы яҙыуҙар» прозаик әҫәрҙәре
Японияла һәм унан башҡа илдәрҙә япон әҙәбиәтенең иң юғары бейеклеген яулаған
әҫәрҙәр булып тора.

Япон феодализмы юғары ҡатлам яугирҙәре «самурайҙар ведомствоһы» барлыҡҡа килеү
менән бәйле.1185 йылда үҙҙәре менән ярышлашҡан Тайр ырыуын еңгән Минамото-но
Еритомо 1192 йылда сегун итеп тәғәйенләнгән. Был Камакур осороноң башланыуына
килтерә. Ул үлгәндән һуң фактик власть Минамото-но Еритомоның улының регенты
булған Ходзе ырыуы ҡулына күсә. Камакура сегунаты 1274 һәм 1281 йылдарҙағы
монголдарҙың илгә бәреп инеүҙәрен, бакуфуларҙың позицияһын нығытып, уңышлы кире
ҡаға. Сегунаттың рәсми дине булып дзэн тора,ул Букреев позицияһына ҡаршы
һуғыштарҙа еңде. Рәсми дин сегунат булды дзэн.Монголдарҙы еңгәндән һуң, япон
яугирҙәре үҙ-ара һуғышалар, һәм был хәл Камакура режимын юҡҡа сығарған. 1318
йылда тәхеткә император Го-Дайго ултыра һәм 1333 йылда башкомандующий бакуфу
Асикага Такаудзи ярҙамында үҙ ҡулына власты төшөрә, тик 1336 йылда императорҙың
улы менән хакимлекте бүлешә алмайынса, Асикага Такаудзи Киотола император итеп
Кемиены тәхеткә ултырта һәм 1338 йылда күрһәткән хеҙмәттәре өсөн унан сегун
титулы ала. Шулай итеп Японияла ике император була, һәм улар 1392 йылға тиклем
бер-береһе менән власть өсөн бер туҡтауһыҙ һуғышалар. Асикага сегунаты эре
феодалдар-даймеларҙы контролдә тота алмай, шунлыҡтан 1467 йылда граждандар
һуғышы башлана. Был ығы-зығылы бола осоро булған Сэнгоку осорон башлап ебәрә.

Европа технологиялары һәм ата торған ҡорал ярҙамында Ода Нобунаг башҡа
даймеларҙы еңгән һәм илде бөтөнләйе менән берләштергән, тик хакимлеге 1582 йылда
үлеп киткәнлек арҡаһында туҡталып ҡалған. Уның вариҫы Тоетоми Хидэеси 1590 йылда
илде тулыһынса берләштерә. Хидэеси ике тапҡыр Кореяны баҫып ала, тик бер нисә
тапҡыр Корея һәм ҡытай ғәсҡәрҙәренән еңелгәс һәм 1598 йылда үлеп киткәс, уның
ғәскәрҙәре Кореянан сығып китә.

Хидэеси үлгәндән һуң ,Токугава Иэясу Тоётоми Хидэёси ваҡытында үҙенең
регентлығынан файҙаланып, сәйәси һәм хәрби йоғонтоһон көсәйткән. Сэкигахара
янындағы һуғышта ул үҙенең бик күп дошмандарын еңә һәм 1603 йылда сегун итеп
тәғәйенләнә.Изясу Токугава сегунатын нигеҙләй һәм башҡаланы Эдоға(хәҙерге Токио)
күсерә. 1639 йылда сегунат үҙенең изоляция сәйәсәтен башлай,был ике ярым быуатҡа
һуҙыла . Һуңыраҡ был осорҙо Эдо осоро тип атап йөрөтәләр. Илдең изоляцияға
инеүенә ҡарамаҫтан, Европа фәнни нигеҙҙәрен өйрәнеү -рангакку- Голландия сауҙа
факторияһы аша Нагасаки гаванындағы ташып яһалған Дэдзима утрауында дауам итә.

Был осорҙа барлыҡҡа килгән милли-мәҙәни кокугаку хәрәкәте башлана һәм Японияны
япондар үҙҙәре өйрәнә башлай.

1854 йылда америка коммодоры Мэттью Перри, Ҡара караптарҙа Японияға килә, шул
арҡала Япония изоляция сәйәсәтен туҡтата. Ошо ваҡиғаларҙан һуң Япония
модернизациялау осорона инә.

Бакумацу осоронда Япония көнбайыш илдәр менән үҙе өсөн уңайһыҙ булған бер нисә
килешеү төҙөшә, был илде иҡтисади һәм сәйәси көрсөккә төшөрә.1868 йылда Босин
граждандар һуғышы башлана, шуның һөҙөмтәһендә сегунат бөтөрөлә, император
етәкселегендә Мэйдзи реставрацияһы үҙәкләштерелгән хөкүмәт барлыҡҡа
килтерә.Көнбайыш илдәренең сәйәси, хөкөм итеү һәм хәрби системалары өлгөһөндә
Япония министрҙар советы, Йәшерен совет төҙөп, Мэйдзи конституцияһын ҡабул
итергә әҙерләнә һәм парламентты йыйылышҡа саҡыра. Мэйдзи реставрацияһы Японияны
донъяның ҙур индустриаль державаһына әйләндерә. 1894—1895 йылдарҙағы япон-ҡытай
һуғышы һәм 1904—1905 йылдарҙағы рус-япон һуғышынан һуң Япония Япон һәм Һары
диңгеҙҙәрендә өҫтөнлөк итеп, Япония Кореяны, Тайванды һәм Карафутоны үҙ иленә
ҡуша.

ХХ быуаттың башында ҡыҫҡа ваҡытлы Тайсе демократик осоронан һуң, Япония
милитаризм һәм экспансионизм рухы менән һуғарылған дәүләткә әйләнә һәм Антанта
яғында Беренсе донъя һуғышында ҡатнаша, үҙенең сәйәси һәм территориаль
йоғонтоһон көсәйтә. 1931 йылда экспансия сәйәсәтен көсәйтеп, Маьчжурияны баҫып
ала һәм Маньчжоу-Го етәкселек иткән марионетка дәүләтте барлыҡҡа килтерә. 1933
йылда Милләттәр Лигаһында Японияның эштәрен тәнҡитләгән Литтон докладынан һуң,
Япония демонстратив рәүештә Лиганы ташлап сыға.1936 йылда Япония нацист
Германияһы менән берлектә Коминтернға ҡаршы пакт төҙөй, ә 1941 йылда «Ось»
илдәренә ҡушыла. Шул уҡ ваҡытта Япония Монголия халыҡ республикаһының һәм
Маньчжоу-Гоның территориаль бөтөнлөгөн ихтирам итәсәге тураһында СССР менән
нейтралитет Пактына ҡул ҡуя.

1937 йылда Япония ,Ҡытайҙың башҡа өлөштәренә лә баҫып инеп, 1937—1945 йылдарҙа
икенсе япон-ҡытай һуғышын башлап ебәрә.Шунан һуң АҠШ Японияға нефть эмбаргоһы
һала. 1941 йылдың 7 декабрендә Япония , Перл-Харборға һөжүм итеп, АҠШ менән
Бөйөк Британияға һуғыш иғлан итә. Был АҠШ-тың Икенсе бөтә донъя һуғышында
ҡатнашыуына килтерә. Япон империяһы Гонконг, Филиппин һәм Малакканы яулап ала,
ләкин 1942 йылда Коралл диңгеҙендәге һуғышта тармар ителеүе уның диңгеҙҙә
өҫтөнлөк итеүен юҡҡа сығара.1945 йылдың 6 һәм 9 авгусында АҠШ авиацияһы Хиросима
менән Нагасакиҙы атом бомбардировкаһына тота һәм СССР-ҙың Японияға ҡаршы хәрби
ғәмәлдәренә ҡушыла. Шунлыҡтан 1945 йылдың 2 сентябрендә Япония бер һүҙһеҙ
Капитуляция Актына ҡул ҡуя.

1947 йылда Япония яңы пацифист конституция ҡабул итә, унда либераль демократияға
баҫым яһала. Союздаш ғәсҡәрҙәрҙең Японияны оккупациялауы Сан-Франциско тыныслыҡ
шартнамәһен ҡабул итеүгә килтерә.Был шартнәмә үҙ көсөнә 1952 йылда керә, ә 1956
йылда Япония БМО инә. Һуңыраҡ Япония рекордлы иҡтисади үҫешкә өлгәшә. Был үҫеш
дүрт тиҫтә йыл дауам итә һәм, уртаса алғанда, йыл һайын 10 процент тәшкил итә.

Оҙайлы үҫеш һикһәненсе йылдарҙың аҙағында инвесторҙарҙың япон иҡтисадына
иғтибарын ныҡ арттыра, ә был иһә баҙар фондында һәм күсемһеҙ милек баҙарында
иҡтисади бушҡыуыҡты барлыҡҡа килтерә. 1991 йылда иҡтисад үҫеше кризис менән
алмашына, ил кризистан бары 2000 йылда ғына сыға ала.



https://ba.wikipedia.org/wiki/%D0%A0%D3%99%D1%81%D2%AF%D0%BB%D0%B5%D0%B2_%D0%97%D3%99%D0%B9%D0%BD%D1%83%D0%BB%D0%BB%D0%B0_%D0%A5%D3%99%D0%B1%D0%B8%D0%B1%D1%83%D0%BB%D0%BB%D0%B0_%D1%83%D0%BB%D1%8B

Зәйнулла Рәсулев (Зәйнулла бин Хәбибулла бин Рәсүл, Зәйнулла-ишан; 1833—1917) —
күренекле башҡорт дин әһеле, ишан, йәмәғәт эшмәкәре һәм мәғрифәтсе. Нәҡшбәндиә
тәриҡәте шәйехе, йәҙитселек етәкселәренең береһе.

Халыҡта әүлиә һәм табип һымаҡ та билдәле булған. Шәрҡиәтсе В. В. Бартольд уны
башҡорттарҙың «рухи короле» тип атай.

Зәйнулла Рәсулев 1833 йылдың 20 мартында (башҡа мәғлүмәттәр буйынса — 25
мартында) Ырымбур губернаһы Троицк өйәҙе Туңғатар улусының (хәҙерге
Башҡортостандың Учалы районының) Шәрип ауылында башҡорт муллаһы ғәиләһендә
тыуған.

Рәсүлевтар сығышы менән башҡорт ҡәбиләһе ҡыуаҡандан булғандар. Зәйнулланың
шәжәрәһе артабанғыса булған: Туҡһаба-бей→ Ҡаңлы→ Миңтәй→ Шахмай→ Һеркә→ Манғут →
Ятабей→ Яңыш→ Ураҙғәли→ Моратҡол→ Тупый→ Солтанай→ Ғашиҡ→ Байрамғол→ Муса→
Рәсүл→ Хәбибулла→ Зәйнулла.

Зәйнулланың фамилияһы ҡартатаһы Рәсүл-хәҙрәт бин Муса әш-Шәриф алынған, ул Шәрип
ауылы мәсетенең имамы һәм уның янындағы мәҙрәсәнең мөҙәрисе була. Зәйнулланың
атаһы Хәбибулла тыуған ауылының мәҙрәсәһен тамамлап унда мөҙәрис булып эшләй.
ХIX—XX быуаттарҙағы ҡайһы бер рәсми документтарҙа Зәйнуланың фамилияһы
Хәбибуллин тип яҙылған. Зәйнулланың әсәһе — күренекле Аҙнасура-ишандың яҡын
туғаны булған.

Зәйнулланың дүрт ҡатыны, биш улы һәм дүрт ҡыҙы булыуы билдәле. Улы Ғабдрахман
(1881—1950) СССР-ҙың Европа өлөшө һәм Себер Диниә назаратының мөфтөйө итеп
һайланған.

Тәүге осорҙа Зәйнулла ҡартатаһы Рәсүл-хәҙрәт бин Муса әш-Шәрифтең мәҙрәсәһендә
уҡый. 1843—1845 йылдарҙа башҡорт кантоны үҙәге булған Малай-Муйнаҡ ауылындағы
Мөхәмәт Бохариҙың мәҙрәсәһендә белем ала. Ул мәрхүм булғандан һуң Яҡуп бин Әхмәт
әл-Ахундила уҡый һәм уның менән бергә 1848 йылда Ахун ауылына күсә.

1851 йылда Троицк ҡалаһының йәмиғ мәсете янындағы Әхмәт бин Хәлит Рахманғол
әл-Манғари (әл-Минкари; 1821—1921) мәҙрәсәһенә — «Мөхәмәҙиә» мәҙрәсәһенә уҡырға
бара. Әхмәт хажи Бохараның Коклеташ мәҙрәсәһен тамалай һәм Наҡшбәндиә дини
йәмғиәте ағзаһы булып китә, артабан Истанбулда уҡыуы дауам итеп шәйех тигән исем
алып йөрөргә хоҡуҡ ала һәм тыуған яғына ҡайтып Троицк ҡалаһында тәүге мәҙрәсә
аса. Уның уҡыу йортонда ғәрәп һәм фарсы телдәрен, Ҡөрьән тәфсирен һәм башҡаларҙы
өйрәнгәндәр. Зәйнулла Рәсулев шәкерт булған осоронда суфыйсылыҡ менән ҡыҙыҡһына
башлай.

Зәйнулла Рәсулев «Мөхәмәҙиә» мәҙрәсәһен 1858 йылда тамамлай һәм Ырымбур
губернаһы Верхнеурал өйәҙе Учалы улусы Аҡҡужа (Юлдаш) ауылы мәсете янындағы
мәҙрәсәлә мөҙәрис булып эшләй. Ырымбур губернаһы идаралағының 1859 йылдың 23
майҙағы фарманға ярашлы ошо уҡ ауылдың мәсетенең указлы муллаһы — имам-хатибы
һәм мәҙрәсәнең мөҙәрисе булып рәсми рәүештә раҫлана.

1859 йылда Шәрәфетдин бин Зәйнетдин Эстәрлетамаҡиның шәкерте булған шәйех
Ғабдулхәким Ҡорбанғәли (1809—1872) ярҙамы менән Мөдйәҙиә йүнәлешендәге
Нәҡшбәндиә тәриҡәте ағзаһы булып китә.

1869 йылда Мәккә һәм Мәҙинәгә барып тәүге тапҡыр хаж ҡыла. 1869—1870 йылдарҙа
Истанбулда хәҡиҡәтте мистик рәүештә танып белеү (тәриҡ) ысулын өйрәнеп
камиллаштыра. Истанбулда уҡ Хәлиҙиә йүнәлешендәге Нәҡшбәндиә суфыйы Әхмәт
Зыяитдин Гөмөшхәнәүиҙең (1813—1893) тәғлимәтен уҡытырға рөхсәт — иджазнамә ала.
Әхмәт-суфый ислам ғилемен һаҡлап ҡалырға, ғалимдарҙың тормош юлын һәм
хеҙмәттәрен өйрәнергә саҡырған; Төркиә ҡалаларында нәшриәт һәм күп кенә
китапханалар аса.

Тыуған төйәгенә ҡайтҡас, суфыйлы башҡорттар араһында яңы тәртип, шул иҫәптән
тәсбих тағып йөрөтөү, Аллаһы Тәғәлә исемен күп тапҡыр ҡысҡырып әйтеү (зекер),
Мөхәммәт пәйғәмбәрҙең тыуған көнөн (Мәүлитте) байрам итеү һәм башҡаларҙы индерә.
Дини тәғлимәтте һәм шәриәтте тәрән белеү, табипсылыҡ итеү, алдан күрә
белеүсәнлек һәләттәре Зәйнулла Рәсулевҡа дини остаз — ишан исеме биреүгә
булышлыҡ итә. Рәсүлевтың имамдар рәтенән үҙенең мөридтәре барлыҡҡа киләләр, ә
Верхнеурал, Троицк һәм Златоуст өйәҙҙәрендәге эйәреүселәрҙең дөйөм һаны 7 меңгә
барып етә.

Рәсүлевтың халыҡ араһында тиҙ данға ҡаҙаныуы һәм уның төбәк чиновниктарына
йоғонтоһо тиҙ артыуы, Ҡорбанғәлиевтарға һәм башҡа консерватив ҡарашлы дин
әһелдәренә оҡшап етмәй, улар уны Ғосман дәүләте файҙаһына пропагандалау һәм
ялған дини тәғлимәт таратыуҙа ғәйепләйҙәр. Һөҙөмтәлә, 1872 йылда Ырымбур
мосолман диниә назараты мөфтөйө Зәйнулла Рәсулевты Өфөгә саҡырта, унда ишан яҙма
рәүештә үҙенең ҡараштарын яҙып бирә һәм унан бөтә ғәйепләүҙәр сиселә. Әммә батша
хакимиәте Рәсүлевты күп кенә сәйәси сыуалыштарға килтертеүсе һәм «башҡорт
Шамилы» тип ҡулға ала. Өфө һәм Ырымбур төбәк хакимиәттәренә бигерәк тә
Рәсүлевтың башҡорттарға үҙ ерҙәрен һатмаҫҡа, урыҫтар менән бер ниндәй ҙә
мөнәсәбәттәргә инмәҫкә тигән саҡырыуҙары оҡшап етмәгән. Һигеҙ ай дауамында
Златоуст төрмәһендә ултырып сыҡҡандан һуң, 1873 йылдың ғинуарында Ғатаулла
Әбделмаликов менән бергә Вологда губернаһының Никольск ҡалаһына һөргөнгә
ебәрелә. 1876 йылда Рәсүлевты төрмәлә тотоу режимы еңеләйә һәм ул Кострома
ҡалаһына күсерелә. 1881 йылда мөфтөй Сәлимгәрәй Тәвкилев булышлығы менән,
Рәсүлевҡа тыуған яғына ҡайтырға мөмкинлек бирелә. 1881 йылда Зәйнулла Рәсүлев
Аҡҡужа (Юлдаш) ауылына ҡайтып төшә.

1882 йылда икенсегә хажға бара, Истанбулда йәнә Гөмөшхәнәүи менән осраша, яңы
китаптар ала. 1883 йылдың аҙағында Зәйнулла Рәсүлевтың элекке остазы — Әхмәт бин
Хәлит Рахманғол, Ырымбур губернаһы ахуны булараҡ, уға Троицк ҡалаһының 5-се
йәмиғ мәсетенең имам-хатибы вазифаһын тәҡдим итә.

1884 йылда Зәйнулла Рәсүлев ғаиләһе менән Троицк өйәҙ ҡалаһына күсә, мәсет
янында һуңыраҡ «Рәсүлиә» исемен алған мәҙрәсә аса. Шәфҡәтлелек менән
шөғөлләнеүен дауам итә. Мәсет һәм мәҙрәсә эргәһендә Зәйнулла-ишан менән
осрашырға килеүсе мосолмандар өсөн ҡунаҡхана һәм ашхана төҙөлә, китапхана асыла.
Ишандың 10 меңләп мөридтәре була. АҠШ ғалимы Х. Алгар буйынса, ХХ быуат башында
Волга, Урал һәм Себер яҡтарының ҡала һәм ауылдарының йөҙәрләнгән имамдар ишан
йоғонтоһо аҫтында булалар.

Зәйнулла Рәсүлевтың булышлыҡ итеүе арҡаһында Троицк ҡалаһы Рәсәй империяһы
мосолмандарҙың мөһим мәғариф үҙәгенә, һәм Наҡшбндийә-хәлиҙиә дини йәмғиәтенең
тәғлимәтен таратыр өсөн терәк пунктына әйләнә. Рәсүлев йәҙитселек реформаларын
яҡлап сыға, уның мәҙрәсәһендә яңы уҡыу-уҡытыу алымдары, программалары һәм
ижтимағи фән төрҙәре индерелә. 1898 йылда, мәҙрәсәлә уҡырға теләүселәр тағы ла
артҡас, үҙ аҡсаларына уның бинаһын киңәйтә. 1903 йылда мәҙрәсәләге мөҙәрислекте
улы Ғабдрахманға тапшыра, әммә аҙнаһына бер Ҡөрьән тәфсирен уҡыта. 1905 йылда
үҙенең килеменә яңы 2 ҡатлы мәҙрәсә бинаһы корпусын һәм сит яҡтан килгән
шәкерттәр өсөн 2 ҡатлы ятаҡ төҙөй.

Зәйнулла Рәсүлевтың шәкерттәре араһында мөфтөйҙәр: Ғәлимйән Баруди (1857—1921),
Ғабдрахман Рәсүлев (1881—1950) һәм Шәкир Хыялетдинов (1890—1965), Дағстан ҡазыйы
Сәйфулла Башларов (1853—1919), һәм башҡа бихисап билдәле мосолман дин әһелдәре
була. 1901 йылда Ҡазандағы «Мөхәмәҙиә» мәҙрәсәһенә тәүге нигеҙ ташын һала. Морат
Рәмзинең ике томлы тарихи китабын 1907—1908 йылдарҙа нәшер итеүҙең сығымдарын
Зәйнулла Рәсүлев ҡаплай. Был китапта колонизация осоронда башҡорттарҙың 2 млн
дисәтинә ере тартып алыныуы хаҡында һ. б. тураһында яҙыла һәм Морат Рәмзинең был
хеҙмәте батша властары менән тыйыла һәм һатыуҙан алына.

Зәйнулла ишандың Мифтахетдин Аҡмулла, Мөхәмәтсәлим Өмөтбаев, Ризаитдин
Фәхретдинов менән дуҫ булғанлығы билдәле.



https://ba.wikipedia.org/wiki/%D0%A0%D3%99%D1%81%D3%99%D0%B9_%D0%A4%D0%B5%D0%B4%D0%B5%D1%80%D0%B0%D1%86%D0%B8%D1%8F%D2%BB%D1%8B

Рәсәй Федерацияһы, Рәсәй (урыҫ. Россия) — көнсығыш Европала һәм төньяҡ Азияла
урынлашҡан федератив республика системаһы буйынса ойошҡан күп милләтле дәүләт.
Территорияһының майҙаны 17 125 407 км². Халыҡ һаны 146 267 288 кеше. Баш
ҡалаһы — Мәскәү. Дәүләт теле — урыҫ теле.

Рәсәй ун һигеҙ дәүләт менән сиктәш (донъяла иң ҙур күрһәткес), уларҙың араһында
икәүһе өлөшләтә танылған, ҡоро ер буйынса Норвегия, Финляндия, Эстония, Латвия,
Литва, Польша, Белоруссия, Украина, Абхазия, Грузия, Көньяҡ Осетия],
Азербайджан, Ҡазаҡстан, Ҡытай Халыҡ Республикаһы, Монголия, Корея
Халыҡ-Демократик Республикаһы менән, диңгеҙ буйынса Япония, АҠШ менән сиктәре
бер.

Халыҡтың күп өлөшө (75 % тирәһе) үҙен православие диненә ҡағылышлы, тип күрһәтә.

Йәҙрә ҡоралы булған дәүләт, Берләшкән Милләттәр Ойошмаһының Хәүефһеҙлек
Советының даими ағзаһы.

Рәсәй Хөкүмәте статусы һәм хоҡуғы РФ Конституцияһының 6-сы статьяһында һәм
«Рәсәй Федерацияһының Хөкүмәте тураһында» федераль законы менән билдәләнгән.

06.02.2014 Рәсәйҙең арбитраж суды бөтөрөлөп, Рәсәйҙең юғары суды менән берләште.

РФ Конституцияһының 65-се статьяһына ярашлы, Рәсәй республикалар, крайҙар,
өлкәләр, федераль әһәмиәттәге ҡалалар, автономиялы өлкә, автономиялы округтарҙан
тора.



https://ba.wikipedia.org/wiki/%D0%9C%D0%B5%D0%B4%D0%B8%D1%86%D0%B8%D0%BD%D0%B0

Медици́на (лат. medicina) — диагностика, дауалау терапияһы, ауырыуҙарҙы
профилактикалау, сәләмәтлекте һаҡлау һәм нығытыу, кешенең хеҙмәткә яраҡлылығын,
ғүмерен оҙайтыу, шулай уҡ физик, психик сирҙәр ваҡытында хәлде еңеләйтеү маҡсаты
берләштергән фәнни белем һәм практик саралар системаһы. «Медицина» һүҙе латын
теленән, ars medicina — дауалау сәнғәте.

Медицинаның тышҡы символдарының береһе 6 мөйөшлө йондоҙ. Боронғораҡ медицина
символы булып Асклепия таяғы (урыҫ.)баш. тора. Ул бөйөк дауалаусыныҡы була.
Өсөнсө киң билдәле символ — Халыҡ-ара Ҡыҙыл тәре хәрәкәте. Эмблемаһы — Ҡыҙыл
тәре һәм ярым ай. Дүртенсе символ — тәрилкә тирәләй уралған йылан. Ул дауалауҙа
йылан ағыуы ҡулланған Әбүғәлисина һәм тәрилкә, йылан менән кәүҙәләндерелгән
боронғо грек һаулыҡ аллаһы Гигиея менән бәйле.

Кешенең барлыҡҡа килеүенең тәүге этаптарында им-томсолоҡ һәм шаманлыҡ үҫеше
үҙенән-үҙе дауалау төшөнсәһен барлыҡҡа килтергән. Үҫешкән боронғо дәүләттәрҙә
медицина ҙур уңышҡа ирешә. Боронғо грек врачы Гиппократтың, Рим тәбиғәт фәндәре
белгесе Клавдий Галендың, Александрия врачы Герофилдың һәм Эрасистраттың
хеҙмәттәрен бөгөнгә еткергән тарихи документтар бар. Бынан тыш, боронғо Көнсығыш
яҙма ҡомартҡылары (боронғо Египет медицина папирустары; Хаммурапи законы;
Һиндостанда Аюрведа законы һ. б.) боронғо дәүләттәрҙә врачтарҙың эшмәкәрлек итеү
шарттары, дауалау өсөн гонорар күләме һәм ауырыуға зыян килтергән өсөн яуаплылыҡ
дәрәжәһе закон менән регламентланған, тип дәлилләй.

VII быуатта ислам илдәрендә ныҡлап төрлө фәндәр үҫешә: ислам донъяһы ғалимдары
боронғо цивилизацияның медицина белемен үҫтерә башлай. Хәлифтәр фәнде һәм
ғалимдарҙы үҙ яҡлауы аҫтына ала. Харун-ар-Рашид Бағдатта мәктәптәр, дауаханалар,
дарыуханалар аса. Уның улы Мәмүн Бағдатта Академияға нигеҙ һала һәм бөтә
илдәрҙең ғалимдарын үҙенә саҡыра. Мәктәптәр күп ерҙәрҙә: Куфала, Басрала,
Бохарала һәм башҡа ҡалаларҙа асыла.

Ғәрәптәр медицина үҫешенә айырыуса ҙур өлөш индергән шарттарҙа йәшәй күрәһең,
сөнки ислам ауырыуҙарҙан дауа эҙләргә саҡыра һәм дауалаусыларҙы күккә күтәреп
маҡтай. Ғәрәп ғалим-медиктары боронғо медиктарҙың яҙмаларын өйрәнә. Ибн Зухр
Авензоар кеше үлгәндән һуң мәйетте ярыу буйынса тәүге билдәле врач була. Билдәле
ғәрәп медиктары: Аарон, Бактишва (бер нисә боронғо Несториан врачы), Гонен, Ибн
аль-Вафид (Абенгефит), Ар-Рази, Али ибн Сахль Раббан аль-Табари (Гали-Аббас),
Ибн Сина (Авицена), Албукасис, Ибн Рушд (Аверроэс), Абдул-Латиф аль-Багдади
(ираҡ ғалимы).

Византия һәм ғәрәп медицинаһы донъя медицинаһы фәнен ауырыуҙарҙың яңы симптомы
һәм дарыуҙар менән байыта. Медицина үҫешендә айырыуса ҙур ролде Ибн Сина
(Авиценна) уйнай.

Урта быуаттағы көнбайыш Европала, антиклыҡ менән сағыштырғанда, эмпирик фән
түбән кимәлдә була. Өҫтөнлөктө теология һәм схоластика ала. Фән университеттарҙа
туплана. IX быуаттан башлап, хәҙерге Германия, Англия, Франция территорияһындағы
университететарҙа башҡа фәндәр менән бер рәттән медицина ла уҡытыла. Дауалау
менән монахтар һәм аҡһөйәктәр шәғөлләнә. Европала медицина мәктәптәренең иң
билдәлеләре булып, Салерно мәктәбе һанала. Был мәктәптең яҙмалары башҡа
училищеларҙа өлгөлө булып тора. Иң билдәлеһе булып, «лат. Regimen Sanitatis»
гигиеник поэмаһы иҫәпләнә. Салерно мәктәбенә дини, донъяуи белемле врачтар һәм
ҡатындар ҡарай. Улар дауаханалар менән мөдирлек итә, походтарҙа армияны оҙатып
йөрөй һәм королдәргә, принцтарға эшләй.

XIII быуатта башлап, шул ваҡыттағы медицина вәкилдәрендә ауырыу тәбиғәтен
күҙәтеүҙәр һәм тәжрибәләр ярҙамында өйрәнеүгә ынтылыш тыуа. Шундайҙарҙың береһе
Арнольд из Виллановы һәм Р. Бэкон (урыҫ.)баш.. XIV быуатта мәйетте ярыу
нигеҙендә анатомияны өйрәнеү башлана һәм М. де Луцци (инг.)баш. (1275—1326)
органдарҙың теүәл күсермәһен һүрәтләгән яҙма булдыра. Шуға ҡарамаҫтан, XV
быуатта тиклем ғәрәптәр Европа медицинаһынан өҫтөн була. Гален яҙмалары ла
Европала ғәрәп тәржемәһенән тарала.

Рус дәүләтендә монастырь медицинаһы менән бер рәттән халыҡ медицинаһы ла үҫешен
дауам итә. XI—XII быуаттарҙа Переяславль һәм Киевта, XIII быуатта Львовта
дауаханалар булдырыла. Рәсәйҙә элек-электән дауалау эше менән врач-эмпириктар,
аптекарҙар (шифалы үләндәр белгесе), быуын ултыртыусылар, цирюльниктар
шөғөлләнгән.

Медицина үҫешендә мөһим аҙымдар Яңырыу дәүерендә (XV—XVIII быуаттар) яһала.
Швейцар врачы Парацельс (урыҫ.)баш. тәжрибә һәм белемгә таянған медицинаны
пропагандалап сығыш яһай, төрлө химик матдәләрҙе, минераль һыуҙарҙы табиплыҡ
шөғөлөнә индерә. А. Везалий (урыҫ.)баш. кеше тәне төҙөлөшө һәм функциялары
үҙенсәлеген һүрәтләй. Инглиз врачы У. Гарвей (урыҫ.)баш. ҡан әйләнеше тураһында
тәғлимәт булдыра.

XVIII быуаттың икенсе, XIX быуаттың тәүге яртыһында хәрби һәм диңгеҙ гигиенаһына
нигеҙ һалына. Немец ғалимы Роберт Кох микробиологияға нигеҙ һалыусыларҙың береһе
була. Эксперименталь фармакология һәм токсикологияға нигеҙҙе француз физиологы
һәм патологы К. Бернар һала. Немец физиологы Г. Гельмгольца, чех биологы Я.
Пуркине офтольмологияның үҫешенә булышлыҡ итә. Был ваҡытта медицина уҡытыу
йорттары иҫәбе күбәйә.

Элек был өлкә бер кешегә һәм шулай уҡ бер нисә төркөм кешегә ҡарата ауырыуҙарҙы
иҫкәртеү маҡсатында, Санитария һәм гигиена тип аталған.

Ҡағиҙә булараҡ, теоретик медицина медицина практикаһына, медицина тикшеренеүҙәре
һәм теорияларындағы кеүек, артыҡ ҙур дәрәжәлә ҡағылмай. Теоретик медицина
һөҙөмтәләре яңы дауалау сараларының барлыҡа килеүенә, ауырыу нигеҙендәге һәм
һауығыу процессындағы механизмдарҙы тағы ла тәрәнерәк, молекуляр аңлау
мөмкинлеге бирә һәм шуның менән бөтә медицина ҡушымталарына нигеҙ булдыра.



https://ba.wikipedia.org/wiki/%D0%91%D0%B0%D1%88%D2%A1%D0%BE%D1%80%D1%82

Башҡорттар — төрки милләт, Башҡортостан Республикаһының һәм шул уҡ исемдәге
тарихи-география өлкәнең төп халҡы. Республиканан тыш башҡорттарҙың тарихи
йәшәйеш төбәктәре Силәбе, Ырымбур, Свердловск, Ҡурған, Һамар, Һарытау
өлкәләрендә, Татарстан Республикаһында һәм Пермь крайында бар.

Башҡорттарҙың Рәсәй Федерацияһындағы һан иҫәбе (2002) — 1 673 389 кеше, шул
иҫәптән Башҡортостан Республикаһында — 1 221 302. Башҡорт теле Алтай ғаиләһе
төрки төркөмөнөң көнбайыш тармағына инә, тармаҡланған диалект структураһы бар.
Дингә ышанған башҡорттар — мосолман-сөнниҙәр.

Башҡорттар составында этнографик төркөмдәр (төньяҡ-көнсығыш, көньяҡ-көнсығыш,
көньяҡ-көнбайыш, төньяҡ-көнбайыш), этник төркөмдәр (Кама‑Ыҡ башҡорттары, Пермь
башҡорттары, Урал аръяғы башҡорттары, Ырғыҙ-Кәмәлек башҡорттары, Ырымбур
башҡорттары), этник ҡатлам төркөмдәре (мишәрҙәр, типтәрҙәр) айырып йөрөтөлә.
Башҡорттар раса составы буйынса бер төрлө түгел, уға европеоид һәм монголоид
расалары ҡушылыуы хас.

Брайан Сайкс һәм Сти́вен О́ппенгеймер R1b гаплогруппа таралышыу нигеҙендә
британдар һәм башҡорттар туған халыҡтар булыу мөмкинлеген белдерҙеләр. Фонетик
яҡтан башҡорт өндәре ҫ, ҙ, ҡ, ө, ң инглиз телендә th, q, o, ng өндәре менән
оҡшаш.

Башҡорт субпопуляция араһында иң күбеһе Y-хромосомының мутациялар — R-M269,
R-M73, SRY10831.2 һәм N-tat. Шул мутациялар Көнбайыш Европала һәм Көньяҡ Уралда
күпләп таралған R1b гаплогруппаһына (R-M269 и R-M73), Көнсығыш Европала һәм Урта
Азияла таралған R1a гаплогруппаһына (SRY10831.2) һәм N гаплогруппаһына (N-tat)
инәләр.

Ҡәбиләләр таралып ултырыу һәм этник тарих барышында башҡорттарҙың
төньяҡ-көнбайыш (байлар, балыҡсы, бүләр, гәрә, ғәйнә, дыуанай, ирәкте, йылан,
йәлдәк, йәнәй, ҡаңлы, ҡаршын, ҡырғыҙ, таҙлар, танып, унлар, уран, ыуаныш,
юрмый), төньяҡ-көнсығыш (бишул, бәҙрәк, бәкәтин, дыуан, көҙәй, ҡалмаҡ, ҡатай,
ҡошсо, ҡумрыҡ, ҡыуаҡан, мырҙалар, өпәй, табын, терһәк, һалйот, һеңрән, һыҙғы,
һырҙы, шуран, әйле), көньяҡ-көнсығыш (бөрйән, ҡыпсаҡ, тамъян, түңгәүер, үҫәргән,
юрматы), көньяҡ-көнбайыш (мең) төп этнографик төркөмдәре барлыҡҡа килә.

Совет филологы, антика тарихы С. Я. Лурье иҫәпләүенсә, б.э.т. V быуатта
Геродоттың "Тарих"ында аргиппей исеме аҫтында хәҙерге башҡорттарҙың ата-бабалары
телгә алына. Геродот хәбәр итеүенсә, аргиппейҙар «бейек тауҙар битләүендә»
йәшәй, улар күршеләренең үҙ-ара низағтарын яйға һалалар, һәм уларҙа тыуған
иленән ҡыуылған бер кем һыйынырға урын тапһа — уны бер кемдә кәмһетмәйәсәк.
Агрипейҙар айырым телдә һөйләшәләр, скифса кейенәләр, ағас емештәре менән
туҡланалар. Аҙыҡҡа ҡулланылған ағастың атамаһы — понтик, уның емештәре баҡса
борсағына оҡшаш, әммә эсендә һөйәге бар. Бешкән емеште туҡыма аша һығалар һәм
унан «асхи» тигән ҡара һут сыға. Был һутты улар һөткә болғап эсәләр. «Асхи»ның
тѳпрәһенән күмәс әҙерләйҙәр. С. Я. Лурье «асхи»ны «әсе» (урыҫ. кислый) төрки
һүҙенә тап килтерә, ә телсе Ж. Ғ. Кейекбаев буйынса, «асхи» һүҙе башҡорт
телендәге «әсе һыу»ҙы (урыҫ. кислая жидкость) хәтерләтә.

Төркиәтсе Әхмәтзәки Вәлиди күҙаллауынса, башҡорттар Клавдий Птолемейҙың беҙҙең
эраның II быуатына ҡараған хеҙмәтендә скифтарҙың пасиртай тигән ырыуы исеме
аҫтында телгә алына.

643 йылда төҙөлгән Суй-шу хроникаһында, теләү (уғыҙ) төрки ҡәбиләләре
берләшмәһендә 45 ырыу, шул иҫәптән Арал һәм Каспий диңгеҙҙәре араһында йәшәүсе
башукили телгә алына, көнбайыш һәм ҡытай тикшеренеүселәре уны башҡорттар тип
иҫәпләйҙәр. Ҡытай сығанаҡтарына ярашлы, VIII—IX быуаттарҙа Волга бассейнындағы
һундарҙың этник вариҫтары булған ҡәбиләләр араһында Бо-хан һәм Бей-дин телгә
алына, уларҙы волга болғарҙары һәм башҡорттарға тап килтерәләр теләү.

Беҙҙең эраның I мең йыллығы аҙағында башҡорттар көнбайышта Волга йылғаһынан алып
көнсығышта Тубыл йылғаһына тиклем, көньяҡта Илек һәм Яйыҡ (Урал) йылғаларынан
башлап төньяҡта Кама һәм Сылва йылғаларына тиклемге ерҙәрҙә йәшәй һәм төрлө
дәүләттәр составына инә (Дәшти Ҡыпсаҡ, Төрки ҡағанаты, Хазар ҡағанаты, Волга
буйы Болғары, Алтын Урҙа, Ҡазан ханлығы, Нуғай Урҙаһы, Себер ханлығы). XVI
быуаттың 2‑се яртыһында башҡорттар Мәскәү батшалығына инә. Дәүләт хәрби хеҙмәт
һәм башҡа йөкләмәләрҙе үтәү, яһаҡ һәм һалымдар түләү шарты менән башҡорттарҙың
аҫабалыҡ хоҡуғы, урындағы үҙидаралығы (йыйын, ҡоролтай), традицион йолалары,
байрамдары, дин тотоу ирке һаҡланыуын гарантиялай. Колониялаштырыуҙың көсәйеүе,
һалымдар үҫеүе һәм йөкләмәләр һанының артыуы, башҡорттарҙың аҫаба ерҙәрен тартып
алыу, урындағы үҙидаралыҡтың сикләнеүе башҡорт ихтилалдарына (XVII—XVIII бб.)
сәбәп була. Төбәктең башҡа халыҡтары менән бергә башҡорттар Крәҫтиәндәр
һуғышында (1773—1775) ҡатнаша. 1798—1865 йылдарҙа Башҡортостанда идара итеүҙең
кантон системаһы була, башҡорттар хәрби хеҙмәтле ҡатламдарға (Башҡорт полктары,
Башҡорт-мишәр ғәскәре) ҡарай. XIX—XX быуат башында башҡорттар һаны арта (1897
йылда ҡарай 1311 мең кеше), мәғариф, мәҙәниәттең артабанғы үҫеше күҙәтелә.

Революциянан (1917) һуң Башҡортостан автономияһын төҙөү өсөн көрәш башлана. 1919
йылдың мартында Үҙəк Совет власы менəн Башҡорт хөкүмəте араһында Башҡорт Совет
автономияһы тураһында килешеүгә ҡул ҡуйыла. 1922 йылда Оло Башҡортостан
ойошторолғандан һуң, башҡорттарҙың күп өлөшө унан ситтә ҡала (Туҡ-Соран кантоны,
Ялан кантоны, Арғаяш кантоны). 1926 йыл аҙағында башҡорттар һаны революцияға
тиклемге осор менән сағыштырғанда ике тапҡырға тиерлек кәмей һәм СССР‑ҙа 714 мең
кеше тәшкил итә, БАССР‑ҙа — 584,8 мең: Граждандар һуғышы, ҡоролоҡ һәм аслыҡ
эҙемтәләре үҙен һиҙҙерә. Башҡорттар һаны артыуына сәйәси репрессиялар, Бөйөк
Ватан һуғышы кире йоғонто яһай. Башҡорттарҙың бер өлөшө урыҫтар, татарҙар
тарафынан ассимиляциялана. Халыҡ һанының революцияға тиклемге кимәленә тик 1989
йылға өлгәшелә. Башҡорттарҙың башҡа төбәктәргә миграцияһы күҙәтелә: 1926 йылда —
дөйөм һандың 18 %‑ы, 1959 — 25,4 %‑ы, 1989 — 40,4 %‑ы. Эш урындары етешмәү һәм
уңайһыҙ социаль шарттар арҡаһында, нигеҙҙә, көньяҡ‑көнсығыш һәм көньяҡ
райондарҙан халыҡ күсеп китә. Һуңғы йылдарҙа башҡорттарҙың Урта Азия, Ҡаҙағстан
һәм башҡалар төбәктәрҙән ҡайтыу тенденцияһы (1992—96 йй. 4904 кеше) күҙәтелә.
Башҡорттарҙың социаль‑демографик структураһында эшселәр синыфы, интеллигенция,
инженер‑техник хеҙмәткәрҙәр һаны арта.

Башҡорт теле алтай телдәре ғаиләһенә ингән төрки телдәрҙең береһе (ҡыпсаҡ
төркөмөнөң ҡыпсаҡ‑болғар төркөмсәһе). Башҡорттарҙың милли теле, урыҫ теле менән
бер рәттән, Башҡортостан Республикаһының дәүләт теле. Шулай уҡ Рәсәй
Федерацияһының Ҡурған, Свердловск, Силәбе, Төмән, Һамар, Һарытау, Чита һәм
Ырымбур өлкәләрендә, Пермь крайында, Татарстанда, Коми Республикаһында, Саха
Республикаһында, Урта Азия республикаларында, Ҡаҙағстанда һ. б. таралған.
Башҡорт телендә һөйләшеүселәр һаны — 1057 меңгә яҡын кеше (2002).

Төп диалекттары: төньяҡ-көнбайыш, көнсығыш һәм көньяҡ. Лексик һәм
фонетик‑грамматик билдәләре буйынса татар теленә яҡын.

Башҡорттарҙың күбеһе урыҫ телен, бер өлөшө мари телен, сыуаш телен, татар телен,
удмурт телен һәм башҡалар телдәрҙе белә.

Рәсәй империяһының беренсе бөтә халыҡ иҫәбен алыу (1897) ваҡытында милләт
тураһында һорау бирелмәгән. Шул уҡ ваҡытта туған тел һәм ниндәй дингә ышаныуҙары
тураһындағы һорауға яуаптар буйынса теге йәки был милләттең һан иҫәбен билдәләп
була. 1897 йылда Рәсәйҙә 1 321 363 кеше туған телен башҡорт теле тип атаған.
Башҡорттарҙың 99,2 % Өфө (899 910), Ырымбур (254 561), Пермь (85 395), Һамар (57
242), Вятка (13 909) губерналарында йәшәгән.

Бөтә донъяла халыҡ һанын теүәл генә билдәләүе бик ауыр. Әммә ҡайһы бер
сығанаҡтарҙа донъяла башҡорттар 2 миллион тирәһе кеше тигән фаразлауҙар бар.
2010 йылғы халыҡ иҫәбен алыу мәғлүмәттәренә ярашлы, Рәсәй Федерацияһында 1 584
554 башҡорт, шул иҫәптән Башҡортостан Республикаһында — 1 172 287 башҡорт
теркәлгән.

Хәҙерге ваҡытта Тарихи Башҡортостанға ингән территорияларҙан тыш, башҡорттар
Рәсәй Федерацияһының барлыҡ субъекттарында, шулай уҡ сит илдәрҙә йәшәйҙәр.

Урбанизация процесы ҡала халҡының 1938 йылда 5,8 %‑тан 2002 йылда ҡарата
42,4 %‑ҡа тиклем артыуына килтерә. Ҡалаларҙа башҡорттар һаны 518 мең кеше тәшкил
итә, шул иҫәптән Өфөлә — яҡынса 155 мең; Стәрлетамаҡта — 41 мең; Нефтекамала —
34 мең; Сибайҙа — 29 мең; Салауатта — 28 мең; Ишембайҙа — яҡынса 20 мең;
Мәләүездә — 17 мең.

Башҡорттарҙың төп һөнәр-кәсебе булып игенселек, һунарсылыҡ, солоҡсолоҡ,
балыҡсылыҡ, йыйыусылыҡ менән аралаш ярымкүсмә (йәйләү) малсылығы һ. б. торған.

Башҡорттарҙың хужалыҡ ҡоролошона йәшәү урынындағы тәбиғәт мөхите — дала, тау
районы һәм тау итәге, гумусҡа бай тупраҡ, йылғалар, күлдәр үҙенсәлеге — барыһы
тәьҫир итә. Башҡортостандың ер аҫты файҙалы ҡаҙылма байлыҡтарына — тимер
мәғдәненә, нефткә, газға, төҫлө металдарға бай. Бик күп файҙалы байлыҡтар
булыуы, отошло урынлашыуы һәм кеше потенциалы Башҡортостанда хәҙерге заман
талаптарына яуап бирерлек хужалыҡ — сеймал табыу һәм яғыулыҡ сәнәғәтен, уларҙы
эшкәртеү сәнәғәтен, ғилми учреждениелар һәм мәктәптәрҙе, ғилми нигеҙгә ҡоролған
ауыл хужалығын, Фәндәр Академияһын булдырырға мөмкинлек бирә.

XVII быуаттан башлап ҡына башҡорт милли костюмы тураһында яҙма сығанаҡтар
билдәле. XVII—XVIII быуаттарҙа халҡыбыҙ күрше милләттәр менән тығыҙ мәҙәни
бәйләнештә тормаған, шуға ла милли үҙенсәлектәр ҙә нығыраҡ һаҡланып килгән.
Башҡорттар кейем өсөн күберәк киндерҙән, кесерткәндән һуғылған туҡыма, һарыҡ
тиреһен йәнлек тиреләрен, кейеҙҙе, йөнде, мамыҡты файҙаланған. Башҡорттар сит
илдәрҙән (Бөйөк ебәк юлы аша) килтерелгән ебәк, атлас, барса туҡымаларында
ҡулланған, уларҙың өлгөләре боронғо ҡорғандарҙа ла табыла. Был туҡымалар ҡиммәт
торған, шуға ла ебәк кейем — затлылыҡ билдәһе һаналған.

Башҡорт милли аштарының төп массаһын бешерелгән, киптерелгән һәм ҡаҡланған йылҡы
ите, ҡуй ите, һөт продукттары, киптерелгән еләк, киптерелгән бөртөклөләр,
башҡорт балы тәшкил иткән. Был ашамлыҡтарҙың миҫалы булып ҡаҙы-ҡарта ҡаҙы (йылҡы
колбасаһы), баҫтырма (ҡаҡланған ит), шулай уҡ ҡымыҙ, сейәле hары май, муйыл
майы, ҡорот (ҡоро ҡорот), эремсек һәм айран тора — был ашамлыҡтарҙың бөтөнөһө лә
йәйге эҫелә лә сағыштырмаса яҡшы һаҡлана һәм уларҙы юлға алыуы уңайлы. Ҡымыҙ тап
юлда әҙерләнә тип иҫәпләнә — бейә һөтө һалынған һауыт эйәргә бәйләнгән һәм
һабала көнө буйына сайҡалып йөрөтөлгән.

Традицион башҡорт ашамлығы бишбармаҡ бешерелгән иттән һәм һалманан (эре итеп
киҫелгән туҡмастың төрө) әҙерләнә, мул итеп һуған, йәшел тәмләткестәр ҡушыла
һәм, әлбиттә, ҡорот өҫтәлә. Башҡорт аш-һыуының (кухняһының) күҙгә ташланып
торған тағы бер үҙенсәлеге: ашамлыҡтар янына йыш ҡына һөт продуктылары бирелә —
һирәк табын ҡоротһоҙ һәм ҡаймаҡһыҙ була. Башҡорт ашамлыҡтарының күпселеге
әҙерләү ябайлығы һәм туҡлыҡлы булыуы менән айырылып тора.

Айран, буҙа, ҡаҙы, ҡатлама, ҡымыҙ, манты, өйрә, ыумас ашы һәм башҡа бик күп
ашамлыҡ төрҙәре Урал тауҙарынан Алыҫ Көнсығышҡа саҡлы биләмәләрҙә йәшәгән күп
халыҡтарҙың милли ашамлығы тип һанала.

Диндар башҡорттар — мосолман‑сөнниҙәр. Ислам диненең Башҡортостанға үтеп инеүенә
мосолман илдәре менән VIII—IX быуаттарҙа урынлаштырылған сауҙа-иҡтисади
бәйләнештәр булышлыҡ иткән. Башҡортостандың Ишембай районындағы Левашёв
ҡәберлеге Уралдың тәүге мосолман археологик ҡомартҡыһы булып иҫәпләнә. Бында
эҙләнеү барышында Ғәрәп хәлифәлегенең 706 һәм 712 йылғы өс көмөш дирһәме һәм
алтын динары, шулай уҡ мәйеттәрҙең ҡулдары кәүҙә буйлап һуҙылған, баштары
көнбайышҡа йүнәлтелгән иртә мосолман зыяраты ҡәберҙәре табылған. VII быуатта
пәйғәмбәр Мөхәммәттең үҙ сәхәбәләрен Көньяҡ Уралға ебәреүе тураһында мәғлүмәттәр
бар. Төрөк дин белгесе Усман Нури Топбаш һәм Нәҡшбәндиә суфыйҙар тәриҡәтенең
башлығы шәйех Мөхәммәт Назим әл-Хаҡҡани Башҡортостанға ебәрелгән өс сәхәбәне
атайҙар. Быны үҙ хеҙмәттәрендә тарихсылар Хисаметдин бин Шәрәфетдин һәм
Таджетдин Ялсығол Әл-Башҡорди раҫлай, улар шулай уҡ башҡорттарҙан кемдәр
тәүгеләрҙән булып ислам динен ҡабул итеүе хаҡында хәбәр итәләр. Хисаметдин бин
Шәрәфетдин үҙенең «Болғар тарихы» китабында башҡорттарҙың ислам динен үҙ
күршеләренән иртәрәк, һижрә буйынса 195 йылда (Григориан календары буйынса 748
йылда) ҡабул итеүҙәре тураһында яҙа. «Кун-әл-әкбәр» («Ваҡиғаларҙың асылы»)
төркиҙәр тарихында башҡорттарҙың яҡынса 70 ҡалаһы һәм ҡәлғәһе булыуы, ә исламды
улар һижрәнең 530 йылда (Григориан календары буйынса 1152 йылда) ҡабул итеүҙәре
хаҡында телгә алына.

Урта Азия илдәре менән мәҙәни һәм сауҙа-иҡтисади мөнәсәбәттәре Башҡортостанда
хәнәфи мәзһәбе тәғлимәтенең таралыуына булышлыҡ иткән. Башҡорттар араһында ислам
диненең таралыуына шулай уҡ 922 йылда Волга буйы Болғарының исламды дәүләт дине
булараҡ ҡабул итеүе лә сәбәпсе булған. Әммә Аллен Франк буйынса, «иң мөһиме
башҡорттарҙың исламлаштырыу тураһындағы бик боронғо күпселек һәм йыш ҡына
осраған риүәйәттәрендә — был Болғар ҡалаһы уларҙа бөтөнләй булмауы, ә
исламлаштарыу Бохара, Бағдад һәм Анатолия миссионерҙарына беркетелә». Иртә
осорҙа башҡорттарҙа ислам динен таратыуҙа ҙур ролде Ясауи һәм Нәҡшбәндиә
тәриҡәттәренең суфый миссионерҙары башҡарған, улар Көньяҡ Уралға Урта Азияның
үҙәк ҡалаларынан, тәү сиратта Бохаранан, килгән.

Башҡорт ауыҙ‑тел ижадында «Урал батыр», «Аҡбуҙат», «Иҙеүкәй менән Мораҙым»,
«Алпамыша менән Барсынһылыу» һәм башҡа эпостар төп урынды биләй. Әкиәт фольклоры
героик, тылсымлы, көнкүреш әкиәттәренән тора. Башҡорт эпик, лирик, көнкүреш
йырҙарына шиғыр һәм көй үҙенсәлектәре, бейеүҙәренә пантомима элементтары,
ҡатмарлы сюжет структураһы («Байыҡ», «Перовский») хас. Башҡорт халыҡ ижады
традициялары профессиональ сәнғәт һәм әҙәбиәт нигеҙенә ята. Биҙәү‑ҡулланма
сәнғәте художество‑һүрәтләү сараларының күп төрлөлөгө, композицион алымдар
камиллығы, орнаменттың тасуирилығы менән һыҙатлана. Аппликация, сигеү, бәйләү,
кейеҙ, ағас, таш, күн, металл, буҫтауҙы художестволы эшкәртеү киң үҫеш ала.



https://ba.wikipedia.org/wiki/%D0%A3%D1%80%D0%B0%D0%BB_%D0%B1%D0%B0%D1%82%D1%8B%D1%80

«Урал батыр» эпосы — башҡорт халҡының бөйөк ҡомартҡыһы, ата-бабаларыбыҙ
быуындан-быуынға тапшырған бай хазина — ауыҙ-тел ижадының һоҡланғыс өлгөһө. Ул
үҙенең боронғолоғо, күләме, йөкмәткеһе һәм әһәмиәте яғынан донъяла билдәле башҡа
ошо жанр әҫәрҙәре менән бер кимәлдә тора. Эпоста халҡыбыҙ асылы, тарихы,
мәҙәниәте, ғөрөф-ғәҙәттәре, йәшәү мәғәнәһе, изгелек һәм яуызлыҡ, яҡшы менән
яман, тыуым, үлем һәм үлемһеҙлек кеүек мәңгелек төшөнсәләр үҙенсәлекле итеп
сағылдырылған.

Фольклорсы ?әм сәсән Мөхәмәтша Буранғолов «Урал батыр» эпосын 1910 йылда хәҙерге
Башҡортостан Республикаһының Баймаҡ районы 2-се Этҡол ауылында мәшһүр сәсәндәр
Ғәбит Арғынбаев (1856—1921) һәм Хәмит Әлмөхәмәтовтан (1861—1923) яҙып ала.

Филология фәндәре докторы, профессор, яҙыусы Рәшит Шәкүр был турала бына нимә
ти: «19 йәшлек Мөхәмәтша ҡурайсы, 7000 юллыҡ эпосты яттан белеүсе сәсән Ғәбит
Арғынбаев менән 1907—1908 йылғы иҫәп алыуҙа осраҡлы ғына таныша. Әммә ошо
осрашыу уның яҙмышында хәл иткес роль уйнай, уның үҫмер саҡтағы халыҡ ижады
менән ҡыҙыҡһыныуы профессиональ ҡыҙыҡһыныуға әүерелә. Күп йылдар дауамында
үҙенең остазы менән бәйләнеш өҙөлмәй. «1910 — 1912 йылдарҙа мин Ғәбит сәсән
менән Ырымбурҙа ун көн икешәр тапҡыр аралаштым. 1918 йылда унда 15 көн, ә 1920
йылда 4 ай йәшәнем», — тип яҙа ул. Икенсе сәсән — Хәмит Әлмөхәмәтов тураһында
бик аҙ билдәле: бәлки, Буранғоловтың уның тураһындағы иҫтәлектәре беҙгә килеп
етмәгәндер».

«Урал батыр» ҡобайырының тағы бер төрөн 1956 йылда Силәбе өлкәһе Троицк
ҡалаһында йәшәүсе Исмәғил Рәхмәтуллиндан күренекле тел һәм әҙәбиәт белгесе Әхнәф
Харисов яҙып алған.

Урал батыр өс өлөштән, туғыҙ бүлектән тора. Бөтә донъяны һыу баҫыу осоронан алып
кешеләрҙең йәшәйешен һүрәтләгән иң ҙур ҡобайыр. Тәү кешеләр — Йәнбирҙе ҡарт
менән Йәнбикә ҡарсыҡ, уларҙың улдары Урал һәм Шүлгән, артабан Урал һәм Шүлгәндән
тыуған тоҡомдоң тормош юлын тасуирлап, кешелектең мәңгелек булыуын иҫбатлай.
Яҡшылыҡтың яуызлыҡҡа ҡаршы көрәшен, яуызлыҡҡа ер йөҙөндә урын юҡлығын һәм уның
еңелеүен бәйән итә. Башҡорттарҙың төйәге булған Уралтауҙың хасил булыуын һөйләй.

«Урал батыр» эпосы төрлө йылдарҙа урыҫ, инглиз, немец, венгр, төрөк, фин, абхаз,
әзербайжан телдәренә тәржемә ителеп баҫтырылған.

2016 йылдың декабрендә «Урал батыр» эпосы Израилда йәһүд телендә (ивритта) донъя
күрҙе. Әҫәрҙе сәсмә формала сит телгә Рәүил Садыҡов тәржемәләгән. Ул Өфөләге
20-се мәктәпте (хәҙер Фатима Мостафина исемендәге 20-се Өфө ҡала башҡорт
гимназияһы) тамамлаған, 1992 йылдан ғаиләһе менән Иерусалимда йәшәй.

«Башинформ» мәғлүмәт агентлығы хәбәр итеүенсә (26.06.2015, Ғәлиә Нәбиева) «Урал
батыр» эпосы яҡут теленә, ә яҡут эпосы «Олонхо» 2016 йылда башҡортсаға тәржемә
ителәсәк. Яҡутстандың баш ҡалаһында булып үткән «Донъя халыҡтары эпостры Олонхо
ерендә» тип аталған Халыҡ—ара форумда нәҡ ошо хаҡта килешеүгә өлгәшелгән.

Башҡорт халҡының аҫыл гәүһәрҙәренең береһе булған «Урал батыр» эпосы үҙендә
бихисап серҙәр һаҡлай. Мәҫәлән, «Урал батыр»ҙы төрлө йүнәлештә тикшергән тарихсы
ғалим, лингвист, донъя фәнендә башҡорт фәлсәфәһенә нигеҙ һалыусы Салауат
Ғәлләмов эпостағы белем-мәғлүмәттәрҙе математиктар һәм астрономдар ҙа үҙ эшендә
ҡуллана ала, тип раҫлай. Ул «Урал батыр» эпосын Арҡайым архитектураһына
яраштырып һәм сармат алтын боландары тураһындағы мәғлүмәттәрҙән сығып, бронза
дәүерендәге башҡорт йондоҙнамәһе циклын тулыһынса тергеҙҙе һәм боронғо
башҡорттар астрономияһының һинд-герман фәнен булдырыу тарихындағы мөһим
әһәмиәтен бар донъяға танытты. Ғалимдың был асышы, ғөмүмән, «Урал батыр» эпосы
үҙе Нобель премияһына лайыҡлы.

Урал тураһында эпос дөйөм аңһыҙлыҡтың архетиптарына, символдарына бик бай:
күрәҙәсе дейеүҙәр,үтә аҡыллы күрәҙәсе ҡарт дейеү; әүлиә бала Урал; батырҙың
мәшһүр юлдашы — йыһан аты Акбузат, Уралдың киләсәктә ярҙамсыһы; күктәге ете
дейеү — Етегән йондоҙлоғо; ҙур асҡыстың хужаһы булған дейеү; мөғжизәле таяҡ;
тере шишмә — тере һыу; ҡоштар батшаһы, Ҡояш менән Айҙың ире, шул уҡ ваҡытта
Һомай, Айһылыуҙың атаһы- Самрау. Был ике ҡыҙ (Һомай, Айһылыу) - Аниманың ғәжәйеп
символдары. Һомайҙың үҙенә батша ҡыҙҙарына ғына хас булған кейәү эҙләү ысулы
дөрөҫ итеп күрһәтелгән: ул йомаҡ -табышмаҡтар ҡоя, егеттәрҙе тоғролоҡта,
ғәҙеллектә һынай. Шулай уҡ Урал менән Һомайҙың космик ғаиләһе, дүрт яҡлылыҡ
символы бөтә эпос буйынса теҙелеп бара: дүрт улы (Һаҡмар ҙа үҙен Уралдың улы тип
һанай). Кешенең сифаттарын күрһәтеүсе - һөйләшә белеүсе, аҡыл өйрәтергә һәләтле
үгеҙ, арыҫлан, эт, ыласын, төрлө ҡоштар; күп ҡалыплы Зәрҡүм символы, таштың
үҙгәреү символдары, Бөтә донъяны Һыу баҫыу, Үлем символы; тәртипкә һалыу
символдары - һандар таң ҡалдыра.



https://ba.wikipedia.org/wiki/%D0%A2%D0%BE%D0%BA%D0%B8%D0%BE

То́кио (япон. 東京 ja-Tokyo.og (мәғл.), «Көнсығыш башҡала») — Японияның башҡалаһы,
уның административ, финанс, мәҙәни, сәнәғәт һәм сәйәси үҙәге. Хонсю утрауының
көньяҡ-көнсығышында, Канто тигеҙлегендә, Тымыҡ океандың Токио ҡултығы бухтаһында
урынлашҡан. Префектура майҙаны 2187,65 км², халҡы — 13 051 965 кеше (1 июнь
2010), халыҡ тығыҙлығы — 5966,20 кеше/км².

Рәсми рәүештә Токио ҡала түгел, ә префектураларҙың береһе, дөрөҫөрәге ҡала
округы (япон. 都то?) булып тора. Был синыфта ул бер үҙе генә. Уның
территорияһына, Хонсю утрауының бер өлөшөнән башҡа, көньяғындағы бер нисә ваҡ
утрау, шулай уҡ Изу һәм Огасавара утрауҙары инә. Токио округы 62 административ
берәмектән — ҡалаларҙан, ҡасабаларҙан һәм ауыл общиналарынан тора. «Токио
ҡалаһы» тигән ваҡытта, ғәҙәттә башҡала округына ингән 23 махсус районды күҙ
уңында тоталар. Улар 1889 һәм 1943 йылдары араһында Токио ҡалаһының
административ берәмектәре ине. Ә хәҙер улар үҙҙәре ҡала статустарына эйә: һәр
береһенең үҙ мэры һәм ҡала советы бар.

Ҡала хөкүмәтен халыҡ тарафынан һайланған губернатор етәкләй. Хөкүмәттең
штаб-квартираһы округтың муниципаль үҙәге Синдзюкула урынлашҡан. Токиола шулай
уҡ дәүләт хөкүмәте менән Токионың император һарайы (элекке исеме: Токио
император замогы — Япония императорҙарының төп резиденцияһы) урынлашҡан.

Токио районында ҡәбиләләрҙең таш быуатта уҡ йәшәүенә ҡарамаҫтан, ҡала тарихта
яңыраҡ ҡына актив роль уйнай башлаған. XII быуатта урындағы яугир Эдо Таро
Шигенадой тарафынан бында форт төҙөлгән. Йолалар буйынса, Эдо исемен ул йәшәгән
урынынан (япон. 江戸, «бухтаға инеү урыны») алған . 1457 йылда Ота Докан, япон
сёгунлығындағы Канто өлкәһенең хакимы, Эдо замогын төҙөгән. 1590 йылда уны
Токугава Иеясу, Токугава сёгундары кланына нигеҙ һалыусы, яулап алған. Шулай
итеп, Эдо сёгунлыҡтың башҡалаһы була, империяның башҡалаһы булып Киото ҡала
бирә. Иеясу оҙайлы идара институттарын булдыра. Ҡала бик шәп үҫешә һәм XVIII
быуатта донъяның иң эре ҡалаларының береһенә әйләнә. 1615 йылда Иеясу ғәскәре үҙ
дошмандарын — Тойотоми кланын ҡыйрата һәм 250 йыл тирәһе абсолют власҡа эйә
була.

Мэйдзи реставрацияһы һөҙөмтәһендә 1868 йылда сёгунлыҡ ҡолатыла һәм император
власы тергеҙелә. 1869 йылда Император Муцуһито башҡаланы Эдоға күсерә, һәм
исемен Токиоға алмаштыра. Бының һөҙөмтәһендә Киотоның башҡала булып ҡала булып
ҡалыуы тураһында бәхәстәр тыуа. XIX быуаттың икенсе яртыһында сәнәғәт, судно
төҙөү шунан бик шәп үҫешә башлай. 1872 йылда Токио — Иокогама тимер юлы төҙөлә,
1877 йылда — Кобе — Осака — Токио.

1923 йылдың 1-се сентябрендә Токио һәм тирә-яғында көслө ер тетрәүе була.
(магнитудаһы Рихтер шкалаһы буйынса 8—9 балл). Ҡаланың яртыһына яҡын өлөшө
емерелә, бик ҙур янғын сыға. 90 000 тирәһе кеше һәләк була. Кире тергеҙеү планы
бик ҡиммәт булһа ла, ҡала өлөшләтә тергеҙелә башлай.

Ҡала Икенсе донъя һуғышы ваҡытанда тағы зыян күрә. Бер урынға төбәлгән көслө
авиация һөжүмдәренә дусар була. 1945 йыл 8 март төнгө һөжүмендә генә 80 000
артыҡ кеше һәләк була. Бик күп ағас ҡаралтылар яна, иҫке Император һарайы зыян
күрә. Һуғыштан һуң Токио оккупациялана, Корея һуғышы ваҡытында эре хәрби үҙәк
була. Бында хәҙер ҙә бер нисә америка хәрби базалары бар (Йокота хәрби базаһы
һ.б.).

XX быуат уртаһында ил иҡтисады бик шәп үҫә башлай («Иҡтисади мөғжизә» тип атап
үтелә), 1966 йылда донъяның икенсе иң ҙур иҡтисадына әүерелә. Һуғыш яраларының
уңалғанын Токиола 1964 йылда үткәрелгән йәйге Олимпия уйындары иҫбатлай.

20 март 1995 йылда токио метроһында зарин газы менән теракт яһала. Теракт Аум
Шинрикьо дини сектаһы тарафынан башҡарыла. Һөҙөмтәлә 5 000 ашыу кеше зыян күрә,
11 кеше һәләк була.

Токио районындағы сейсмик активлыҡ Япония башҡалаһын икенсе ҡалаға күсереү
бәхәсен тыуҙыра. Бының өсөн өс кандидат һайлана: Насу (300 км төньяҡта),
Һигашино (Нагано эргәһендә, үҙәк Япония) һәм Мие провинцияһындағы яңы ҡала,
Нагоянан алыҫ түгел (Токионан 450 км көнбайышта). Хөкүмәттән ризалыҡ алыныуға
ҡарамаҫтан был юҫыҡта башҡа эштәр дауам ителмәй.

Хәҙерге ваҡытта Токио үҫеүен дауам итә. Бер-бер артлы яһалма утрауҙар яһау
проектары тормошҡа ашырыла. Иң билдәле булғаны Одайба проекты, хәҙер ул төп
сауҙа һәм күңел асыу үҙәге булып тора.

Токионың ҡитға өлөшө Токио ҡултығының төньяҡ-көнбайышында урынлашҡан, оҙонлоғо
көнсығыштан көнбайышҡа 90 км, төньяҡтан көньяҡҡа 25 км тирәһе. Көнсығышта Чиба
префектураһы, көнбайышта — Яманаши префектураһы, көньяҡта — Канагава
префектураһы һәм төньяҡта Сайтама префектураһы менән сиктәш. Ҡитға Токиоһы
көнсығыш яртыһында Токио махсус райондарына бүленә. Бынан башҡа, Токионың
административ сиктәрендә Тымыҡ океанда Хонсю утрауының көньяғнда ике утрауҙар
сынйыры бар. Был утрауҙар (Изу һәм Огасавара) Японияның ҡитға өлөшөнән 1000 км
ашыуға тиклем һуҙылып киткәндәр.

Токиола бер нисә көслө ер тетрәү булған: 1703, 1782, 1812, 1855, 1923 һәм 2011
йылдарҙа.

Токио алыҫта урынлашҡан күп утрауҙарға эйә, уларҙың береһе Токио үҙәгенән
1850 км алыҫлыҡта урынлашҡан. Шинджукулағы башҡала хөкүмәтенең
штаб-квартираһынан бик алыҫта булғандары өсөн улар Токио округтары хакимиәттәре
тарафынан идара ителәләр.

Токио (Кёппендың климаттар классификацияһы буйынса Гумид климат зонаһында
урынлашҡан: дымлы эҫе йәй һәм йомшаҡ ҡыш. Йыллыҡ яуым-төшөм күләме уртаса
1380 мм. Токиола ҡар ҡышын бер нисә тапҡыр ғына, ләкин йыл һайын яуа. Токионың
халыҡ һаны климатҡа тәьҫир итә. Ҡалаларҙың үҫеше һәм климат араһындағы
бәйләнешкә Токио асыҡ бер миҫал.

1 октябрь 2005 йылға ҡарата бөтә 23 махсус райондың халҡы 8,457 млн кеше тирәһе
тәшкил иткән, халыҡ тығыҙлығы иһәм 13 603 кеше/км².

Префектураның иң көнбайыш өлөшөндә Нишитама уезды урынлашҡан. Уның эсенә киләһе
Япония ҡасабалары һәм ауылдары инә:

Был майҙандың күп өлөшөн тауҙар биләй, улар иһә урбанлашыуға ярамай. Токиолағы
иң бейек тау — Кумотари тауы — 2017 м. Шулай уҡ округта киләһе тауҙар бар:
Такасу (1737 м), Одаке (1266 м) һәм Митаке (929 м). Яманаши префектураһы
янындағы һәм Тама йылғаһындағы Окатума күле Японияның иң ҙур күлдәренең береһе
булып тора.

2007 йылдың октябренә ҡарата Токиола 12,79 млн кеше, уларҙың 8,653 миллионы 23
махсус райондарҙа йәшәй. Көндөҙ халыҡ һаны күрше өлкәләрҙән килгән 2,5 млн эшсе
һәм талипҡа арта. Был бигерәк тә өс үҙәк районда (Чийода, Чуо һәм Минато)
һиҙелә. Уларҙын халыҡ һаны 2005 йылда төндә 326 мең, көндөҙ 2,4 млн булған. Сит
ил кешеләре араһынан иң күбе ҡытайҙар — 145 320 кеше, шунан Көньяҡ һәм Төньяҡ
Кореялылар (117 567), филиппинлылар (31 974), американдар (19 408), һиндтар (9
418), инглиздәр (7 482).

Нью-Йорк һәм Лондон менән бергә Токио донъяның иң эре финанс үҙәктәренең береһе
булып тора. Токио шулай уҡ донъяның иҡтисади яҡтан иң үҫешкән агломерацияларҙың
береһе. PricewaterhouseCoopers компанияһы үткәргән тикшеренеүҙәр буйынса, Токио
ҡала зонаһы (Токио, Канагава һәм Чиба префектуралары, бергә 35,2 млн кеше) 2005
йылында $ 1,191 трлн (һатып алыу һәләт паритеты буйынса) эске тулайым продуктҡа
эйә булған һәм ЭТП буйынса донъялағы эре агломерациялар араһында беренсе урынды
биләй. 2008 йылда Fortune Global 500 ингән 47 компания Токиола урынлашҡан.

«Экономист» журналы был ҡаланы 2006 йылға тиклем, 14 йыл буйына иң ҡиммәт (йәшәү
хаҡы иң юғары) тип белдергән.

Японияның Токио фонд биржаһы — эре фонд биржаларының береһе, баҙар
капитализацияһы буйынса донъя икенсеһе һәм әйләнештәге өлөшө буйынса донъя
дүртенсеһе.

Ауыл хужалығы, урман һәм балыҡ министрлығы мәғлүмәттәре буйынса 2003 йылда Токио
20 900 гектар ауыл хужалығы ерҙәренә эйә булған. Был һөҙөмтә, ил префектуралары
араһында һуңғы урын. Тиҙ боҙолған продуктар (йәшелсә, емеш-еләк һәм сәскәләр)
округтың көнсығыш баҙарҙарына алып барыла. Ҡытай кәбеҫтәһе (комацуна) һәм шпинат
етештерелгән продуктар араһында мөһим урын биләй. Токио ҡултығы төп балыҡ
сығанағы булған. Хәҙерге ваҡытта балыҡ продукцияһының күбеһе Токиоға алыҫ
утрауҙарҙан (Идзуосима һәм Хатидзёдзима кеүек) килтерелә. Төп океан продукты
булып тунец тора.

Токиола бик күп колледждар, профессиональ училищелар һәм университеттар
урынлашҡан, шулар иҫәбендә иң дәрәжәле Токио университеты, Хитоцубаши
университеты, Токио технология институты, Васеда университеты һәм Кейо
университеты.

17 быуатта Эдо ҡалаһында Токугава сёгунаты (1603 йылда Японияның хәби-феодаль
хөкүмәте) урынлаштырылғандан алып Токио илдең сәйәси-мәҙәни үҙәге булып тора,
шуға күрә мәҙәни ҡомартҡылар күп һаҡланған. Эдо замогы тарихи — мәҙәни ҡомартҡы
һәм башҡаланың биҙәге булып тора. Замоктың ихаталары Токионың Император һарайына
бирелгән, ә төньяҡ ихата паркка әүерелгән. Парк тирәләй бейек башнялар, таш
стеналар, тәрән соҡорҙар урытып алған. Тарихи ҡомартҡылар араһында Мацудайра
нәҫел-усадьбаһы, Токугава Иенобу нәҫел-усадьбаһы, Коисикава Коракуэн баҡсаһы
бар.



https://ba.wikipedia.org/wiki/%D0%9F%D0%BE%D0%BB%D1%8C%D1%88%D0%B0

По́льша (башҡ. Ләхста́н, пол. Polska), рәсми исеме По́льша Республика́һы (пол.
Rzeczpospolita Polska) — Үҙәк Европалағы дәүләт. Майҙаны — 312 000 км2, илдә 38
000 000 кеше йәшәй. Иң ҙур ҡала — Варшава (пол. Warszawa), 1,7 миллион кеше
йәшәй. Польша төньяҡтан Балтик диңгеҙе менән йыуыла, көнбайыштан Германия менән,
көньяҡ-көнбайыштан Чехия, көньяҡтан Словакия менән, көньяҡ-көнсығыштан Украина,
көнбайыштан Белоруссия, төньяҡ-көнсығыштан Литва һәм Рәсәй (Калининград өлкәһе)
менән сиктәш.

Ил 16 воеводалыҡҡа бүленгән, воеводалыҡтар повят (округ) һәм гминаларға
бүленгән.

Теүәл рәсми исеменең тәржемәһе — Поляк Республикаһы, сөнки Polska — поляк
тигәнде аңлата (лат. Respublica Polona —Polonia (Польша) түгел). Рәсми исемендә
хәҙерге поляк һүҙе «republika» (республика) ҡулланылмай, ә иҫкергән
«Rzeczpospolita» (Жечпоспо́лита) һүҙе ҡулланыла.

Польша һуҙе боронғо славян һүҙе полъ (асыҡ, ирекле, буш) һүҙенән килеп сыҡҡан,
илдең рельефында тигеҙлек өҫтөнлөк иткәнен күрһәтә.

Герцоглыҡтың автономия хоҡуғында Польша Батшалығы исеме менән Рәсәй империяһына
инеүе — 1815 йыл



https://ba.wikipedia.org/wiki/%D0%9C%D3%99%D1%81%D0%B5%D1%82

Мәсет (ғәр. مسجد‎ [ˈmæsdʒɪd] «ғибәҙәт ҡылыу урыны») — мосолмандарға ғибәҙәт
ҡылыу өсөн төҙөлгән архитектура ҡоролмаһы.

Күп осраҡта мәсет — айырым төҙөлгән көмбәҙле, ҡайһы саҡта эске ихатаһы булған,
бина (Әл-Хәрам мәсете). Манара мәсеткә төкәтмә итеп эшләнергә мөмкин. Манаралар
һаны берҙән туғыҙға тиклем булыуы мөмкин (Әл-Хәрам мәсетендәге манараларҙан
кәмерәк буларға тейеш). Ғибәҙәт бүлмәһендә стеналарҙа рәсем юҡ, ҡөрьән
сүрәләренән өҙөктәр булыуы мөмкин. Мәсет түрендә ҡиблаға ҡараған яғына михраб
менән мөнбәр эшләнә. Мәсеттәрҙә мәҙрәсә эшләй.



https://ba.wikipedia.org/wiki/%D0%91%D0%B0%D0%BB%D1%82%D1%8B%D1%80%D2%93%D0%B0%D0%BD

Балтырған (урыҫ. Борщеви́к, лат. Heracléum) — ике йәки күп йыллыҡ үлән үҫемлек,
бейеклеге 1,8 м-ға етә. Июнь-августта йәшел һарғылт сәскә ата, орлоғо
июль-сентябрҙә өлгөрә. Башҡортостанда киң таралған үҫемлек. Урман ситендә,
болондарҙа, йылға буйҙарында үҫә.

Аҙыҡ өсөн уның йәш кенә япраҡтарын йыялар. Япраҡтарын былай ашарға ла, ашҡа
турарға ла мөмкин. Балтырған ашын ҡуҙғалаҡ, кесерткән, йомортҡа, тары ярмаһы
ҡушып әҙерләргә була.

Итле ашҡа ла балтырған ҡушып бешерергә мөмкин. Балтырғандан салаттар ҙа
әҙерләйҙәр. Көпшәһен тамыры менән бергә ит турағыстан үткәреп туҡлыҡлы пюре
әҙерләргә була. Туралған көпшәләрен бәлеш эслегендә ҡулланалар.

Балтырған (лат. Herácléum) — биологик төр, үҫемлектәрҙең Сатырлылар ғаиләһенә
ҡарай. Балтырғандың 42 төрө билдәле . Ерҙең көнсығыш ярымшарының уртаса поясында
(бигерәк тә Төньяҡ Америкала) таралған биологик төр. Балтырғандың төрлө төрҙәре
декоратив үҫемлек булараҡ та, малға силос итеп тә, кеше туҡланыу өсөн дә
үҫтерелә. Әммә ҡайһы бер төрҙәрендә фотосенсибилизирлау матдәләре
(фуранокумариндар), кеше һәм һөтимәрҙәрҙең тиреһендә фитофотодерматит барлыҡҡа
килтерә.

Борон рус телендә балтырған «борщ» тип аталған. XVI быуатта тәү тапҡыр
билдәләнгән ).

Борон был атама "ҡызырлы" тигәнде аңлатҡандыр. Бер фараз буйынса, үҫемлектең
атамаһы япрағының ҡызырлы төҙөлөшө арҡаһында килеп сыҡҡан (йыраҡлашҡан туғандаш
телдәрҙә, мәҫәлән, нем. Borste — «шырт»). Ләкин башҡа бер телдә лә, герман
телдәр төркөмөндә, был күҙәтелмәй. Немец, нидерланд һәм дат телдәрендә
балтырғанды "айыу табаны" тип йөрөтәләр (нем. Bärenklau, нидерл. Berenklauw,
дан. bjørneklo). Словен лингвисы Франце Безлай А. А. Потебня ҡаралған мәсьәлә
буйынса ошо славян һүҙе герман сығышлы, тип иҫбатлаған А. Вайанға һылтана, был
үҫемлектең немец телендәге атамаһына йүнәлтә .

XVIII быуаттан башлап «борщ» сөгөлдөр ашы тигәнде аңлата, ә үҫемлек үҙе әҙәби
рус телендә «борщевик» тип йөрөтөлә башлай. Башҡа славян телдәрендә лә үҫемлек
шуға оҡшаған атамалы: укр. борщівник, чех bolševník, ҡайһы бер славян
телдәрендә, шулай уҡ литва телендә сығанаҡ тәүһүҙ ҡулланыла слов. bršč, пол.
barszcz, үр.-луж. baršč, бел. баршч, лит. barštis. Украин телендә «борщ» һүҙе
XVIII быуаттан билдәле.

Шул уҡ ваҡытта балтырғанға ла, көпшәле һәм келән (шыма) ҡурай тигән үҫемлектәргә
лә Рустә Айыу ҡурайы (һаҫы ҡурай) дягиль - тигән дөйөм атама ҡулланылған. Рус
теленең помор диалектының помор һөйләшендә был үҫемлек боржовка, боржавка, бурша
тигән атама менән йөрөтөлә.

Heracleum тигән латинса атамаһы боронғо грек мифологияһы геройы Геракл исеменән
килеп сыҡҡан, һәм Карл Линней, уның дәүмәле башҡа сатырлыларҙан исполиндарса
булыуы менән айырылып торғанлыҡтан, үренделәр үҫешенең тиҙлегенә ҡарата, шулай
атаған. Әммә Линней ул саҡта Европа ботаниктарына һуңлап билдәле булған кавказ
гигант төрҙәрен белмәгән.

Емеше — һалынҡы емеш тип йөрөтөлгән айырым типтағы ҡушорлоҡ. Орлоҡтары июль —
сентябрҙә өлгөрә, еңел ҡойола.

Рәсәйҙә һәм СНГ илдәрендә, башлыса Субальп таулы һыҙатында, балтырғандың 40-ҡа
яҡын төрө үҫә. Рәсәйҙең Европа өлөшөндә, Көнбайыш Себерҙә һәм Ҡаҙағстанда себер
балтырғаны (Heracleum sibiricum) киң таралған.

Сосновский балтырғанын силос культураһы итеп культивациялау менән бәйле, был
үҫемлек аҡрынлап ҡырағай тәбиғәткә, һыу, юл буйҙарына, ташландыҡ ерҙәргә,
ялан-ҡырҙарҙың эшкәртелмәй ҡалған урындарына, күскән. Шулай итеп, балтырғандың
йылдам таралыуы экологик тигеҙлекте боҙа һәм Европа илдәрендә етди проблемаға
әйләнде. Германияла, Чехияла, Скандинавия илдәрендә, Эстонияла, Беларустә
балтырғанға ҡаршы көрәшеүҙең хөкүмәт һәм йәмәғәт программалары эшләй.

Белоруссияла балтырғандың хәҙерге заман популяцияларының төп массаһы Витебск
(43 %) һәм Минск (41 %) өлкәләрендә таралған, әммә улар көньяҡҡа һәм көнбайышҡа
ла үтеп инә башлаған. Шул уҡ ваҡытта балтырған углекислый газды, һөрөм газын
көслө йотоусы һәм кислород эшләп сығарыусы ҡеүәтле үҫемлек.

Төрлө баһалар буйынса, балтырғандың 40-тан алып 70-кә тиклем төрө бар икән.
Элекке СССР территорияһында түбәндәге төрҙәр осрай:

Үҫемлек һуты фототоксик булыуына ҡарамаҫтан, балтырғандың япрағы, һабағы һәм йәш
үҫенделәре — бигерәк тә себер балтырғаны Ҡалып:Heracleum sibiricum — сей,
тоҙланған һәм маринадланған көйө ашарға яраҡлы, аш тәмләткесе итеп ҡулланыла.
Наҙлы ғына һабағы һәм әле ныҡлап үҫешеп етмәгән сәскәләре, эҫе һыу менән
ҡойондорғандан һуң, тоҙланған көйө йә он менән бутап ҡыҙҙырылған көйө ашарға
ярай. Ҡатмаған йомшаҡ һабаҡтарын сей көйө лә ашарға була.

Сосновский балтырғаны (Heracleum sosnowskyi) XX быуаттың 40-сы йылдарында юғары
уңыш биргән мал аҙығы, силос үҫемлеге булараҡ ҡулланылған. Сосновский балтырғаны
ҙур уңышы менән айырылып тора — гектарынан 2500 центнер һәм уның составында
шәкәр кимәле юғары  — сей ауырлыҡтың 3 % тәшкил итә. Әммә уның тиҙ генә
ҡырағайланыуы һәм урындағы флораға эйәләшеүе асыҡланды. Һутының ағыулы булғаны
ла асыҡланғас, Сосновский балтырғанын сәнәғәт масштабында үрсетеүҙән баш тартыу
күҙәтелә.

Heracleum pubescens, Heracleum mantegazzianum төрҙәре һәм ҡайһы бер башҡалары
декоратив була. Йөнтәҫ балтырған (Heracleum villosum) ашҡа тәмләткес булараҡ
ҡулланыла; уны шулай уҡ Закавказьела рассольный сырҙар яһағанда ҡулланалар.

Балтырғандың ҡоро (ҡышлаған) һабаҡтарынан Рустә борондан — калюки, обертон
флейтаның бер төрө - халыҡ музыка ҡоралы эшләгәндәр. Хәҙерге ваҡытта балтырған
һабағын рейнстиктар (музыка инструменты, перкуссиялар төрө) яһауҙа ҡулланалар.

Балтырғандың япрағы һәм емештәре эфир майҙарына бай. Был төркөмдөң ҡайһы бер
төрҙәренә ҡағылыу менән кеше тәне ҡыҙара, бүртә, яна, сөнки үҫемлектең бөтөн
өлөштәре лә фуранокумаринға бай — был матдәләр организмдың ультрафиолет
нурҙарына һиҙгерлеген арттыра. Сыуаҡ, ҡояшлы көндәрҙә, балтырған тәнгә ҡағылһа,
бигерәк ныҡ бешерә. Әгәр тәнгә саҡ ҡына балтырған һуты тейгән булһа ла, ҡояш
аҫтында бер аҙ ғына булыу ҙа, тирене ныҡ яндыра ала. Ҡағиҙә булараҡ, тәндең
зыянлаған ерендә икенсе дәрәжәле бешеү (һыу тулған ҡыуыҡтар) күҙәтелә. Бешеү
процесы бер нисә сәғәттән бер нисә тәүлек арауығында бара. Иң ҡурҡынысы шул -
тәүге әҙер үҫемлеккә тотоноу бер нисек тә насар тәьҫир итмәй. Балтырған -
контактлы һәм тынды ҡыҫыусы аллерген, уның еҫе кәрәсингә оҡшаған һәм үҫемлектән
биш метр аралыҡта бәрелеп тора. Балтырған һуты күҙгә эләкһә, һуҡырайыу янай.
Балаларҙың, балтырғандың ҡыуыш һабағын телескоп итеп уйнағандан һуң, һуҡырайыу
осрағы теркәлгән. Әгәр балтырған һуты менән кеше тәненең 80% бешһә, был үлемгә
лә килтереүе мөмкин.

Ҡырағай тәбиғәттә балтырғанға ҡаршы көрәш уның орлоғо ҡойолған урындарҙы, шыта
башламаҫ борон, картировать итеүҙән ғибарәт. Шулай уҡ балтырғандың орлоҡло
сәскәлеген киҫәләр. Дөйөм тәьҫир итеүсе гербицидты, мәҫәлән, глифосатты билдәле
бер нөктәгә йүнәлтеп ҡулланыу эффектлы. Бөгөнгө көндө селектив гербицид юҡ, күп
кенә ғилми үҙәктәрҙә уны уйлап табыу өҫтөндә эшләйҙәр. Шулай уҡ, өҫтөнә яғыулыҡ
һибеп, үҫемлекте яндыралар. Балтырған күпләп үҫкән ерҙе сезонына бер нисә тапҡыр
һөрәләр. Балтырған урынына орлоғо күп булған һәм тиҙ үҫә торған, мәҫәлән,
ҡылсыҡһыҙ күстерә һәм ҡара борсаҡ культуралары (козлятник һәм галега) кеүек
үҫемлектәр сәсәләр. Йәиһә ер өҫтөнә балтырған тишеп сыға алмаҫлыҡ материал
түшәйҙәр. Бөгөнгө көндә балтырғанға ҡаршы ҡулланырлыҡ берҙән бер тәбиғи ҡоротҡос
- яһалма балтырған көйәһе генә билдәле.



https://ba.wikipedia.org/wiki/%D0%90%D0%B4%D0%BE%D0%BB%D1%8C%D1%84_%D0%93%D0%B8%D1%82%D0%BB%D0%B5%D1%80

Адо́льф Һи́тлер (нем. Adolf Hitler [ˈaːdɔlf ˈhɪtlɐ]; (20 апрель, 1889, Рансһофен
ауылы (хәҙер — Иннелағы Браунау ҡалаһы өлөшө), Австро-Венгрия — 30 апрель, 1945,
Берлин, Германия) — милли-социализмға нигеҙ һалыусы һәм уның төп фигураһы,
Өсөнсө Рейхта тоталитар диктатураны башлаусы, Милли-социалистик немец эшселәр
фирҡәһе юлбашсыһы (фюреры), (1921—1945), Германия рейхсканцлеры (1933—1945),
Германия фюреры (1934—1945), Икенсе бөтә донъя һуғышында Германия ҡораллы
көстәренең (1941, 19 декабрҙән) юғарғы башлығы.

Билдәле немец филологы, ономастика буйынса белгес Макс Готтшальд (1882—1952)
фекеренсә, «Һитлер» фамилияһы (Hittlaer, Hiedler) Hütler («ҡарауылсы», ихтимал,
"урман ҡарауылсыһы"лыр, Waldhütter) тигәнгә тап килә.

Алоис, тыума булараҡ, 1876 йылға тиклем әсәһе Мария Анна Шикльгрубер
(нем. Schicklgruber) фамилияһында йөрөй Алоисҡа биш тулғанда Мария Шикльгрубер
тирмәнсе Йоһанн Георга Һидлерға (Hiedler) кейәүгә сыға. Үҙ йорто ла булмаған бер
фәҡир була ул. 1876 йылда 3 шаһит 1857 йылда үлеп ҡалған Гидлер Алоистың атаһы
ине тип шәһәҙәтлек бирәләр, шулай итеп фамилиялы була. Фамилияның «Һитлер» тип
яҙыла башлауы «Тыуыусыларҙы теркәү кенәгәһендә» яҙған кешенең хата ебәреүе
арҡаһындалыр тип фараз итәләр . Хәҙерге тикшеренеүселәр Алоистың атаһы Гидлер
түгел, ә уның малайҙы өйөнә алып тәрбиләгән ағаһы Йоһанн Непомук Һюттлер тигән
фекер белдерәләр.

Адольф Һитлер иһә 1920-се йылдарҙан таралып, хатта ҘСЭ-ның 3-сө баҫмаһына инеп
киткән Шикльгрубер фамилияһын бер ваҡытта ла йөрөтмәгән.

1885 йылдың 7 ғинуарында Алоис үҙенең ҡәрендәше Клара Пёльцлгә өйләнә (Йоһанн
Непомук Һюттлерҙың ейәнсәренә) . Был уның 3-сө никахы була. Клараға туғанлыҡ
арҡаһында Алоисҡа уға өйләнеү өсөн Ватикандан рөхсәт алырға тура килә. Клара
Алоистан 6 бала таба, Адольф өсөнсө була.

Һитлер ғаиләһендәге был хәлдәрҙе белгән, шуға ла ата-әсәһе тураһында бик әҙ генә
мәғлүмәт бирә торған булған, ә башҡаларҙан нәҫелен документтар менән раҫлауҙы
талап иткән. 1921 йылдан сығышын һәр саҡ йәшереберәк торған. Әсәһен генә йыш
телгә алған. Атаһы яғынан нәҫелен күрһәтергә яратмауы арҡаһында австрия
тарихсыһы Рудольф Коппенштайнером австрия шағиры Роберт Һамерлиң менән туған
булыуын бер кемгә лә әйтмәгән (улар Йоһанн Непомуктан туралай киткән нәҫел).

Бала саҡ ерҙәренән Һитлер ата-әсәһе ерләнгән Леондиңда, әсәһе яғынан туғандары
йәшәгән Шпиталдә һәм Линца ғына булырға яратҡан. Бында ул юлбашсы булғас та
килеп торған.

Башланғыс синыфтарҙа Адольф яҡшы уҡый. 1939 йылда Һитлер Фишльһамдағы үҙе
уҡып-яҙырға өйрәнгән мәктәпте һатып ала һәм янында яңы мәктәп төҙөргә бойороҡ
бирә.

1896 йылдың 21 ғинуарында һеңлеһе Паула тыуа. Уны бик ярата һәм һәр саҡ ярҙам
күрһәтеп тора.

1896 йылда Һитлер Ламбахтағы иҫке католик монастыренең икенсе синыфынауҡырға
бара, 1898 йылға тиклем шунда уҡый Тик яҡшы баһаға ғына өлгәшә. Хорҙа йырлай һәм
месса ваҡытында руханиға ярҙамсы була. Шунда ул тәүге тапҡыр гербта свастика
күрә Үҙ канцелярияһында ул аҙаҡтан ағастан шундай уҡ свастика эшләтеп ала.

Үҙе менән һыйышмай, Алоиз өйҙән сығып киткәс, атаһы Адольфты туҡтауһыҙ контролдә
тота, сөнки ул да ағаһына оҡшап эшлекһеҙ булып үҫер тип ҡурҡа.

1900 йылдың сентябрендә Адольф Линцтағы дәүләт реаль мәктәбенең реальной школы
беренсе синыфына бара. Ауыл мәктәбенән һуң малайға бында оҡшамай. Ему лишь
нравилось проходить расстояние от дома до школы длиной в 6 км. Саҡырым үтеп
мәктәпкә йөрөү генә оҡшай уға.

Шул ваҡыттан Адольф үҙенә оҡшаған фәндәрҙе — тарихты, географияны һәм бигерәк тә
рәсемде генә өйрәнә. Ҡалғандарын һанламай. Һөҙөмтәлә күсмәй ултырып ҡала.

13 йәшендә, Адольф реаль мәктәптең икенсе синыфында уҡығанда, кинәт атаһы үлә.
Атаһы менән мөнәсәбәттәре яҡшынан булмаһа ла, Адольф уны бик яратҡан була, табут
янында тыйылмай илай.

Әсәһе үтенгәнгә генә мәктәпкә йөрөй, әммә атаһы ҡушҡанса чиновник түгел, ә
рәссам булырға ҡарар итә. 1903 йылдың яҙында Линцтағы ятаҡҡа күсеп йәшәй башлай.
Дәрестәргә йүнләп йөрөмәй.

15 йәшендә өсөнсө синыфты тамамлағанда, 1904 йылдың 22 майында Линцта
уныңконфирмацияһы була. Был ваҡытҡа ул пьеса, шиғырҙар һәм новелла, шулай уҡ
Вагнерҙың операһына либретто, увертюра яҙған була.

1904 йылдың көҙөндә француз теле буйынса имтиханын ике тапҡыр барып саҡ тапшыра,
унан икенсе мәктәпкә барып уҡырға вәғәҙә алалар, сөнки йүнләп өлгәшмәй. Ул
ҡыҙыу, үҙ һүҙле, тыңлауһыҙ була. Күптәрҙең әйтеүенсә, йәш сағынан уҡ психопатик
һыҙаттары күренеп тора.

1904 йылдың сентябрендә Һитлер Штейрҙағы дәүләт реаль мәктәбенә дүртенсегә бара
һәм унда 1905 йылға тиклем уҡый. Ул йәшәгән фатир урамын аҙаҡ Адольф Гитлерплац
тип атайҙар.

1905 йылдың сентябрендә Адольф әсәһенең үтенесе буйынса дүртенсе синыфты бөткән
танытмаһындағы насар баһаларҙы төҙәтеп, яңыны алыр өсөн ҡабаттан дүртенсегә
бара.

Әсәһендә яман шеш табалар һәм операция эшләйҙәр. Уның хәле бер аҙ яҡшырғас, 18
йәшендә Һитлер Венаға дөйөм художество академияһына уҡырға инергә бара, әммә
икенсе турҙан уҙа алмай. Шулай ҙа ректор менән осрашыуға өлгәшә, һәм тегеһе уға
архитектура менән шөғөлләнергә кәңәш итә.

1908 йылда Һитлер шул уҡ художество академияһына имтихан биреп ҡарай, был юлы
өсөнсө турҙа үтмәй. Бынан һуң ул адресын йәшереп төрлө урындарҙа йәшәй, армияла
«чехтар һәм йәһүдтәр» менән бергә хеҙмәт иткеһе килмәй, әммә герман рейхы өсөн
йәнен бирергә әҙер була. Рәссам булып эшкә урынлаша, 1909 йылда яҙыусылыҡҡа инә.

1909 йылда Рейнгольд Ганиш тигән кеше менән таныша. Ул Адольфтың картиналарын
һата. 1910 йылдың авгусында Һитлер полиция комиссариатына Ганиш өҫтөнән ялыу
яҙа — бер картинамды урланы, аҡсамды биреп еткермәне, тип яҙа. Ганишты ете көнгә
ултыртып ҡуялар. Картиналарын үҙе һата башлай. Табыш күп килә һәм ул етем
булараҡ пенсияһынан һеңлеһе Паула файҙаһына баш тарта. Бынан тыш туған апаһы
Йоһанна Пельц уға мираҫ ҡалдыра.

Ниһайәт, Һитлерҙа белем алырға теләк уяна, күп уҡый. Артабан ул французса ла,
инглизсә лә тәржемәсеһеҙ фильмдар ҡарай, гәзит-китаптар уҡый. Тарих, төрлө
армияларҙың ҡоралдары һ.б. мәғлүмәттәрҙе бик яҡшы белә.

1913 йылда, 24 йәшендә Мюнхенға китәһәм шунда фатирға турынлаша. Беренсе донъя
һуғышы башланғанға тиклем шунда рәссам булып эшләй.

1917 йылда — Аррас,Артуа, Фландрия, Юғары Эльзас. 1917 йылдың 17 сентябрендә III
дәрәжә хәнйәрле Тәре менән бүләкләнә.

1918 — Францияла бөйөк һуғыш, Эвр, Мондидье. 9 май,1918 йыл — Фонтане янындағы
батырлығы өсөн полк дипломы. 18 майҙа — яралылар отличиеһы билдәһе бирелә(ҡара
төҫлө). Суассон, Реймс, Уаза, Марна, Эна. Бик ауыр шарттарҙа доненсение килтереп
еткереп, пехотаны ҡотҡарған өсөн беренсе дәрәжә Тимер тәре менән наградланған.

1919 йылда Мюнхенға ҡайтҡас, Һитлерҙы агитаторҙар курсына ебәрәләр
(Vertrauensmann). Фронттан ҡайтҡан һалдаттарҙы большевиктарға ҡаршы өгөтләргә
өйрәтәләр. Лекторҙар күпселектә ультрауң ҡарашлы була. Улар араһында НСДАП-тың
буласаҡ иҡтисади теоретигы Готфрид Федер ҙә була.

Бер дискуссия ваҡытында Һитлер ялҡынлы антисемит монологы менән рейхсверҙың 4-се
Бавария командованиеһы агитация бүлеге етәксеһенә оҡшап төшә, уға армия
масштабында сәйәси функция тәҡдим итә. блиотека была явно антисемитского
содержания, что наложило глубокий след на убеждения Гитлера.

1919 йылдың 12 сентябрендә Адольф Һитлер Немец эшсе фирҡәһе ултырышына килә(ДАП)
Һитлер пангерманистик ҡараштан бик оҫта сығыш яһап, фирҡәгә инергә тәҡдим ала.
Һитлер тиҙ үк тотош фирҡәнең бар эшмәкәрлегенә йоғонто яһай башлай.

1920 йылдың 1 апреленә тиклем Һитлер рейхсверҙа хеҙмәт итә. 1920 24 февралендә
фирҡә ултырышында Дрекслер, Федер менән берлектә 25 пункттан торған программа
тәҡдим итә, ул нацистик фирҡәнең программаһына әйләнә.

Һитлерҙың тәҡдиме буйынса фирҡә Немец милли-социалистик эшсе фирҡә (немец
транскрипцияһында НСДАП) тип атала башлай. Сәйәси публицистикала На́ци тип атай
башлайҙар. Фирҡә эсендә конфликттар була. Һитлер хатта ултырып та сыға. 1923
йылдың 27 ғинуарында Һитлер НСДАП-тың тәүге съезын үткәрә; 5000 штурмовик Мюнхен
буйлап марш менән үтә.

1932 йылда Һитлер Германияның рейхспрезиденты булып һайланырға ҡарар итә. 25
февралдә эске эштәр министры Брауншвейг уны Берлинда үҙенең вәкиллегендә атташе
итеп тәғәйенләй. Һитлерға был үҙлегенән немец гражданлығы бирә һәм һайлауҙа
ҡатнашырға мөмкинлек тыуа. Һитлер һайлауҙа үтә алмай, әммә пропагандала яңы
алымдар уйлап сығара, тәжрибә туплай.

1933 йылдың 30 ғинуарында президент Һинденбург Һитлерҙы рейхсканцлер (хөкүмәт
башлығы) итеп тәғәйенләй 27 февралдә парламентта — Рейхстагта ут сыға. Коммунист
Маринус ван дер Люббены ғәйепләйҙәр. Әлеге көндә быны нацистар әҙерләгәне
иҫбатланған, Карла Эрнст — башҡарыусы. Һитлер Коммунистик фирҡәне власты тартып
алырға ынтылыуҙа ғәйепләй һәм конституцияның ете статьяһын туҡтатып, хөкәмәткә
ғәҙәттән тыш вәкәләттәр алыуға өлгәшә.

1934 йылдың 2 августында президент Гинденбург үлә. Плебесцит һөҙөмтәһендә
президентлыҡ бөтөрөлә, вәкәләттәре «Фюрер һәм Рейхсканцлер» булараҡ, Һитлерға
тапшырыла (Führer und Reichskanzler). Эти действия получили одобрение 84,6 %
электората. Һитлер Иң юғарғы баш командующий булып китә, ғәскәриҙәр уға ант эсә.

Һитлер антисемитизмды алға һөрә. Йәһүдтәрҙе һәм сиғандарҙы эҙәрлекләй башлайҙар.

1939 йылдың мартында Чехословакияның ҡалған өлөшө баҫып алына, шулай уҡ Литваның
бер өлөшө аннексиялана (Мемель өлкәһе). Шунан Һитлер Польшаға яҫҡана башлай.
Польшаның срюздаштары — Бөйөк Британия һәм Францияға был оҡшамай — конфликтҡа
нигеҙ һалына

Быны эшләгән Эльзер тигән столяр тотола һәм ғәйебен таный. 1945 йылдың 9
апрелендә, ул ултырған концлагерға союздаштар яҡынлашҡас, Һиммлерҙың бойороғо
буйынса Эльзерҙы аталар.

5 майҙа ерҙән сығып торған юрған мөйөшөн күреп ҡалып, мәйеттәрҙе табып алалар.
Донъяла әммә бункерҙа Гитлерҙың һәм ҡатынының «игеҙәктәре» атылған, ә фюрер
ҡатыны менән Аргентинаға ҡасып китеп, үлгәнсә шунда йәшәгән тигән легендалар
таралған. Әммә фәнни ойошмалар быны кире ҡаға.

Һитлер бик таҙалыҡ яратҡан. Тымаулы кешеләрҙән бик ҡурҡҡан. Фамильярлыҡты
яратмаған .

Кеше менән әҙ аралашҡан. Кәрәк кешеләр менән, тыңлаусандар менән генә эш алып
барған. Хаттарында кешенең хәлен һорашмаған. Сит телдәрҙән һүҙҙәр ҡыҫтырырға
яратҡан. Хатта һуғыш ваҡытында ла күп уҡыған .



https://ba.wikipedia.org/wiki/%D2%A0%D0%B0%D2%99%D0%B0%D2%93%D1%81%D1%82%D0%B0%D0%BD

Ҡаҙағстан Республикаhы (Ҡаҙағстан, ҡаҙ. Қазақстан Республикасы) — Евразияның
үҙәгендә урынлашҡан, төп өлөшө Азияға, ҡалғаны Европаға ҡараған дәүләт.
Төньяҡтан һәм көнбайыштан Рәсәй Федерацияһы, көнсығыштан Ҡытай, көньяҡтан
Ҡырғыҙстан, Үзбәкстан һәм Төрөкмәнстан менән сиктәш.

Майҙаны (2 724 900 км²) буйынса донъяла 9-сы урында тора. Ҡоро ерҙә сик
оҙонлоғо — 12 000 километрҙан ашыу. Көнбайышта Волга йылғаһы дельтаһынан
көнсығышта Алтай тауҙарынаса, төньяҡта Көнбайыш Себерҙән көньяҡта Тянь-Шань
тауҙарынаса һуҙылған.

Территорияһы Каспий һәм Арал дингеҙҙәре менән йыуыла. Шул уҡ ваҡытта Донъя
океанына сығыу юлы булмаған дәүләттәрҙең иң ҙуры булып тора. Донъяның алты
бойондороҡһоҙ төрки телле дәүләттәренең бере.

Хәҙерге Ҡаҙағстандың ерендә борондан күсмә халыҡтар йәшәгән. 16 быуатта ҡаҙаҡтар
үҙенә башҡа халыҡ булараҡ билдәлелек ала; улар өс жүздән тора. 18-сы быуатта
Ҡаҙаҡ далаһына урыҫтар күсеп килә башлай; 19 быуаттың уртаһында барлыҡ Ҡаҙағстан
Рәсәй империяһының өлөшөнә әйләнә. 1917 йылдың революцияһы һәм артабанғы
граждандар һуғышы осоронда Ҡаҙағстан административ йәһәттән бер нисә тапҡыр
бүленә; 1936 йылда СССР составында Ҡаҙаҡ Совет Социалистик Республикаһы
булдырыла. 20 быуатта Ҡаҙағстанда Советтар Союзының күпселек проекттары тормошҡа
ашырыла, шул иҫәптән Хрущёвтың сиҙәм үҙләштереү кампанияһы. Байконур космодромы
һәм Семипалатинск полигоны — СССР-ҙың ядро ҡоралын һынау буйынса төп майҙандар.

Ил бер нисә халыҡ-ара ойошманың, атап әйткәндә Берләшкән Милләттәр Ойошмаһы,
Евро-Атлантик Партнёрлыҡ Советы, Бойондороҡһоҙ Дәүләттәр Берләшмәһе, Шанхай
Хеҙмәттәшлек Ойошмаһының ағзаһы булып тора. Элекке СССР-ға ингән илдәрҙән НАТО
менән Айырым Партнёрлыҡ планы ҡорған алты илдең береһе.

Ҡарағыҙ: Ҡаҙағстан Парламенты Ҡаҙағстан Парламенты — ике палатаһынан тора: Сенат
(юғары) һәм Мәжлес (түбәнге).

Республикала 14 өлкә, 86 ҡала, шул иҫәптән республика ҡамағындағы ике ҡала
(Астана, Алматы); 168 район (шул иҫәптән 8 ҡала районы, 174 ҡасаба бар.



https://ba.wikipedia.org/wiki/%D2%92%D0%BE%D1%81%D0%BC%D0%B0%D0%BD_%D0%B8%D0%BC%D0%BF%D0%B5%D1%80%D0%B8%D1%8F%D2%BB%D1%8B

Ғосман империяһы (ғосм. دولت عالیه عثمانیه‎ — Devlet-i Âliyye-i Osmâniyye),
шулай уҡ Оттома́н империяһы, Оттома́н По́ртаһы йәки По́рта — 1299 йылда Ғосман
I-нең төрки ҡәбиләләре тарафынан төньяҡ-көнбайыш Анатолияла ойошторолған дәүләт.
1453 йылда Константинополь ҡолатылғандан һуң Ғосман дәүләте империя тип йөрөтөлә
башлай. Константинополдең ҡолауы төрөк дәүләтселеген үҫтереүҙә мөһим ваҡиға
була, сөнки 1453 йылғы еңеүҙән һуң Ғосман империяһы Европала нығына. Ғосман
династияһының хакимлығы 623 йыл, 1299 йылдың 27 июленән[прим. 1] 1922 йылдың 1
ноябренә тиклем, монархия юҡҡа сығарылғансы дауам итә.

XVI—XVII быуаттарҙа Ғосман империяһы айырыуса ҙур абруйға Күркәм Сөләймән
дәүерендә өлгәшә. Ул осорҙа Ғосман империяһы Изге Рим империяһының көньяҡ
сигенән төньяҡта Речь Посполитағаса, көньяҡта Йеменға һәм Эритреяға, көнбайышта
Алжирға, көнсығышта Каспий диңгеҙенә тиклем йәйрәп ятҡан күп милләтле, күп телле
ҡеүәтле дәүләт була. Көньяҡ-Көнсығыш Европаның ҙур өлөшө, Көнбайыш Азия һәм
Төньяҡ Африка уның хакимлығы аҫтында була. XVII быуат башында империя 32
провинциянан һәм күп һанлы вассал дәүләттәрҙән тора, уларҙың ҡайһылары һуңынан
буйһондорола, ҡайһыларына автономия бирелә[прим. 2].

Империяның баш ҡалаһы Константинополь (хәҙерге Истанбул) була. Империя Урта
диңгеҙ бассейнын үҙ ҡарамағында тота. Ғосман империяһы 6 быуат буйы Европа менән
Шәреҡ илдәрен бәйләүсе булып тора.

Төркиәнең Бөйөк милли мәжлесе халыҡ-ара танылыу алғас, 1923 йылдың 29 октябрендә
Лозанна договорына (1923 й., 24 июль) ҡул ҡуйғандан һуң, Осман империяһының
вариҫы булған Төркиә Республикаһы иғлан ителә. 1924 йылдың 3 мартында Ғосман
хәлифәте тулыһынса юҡ ителә. Уның вәкәләттәре һәм бурыстары Төркиәнең Бөйөк
милли мәжлесенә тапшырыла.

Ғосман телендәге атамаһы — Devlet-i ʿAliyye-yi ʿOsmâniyye(دَوْلَتِ عَلِيّهٔ
عُثمَانِیّه), йә — Osmanlı Devleti (عثمانلى دولتى)[прим. 3]. Көнбайышта «Ғосман»
һәм «Төркиә» атамалары империя осоронда тиң ҡулланылышта йөрөй. 1920—1923
йылдарҙа Төркиәнең берҙәм рәсми атамаһы барлыҡҡа килгәс, «Ғосман» атамаһы яңы
Төркиә өсөн ҡулланылыуҙан туҡтай.

Сәлжүктәрҙең (ғосмандарҙың ата-бабаһы) Кония (Рум) солтанлығы тарҡалғандан һуң,
1300-сө йылдарҙа Анатолия бер нисә бейлеккә бүленә. 1300 йылға көсһөҙләнгән
Византия империяһы Анатолиялағы ерҙәренең күбеһен (10 бейлек биләмәһен) юғалта.
Бер бейлек Эртогрул улы Ғосман I (1258—1326) идараһы аҫтында була, көнбайыш
Анатолиялағы Эскешәһәр ҡалаһы уның баш ҡалаһы була. Ғосман I бейлегенең
биләмәләрен киңәйтә башлай, яйлап ҡына Византия империяһы сиктәренә шыла. Ғосман
хөкүмәте ойошторола. Империяны киңәйтеү өсөн был бик мөһим була. Хөкүмәт
ҡулланған социаль-сәйәси ҡоролошта дини һәм этник әҙселектәр үҙәк властан тулы
бойондороҡһоҙлоҡта була. Дини түҙемселлек төрөктәр яңы биләмәләр яулағанда
ҡаршылыҡтың ҙур булмауына булышлыҡ итә. Ғосман I үҙенең маҡсаттарын тормошҡа
ашырыусыларҙың бөтәһенә лә ыңғай мөнәсәбәт күрһәтә.

Ғосман I вафатынан һуң Ғосман империяһының хакимлығы Көнсығыш Урта диңгеҙ буйына
һәм Балҡанға тарала. 1324 йылда Ғосман I-нең улы Орхан Бурсаны яулап ала һәм уны
Ғосман дәүләтенең баш ҡалаһы итә. Бурсанан яҙыу Византияның Төньяҡ-Көнбайыш
Анатолия өҫтөнән контролде юғалтыуын аңлата. 1352 йылда ғосмандар, Дарданелла
аша сығып, беренсе тапҡыр үҙ аллы Европа еренә аяҡ баҫа, стратегик яҡтан
әһәмиәтле Цимпа ҡәлғәһен ала. Христиан дәүләттәре берләшеп, төрөктәрҙе Европанан
ҡыуып сығарырлыҡ мәлде ҡулдан ысҡындыра, ә бер нисә тиҫтә йылдан, Византиялағы
үҙ-ара ыҙғыштарҙан, Болгар батшалығының тарҡаулығынан файҙаланып, ғосмандар
Фракияның ҙур өлөшөн ҡулға төшөрә. 1387 йылда, ҡамап тороп, төрөктәр
Константинополдән генә ҡалышып, империялағы иң ҙур ҡала һаналған Салоникиҙы
ҡулға төшөрә. Ғосмандарҙың 1389 йылда Косово эргәһендәге алышта еңеүе был
төбәктә сербтарҙың хакимлығына нөктә ҡуя һәм Европаға артабан үтеп инеү
мөмкинлеген нығыта. 1396 йылда Никополь эргәһендәге яу Урта быуаттарҙа ғосман
төрөктәренең Европаға инеүен туҡтата алмаған иң һуңғы ҙур тәре походы булып
тора. Балҡанда ғосман биләмәләрен киңәйтеү менән бергә, төрөктәр өсөн
Константинополде яулау иң мөһим бурысҡа әйләнә. Ғосман империяһы йөҙҙәрсә
километр һуҙымында элекке Византия ерҙәрен контролдә тота. Азия төпкөлөнән тағы
бер Урта Азия хакимы Аҡһаҡ Тимерҙең бәреп инеүе һәм 1402 йылда Ангор яуында
еңеүе генә көсөргәнеште бер аҙ кәметә. Ул солтан Баязит I-нең үҙен әсир ала.
Төрөк солтанының әсирлеккә эләгеүе ғосман ғәскәренең тарҡалыуына килтерә. Ғосман
Төркиәһендә 1402 йылдан 1413 йылға тиклем хакимһыҙлыҡ хөкөм һөрә. Был уңайлы мәл
дә ысҡындырыла — Византия, Болгар батшалығы һәм тарҡала барған Серб короллеге
араһында үҙ-ара ыҙғыштар туҡтамай. Хакимһыҙлыҡ дәүере солтан Мәхмәт I-нең
тәхеткә ултырыуы менән тамамлана.

Балҡандағы ғосман биләмәләренең бер өлөшө 1402 йылдан һуң юғалтыла (Салоники,
Македония, Косово һ. б.), ләкин 1430—1450 йылдарҙа Морат II тарафынан ҡайтанан
алына. 1444 йылдың 10 ноябрендә Морат II, һан буйынса өҫтөнлөгөнән файҙаланып,
Варна эргәһендәге һуғышта Владислав III-нөң, Янош Хуньядиҙың берләшкән венгр,
поляк һәм валах ғәскәрҙәрен ҡыйрата. Дүрт йылдан, 1448 йылда Косово яланында
булған икенсе алышта, Морат II Янош Хуньядиҙың серб-венгр-валах ғәскәрен тар-мар
итә.

Морат II-нең улы Мәхмәт II төрөк дәүләтен һәм ғәскәрен үҙгәртеп ҡора. Оҙайлы
әҙерлектән һәм ике айлыҡ ҡамауҙан һуң 1423 йылдың 29 майында солтан Византияның
баш ҡалаһы Константинополде ала. Мәхмәт II күп йыллыҡ православие үҙәген юҡ итә.

XV—XVI быуаттар Ғосман империяһының үҫеш йылдары була. Империя солтандарҙың
аҡыллы сәйәси һәм иҡтисади идараһы аҫтында уңышлы үҫә. Иҡтисад алға китә, сөнки
ғосмандар Европа менән Азия араһындағы төп ҡоро ер һәм диңгеҙ сауҙа юлдарына
контроллек итә[прим. 4].

Солтан Сәлим I, 1514 йылда Чалдыран яуында Сәфәүиҙәрҙе еңеп, Ғосман империяһының
биләмәләрен көнсығыштан һәм көньяҡтан үҫтерә. Сәлим I мәмлүктәрҙе еңә һәм
Мысырҙы яулай. Ошо мәлдән империяның хәрби-диңгеҙ флоты Ҡыҙыл диңгеҙгә сыға.
Төрөктәр Мысырҙы алғандан һуң Португал һәм Ғосман империялары араһында был
төбәктә өҫтөнлөк итеү өсөн ярыш башлана.

1521 йылда Күркәм Сөләймән Белградты ала һәм ғосман-венгр һуғыштары барышында
көньяҡ һәм үҙәк Венгрияны үҙенә ҡуша. 1526 йылғы Мохач яуынан һуң ул бөтә
Венгрияны Көнсығыш Венгрия Короллеге менән Көнбайыш Венгрия Короллегенә бүлә. Ул
шулай уҡ Европалағы биләмәләргә солтан вәкилдәрен ҡуя. 1529 йылда Венаға һөжүм
итеп, ныҡлы ҡаршылыҡҡа осрай. 1532 йылда Венаны тағы ҡамай, ләкин Кёсег өсөн
алышта ҡыйратыла. Трансильвания, Валахия һәм өлөшләтә Молдавия вассал
кенәзлектәр булып ҡала. Көнсығышта төрөктәр 1535 йылда Бағдадты ала,
Месопотамияны һәм Фарсы ҡултығына сығыу юлын буйһондора.

Франция һәм Ғосман империяһы Габсбургтарға ҡарата дошмансыллыҡ нигеҙендә
союздашҡа әйләнә. 1543 йылда француз-ғосман ғәскәре Хәйр-әд-дин Барбаросса менән
Турғут рәйес етәкселегендә Ниццаны еңә, 1553 йылда Корсикаға бәреп инә һәм бер
нисә йылдан уны яулай. Бындай еңеүҙәрҙән һуң Габсбургтар короле Фердинанд I 1547
йылда ғосманлы төрөктәрҙең Венгрия өҫтөнән власын танырға мәжбүр була.

Сөләймән I-нең ғүмер һуңында Ғосман империяһы халҡы 15 000 000 кеше иҫәпләнә.
Ғосман флоты Урта диңгеҙҙең ҙур өлөшөн үҙ контролендә тота. Был ваҡытҡа Ғосман
империяһы дәүләт ҡоролошонда ҙур уңышҡа өлгәшә, Көнбайыш Европала уны хатта Рим
империяһы менән сағыштыралар.

Азияға яңы диңгеҙ юлдарын асыу европалыларға Ғосман империяһы монополияһынан
ҡотолорға ярҙам итә. 1488 йылда португалдар Изге Өмөт моронон асҡас, XV быуат
буйына Һинд океанында ғосман-португал бәрелештәре булғылап тора. Яңы Донъянан
испандарҙың көмөштө күпләп ташыуы Ғосман империяһы валютаһының арзанайыуына һәм
йүгәнһеҙ инфляцияға килтерә.

Яуыз Иван осоронда Мәскәү батшалығы Волга буйын баҫып ала һәм Каспий диңгеҙендә
нығына. 1571 йылда Ҡырым ханы Дәүләт I Гәрәй Ғосман империяһы ярҙамы менән
Мәскәүҙе яндыра. Ләкин 1572 йылда ҡырым татарҙары Молоди ауылы эргәһендәге яуҙа
еңелә. Ҡырым ханлығы, татар-монголдарҙың урыҫ ерҙәренә барымталарына ҡушылып,
Русҡа һөжүмдәрен дауам итә һәм Көнсығыш Европа XVII быуат аҙағына тиклем ҡырым
татарҙары йоғонтоһо аҫтында була.

1571 йылда Изге лига ғәскәрҙәре Лепанто янындағы диңгеҙ алышында төрөктәрҙе еңә.
Төрөктәр күп кешеһен юғалта, флотына ла бер аҙ зыян килә. Ғосман флотының ҡеүәте
аяҡҡа баҫтырыла, 1573 йылда Порта Венецияны солох килешеүенә ҡул ҡуйырға
күндерә. Ошо сәбәпле төрөктәр Төньяҡ Африкала нығына.

Габсбургтар Габсбург монархияһын төрөктәрҙән һаҡлау өсөн Хәрби Краина төҙөй.
Ғосман империяһының кадрҙар сәйәсәте көсһөҙләнеүе Ун өс йыллыҡ һуғышта армияла
ҡорал етмәүгә, тәртип йомшарыуға һәм бойороҡтарҙы һанға һуҡмауға килтерә.
1585—1610 йылдарҙа Анатолияла жәләлиҙәр ихтилалы тоҡана[прим. 5] 1600 йылға
империя халҡы 30 000 000-ға етә, был тиклем халыҡҡа ер етмәү Портаға баҫымды
көсәйтә.

1635 йылда Морат IV ҡыҫҡа ваҡытҡа Ереванды, 1639 йылда Бағдадты ала.
Ҡатын-ҡыҙҙар солтанлығы осоронда империяға улдары исеменән солтандарҙың әсәләре
идара итә. Айырыуса йоғонтоло ҡатындар булып Кёсем Солтан менән уның килене
Турхан Хәтижә һанала, уларҙың сәйәси көндәшлеге 1651 йылда беренсеһенең
үлтерелеүе менән тамамлана. Көпрүлү дәүерендә албандарҙың Көпрүлү ырыуы
вәкилдәре бөйөк вәзирҙәр була. Улар Ғосман империяһы өҫтөнән туранан-тура
контролде бойомға ашыра. Көпрүлү вәзирҙәре булышлығы менән төрөктәр
Трансильванияны үҙҙәренә ҡайтара, 1669 йылда Критты, 1676 йылда Подольены ала.

1683 йылдың майында ҙур төрөк ғәскәре Ҡара Мостафа паша етәкселеге аҫтында
Венаны ҡамай>. Төрөктәр хәл иткес һөжүм менән мыштырлай һәм шул уҡ йылдың
сентябрендә Вена алышында Габсбургтар, немецтар һәм поляктар ғәскәрҙәре
тарафынан еңелә. Был еңелеү төрөктәрҙе 1699 йылдың 26 ғинуарында Изге Лига менән
Карловица солохона ҡул ҡуйырға мәжбүр итә, һәм Бөйөк Төрөк һуғышы тамамлана.
Төрөктәр Лигаға күп территорияларҙы ҡалдыра. 1695 йылдан ғосмандар Венгрияла
контрһөжүмгә күсә, ул 1697 йылдың 11 сентябрендә Зента янында тулыһынса тар-мар
ителеү менән тамамлана.

Был осорҙа урыҫтар Ғосман империяһы өсөн ҙур хәүеф сығанағы була. Ошо сәбәпле
1709 йылда Полтава яуында еңелгәндән һуң Карл XII төрөктәрҙең союздашы булып
китә. Карл XII ғосман солтаны Әхмәт III-нө Рәсәйгә һуғыш иғлан итергә күндерә.
1711 йылда ғосман ғәскәрҙәре Прут йылғаһы буйында урыҫтарҙы ҡыйрата. 1718 йылдың
21 июлендә Австрия һәм Венеция менән Ғосман империяһы араһында Пожаревац солохо
төҙөлә, бының һөҙөмтәһендә Төркиәнең һуғыштары бер аҙға туҡтала. Ләкин Төркиә
былай ҙа Европаны яуларлыҡ хәлдә булмай.

Австрия менән берлектә Рәсәй империяһы 1735—1739 йылғы Урыҫ-төрөк һуғышында
ҡатнаша. Һуғыш 1739 йылда Белград солох договорын төҙөү менән тамамлана. Уның
шарттары буйынса Австрия Ғосман империяһына Сербия менән Валахияны ҡалдыра, ә
Аҙау Рәсәй империяһына тапшырыла. Был тыныс осорҙа Ғосман империяһында мәғариф
һәм технологик реформалар үткәрелә, юғары уҡыу йорттары төҙөлә. 1734 йылда
Төркиәлә артиллерия училищеһы асыла, унда Франциянан инструкторҙар уҡыта. Ләкин
Европа илдәре менән яҡынлашыу халыҡҡа оҡшаһа ла, быны мосолман руханиәте
хупламай. 1754 йылдан училище йәшерен эшләй башлай. 1726 йылда Ибраһим
Мөтәфәрриҡә солтан Әхмәт III-гә дингә ҡаршы әҙәбиәт баҫыу тәҡдиме менән
мөрәжәғәт итә. 1729 йылдан 1743 йылғаса Ғосман империяһында уның 17 хеҙмәте 23
томда нәшер ителә, һәр томдың тиражы 500—1000 дана тәшкил итә.

Ҡасаҡ поляк революционерын эҙәрләү һылтауы менән урыҫ армияһы Балтаға — Рәсәй
сигендәге ғосман форпосына инә, халыҡты ҡыра, ҡәлғәне яндыра. Ошо ваҡиға Ғосман
империяһының 1768—1774 йылғы урыҫ-төрөк һуғышын башлауына сәбәпсе була. 1774
йылда ғосмандар һәм урыҫтар араһында Көсөк-Ҡайнаржа солох договоры төҙөлә һәм
һуғыш тамамлана. Договорға ярашлы, Валахия һәм Молдавия христиандарын дини иҙеү
бөтөрөлә.

XVIII—XIX быуаттарҙа Ғосман империяһы менән Рәсәй араһында бер нисә һуғыш була.
XVIII быуат аҙағында Төркиә Рәсәйҙән ҡат-ҡат еңелә. Төрөктәр Ғосман ғәскәрен
яңыртырға ҡарар итә.

1789—1807 Сәлим III хәрби реформа үткәрә. Уның һөҙөмтәһендә яңысарҙарҙың
реакцион йоғонтоһо кәметелә. Ләкин 1804 һәм 1807 йылдарҙа улар реформаларға
ҡаршы баш күтәрә. 1807 йылда Сәлим заговорсылар тарафынан һаҡ аҫтына ултыртыла,
ә 1808 йылда үлтерелә. 1826 йылда Мәхмүт II яңысарҙар корпусын тарата.

1804—1815 йылдарҙағы серб инҡилабы Балҡанда романтик милләтселек дәүеренә
башланғыс һала. Балҡан илдәре Көнсығыш мәсьәләһен күтәрә. 1830 йылда Ғосман
империяһы де-юре Сербия суверенитетын таный. 1821 йылда гректар Портаға ҡаршы
ихтилал күтәрә. Пелопоннестағы грек ихтилалы артынса Молдавияла ихтилал тоҡана,
ул 1829 йылда уның де-юре бойондороҡһоҙлоғо менән тамамлана. 1860—1870 йылдарҙа
ғосмандарҙың сюзерендары — Сербия, Валахия, Молдавия һәм Черногория кенәзлектәре
тулы бойондороҡһоҙлоҡ ала.

Танзимат дәүерендә (1839—1876) Порта реформалар үткәрә, улар һөҙөмтәһендә армия
хеҙмәткә саҡырыу буйынса тулыландырыла, банк системаһы үҙгәртелә, шәриғәт
донъяуи ҡануниәт менән алмаштырыла, заводтар урынына гильдиялар барлыҡҡа килә.
1840 йылда Истанбулда Ғосман империяһының почта элемтәһе министрлығы асыла.

1847 йылда Сэмюэл Морзе Солтан Әбдел-Мәжит I-нән телеграфҡа патент ала.
Телеграфты һынау уңышлы үтә, һәм 1847 йылдың 9 авгусында төрөктәр тәүге
Истанбул-Эдирне-Шумен телеграф линияһын төҙөй башлай.

1853—1856 йй. Ҡырым һуғышы эре-эре Европа державаларының Ғосман империяһы ерҙәре
өсөн оҙайлы дәғүәләшеүенең дауамы булып тора. 1854 йылдың 4 авгусында Ҡырым
һуғышы ваҡытында Ғосман империяһы тәүге кредитын ала. Һуғыш арҡаһында ҡырым
татарҙары күпләп СССР-ҙан китә башлай — 200 000-ләп кеше эмиграциялай. Кавказ
һуғышы аҙағына иһә черкестарҙың 90%-ы, Кавказды ташлап, Ғосман империяһында
төпләнә.

1877—1878 йылдарҙағы Урыҫ-төрөк һуғышы Рәсәй империяһының еңеүе менән тамамлана.
Һөҙөмтәлә төрөктәрҙең Европалағы оборонаһы көсһөҙләнә; Болгария, Румыния, Сербия
бойондороҡһоҙлоҡ ала. 1878 йылда Австро-Венгрия ғосман провинцияларынан Босния
вилайәте менән Яңы Пазар санжагын аннексиялай, ләкин төрөктәр уларҙы нисек тә
ҡайтарып алырға тырыша.

Үҙ сиратында 1878 йылғы Берлин конгресынан һуң Британия империяһы төрөктәргә
Балҡандағы территорияларын ҡайтарып биреү тураһында пропаганда башлай. 878 йылда
инглиздәргә Кипр менән идара итеү тапшырыла. 1882 йылда британ ғәскәрҙәре Араб
паша фетнәһен баҫтырыу һылтауы менән Мысырға бәреп инә һәм уны баҫып ала.

1894—1896 йй. Ғосман империяһында әрмәндәрҙе күпләп ҡырыу үтә, һөҙөмтәлә 100
000-дән 300 000-гә тиклем кеше үлтерелә.

Ғосман империяһы 1914 йылға Европалағы һәм Төньяҡ Африкалағы бөтә ерҙәрен
тиерлек юғалтып бөтә. Был ваҡытҡа Ғосман империяһында 28 000 000 кеше йәшәй (17
000 000 — Анатолияла, 3 000 000 — Сүриәлә, Ливанда һәм Фәләстиндә, 2 500 000 —
Ираҡта, ҡалған 5 500 000 — Ғәрәбстан ярым утрауында).

Халыҡ араһындағы сыуалыштарҙан файҙаланып, Австро-Венгрия Босния һәм
Герцеговинаға ғәскәр кертә. 1911—1912 йылғы итальян-төрөк һуғышы барышында
Ғосман империяһы Ливиянан ҡолаҡ ҡаға, һәм Балҡан союзы уға һуғыш иғлан итә.
Империя Балҡан һуғыштары барғанда Көнсығыш Фракия менән Андрианополдән башҡа
бөтә биләмәләрен юғалта. 400 000 балҡан мосолманы, гректарҙан, сербтарҙан һәм
болгарҙарҙан ҡурҡып, ғосман армияһы менән бергә сигенә. Немецтар Ираҡта тимер юл
төҙөргә тәҡдим итә. Ул өлөшләтә төҙөлә. 1914 йылда Британия империяһы был тимер
юлды һатып ала һәм төҙөлөштө дауам итә. Тимер юл Беренсе донъя һуғышы
башланыуында айырым роль уйнай.

1914 йылдың ноябрендә Ғосман империяһы Беренсе донъя һуғышына Үҙәк державалар
яғында ҡушыла, Яҡын Көнсығыштағы хәрби хәрәкәттәрҙә ҡатнаша. Бер нисә еңеүгә
өлгәшә (мәҫәлән, Дарданелла операцияһы, Әл-Ҡутты ҡамау), етди еңелеүҙәргә лә
дусар була (мәҫәлән, Кавказ фронтында).

Сәлжүк төрөктәре һөжүм иткәнгә тиклем хәҙерге Төркиә территорияһында ромейҙарҙың
һәм әрмәндәрҙең христиан дәүләттәре урынлашҡан була, төрөктәр грек һәм әрмән
ерҙәрен тартып алғас та әле 18 быуатта гректар менән әрмәндәр — ерле халыҡтың
2/3 өлөшөн, 19 быуатта яртыһы алып тора, ХХ быуат башында халыҡтың 50—60 % ерле
христиандар була. Беренсе донңя һуғышы аҙағында барыһы ла үҙгәрә, төрөк армияһы
ҡурд, черкес, төркәмән һәм төрөк милицияһы менән берлектә гректар, ассирийҙар,
әрмәндәр һәм езид ҡурдтарын ҡыра.

1915 йылда урыҫ ғәскәрҙәре Көнсығыш Анатолияға һөжүмде дауам итә, ошоноң менән
әрмәндәрҙе ҡырып бөтөрөлөүҙән ҡотҡара.

1918 йылдың 30 октябрендә Мудрос солохо төҙөлә, ул Беренсе донъя һуғышын
туҡтата. Уның артынса Константинополь оккупациялана һәм Ғосман империяһы
бүлгеләнә. Севр солох килешеүе шарттарына ярашлы, Ғосман империяһының
бүлгеләнгән территорияһы Антанта державаларына беркетелә.

Былар һөҙөмтәһендә төрөк милли хәрәкәте көсәйә. 1919—1922 йылдарҙағы Төркиә
бойондороҡһоҙлоғо өсөн һуғыш төрөктәрҙең Мостафа Кәмал Ататөрк етәкселегендә
еңеүе менән тамамлана. 1922 йылдың 1 ноябрендә солтанлыҡ юҡ ителә, ә 1922 йылдың
17 ноябрендә Ғосман империяһының һуңғы солтаны Мәхмәт VI илдән сығып китә. 1923
йылдың 29 октябрендә Төркиәнең Бөйөк милли мәжлесе Төркиә Республикаһын иғлан
итә. 1924 йылдың 3 мартында хәлифлек бөтөрөлә.

Ғосман империяһының дәүләт ҡоролошо бик ябай була. Уның төп йүнәлештәрен хәрби
һәм гражданлыҡ хакимиәте тәшкил итә. Юғарғы вазифа солтан була. Дәүләт
руханиәтте контролдә тота (Византия империяһындағы кеүек). Империяны һаҡлау һәм
киңәйтеү дәүләттең төп бурысы була.

Мосолман донъяһында ғосмандар династияһы власта иң оҙаҡ торған династия һанала.
Был династия төрөк сығышлы була. Ғосман династияһын ҡолатырға ынтылыш ике тапҡыр
була, икеһе лә уңышһыҙ тамамлана.

Ғосман солтаны (йәки падишаһ) империяның берҙән-бер идарасыһы була. Элекке
солтан улдарының береһе яңы солтан булып китә. Һарай мәктәбе солтан булырға
яраҡһыҙ вариҫтарҙы юҡ итә һәм лайыҡлыға булышлыҡ итә. Буласаҡ дәүләт
чиновниктары уҡый торған һарай мәктәптәре айырымлыҡта көн итмәй. Мәҙрәсәлә
мосолмандар уҡый, ғалимдар һәм дәүләт чиновниктары уҡыта. Ваҡыфтар матди ярҙам
күрһәтә, шунлыҡтан ярлы ғаиләләрҙән сыҡҡан балалар ҙа белем ала ала. Христиандар
эндерунда уҡый, уларға йыл да 8—12 йәшлек 3 000 христиан малайы алына.

Солтан юғарғы монарх булһа ла, дәүләт һәм башҡарма власть сәйәсмәндәргә
йөкмәтелә. Үҙидара органында (диван, XVII быуаттан Порта тип атала) кәңәшселәр
һәм вәзирҙәр араһында даими сәйәси алыш бара. Бейлек дәүерендә диван
аҡһаҡалдарҙан тора. Һуңғары улар урынын армия офицерҙары һәм аҡһөйәктәр биләй.
1320 йылдан бөйөк вәзир солтандың ҡайһы бер вазифаларын башҡара. Ул солтандың
мираҫы менән тулыһынса үҙаллы эш итә, теләһә кемде отставкаға ебәрә ала һәм бөтә
өлкәләрҙе контролдә тота. XVI быуат аҙағынан солтан дәүләттең сәйәси тормошонда
ҡатнашыуҙан туҡтай, бөйөк вәзир де-факто Ғосман империяһының иарасыһына әйләнә.

Империяға белемле, тәжрибәле һәм тоғро кешеләр (албандар, фанариоттар, әрмәндәр,
сербтар, венгрҙар һ. б.) идара итә. Христиандар, мосолмандар һәм йәһүҙиҙәр
Ғосман империяһында идара итеү системаһын тулыһынса үҙгәртә.

Ғосман хоҡуҡ системаһы дини хоҡуҡиәткә нигеҙләнә. Ғосман империяһында 3 суд
системаһы була: беренсеһе — мосолмандар өсөн, икенсеһе — мосолман булмағандар
өсөн (был система башында йәһүдтәр һәм христиандар тора) һәм өсөнсөһө — «сауҙа
судтары» системаһы.

Ғосман армияһының беренсе хәрби часы XIII быуат аҙағында Ғосман I тарафынан
Көнбайыш Анатолияла йәшәгән ҡәбиләләр вәкилдәренән төҙөлә. Ғосман империяһының
тәүге йылдарында хәрби система ҡатмарлы төҙөлөшлөгә әйләнә. Ғосман ғәскәренең
вербовкалау һәм феодаль оборона буйынса комплекслы системаһы була. Төп ғәскәр
төрҙәре: яңысарҙар, сипахтар, аҡынсылар һәм яңысарҙар орукестры. Ғосман армияһы
беренсе булып мушкеттар һәм артиллерия орудиелары ҡуллана башлай. XVII быуат
уртаһында ғосман ғәскәрҙәре көсһөҙләнә башлай.

XIX быуатта ғосман армияһында һәм тотош илдә яңыртыу бара. 1826 йылда солтан
Мәхмүт II яңысарҙар корпусын тарҡата һәм заманса ғосман армияһын төҙөй. Беренсе
булып сит ил инструкторҙары яллана, офицерҙар Көнбайыш Европаға уҡырға ебәрелә.
Был офицерҙар уҡып тыуған иленә ҡайта башлағас, Ғосман империяһында йәш төрөк
хәрәкәте тоҡана.

Европаны буйһондороуҙа ғосман флоты ла ҡатнаша. Флот ярҙамында Төньяҡ Африка
алына. Төрөктәрҙең 1821 йылда Грецияны һәм 1830 йылда Алжирҙы юғалтыуы ғосман
флотының ҡеүәте юғала башлауын аңлата. Солтан Абдул-Азиз, донъялағы иң ҙур
флоттарҙың береһенә әйләндереп (Бөйөк Британия менән Франциянан ҡала 3-сө урын),
ҡеүәтте ҡайтарырға тырыша. 1886 йылда Бөйөк Британияла Барроу верфендә Ғосман
империяһы хәрби-диңгеҙ флотының беренсе һыу аҫты кәмәһе төҙөлә.

Ләкин көсһөҙләнә барған иҡтисад флотты аҫрауҙы тәьмин итә алмай. Солтан
Ғәбделхәмит II, реформатор Миҙхәт паша яғына сыҡҡан төрөк адмиралдарына ышанмауы
сәбәпле, ҙур флоттың ҡиммәткә үтә төшөүен һәм 1877—1878 йй. урыҫ-төрөк һуғышында
еңеүенә шикләнеүен белдерә. Ул бөтә төрөк караптарын Алтын Мөгөҙ боғаҙына оҙата,
улар шунда 30 йыл буйы сереп ултыра. 1908 йылғы Йәш төрөк инҡилабынан һуң
«Берләшеү һәм прогресс» партияһы флотты аяҡҡа баҫтырырға тырыша. 1910 йылда йәш
төрөктәр яңы караптар алыуға хәйриә аҡсаһы йыя башлай.

Ғосман империяһының хәрби-һауа көстәре тарихы 1909 йылда башлана. Беренсе осоу
училищеһы 1912 йылда Истанбулда асыла. Хәрби авиация үҫеш ала. 1913 йылда Ғосман
империяһында летчиктарҙы разведчик самолеттарға идара итеүгә өйрәтә торған
донъялағы беренсе авиация училищеһы асыла, айырым разведка подразделениеһы
булдырыла. 1914 йылда Төркиәлә хәрби-диңгеҙ авиацияһы мәктәбе нигеҙләнә. Беренсе
донъя һуғышы башланыу менән Ғосман империяһындағы яңырыуҙар ҡырҡа туҡтала.

Ғосман империяһы эре сауҙа һәм сәнәғәт үҙәктәре булараҡ Бурсаны, Адрианополде
һәм Константинополде үҫтерә. Был ҡалалар төрлө ваҡытта илдең баш ҡалаһы була.
Мәхмәт II менән уның вариҫы Баязит II һөнәрсе һәм сауҙагәр йәһүдтәрҙең
Истанбулға һәм башҡа эре порттарға күсеп килеүен дәртләндерә. Ә Европала
йәһүдтәрҙе христиандар һыйҙырмай. Шунлыҡтан йәһүдтәр күпләп Ғосман империяһына
күсә.

Ғосман империяһында беренсе халыҡ иҫәбе алыу XIX быуат башында үтә. Рәсми
һөҙөмтәләр нәшер ителә, ләкин бөтә халыҡ та иҫәпкә кертелмәй. Айырым ҡатламдарҙа
ғына йәниҫәп алына. Мәҫәлән, 1831 йылда ир заттары ғына һанала.

Империяның ахырында уртаса ғүмер оҙонлоғо 49 йәш була, ә XIX быуатта ғына был
күрһәткес ни бары 20-25 йәш була. XIX быуатта кешеләрҙең иртә үлеү сәбәбе
эпидемияларға һәм аслыҡҡа бәйле була. 1785 йылда Ғосман Мысырында халыҡтың
алтынан бер өлөшө тағундан (чума) үлә. XVIII быуатта Алеппо халҡы 20 %-ҡа кәмей.
1687—1731 йылдарҙа Мысыр халҡы 6 тапҡыр аслыҡҡа дусар була. Ғосман
империяһындағы һуңғы аслыҡ 1770-се йылдарҙа Анатолияла була. Һуңғары санитар
шарттар яҡшырыу, һаулыҡ һаҡлау тармағының алға китеүе һәм ҡалаларға аҙыҡ-түлек
ташыуҙы юлға һалыу арҡаһында халыҡтың ҡырылыуы туҡтала.

Халыҡ портлы ҡалаларға күсенә башлай, пароходсылыҡ һәм тимер юл үҫеше быға ыңғай
шарттар тыуҙыра. 1700—1922 йылдарҙа Ғосман империяһында ҡалалар йылдам үҫә.
Һаулыҡ һаҡлау һәм санитар шарттар яҡшырғанлыҡтан Ғосман империяһындағы ҡалаларҙа
йәшәү кимәле яҡшыра. Бигерәк тә портлы ҡалалар етеҙ үҫә. Мәҫәлән, Салоникта
халыҡ һаны 1800 йылдағы 55 000-дән 1912 йылға 160 000-гә, Измирҙә — 1800 й. 150
000-дән 1914 йылға 300 000-гә етә. Ҡайһы бер төбәктәргә халыҡ һаны кәмей.
Мәҫәлән, Белград халҡы 25 000-дән 8 000-гә ҡала, ҡалала власть өсөн көрәш быға
сәбәпсе була. Шулай итеп, төрлө төбәктә халыҡ һаны төрлөсә була.

Ғосман империяһында ғосман теле рәсми тел була. Ул фарсы һәм ғәрәп телдәренең
көслө йоғонтоһон кисерә. Илдең азиат өлөшөндәге иң киң таралған телдәр: ғосман
(Анатолия һәм Балҡан халҡы, Албания менән Босниянан башҡаһы, шул телдә һөйләшә),
фарсы (аҡһөйәктәр һөйләшә торған тел) һәм ғәрәп (Ғәрәбстан, Төньяҡ Африка, Ираҡ,
Кувейт һәм Левант халҡы һөйләшә), азиат өлөшөндә шулай уҡ ҡурт, әрмән, яңы
арами, понти һәм каппадокия гректары теле; европа өлөшөндә — албан, грек, серб,
болгар һәм арумин телдәре. Империя ахырының һуңғы 2 быуатында ошо телдәр халыҡ
тарафынан ҡулланылмай: фарсы әҙәбиәт теленә әйләнә, ғәрәп теле дини йолалар
ваҡытында файҙаланыла.

Халыҡ араһында наҙанлыҡ көслө булғанлыҡтан ябай халыҡтың хөкүмәткә шикәйәттәрен
яҙыу өсөн махсус кешеләр тотола. Милли әҙселектәр үҙ телендә һөйләшә (мәхәллә).
Мегаполистарҙа йәшәүселәр араһында ғосман телен белмәгәндәр ҙә була.

Исламды ҡабул иткәнгә тиклем төркиҙәр мәжүси була. Ислам 751 йылда Талас
һуғышында Ғәббәсиҙәр еңгәндән һуң ғына тарала башлай. VIII быуаттың икенсе
яртыһында уғыҙҙарҙың (сәлжүктәр һәм төрөктәрҙең ата-бабалары) күп өлөшө ислам
ҡабул итә. XI быуатта уғыҙҙар Анатолияла төпләнә һәм был динде унда тарата.

1514 йылда солтан Сәлим I Анатолияла йәшәгән шиғиҙарҙы кафыр тип күпләп ҡырҙыра,
40 000 самаһы кеше үлтерелә.

Ғосман империяһында йәшәгән христиандарҙың ирке сикле була, сөнки төрөктәр
уларға «икенсе сортлы граждандар» тип ҡарай. Христиандар менән йәһүҙиҙәрҙең
хоҡуҡтары төрөктәрҙекенә ҡарағанда кәмерәк була: судта христиандарҙың төрөктәргә
ҡаршы шаһитлыҡтары ҡабул ителмәй. Уларға ҡорал йөрөтөү, һыбай йөрөү тыйыла,
йорттары мосолмандарҙыҡынан бейегерәк була алмай һәм башҡа сикләүҙәр хөкөм һөрә.
Ғосман империяһының бөтә дәүерендә мосолман булмағандарҙан дәүширмә тип
йөрөтөлгән һалым түләтелә. Ваҡыты-ваҡыты менән Ғосман империяһында христиан
малайҙарын йыялар һәм мосолман итеп тәрбиәләйҙәр. Был малайҙар дәүләткә идара
итергә өйрәтелә, хакимлыҡ иткән синыфты, элиталы ғәскәрҙәрҙе (яңысарҙар)
булдырыуға йәлеп ителә.

Милләт системаһына ярашлы, мосолман булмағандар империя граждандары булһа ла,
мосолмандар менән тиң ҡоҡуҡлы булмай. Православие милләте системһы Юстиниан I
осоронда уҡ барлыҡҡа килә һәм Византия империяһында ҡулланыла. Христиандар, иң
күп һанлы мосолман булмаған төркөм булараҡ, сәйәсәттә һәм сауҙала айырым
өҫтөнлөктәргә эйә була, шуға һалымды ла мосолмандарға ҡарағанда күберәк түләй.

Ғосман әҙәбиәтенең төп йүнәлештәрен шиғриәт һәм проза тәшкил итә. Шулай ҙа
шиғриәт өҫтөнлөклөрәк була. XIX быуат башынаса Ғосман империяһында фәнтәзи
хикәйәләр яҙылмай. Роман, хикәйә жанрҙары ла булмай.



https://ba.wikipedia.org/wiki/%D0%A3%D1%87%D0%B0%D0%BB%D1%8B_%D1%80%D0%B0%D0%B9%D0%BE%D0%BD%D1%8B

Учалы районы — Башҡортостандың көнсығыш (Урал тауы аръяғы) өлөшөндә урынлашҡан
район. Үҙәге — Учалы ҡалаһы.

Учалы районы Башҡортостандың Әбйәлил һәм Белорет райондары, Силәбе өлкәһенең
Златоуст һәм Мейәс ҡала округтары, Верхнеурал, Уй һәм Сыбаркүл райондары менән
сиктәш.

Егерменән ашыу күл бар. Шуға ла Учалыны «күлдәр иле» тип атайҙар. Район
биләмәһендә Әүәләк, Кесе Ирәндек тау һырттары урынлашҡан. Райондағы иң бейек
тау — Ирәмәл, уның итәгенән Ағиҙел йылғаһы башлана. Район ерҙәренән шулай уҡ
Яйыҡ, Уй һәм Мейәс йылғалары ағып сыға.

Учалы районы 1930 йылдың 20 авгусында ойошторола, уның составына Тамъян-Ҡатай
кантонына ҡараған улустар индерелә.

Улар иҫәбенә 1919 йылға тиклем Ырымбур губернаһына ингән Үрге Урал өйәҙенең
Тамъян, Ҡатай, Түңгәүер, Күбәләк, Теләү (үҙәге — Ҡарағужа), Көҙәй (үҙәге —
Һөйәрғол), Ҡарағай-Ҡыпсаҡ, Бөрйән, Учалы-типтәр (үҙәге — Учалы) һәм Троицк өйәҙе
Ҡара-Табын, Барын-Табын, Ҡыуаҡан улустары инә.

2010 йылғы йән иҫәбе мәғлүмәттәренә ярашлы: башҡорттар — 64,3 %, урыҫтар —
18,2 %, татарҙар — 15,9 %, башҡа милләт вәкилдәре — 1,6 %.

Район аша Белорет — Учалы — Мейәс — Силәбе, Учалы — Магнитогорск (Ахун ауылы
йәки Межозерный аша), Учалы— Ҡорама — Уй — Силәбе автомобиль юлдары үтә.

Район аша Рәсәй тимер юлдары Көньяҡ Урал тимер юлының Межозерный — Учалы — Мейәс
тимер юлы үтә. 1995 йылға тиклем ошо юл буйынса Учалы—Мейәс—Өфө—Күмертау—Ырымбур
поезы йөрөнө. 2000 йылда поезд Күмертауға тиклем, 2005 йылдан — Өфөгә тиклем,
2010 йылдан — Мейәскә тиклем йөрөнө. 2012 йылдан был йүнәлештә пассажирҙар
йөрөтөү туҡтатылды. Учалы ауылында билет кассаһы ябылды. Тимер юлға билет алыу
өсөн учалылар күрше ҡалаларға барырға йәки «Баштрансагентлығы» аша (1 билет өсөн
200 һум хеҙмәтләндереү хаҡын түләп) алырға мәжбүр.



https://ba.wikipedia.org/wiki/%D0%A1%D3%99%D0%BD%D2%93%D3%99%D1%82

Сәнғәт ( церк.-слав. искусство (лат. experimentum — тәжрибә, ҡулланып ҡарау);
иск.-слав. искоусъискомус — тәжрибә, һирәгерәк  йонсотоу, язалау) — ысынбарлыҡты
образлы аңлап ҡабул итеү; үҙеңдең эске һәм тышҡы донъяға ҡарашыңды художестволы
образда  сағылдырыу нәтижәһе йәки барышы ; авторҙы ғына түгел, башҡа кешеләрҙе
лә ҡыҙыҡһындырыуға йүнәлтелгән ижад.

Сәнғәт (фән менән бер рәттән) —  Тәбиғи фәндәр ҙәге һәм шулай уҡ донъяны Дини
сүрәттә ҡабул итеү кеүек, донъяны танып-белеү ысулдарының береһе.

Сәнғәт төшөнсәһе бик киң — ул ниндәйҙер бер айырым өлкәлә үтә ныҡ үҫешкән
оҫталыҡта күренергә мөмкин. Оҙаҡ йылдар дауамында сәнғәт тип кешенең матурлыҡҡа
мөхәббәтен ҡәнәғәтләндереүсе мәҙәни эшмәкәрлек  төрөн атанылар. Социаль-эстетик
нормалар һәм баһалауҙар эволюцияһы менән бергә донъяны эстетик йәһәттән
сағылдырыусы формалар тыуҙырыуға йүнәлтелгән һәр төрлө эшмәкәрлек тә сәнғәт тип
аталыу хоҡуғын алды.

Бөтә йәмғиәт киңлегендә, сәнғәт - танып белеү һәм ысынбарлыҡты сағылдырыуҙың
айырым бер ысулы, йәмғиәти аңдың художестволы эшмәкәрлеге формаһының береһе һәм
кешенең, шулай уҡ барлыҡ кешелектең  рухи мәҙәниәтенең бер өлөшө, бөтә
быуындарҙың ижади эшмәкәрлегенең күп ҡырлы һөҙөмтәһе ул. Фәндә төп ижади,
художестволы эшмәкәрлекте лә, шулай уҡ уның һөҙөмтәһе булған нәфис әҫәрҙе лә
сәнғәт тип атайҙар.



https://ba.wikipedia.org/wiki/%D0%9A%D2%AF%D0%BC%D0%B5%D1%80%D1%82%D0%B0%D1%83_%D0%B0%D0%B2%D0%B8%D0%B0%D1%86%D0%B8%D1%8F_%D0%B5%D1%82%D0%B5%D1%88%D1%82%D0%B5%D1%80%D0%B5%D2%AF_%D0%BF%D1%80%D0%B5%D0%B4%D0%BF%D1%80%D0%B8%D1%8F%D1%82%D0%B8%D0%B5%D2%BB%D1%8B

«Күмертау авиация етештереү предприятиеһы» — совет/Рәсәй авиация предприятиеһы,
Башҡортостан Республикаһының Күмертау ҡалаһында урынлашҡан. Завод «Ка-226»,
«Ка-27», «Ка-31» вертолеттары сығара.

1962 йыл төҙәтеү-механика заводы базаһында авиация заводы нигеҙләнә. 1968 йыл
завод тәүге «Ка-26» вертолёттарын сығара. 1972 йыл предприятие яңы исем ала,
ул — Кумертау вертолет заводы тип атала башлай; 1977 йылдан Күмертау авиация
етештереү берекмәһе составында баш предприятие.

2015 йылға предприятиеның бурыстары яҡынса 14-15 миллиард һум тәшкил итә. Бынан
сығып, Ҡазан вертолет заводы менән Күмертауҙың бергә эшләү варианты тәҡдим
ителде, уның акциялары Ҡазан вертолет заводы идаралығына тапшырыла. КумАПП-тың
юридик берәмек һәм технологик майҙансыҡ булараҡ үҙаллылығын һаҡлап ҡаласағы
тураһында килешелгән. Бында сығарылған «Камов» вертолеттары популяр һаналмай,
уларҙы ҡулланыу даирәһе сикле: улар тик янғындарға һәм төрлө стихиялы
бәлә-ҡазаларға ҡаршы сараларҙа файҙаланыла. Бөгөнгә был вертолеттарҙы һатып
алыусылар күп түгел.



https://ba.wikipedia.org/wiki/%D0%9A%D0%A5%D0%9B_2016/2017_%D0%B9%D1%8B%D0%BB%D0%B4%D0%B0%D1%80_%D0%BC%D0%B8%D2%99%D0%B3%D0%B5%D0%BB%D0%B5%D0%BD%D0%B4%D3%99

КХЛ 2016/2017 йылдар миҙгелендә — Континенталь хоккей лигаһының туғыҙынсы
беренселеге. Даими чемпионат, 2016 йылдың 22 авгусында башланып, 2017 йылдың
февраль айында тамамланасаҡ. Артабан апрелгә тиклем Гагарин кубогы өсөн
«плей-офф» уйындары уҙа. Был миҙгелдә КХЛ тарихында тәү тапҡыр командалар һаны
29-ға етте.

Миҙгел барышында — 2016 йылдың 15 декабренән башлап — тигеҙ иҫәпкә тамамланған
уйындың өҫтәмә ваҡытты, ХАХФ ҡағиҙәләре буйынса, «өскә-өс» форматында үткәрелә
башланы. Был үҙгәреш бары тик даими миҙгел беренселегенең уйындарына ғына
ҡағыла.

21 ғинуарҙа КХЛ йондоҙҙар уйыны сиктәрендә үткәрелгән оҫталыҡтар ярышында
Көнсығыш конференцияһы командаһы 5:2 иҫәбе менән еңә. Бөтә йондоҙҙар уйыны тәү
тапҡыр дүрт командаһы менән мини-турнир форматында үтә. Турнирҙа еңеүҙе Чернышёв
дивизионы командаһы яулай.

Даими миҙгелде һәм көнбайыш конференцияһын 137 мәрәй менән өсөнсөгә Мәскәүҙән
ЦСКА еңә. Көнсығышта 124 мәрәй менән беренсе ғәмәлдәге чемпиондар —
Магнитогорскиҙан «Металлург» була. Мәскәү өлкәһенән «Витязь» КХЛ тарихында тәү
тапҡыр плей-оффҡа эләгә. Сергей Мозякин даими миҙгелдең иң яҡшы бомбардиры һәм
мәргән уйынсыһы була.

2016 йылдың 24 июнендә Лига составына Ҡытайҙан «Куньлунь Ред Стар» хоккей клубы
ҡабул ителде.

Йыл һайын үткән Юниорҙар йәрминкәһе 2016 йылдың 23 май көнөндә Мәскәү ҡалаһында
үтә. «Адмирал» клубы беренсе номер аҫтында һаҡсы Вениамин Барановты һайлай.

Миҙгелдең тәүге уйынында Асыш кубогы өсөн үткән миҙгелдең финалсылары
Магнитогорскиҙа урындағы «Металлург» һәм Мәскәүҙен ЦСКА хоккей клубтары осраша.
Хужалар 3:2 иҫәбе менән еңә һәм Асыш кубогын икенсе тапҡыр үҙенә ала.

Континенталь хоккей лигаһының бөтә йондоҙҙар уйынын үткәрергә дүрт ҡала теләк
белдерҙе: Өфө, Астана, Владивосток һәм Тольятти. КХЛ рәсми сайтында үткән тауыш
биреүҙә Өфө ҡалаһы Ҡаҙағстандың баш ҡалаһын өс процентҡа уҙа һәм 45.6 процент
йыйып еңә. 2016 йылдың 5 май көнөндә Өфөләгә Хоккей көнө байрамында
Башҡортостандың баш ҡалаһында КХЛ бөтә йондоҙҙар уйыны үтеүе тураһында Лиганың
президенты Дмитрий Чернышенко иғлан итә. 2016 йылдың 18 ноябрендә Лига Йондоҙҙар
уйынының форматы үҙгәреүе тураһында иғлан итә. 2017 йылдан башлап был уйындар
ошолай үтәсәк: ғинуарҙың аҙағына яҡыныраҡ ял көндәрендә үтә. Тәүге көндә оҫталыҡ
конкурстары, икенсе көндә дивизиондарҙан торған дүрт команда араһында
мини-турнир.

Оҫталыҡ ярыштарында Көнсығыш конференцияһы командаһы 5:2 иҫәбе менән еңә. Өфөнөң
«Салауат Юлаев» хоккейсыһы Энвер Лисин тиҙлеккә йүгереү конкурсын КХЛ рекордын
яңыртып еңә.

КХЛ йондоҙҙар уйыны дүрт дивизион командалары ҡатнашлығында мини-турнир
форматында үтә. Тәүҙә Чернышёв дивизионы Харламов дивизионын ота (4:3), ә
Тарасов дивизионы хоккейсылары Бобров дивизионынан дәғүәселәренән көслөрәк була
(6:2). Финалда хужа команда Чернышёв дивизионына турнирҙа еңеүҙе 18 йәшлек
Андрей Алтыбармакян килтерә (3:2). Шулай уҡ ул 15 ғинуарҙа Өфөлә үткән ЙХЛ
Саҡырыу кубогында Көнбайыш командаһына еңеү килтерҙе.

Яртыса ҡалын шрифты менән «плей-офф» ярыштарында үҙенә урын алған командалар
билдәләнгән. Курсив менән «плей-офф» ярыштарына эләкмәгән командалар
билдәләнгән. р — Континент кубогы яулаусыһы (даими беренселектең еңеүсеһе), к —
конференция еңеүсеһе, д — дивизион еңеүсеһе.



https://ba.wikipedia.org/wiki/%D0%98%D0%B7%D1%80%D0%B0%D0%B8%D0%BB%D1%8C

Изра́иль, рәсми исеме — Израиль Дәүләте, йәһ. מדינת ישראל‎‎, ғәр. دَوْلَةْ
إِسْرَائِيل‎‎ — көньяк-көнбатыш Азиялағы, Урта диңгеҙҙең көнсығышындағы дәүләт.
Төньяҡтан Ливан, төньяҡ-көнсығыштан Сүриә, көнсығыштан Иордания,
көньяҡ-көнбатыштан Газа секторы менән сиктәш.

Бойондороҡһоҙлоҡ декларацияһына ярашлы Израиль йәһүд дәүләте. Шул уҡ ваҡытта
Израиль күп милләтле һәм демократик дәүләт, йәһүдтәр менән башҡа этник төркөмдәр
диненә ҡарамай тигеҙ хоҡуҡҡа эйә: мосолман-ғәрәптәр, христиан-ғәрәптәр, друздар,
бәҙүәндәр, самариттәр, черкестар һ.б. Айырым алғанда друз һәм күсмә ғәрәптәр
депутаттары, ғәрәп фирҡәһе һәм депутаттары Кнессетта урын алған.

Һуңғы өс мең йыл буйы "Израиль" һүҙе Израиль ере (Э́рец-Исраэ́ль) һәм йәһүд
халҡы тигәнде аңлата. Был һүҙҙең сығанағы Йәшәйеш Китабында (Книга Бытия), унда
нәҫел башлығы Яаков (христиан традицияһы буйынса Иаков) Аллаһ менән көрәшкәс
Израиль исемен алыуы тураһында яҙылған. Һүҙҙең мәғәнәһенә төрлө аңлатма бирелә.
Берәүҙәр сара һүҙенән килеп сыҡҡан тип, идара итеүсе тигән мәғәнә бирә. Тағы
"Аллаһ принцы", "Эль (йәғни Аллаһ) көрәше" тигән аңлатмалар бар. Һүңынан
Иаковтан таралған йәһүд халҡын "Израиль балалары" йәки "Израиллеләр" тип
атайҙар. Израиль һүҙен беренсе телгә алыу Боронғо Мысыр территорияһының
Мернептах стенаһында (XIII быуат аҙағы б.э.т.) табылған, бында ил тураһында
түгел, халыҡ тураһында яҙылған. Хәҙерге дәүләт «Медина́т Исраэ́ль» (Израиль
дәүләте) тип аталған булған. Э́рец Исраэ́ль, Сион, Иудея тигән исемдәрҙә ҡарала,
әммә ҡабул ителмәй. Үҙаллылыҡтың беренсе көндәренән үк хөкүмәт граждандарҙы
исраэли́м "израиллеләр" тип атай. Был һүҙҙе беренсе тапҡыр Израиль тышҡы эштәр
министры Моше Шарет ҡуллана.

Төрлө сәбәптәр менән Израиль үҙ сиктәрен билдәләүҙән баш тарта; Израиль юристәре
ил сиге мәжбүри дәүләт элементы түгел тип иҫәпләй. Израиль ерҙәре бер нисә төрлө
билдәләнә:

Ҙур булмаған территорияһына ҡарамаҫтан Израиль рельефы төрлөлөгө менән айырылып
тора: көньяғындағы Негев сүллегенән алып, төньяғындағы Галилей, Кармель һәм
Голан тау теҙмәләренә тиклем. Көнсығышында Иордан далаһы урынлашҡан. Үле
диңгеҙҙең көньяғында Арава сүллеге, Ҡыҙыл диңгеҙҙең Эйлат ҡултығы урынлашҡан.



https://ba.wikipedia.org/wiki/%D0%A8%D0%B2%D0%B5%D1%86%D0%B8%D1%8F

Швеция Короллеге (швед. Konungariket Sverige), Швеция (швед. Sverige) — Төньяҡ
Европала Скандинав ярымутрауында урынлашҡан дәүләт. Илдең атамаһы иҫкескандинав
теленән барлыҡҡа килә: Svea һәм Rige — «Свеялар дәүләте». Башҡала — Стокгольм.

Дәүләт башлығы — король. Әммә Швеция конституциялы монархия булып тора, шуға ла
корольдең хакимлеге сикләнгән. Дәүләт менән премьер-министр башлығында хөкүмәт
идара итә. Ул парламент — риксдаг менән һайлана. Риксдаг дүрт йылға бер дөйөм
тауыш биреүҙәр аша ҡабаттан һайланыла.

Швеция 21 округтарға — лендарға (län) бүленә, ә һәр бер лен коммуналарҙан
(kommun) тора (дөйөм һаны — 290).



https://ba.wikipedia.org/wiki/%D0%A0%D3%99%D1%81%D3%99%D0%B9

Рәсәй Федерацияһы, Рәсәй (урыҫ. Россия) — көнсығыш Европала һәм төньяҡ Азияла
урынлашҡан федератив республика системаһы буйынса ойошҡан күп милләтле дәүләт.
Территорияһының майҙаны 17 125 407 км². Халыҡ һаны 146 267 288 кеше. Баш
ҡалаһы — Мәскәү. Дәүләт теле — урыҫ теле.

Рәсәй ун һигеҙ дәүләт менән сиктәш (донъяла иң ҙур күрһәткес), уларҙың араһында
икәүһе өлөшләтә танылған, ҡоро ер буйынса Норвегия, Финляндия, Эстония, Латвия,
Литва, Польша, Белоруссия, Украина, Абхазия, Грузия, Көньяҡ Осетия],
Азербайджан, Ҡазаҡстан, Ҡытай Халыҡ Республикаһы, Монголия, Корея
Халыҡ-Демократик Республикаһы менән, диңгеҙ буйынса Япония, АҠШ менән сиктәре
бер.

Халыҡтың күп өлөшө (75 % тирәһе) үҙен православие диненә ҡағылышлы, тип күрһәтә.

Йәҙрә ҡоралы булған дәүләт, Берләшкән Милләттәр Ойошмаһының Хәүефһеҙлек
Советының даими ағзаһы.

Рәсәй Хөкүмәте статусы һәм хоҡуғы РФ Конституцияһының 6-сы статьяһында һәм
«Рәсәй Федерацияһының Хөкүмәте тураһында» федераль законы менән билдәләнгән.

06.02.2014 Рәсәйҙең арбитраж суды бөтөрөлөп, Рәсәйҙең юғары суды менән берләште.

РФ Конституцияһының 65-се статьяһына ярашлы, Рәсәй республикалар, крайҙар,
өлкәләр, федераль әһәмиәттәге ҡалалар, автономиялы өлкә, автономиялы округтарҙан
тора.



https://ba.wikipedia.org/wiki/%D0%95%D1%80

Ер — Ҡояшҡа яҡынлығы буйынса өсөнсө эске планета. Ҙурлығы буйынса бишенсе
урында. Тығыҙлығы буйынса беренсе урында. Планеталар йондоҙ-ара матдәнән — туҙан
һәм газ өлөшсәләренән барлыҡҡа килгән, тигән фараз бар. Был матдә һыуына барып,
уҡмашып төрлө ойошҡаҡтар барлыҡҡа килтергән. Ай — Ерҙең берҙән-бер юлдашы.

Ерҙең азот, кислород һәм бер аҙ углекислый газдан торған атмосфераһы бар. Ер
өҫтөнөң 70%-ы һыу — диңгеҙ-океандар менән ҡапланған. Башҡа планеталарҙа ундай
күренеш юҡ.

Ерҙә тормоштоң, йәшәүҙең булыуы — бүтән планеталарҙан айырып торған иң мөһим
үҙенсәлек.

Планетаның эске төҙөлөшө бик ҡатмарлы. Уның уртаһында үҙәге урынлашҡан. Үҙәк
тирәләй мантия һәм ер ҡабығы килә. Ерҙең үҙәге ҡаты. Үҙәгенең тышы шыйыҡ һәм
ҡайнар хәлдә. Үҙәк температураһы 6000 °С-ҡа етә. Үҙәк тимер һәм никелдән тора.

Мантияны ерҙең ҡаты тышсаһы — Ер ҡабығы уратып алған. Уның ҡалынлығы 5 км-ҙан 75
км-ға тиклем. Ер ҡабығы гранит, эзбизташ, таш күмер, балсыҡ, ҡом кеүек тау
тоҡомдарынан тора.



https://ba.wikipedia.org/wiki/%D0%95%D0%B2%D1%80%D0%BE

Е́вро (валютаның коды — €, банк коды: EUR) — «еврозонаға» ингән 18 илдең
(Австрия, Бельгия, Германия, Греция, Ирландия, Испания, Италия, Кипр, Латвия,
Литва, Люксембург, Мальта, Нидерландтар, Португалия, Словакия, Словения,
Финляндия, Франция, Эстония) рәсми валютаһы. Евро шулай уҡ йәнә 9 илдең милли
валютаһы булып тора, уларҙың етәүһе Европала урынлашҡан. Әммә еврозона
ҡатнашыусыларынан айырмалы рәүештә, был илдәр Европа үҙәк банкынының аҡса-кредит
сәйәсәтенә йоғонто яһай алмай һәм уның етәксе органдарына үҙ вәкилдәрен ебәрергә
лә хоҡуҡлы түгел. Шулай итеп, евро — 320 миллиондан ашыу европалы өсөн берҙәм
валюта булып тора.

Евро ҡулаҡсаһыҙ әйләнешкә 1999 йылдың 1 ғинуарында индерелә, ә 2002 йылдың 1
ғинуарынан ҡулаҡсалы әйләнешкә банкноталар һәм тимер аҡсалар инә. Евро 1:1
нисбәтендә 1979 йылдан 1998 йылға тиклем ҡулланылып килгән европа валюта
берәмеген (ЭКБ) алмаштыра.

Евро Европа үҙәк банкылары системаһы (ЕҮБС) тарафынан идара ителә, уның башында
Майндағы-Франкфуртта (Германия) урынлашҡан Европа үҙәк банкы (ЕҮБ) тора. ЕҮБС-ға
ЕҮБ-нан тыш, евроны ҡабул иткәнме-юҡмы, Европа Берләшмәһе ағзаһы булып торған
барлыҡ илдәрҙең банкылары инә. ЕҮБ бойондороҡһоҙ үҙәк банк булып тора.
Еврозонала тик ул аҡса-кредит сәйәсәтен билдәләү хоҡуғына эйә. ЕҮБС банкнота һәм
тимер аҡса сығарыу менән шөғөлләнә, шулай уҡ еврозонала түләү системаларының
эшмәкәрлеген тәьмин итә.

Европа берлегенең барлыҡ илдәре лә еврозонаға инә ала. Бының өсөн Европа берлеге
Килешеүе билдәләгән конвергенция критерийҙарының үтәлеүе кәрәк (уны маастрихт
критерийҙары тип тә атайҙар). Ундай илдең макроиҡтисад күрһәткестәре
конвергенция критерийҙарына тап килеү-килмәүе хаҡында ҡарарҙы ЕБ Советы ҡабул
итә, артан Европа Советы раҫлай. ЕС-ҡа тулыһынса берегеп китер өсөн евро
зонаһына инеү тәбиғи аҙым.

Латиница менән Euro (төрлө телдәрҙә ҙур йә бәләкәй хәрефтән яҙыла), грекса —
ευρώ тип яҙыла. Европа берлегендәге ҡайһы бер илдәрҙә яҙылышының милли
варианттары ла бар: eiro, euras, evro, ewro, euró. Болгарса кириллица менән —
евро. Банкноталарҙа валютаның атамаһы латин һәм грек хәрефтәре менән (бәләкәй),
яңы сығарылғандарында Болгарияның талабы буйынса кириллица менән дә яҙылған.
Атама Европа һүҙе ниндәйҙер телдә нисек әйтелә, шуға оҡшатып ҡулланыла:
французса яҡынса — ёро́, немецса — о́йро, испанса һәм итальянса — э́уро,
инглизсә — ю́ро һ.б.

Урыҫ телендә е́вро тип йөрөтөлә. Норматив һүҙлектәргә ярашлы, ул мужской родҡа
тура килә, телмәрҙә урта род та осрай.

2013 йылда тәүге тапҡыр 5 евро торған ҡағыҙ аҡса сығарыла. 10 евролығы 2014
йылдың 23 сентябренән ҡулланышҡа инә.

Евро логотибының рәсми спецификацияһы, ул зәңгәр ерлектә һары төҫ менән
баҫылырға тейеш ( PMS Yellow һәм PMS Reflex Blue — ға ярашлы) Евроның (€) махсус
график тамғаһына килгәндә, йәмәғәселек фекерен өйрәнеп, 10 тәҡдимдең икәүһе
һайланғас, Еврокомиссия уның береһенә туҡтала һәм шул тамға ҡабул ителә. Еңгән
дизайндың авторҙары дүрт эксперт булып, уларҙың исемдәре мәғлүм ителмәй. Рәсми
дизайнды Артур Эйзенменгер үҙенеке тип дәғүә белдерә. Ул элек Европа
берекмәһенең әйҙәүсе график дизайнеры булып эшләгән һәм был тамғаны Европаның
дөйөм символы булараҡ ижад итеүен әйткән.

Европа комиссияһы шулай уҡ алғы пландың һәм ерлектең теүәл пропорцияларын
күрһәтеп, евроның логотибын ғәмәлгә индерә. Ҡайһы бер шрифт дизайнерҙары евро
логотибын туранан-тура күсереп алһа ла, күптәр ярашлы шрифттың С хәрефенә
нигеҙләнгән һәм ғәрәп һандарына киңлеге тура килгән үҙ вариантын ижад итә.



https://ba.wikipedia.org/wiki/%D0%91%D0%B5%D1%80%D0%BB%D3%99%D1%88%D0%BA%D3%99%D0%BD_%D0%9C%D0%B8%D0%BB%D0%BB%D3%99%D1%82%D1%82%D3%99%D1%80_%D0%9E%D0%B9%D0%BE%D1%88%D0%BC%D0%B0%D2%BB%D1%8B

Берләшкән Милләттәр Ойошмаһы, БМО (ингл. United Nations, урыҫ. Организация
Объединённых Наций — донъяла тыныслыҡ һәм именлекте һаҡлауҙы, дәүләттәр араһында
күп яҡлы бәйләнештәрҙе үҫтереүҙе үҙ эшмәкәрлегенең маҡсаты итеп ҡуйған халыҡ-ара
ойошма. БМО ҡарарҙары Ойошма системаһына ҡараған махсус маҡсатлы агентлыҡтар,
бәйле ойошмалар, шуралар һәм ағза илдәрҙең структуралары арҡылы тормошҡа
ашырыла.

Ойошма эшмәкәрлеге һәм структураһы Икенсе донъя һуғышы ваҡытында Гитлерға ҡаршы
коалиция булдырған илдәр тарафынан төҙөлгән. «Берләшкән Милләттәр» исеме беренсе
тапҡыр 1942 йылдың 1 ғинуарында ҡул ҡуйылған «Берләшкән Милләттәр
Декларацияһы»нда телгә алына.

БМО уставы 1945 йылда Сан-Франциско конференцияһында раҫлана, шул уҡ йылдың 26
июнендә 51 дәүләт вәкиле тарафынан ҡул ҡуйыла. Уставтың үҙ көсөнә инеү датаһы —
24 октябрь Берләшкән Милләттәр Ойошмаһы көнө тип билгеләнә.



https://ba.wikipedia.org/wiki/%D0%90%D0%B2%D1%81%D1%82%D1%80%D0%B8%D1%8F

А́встрия (нем. Österreich), рәсми исеме А́встрия Республика́һы (нем. Republik
Österreich) — Үҙәк Европала урынлашҡан ил, идара итеү формаһы буйынса
парламентар һәм демократик республика. Австрия 9 федераль штаттан тора.

1955 йылдан башлап Австрия Берләшкән Милләттәр Ойошмаһы ағзаһы, 1995 йылдан —
Европа Берләшмәһе ағзаһы.

Дәүләт төньяҡтан Германия һәм Чехия менән, көньяҡтан Словения һәм Италия менән,
көнбайыштан Швейцария һәм Лихтенштейн менән, көнсығыштан Словакия һәм Венгрия
менән сиктәш.

1920 йылда ҡабул ителгән Конституция буйынса Австрия — федератив һәм парламентар
демократик дәүләт. Шул Конституция буйынса Австрия 9 федераль штаттан
(нем. Bundesländer) тора. Дәүләт башлығы — Федераль Президент, хөкүмәт башығы —
Федераль Канцлер.

Үҙәк Европала урынлашҡан дәүләт. Майҙаны 83 871 км². Австрия 70 % майҙаны диңгеҙ
кимәленән 900 м бейеклектә урынлашҡан таулы ил. Илдең ҙур өлөшөн Көнсығыш Альр
тауҙары биләп тора. Тауҙың иң юғары нөктәһе — Гросглокнер (3797 метр) тауы, был
тауҙа Европалағы иң ҙур Пастерце боҙлоғо урынлашҡан. Иң түбән нөктә — диңгеҙ
кимәленән 145 метр түбәнлектә урынлашҡан Нойзидлер-Зе күле.



https://ba.wikipedia.org/wiki/%D2%A0%D0%B0%D0%BB%D0%B0

Ҡала — ҡағиҙә булараҡ, ауыл хужалығынан тыш башҡа эштәр менән шөғөлләнеүселәр
йәшәгән урын.

Ҡала — халыҡ йәшәгән эре тораҡ пункт, унда йәшәгән кешеләр ауыл хужалығы менән
шөғөлләнмәй. Үҫешкән хужалыҡ комплексы, иҡтисады бар, архитектура һәм инженер
ҡоролмалар тупланмаһы булып һанала.

Ҡала термины ултыраҡ тирәләй һаҡланыу ҡоймаһы ер ҡулсаһы йәки ҡала стенаһы
булыуҙан килеп сыҡҡан. Боронғо рус дәүләтендә ҡала тип ошондай ҡойма менән
уратып алынған һәм халыҡ йәшәгән һәр эре пункт аталған. Ҡалалар сәнғәт һәм
һөнәрселек, техник ҡаҙаныштар үҫеше үҙәге булып хеҙмәт иткән.

Үҫә килә, ҡалалар ҡала агломерациялары булдыра. Континенттар һәм илдәр өсөн
айырыуса мөһим ролде баш ҡалалар һәм миллиондан ашыу халҡы булған
агломерациялар, шул иҫәптән мегалополистар һәм глобаль ҡалалар уйнай.

Дөрөҫ ҡала төҙөлөшөн өйрәнеү менән махсус дисциплина — ҡала төҙөлөшө шөғөлләнә.
Ул ҡала төҙөлөшө ҡағиҙәләрен, закондарын өйрәнә. Ҡала төҙөлөшө архитектура
өлкәһендә барлыҡҡа килә. Тора-бара ҡалалар ҙурая төшә һәм уларҙы планлаштырыу
өсөн гигиена, иҡтисад, экология, транспорт һ.б. тураһында өҫтәлмә белем кәрәк
була..

Тарихи фән контексында ҡала ун билдәгә эйә. Бының буйынса ул тәүге ваҡыттарҙағы
ауылдарҙан, атап әйткәндә, һөнәрселәр оҫтаханаһы, сауҙа билдәләре (килтерелгән
әйберҙәр, аҡса) һәм административ идаралыҡ — раҫлаусы мисәт һәм пломба), хәрби
йыһазландырыу предметтары (ҡорал, хәрби ҡорамалдар), төрлө нығытмалар, таш
төҙөлөш сәнғәте объекттары зодчество, яҙмалар, ҡиммәтле көндәлек тормош
предметтары, биҙәүестәр, ҡала төҙөлөш усадьбалары, уратып алған ҡоймалар буйынса
айырыла.

Хәҙерге тораҡ пункттарҙы ҡала категорияһына индереү законлы рәүештә башҡарыла;
был осраҡта ҡала халҡы иҫәбе айырыла: 250 кешенән — Данияла, 50 мең кеше —
Японияла.

Әлеге ваҡытта планетаның иң боронғо ҡалаһы булып беҙҙең эраға тиклем 8 мең
йыллыҡтағы Чатал-Хююк ҡалаһы һанала. Башҡа ҡалалар беҙҙең эраға тиклем 5 мең
йыллыҡтағылары ла мәҙәниәте буйынса ла, дәүмәле буйынса ла тура килмәй. Яҡынса
беҙҙең эраға тиклем 5 меңенсе йылдан Дунайҙан буласаҡ Греция һәм Днепр яғына эре
территориаль үҙәктәр тарала.

Триполь мәҙәниәте буйынса прото-ҡалалар (нығытылған ҡалалар), 5-12 мең халыҡ
йәшәгән (Доброводтар, Майданецк, Петрендар һ.б. 250—400 гектар майҙанға эйә;
Румыния, Молдавия, Украина).

Рәсәй территорияһында был осорҙоң иң эре ҡалаһы булып әҙ тикшерелгән Вожмариха
тора. Арҡайым һәм Урал буйы территориаль үҙәктәре беҙҙең эраға тиклем 3-2 мең
йыллыҡтан үҫешә. Археологик мәғлүмәттәр буйынса, Дербент (Дағстан) 5000 йыллығын
билдәләне. Беҙҙең эраға тиклем 4-3 мең йыллыҡтар менән донъяға билдәле булған
боронғо территориаль үҙәктәр даталана: Боронғо Месопотамияла — Ур, Урук, Ницер;
Боронғо Египетта— Мемфис, Фивы; Һиндостанда — Мохенджо-Даро, Хараппа; Грецияла —
Спарта, Афина.

Европа ҡалаларының дөйөм билдәле тарихын беҙҙең эраға тиклем 8-7 быуаттан Ереван
(Әрмәнстан), Гадес (Испания), Массилия (Франция), Рим (Италия), Ольвия,
Пантикапей (Керчь, Ҡырым) һ.б. башлай. Беҙҙең эраға тиклем VI быуатта — беҙҙең
эраға тиклем V быуатта уҡ хәҙерге Рәсәй территорияһында Фанагория, Гермонасса,
Танаис һәм башҡа антик ҡалалар барлыҡҡа килә. Тәүге ҡалалар промыслалар һәм ауыл
хужалығы менән тығыҙ бәйләнгән була, сөнки йыш ҡына улар ултыраҡ игенселәр һәм
малсылар тарафынан булдырыла. Күп илдәрҙә бәләкәй ҡалалар был бәйләнеште әлегә
тиклем һаҡлай, ауыл хужалығы хеҙмәтенә эре ҡалалар халҡы ла тартыла.

Рим, Константинополь, Херсонес Таврический (Севастополь, Ҡырым) тарихы күрһәтеүе
буйынса, V быуаттан урта быуат ҡалалары антиклыҡ ваҡытында уҡ булдырылған
традицион йәмғиәт тенденцияһын дауам итә. XI быуат—XII быуатрҙа Европа өлөшөнөң
иң эре ҡалалары: Флоренция, Рим, Париж, Лондон, Кёльн, Киев һәм башҡалар.

Ҡалалар йыш ҡына һаҡланыу нығытмалары (замоктар, ҡәлғәләр һ.б.) булған урындарҙа
һәм улар тирәләй үҫешә. Быны этимология ла сағылдыра: «ҡала» (сиркәү-славян
телендә «градъ») уратып алынған, һаҡланған урын, тигәнде асыҡ аңлата (поляк һүҙе
gród— крепость) [1]).

Русьтың Скандинав телендәге Гардарика лар атамаһы ҡушма һәм «ҡалалар дәүләте»
тигәнде аңлата. Бында garđ шул уҡ индоевропа тамырынан килеп сыға — «городить»,
«огораживать».

XIX быуатта ҡалаларҙың ҡыҙыу үҫеше сәнәғәт революцияһы арҡаһында була. Эре ҡала
биҫтәләрендә башта ярлы ҡатлам вәкилдәре йәшәгән.

Ҡыҙыу субурбанизация (эре ҡалаларҙың биҫтәләр үҫеше) АҠШ-та Икенсе донъя
һуғышынан һуң башлана. Халыҡтың ҡала янына күсеүенә шәхси автомобилдәрҙең
күбәйеүе һәм юл селтәрҙәренең, шул иҫәптән, тиҙ йөрөшлө магистралдәрҙең үҫеше
нигеҙ булып тора. Ошо уҡ ваҡытта АҠШ-тың ҙур ҡалалары үҙәгендә күп фатирлы иҫке
өйҙәрҙә йәшәгән фәҡирҙәр күбәйә.

Субурбанизация ҡала агломерацияһын барлыҡҡа килтерә. (ингл. metropolitan areas).
Донъяла майҙаны буйынса иң эре ҡала агломерацияһы — Нью-Йорк. Ул өс штат
территорияһында урынлашҡан. Халҡы буйынса иң ҙур агломерация — Токио. Унда
35 млн кеше йәшәй.

Европа ҡала агломерацияһы АҠШ һәм Канада агломерацияһынан ҡала биҫтәләренең
артыҡ ҙур булмауы һәм үҙаллы ҡала йәки ауыл булыуы менән айырыла. Уларҙың күбеһе
йоҡо райондарына әйләнгән. Ундағы халыҡ көн һайын яҡындағы эре ҡалаға
автобустарҙа эшкә йөрөй.

Күп кенә үҫешкән илдәр юғары урбанизация темпы менән айырылып тора. Бындай
илдәрҙә күп миллионлы ҡала агломерацияларын булдырыу бара, мәҫәлән, Мехико,
Буэнос-Айрес, Сан-Паулу, Рио-де-Жанейро, Калькутта, Мумбай һәм башҡалар. Әммә
ауыл халҡының ҡалаларға килеүе, эшсе ҡулдарға мохтажлыҡты уҙып китә һәм
урбанизация эшһеҙлек, ярым эшһеҙлек иҫәбен арттыра, төпкөл ҡала райондарын
киңәйтә.

XIX быуатта сәнәғәт ҡалалары һаны арта, ләкин XX быуат урбанизация быуаты тип
һанала. Быны түбәндәге мәғлүмәттәр дәлилләй: 1900 йылда ҡалаларҙа 13 % халыҡ
йәшәй, ә 2000 йылға — 47 %. Әлеге ваҡытта ҡалаларҙа планетаның яртыһынан күберәк
кешеһе йәшәй..

1994 йыл башына Рәсәйҙә ҡала халҡы 108,5 млн. кеше тәшкил итә, йәки бөтә
халыҡтың 73%.

1950 йылда 83 ҡала иҫәпләнә, халҡы 1 млн.-дан ашыу була. 2000 йылда — 411. 2010
йылда — 800-ҙән ашыу. 2000 йылда — 18 ҡала, халҡы — 10 млн.-дан ашыу. 2005 йылда
— 20 (22 ҡала, халҡы - 5—10 млн. кеше, 370— 1—5 млн, 433—500— 1 млн). 2010
йылдың апреленә улар һаны 23 етә.

Тикшереүселәр, әлеге тенденция дауам иткән осраҡта, ҡала халҡы һәр 38 йыл һайын
икеләтә артып торасаҡ, тип раҫлай. Европала 50 % ҡала халҡы ҙур булмаған
ҡалаларҙа йәшәй (5-10 мең кеше) , 25 % -ы — 10-250 мең кеше, һәм 250 меңдән ашыу
кешеһе булған ҡалаларҙа йәшәгән.

Хәҙерге ҡалалар төрө: бәләкәй (50 мең кеше), уртаса (50-1000 мең кеше), ҙур
(100—250 мең кеше), эре (250—1000 мең кеше), иң эре (1миллион-дан — 3 млн-ға
тиклем) һәм бик ныҡ эре (3 млн.-дан ашыу). 1980 йылдарҙа донъяла 220 миллионлы
ҡала иҫәпләнгән.

Күп кенә эре ҡалаларҙың юлдаш ҡалалары барлыҡҡа килә. Йыш ҡына ҡалалар һәм
юлдаш-ҡалалар берләшә һәм ҡала агломерацияһын барлыҡҡа килтерә. Уларҙың, үҙ
сиратында, мегалополистарға берләшеүе ихтимал.

Рәсәйҙә ҡала статусы Рәсәй Федерацияһының субъекттары ҡануниәте менән билдәләнә.
Шул уҡ ваҡытта, ҡалалар ике төргә бүленә: төбәк (өлкә, край, республика һ.б.)
һәм район әһәмиәтендәге.

Мәҫәлән, Волгоград өлкәһендә халыҡ йәшәгән пунктты район әһәмиәтендәге ҡала тип
атау өсөн ошондай шарттарҙы үтәргә кәрәк: халыҡ 10 меңдән кәм, эшселәре,
хеҙмәткәрҙәре, уларҙың ғаилә ағзалары 85 проценттан кәм булмаҫҡа (формаль
критерийҙар) тейеш; сәнәғәт һәм мәҙәни үҙәк булырға тейеш (баһалау критерийы)..
Әлбиттә, өлкә ҡарамағындағы ҡалалар өсөн талаптар юғарыраҡ.

Мәҫәлән, 2013 йылда Волгоград өлкәһе Серафимович ҡалаһының ни бары 9300 халҡы
була. Бынан тыш, ҡала статусы ниндәйҙер сәйәси көс файҙаһына (Ингушетияның баш
ҡалаһы Магас – Рәсәйҙең иң бәләкәй ҡалаһы, Федерация субъектының административ
үҙәге һанала) ярашлы, ҡала тарихының һәм мәҙәниәтенең баһаһы кеүек (Чекалин
(Рәсәйҙең иң бәләкәй ҡалаһы), Верхотурье, Верхоянск) булырға мөмкин.

1990 йылдарҙа Рәсәй Федерацияһында 1030-ҙан күберәк ҡала иҫәпләнә, унда 73 %
халыҡ йәшәй. Рәсәйҙә тораҡ пункт, унда 12 меңдән дә кәм булмаған кеше йәшәгән
һәм халыҡтың 85%-ы ауыл хужалығында шөғөлләнмәгән осраҡта рәсми рәүештә ҡала
статусын алырға мөмкин. Әммә Рәсәйҙә халҡы 12 меңдән кәмерәк булған бик күп
ҡалалар (1092-нән 208) бар. Уларҙың ҡала статусы тарихи факторҙар һәм халыҡ
иҫәбе үҙгәреү менән бәйле.

Ҡалаларҙы бер-береһе менән юлдар тоташтыра. Ҡала эсендәге юл урам йәки проспект
тип атала. Урамдар буйлап биналар, торлаҡ йорттар һәм башҡа ҡоролмалар төҙөлә.
Биналар комплексы торлаҡ һәм эш кварталдарына берләштерелгән Өйҙәр тирәләй
кешеләргә йөрөү өсөн тротуарҙар һалынған. Ҡалаларҙа биналар һәм ҡаралтылар төҙөү
төрө:

Маятниклы миграция транспорт инфораструктураһына - яңы магистралдәр төҙөүгә, шул
иҫәптән ҡаланың тарихи урындарына ла, транспорт ҡоролмаларына, тиҙ йөрөшлө
транспорт линияларына ҙур аҡса һалыуҙы талап итә. Был проблеманы ҡала һәм ҡала
яны халҡының сығымдарында уртаҡ ҡатнашып, йәки административ сикте киңәйтеп кенә
хәл итеп була.

Төп милли йәки халыҡ-ара сауҙа юлдары киҫешкән ерҙәге урын үҙ мәлендә төрлө
ваҡытта Генуя, Венеция, Париж, Амстердам, Бөйөк Новгород, Данциг ҡалаларының
үҫешенә килтерә. Шулай уҡ файҙалы ҡаҙылмалар ятҡылығы урыны ла ҙур әһәмиткә эйә
була.

Ҡалаларҙа айырым микроклимат була. Бындағы һауа температураһы һәр ваҡытта ла
тирә-яҡ мөхиттәге уртаса температуранан юғарыраҡ була. Ҡала атмосфераһының
йылыныуы яғыулыҡ яныуынан, биналарҙы йылытыуҙан һәм уларҙан килгән йылылыҡтан
килә. Ҡалаларҙа ҡар иртә ирей, үҫемлектәр иртә йәшәрә, йыш ҡына икенсе өлкәләргә
ҡышларға киткән күсмә ҡоштар, үҙ инстинкттарын онотоп, ошонда ҡышларға ҡала.

Ҡалалар сәнәғәт производстволары һәм автомобиль транспорттары арҡаһында тирә-яҡ
мөхитте бысратыусы мөһим сығанаҡ булып тора. Торлаҡ йорттар төҙөлөшө елдең
тиҙлеген кәметә, был иһә бысратыусы матдәләрҙең һауала йыйылыуына килтерә.
Ҡалаларҙың һәм ҡала яны биҫтәләренең киңәйеүе ауыл хужалығы биләмәләрен
ҡыҫҡарта.

2012 йылда баҫылған «Хабитат» докладында ҡалаларҙа парник газдарын кәметеүгә
саҡырыу бар. Бының өсөн түбәндәгеләр тәҡдим ителә:



https://ba.wikipedia.org/wiki/%D0%A2%D0%B0%D1%82%D0%B0%D1%80%D2%99%D0%B0%D1%80

Татарҙар — Рәсәй Федерацияның Волга-Урал буйында йәшәгән төрки халыҡ. Күпселек
өлөшө Татарстанда һәм Башҡортостанда, шаҡтай өлөшө Рәсәйҙең башҡа өлкәләрендә
йәшәй.

Татарҙарҙың күпселеге мосолман-сөнниҙәр. Милләт вәкилдәре араһында көсләп
суҡындырылған өлөш тә бар: керәшен татарҙары, нағайбаҡтар. Шул уҡ ваҡытта фәндә
«Был халыҡтар көсләп суҡындырылмаған, электән христиан динен ҡабул иткән» тигән
ҡараш та бар.

Уның буйынса татарҙың килеп сығышының төп нигеҙе — болғарҙар һәм төркиләшкән
ерле Фин-Уғыр халҡы. Ә. Вәлиди, Х. Ғәбәши, М. Зәки, Ф. Урмансы х. б. ғәлимдәр
Болғарҙарҙың килеп сығышында иң боронғо осорҙан билдәле күсмә Скиф, Сармат, Алан
һәм башҡаларҙың ҡатнашы бар тип иҫәпләйҙәр.

Был концепция Көнсығыш Европаға татар-монгол ҡәбиләләре менән бергә күсеп килеп,
ерле ҡыпсаҡтар менән ҡушылып һәм Алтын Урҙа дәүләтендә Ислам динен ҡабул итеп
татар мәҙәниәтен һәм дәүләтселеген барлыҡҡа килтергәндәр тигән ҡарашҡа
нигеҙләнә. Был ҡараш ҡайһы бер урыҫ, башҡорт, сыуаш ғәлимдәре Н. А.Мәзитов,
В. Ф. Кахавский, В. Д. Дмитриев, Н. И. Егоров, М. Р. Федотов һәм башҡаларҙың
хеҙмәттәрендә сағылыш тапҡан.

Был концепция татар халҡының килеп сығышында болғарҙар менән бергә Ҡыпсаҡ
дәүләте берләшмәләренә кергән халыҡтар ҡатнашыуына ҙур урын бирә.

Татар халҡының милли тарихының төп үҫеш дәүере Алтын Урҙа осорона тура килә. Был
ваҡытта урындағы Болғар һәм Ҡыпсаҡтар менән Төрки ҡәбиләләргә ҡушыла. Төрки
нигеҙҙә уртаҡ әҙәби тел барлыҡҡа килә.



https://ba.wikipedia.org/wiki/%D0%93%D0%BE%D0%BD%D0%BA%D0%BE%D0%BD%D0%B3

Гонконг (Һоңкоң) — Ҡытай Халыҡ Республикаһының махсус административ районы (иер.
香港特別行政區, ингл. Hong Kong Special Administrative Region, кант. Һоңкоң такпит
һанчинкһёй), ҡыҫҡартып Һоңкоң тип атап йөрөтәләр. Ул Азияның һәм донъяның иң
алдынғы финанс үҙәктәренең береһе булып тора.

Гонконг Коулун ярымутрауында урынлашҡан, төньяғынан башҡа тарафтарын Көньяҡ
Ҡытай диңгеҙе уратып алған. Бынан тыш 260-тан ашыу утрау ҙа ошо төбәккә инә,
улар араһында иң ҙурҙарынан — Гонконг (юғары хакимиәт органдары һәм төбәктең
финанс үҙәге шунда урынлашҡан), Ланьтау һәм Ламма. Төбәкте ғәҙәттә өс өлөшкә
бүлеп йөрөтәләр: Гонконг утрауы үҙе, Коулун һәм Яңы Территориялар. Гонконг
төньяҡ тарафында Ҡытайҙың Гуандон провинцияһына ингән Шеньчжень иҡтисади
биләмәһе менән сиктәш. Гонконг Чжуцзян йылғаһы тамағының һул яғында урынлашҡан.

1842 йылда Гонконг Бөйөк Британия баҫып ала һәм 1997 йылға тиклем колония итеп
тота. Шул йылы Ҡытай Халыҡ Республикаһы был төйәккә суверенитет ала.
Ҡытай—Британия декларацияһына һәм Гонконгтың Төп ҡанунына ярашлы, төбәккә 2047
йылға тиклем, йәғни 50 йыл дауамына киң хоҡуҡлы автономия бирелгән. «Бер ил —
ике система» һәм «Сянганға юғары кимәл автономия шарттарында сянганлылар үҙҙәре
идара итә» тип аталған йүнәлеш алып, ҠХР үҙ өҫтөнә оборона һәм төбәктең тышҡы
сәйәсәте мәсьәләләрен ала, ә Һоңкоң ҡанун сығарыу, полиция, аҡса, һалым һәм
иммиграция сәйәсәте мәсьәләләрен контролдә тота. Шулай уҡ халыҡ-ара ойошмаларҙа
һәм сараларҙа уның үҙ вәкиллектәре һаҡланып ҡала.



https://ba.wikipedia.org/wiki/%D0%91%D0%B5%D1%80%D0%BB%D3%99%D1%88%D0%BA%D3%99%D0%BD_%D2%92%D3%99%D1%80%D3%99%D0%BF_%D3%98%D0%BC%D0%B8%D1%80%D0%BB%D0%B5%D0%BA%D1%82%D3%99%D1%80%D0%B5

Берләшкән Ғәрәп Әмирлектәре (ғәр. الإمارات العربية المتحدة‎ — әл-Имарат
әл-Арабия әл-Муттахида) — ете әмирлектән (ғәр. إمارات‎ — имарат, إمارة‎ — имара)
торған федератив дәүләт. Һәр әмирлек абсолют монархия төҙөлөшөндәге дәүләт:
Әбү-Даби, Ғәжмән, Дубай, Рас-әл-Хайма, Умм-әл-Кайвайн, Фүжәйрә һәм Шаржа. Һанап
үтелгән әмирлектәрҙең ҡайһы бере кәрлә дәуләт тигән төшөнсәгә тура килә. Иң ҙур
әмирлек Әбу-Дабиҙың әмире Берләшкән Ғәрәп Әмирлектәренең президенты булып тора.
Берләшкән Ғәрәп Әмирлектәренең баш ҡалаһы — Әбү-Даби ҡалаһы.

Һәр әмирлек үҙ биләмәһендәге углеводородтарҙы үҙ мәнфәғәтендә файҙалана ала,
шуға күрә иң эре һәм бай Әбү-Даби әмирлегенең йоғонтоһо ҙур. Нефть запасының
күләменә ярашлы, һәр әмирлек дөйөм сәйәсәтте билдәләүҙә ҡатнаша. Мәҫәлән, Дубай
әмире Берләшкән Ғәрәп Әмирлектәренең хөкүмәт башлығы булып тора.

Берләшкән Ғәрәп Әмирлектәре Азияның көньяҡ-көнбайыш өлөшөндә Ғәрәп ярымутрауының
көнсығышында урынлашҡан. Көнбайыштан — Сәғүд Ғәрәбстаны, көньяҡ-көнсығыштан Оман
менән сиктәш.

Ҙур нефть ятҡылыҡтары бар, нефть экспортлау эске тулайым продукттың байтаҡ
өлөшөн алып тора (1980 йылда 73 %, 1995 йылда 41 %). Иҡтисадтың нефть менән
бәйле булмаған тармаҡтарын да үҫтереү һөҙөмтәһендә ЭТП-ла нефть тармағының өлөшө
2009—2013 йылдарҙа 40%-тан түбән була.



https://ba.wikipedia.org/wiki/Microsoft

Microsoft Corporation ( ҡыҫҡ. MS; «Microsoft корпорацияһы» — ингл.; «ма́йкрософт
корпоре́йшн» тип уҡыла) — төрлө-төрлө хисаплау техникаһы (персональ
компьютерҙар, уйын ҡушылмалары, кеҫә персональ компьютеры, кеҫә телефоны һ.б.)
өсөн проприетар программа тәьминәте етештереүсе, әлеге осорға донъяла иң киң
ҡулланыла торған Windows  операцион системаһын  эшләгән трансмилли компания. 

Компанияның бүлексәләре шулай уҡ  Xbox уйын консолдәре,  персональ компьютерҙар
өсөн кәрәк-яраҡ (клавиатура, төрткө һ.б.) етештерә. 2012 йылдан Surface планшет
компьютерын сығара.  Microsoft продукцияһы донъяның 80-ләп илендә һатыла,
 программалары 45-тән ашыу телгә тәржемә ителгән.

Рәсәйҙә 1992 йылдың ноябренән  Microsoft вәкиллеге (2004 йылдың июленән —
«Майкрософт Рус» ЯСЙ) бар.

Компания тарихы 1975 йылда баш ала, ул саҡта Гарвард студенттары  Билл Гейтс
менән Пол Аллен, 1975 йылдың 1 ғинуарында «Popular Electronics (ингл.)»
журналында Altair 8800 тигән яңы персональ компьютер тураһында мәҡәлә уҡығандан
һуң уның өсөн Basic тел интерпретаторы яҙа. 1 февралдә был компьютерҙы
етештереүсе Micro Instrumentation and Telemetry Systems (MITS) компанияһы
менән Basic'ты  Altair өсөн ҡулланыу тураһында лицензиялы килешеүгә ҡул ҡуйыла.
Үҙҙәренең компанияһын улар "Аллен һәм Гейтс" тип атарға итәләр ҙә, был исем
юридик компанияға барыр ине, тигән фекергә киләләр. Пол Micro-Soft
 (microprocessors һәм software ҡыҫҡартып алынған) тип атарға тәҡдим итә. Беренсе
йылды өс кешенән торған яңы компания $16 005 әйләнеш менән тамамлай (сағыштырыу
өсөн: 2000 йылда корпорацияның һатыуҙан килеме $25,3 млрд, ә килеме $7,3
млрд-тан ашыу тәшкил итә).

1980-се йылдар башында компанияны нигеҙләгән икәүҙең юлдары айырыла: Аллендың
хәтирәләре буйынса, ул бөтә ғүмерен Microsoft'ҡа бағышларға теләмәй, Гейтс иһә
эшкә сума. 

1983 йылда Аллен Microsoft'тан китә, акцияларының һәр береһен $10 менән һата.
Был килешеү һөҙөмтәһендә ул донъялағы иң бай кешеләр иҫәбенә инә: 2011 йылда ул
Forbes журналы исемлегендә $13 млрд капитал менән 57-се урынды биләй.

2008 йылда Microsoft $48 млрд-ҡа Yahoo!'ны ҡулға төшөрөргә тырышып ҡарай, ләкин
уның миноритар акционерҙары ҡаршы булыу сәбәпле ниәт бойомға ашмай.

2013 йылдың сентябрендә Microsoft финдарҙың Nokia'һының  кеҫә телефондары
етештереүсе һәм хеҙмәтләндереүсе Devices & Services  бүлексәһен 5,44 млрд евроға
алырға йыйыныуын белдерә. Килешеү  2014 йылдың 24 апрелендә ғәмәлләшә.

2014 йылдың сентябрендә Microsoft Minecraft уйынын эшләгән Mojang AB швед
 компанияһын йота.

Microsoft акцияларының бүленеше: Билл Гейтс — 7,55 %, Стив Балмер — 4,66 %-ҡа
эйә, корпорацияның башҡа менеджерҙарында — 1%-тан кәмерәк, ҡалған ҡиммәтле
ҡағыҙҙар — NASDAQ: MSFT биржаһында ирекле әйләнештә. 2010 йылдың майына
компанияның баҙарҙағы капиталлашыуы — $247,23 млрд.

Компанияның директорҙар советының башҡарма булмаған рәйесе  — Джон Томпсон (John
W. Thompson), баш идарасыһы (CEO) — Сатья Наделла (Satya Nadella).

Microsoft корпорацияһы киң спектрлы программа һәм аппарат тәьминәте
етештереүсеһе булып тора, бөтә донъяла билдәлелекте уға тәү сиратта Windows
ғаиләһенә ингән операцион системалар, шулай уҡ документтар менән эшләү өсөн
Microsoft Office программалары килтерә[источник не указан 455 дней]. Бөгөн
корпорация ғәйәт күп төрлө продукттар етештерә: сервер программалары
тупланмалары, уйындар, программалар  эшкәртмәләү саралары, Xbox уйын
консолдәре. 

Microsoft даими рәүештә башҡа программа тәьминәте эшләнмәселәрен
йота[источник не указан 455 дней]. Атап әйткәндә, Navision, Solomonruen, Great
Plainsruen компанияларын һатып алды, һөҙөмтәлә,  Microsoft эшмәкәрлегендә
 Microsoft Dynamics (әүәлерәк Microsoft Business Solutions тип атала) тигән яңы
ҙур йүнәлеш барлыҡҡа килде. Рәсәйҙә был йүнәлештең өс сиселеше йөрөй:  Axapta,
Navision ERP-системалары һәм  Microsoft Dynamics CRM мөнәсәбәттәргә идара итеү
системаһы. 

Microsoft  Groove музыка сервисын булдырыуы тураһында белдерҙе. Ул әлеге Xbox
Music сервисын алмаштыра һәм оҡшаш мөмкинлектәргә эйә: Windows Store'ҙан йырҙар
һәм альбомдар йөкмәү, тректарҙы ағымлы тапшырыу, шул иҫәптән OneDrive'ҡа һәм
радиоға тейәлгәндәрен (һайланған тректар, альбомдар йә башҡарыусылар нигеҙендә
композицияларҙы автоматик һайлау юлы менән) йөкмәү.

2010 финанс йылында һатыуҙан килеме — $62,5 млрд, операцион килеме — $24,1 млрд,
саф килеме — 18,8 млрд.

2015 йылдың  4 финанс кварталы йомғаҡтары буйынса Microsoft һатыуҙан 22,2 млрд
килем кереүе һәм 2,1 миллиард долларлыҡ зыян күрелеүе хаҡында белдерҙе.

Компанияла кадрҙар алмашыныуы 8 % тәшкил итә. Бер вакансияға 1 млн 300 мең
резюме тура килә. Microsoft'та тулыһынса түләүле оҙайлы отпуск биреү практикаһы
ҡулланыла (саббатикал). 100 % медицина страховкаһы бирелә. Спортклуб картаһы
түләнә. Алыҫтан тороп һәм ҡаҫҡартылған эш көнө буйынса эшләү мөмкинлеге бар.

Компания гомосексуалдарҙы, бисексуалдарҙы һәм  трансгендерҙарҙы өҫтөн күрә, 15
йыл инде бындай кешеләрҙең махсус корпорация профсоюзы GLEAM (Gay, Lesbian,
Bisexual and Transgender Employees at Microsoft) эшләй, уның  700-ҙән ашыу
ағзаһы бар.

 АҠШ-та Microsoft бер нисә дәүләт сәйәси  институтын аҫрай, улар араһында
— American Enterprise Institute, Cato Institute, Стратегик һәм халыҡ-ара
тикшеренеүҙәр үҙәге һәм  «Мираҫ» фонды. Донъяның төрлө илдәрендә, шул иҫәптән
Рәсәйҙә лә, Microsoft Software Donation программаһы эш итә, компанияның рәсми
сайтынан күренеүенсә, ул хөкүмәттеке булмаған ойошмаларға (шулай уҡ коммерцияға
ҡарамаған ойошмаларға йәки NGO-ға)  программа тәьминәтен түләүһеҙ биреү менән
шөғөлләнә.

Microsoft  2006 йылдан бирле Сиэтлдағы гей-парадтың платина бағыусыһы булып
тора.

Был бүлексә төп тауарҙы —   Windows операцион  системалар ғаиләһен етештерә.
Компания барлыҡҡа килгәндән алып Windows 1.0-ҙән Windows 3.ҡа тиклем MS-DOS өсөн
график тышлыҡтар; MS-DOS менән ярашыусанлыҡты мираҫ иткән Windows 95, Windows
98, Windows ME операцион системалары өсөн график тышлыҡтар; шулай уҡ NT (эн-ти́
тип уҡыла) ғаиләһенә ингән  Windows NT 4, Windows 2000 (Windows NT 5.0), Windows
XP (Windows NT 5.1), Windows Server 2003 (Windows NT 5.2), Windows Vista
(Windows NT 6), Windows 7 (Windows NT 6.1), Windows 8 (Windows NT 6.2), Windows
8.1 (Windows NT 6.3) үҙаллы операцион системалары сығарҙы. Ошо уҡ бүлексәгә MSN
интернет-сервисы,  MSNBC кабелле телевидение станцияһы һәм  Microsoft Slate
интернет-кибете ҡарай. 1997 йылда  Microsoft  Hotmail'ды һатып ала, уның
исеме Microsoft Hotmail тип үҙгәртелә. 1999 йылда  етеҙ хәбәрҙәр менән алмашыу
өсөн MSN Messenger программаһы сығарыла, ул  AOL Instant Messenger популяр
интернет-пейджерынан өҫтөнлөк алыу маҡсатын ҡуя.  

2013 йылдың 11 июлендә Microsoft'тың генераль директоры Стив Балмер 
IT-компанияны үҙгәртеп ҡороу тураһында белдерә. Корпорацияла яңы дүрт төркөм
ойошторола. Беренсеһе — Терри Майерсон етәкселегендәге  операцион системалар
төркөмө. Икенсеһе — ҡорамалдар һәм башҡа техник тәьминәт кәрәк-ярағы етештереү
буйынса Джулия Ларсон-Грин етәкселегендәге төркөм. Өсөнсөһө — Ци Лю
етәкселегендә ҡушымталар һәм хеҙмәттәр күрһәтеү (Microsoft Office) менән
шөғөлләнеүсе төркөм.  Сатья Наделла етәкселегендәге дүртенсе төркөм  «болот»
технологиялары өсөн яуап бирә. Бер нисә бәләкәй төркөм дә ойошторола: перспектив
тикшеренеүҙәр, маркетинг, финанс, юридик һ.б. төркөмдәр. Кадрҙарҙа ла үҙгәрештәр
бар. Үҙгәртеп ҡороуҙың маҡсаты — бөтә компания өсөн берҙәм стратегия булдырыу,
глобаль веб-хеҙмәттәр һәм мобиль ҡулайламалар баҙарында биләнгән урынды нығытыу.

Һуңғы йылдарҙа компания ЕС-тың монополияға ҡаршы комиссияһы һәм конкуренттарының
дәғүәләре буйынса яуапҡа тарттарылғылаған. Һөҙөмтәлә компания Windows Media
Player'ы булмаған Windows N  продуктын сығарҙы, ул  Windows дистрибутивына
түләүһеҙ өҫтәмә булып тора. 

2004 йылдың мартында  Европа комиссияһы компанияны Европала программа тәьминәте
баҙарындағы өҫтөнлөклө урыны менән файҙаланыуҙа ғәйепләй һәм  €497 млн.-лыҡ
штраф һала, Microsoft'тан сит эшләнмәселәргә, улар үҙ-ара яраша торған
программалар сығара алһын өсөн, үҙ продукттары тураһында мәғлүмәттәр биреүҙе
талап итә.  Microsoft был ҡарарға буйһонмағас, 2006 йылдың июлендә уға
280,5 млн. евролыҡ тағы бер штраф һалына. Ошонан һуң ғына Еврокомиссияның талабы
 үтәлә.

 2007 йылдың 13 декабрендә Норвегияның Opera Software компанияһы, Opera
 веб-браузеры эшләнмәсеһе, Microsoft өҫтөнән Еврокомиссияға ялыу биреүен
белдерә. Opera Software үҙенең ялыуында Microsoft'тан, Windows  менән бергә
конкуренттарының браузерҙарын да ҡуйып йәки Internet Explorer'ҙы төп ҡуйылыштан
айырып, файҙаланыусыларға браузер һайлау мөмкинлеген биреүҙе үтенә. Бынан тыш,
компания  Internet Explorer'ға асыҡ веб-стандарттарҙы  ҡуйып сығарыу талабын
ҡуя.

2008 йылдың 27 февралендә  Европа чиновниктары тарафынан, АҠШ монополисы
 конкуренттарынан «күмәк эшкә кәрәкле сервер системалары эшендә ҡатнашҡан
документтарға инеү өсөн нигеҙһеҙ юғары хаҡ» һорай, тип табыла, ошо сәбәпле
Microsoft тағы  899 млн. евроға  (ул мәлгә был Еврокомиссия тарафынан айырым
компанияға һалынған иң ҙур суммалы штраф була) штраф язаһы ала.

2008 йылдың июлендә Microsoft Евросоюздан 2004 йылғы монополияға ҡаршы
бойороҡтоң шарттарын үтәмәгән өсөн һалынған $1,35 млрд.-лыҡ штрафты ғәмәлдән
сығарыуҙы үтенә. Microsoft штрафты «самаһыҙ һәм нисбәтһеҙ» тип атай, Европа
комиссияһы  штраф суммаһын сығарғанда күп һанлы хаталарға юл ҡуйғанлығын
белдерә.

Internet Explorer конкуренттарҙың уға оҡшаш продукттарына ҡарағанда һуңыраҡ
барлыҡҡа килә (мәҫәлән, Netscape Navigator). Шуға ҡарамаҫтан, Microsoft, үҙенең
Internet Explorer'ын ябыҡ технологияларға ҡушылма итеп, сит браузерҙарҙы әүҙем
ҡыҫырыҡлау менән шөғөлләнә; йәнә  Internet Explorer  7.0 версияһына тиклем
ғәмәлләштереүҙең документлаштырылмаған  үҙенсәлектәре менән сығарылды, шул
арҡала версткалаусыларҙың эше ҡатмарлаша. Шунлыҡтан тик  Internet Explorer'ҙа
ғына эшләгән сайттар барлыҡҡа килде, улар, бәлки, әле лә барҙыр. W3C
стандарттары буйынса ғына эшләнгән сайттар IE8 версияһында боҙоҡло булып асыла.

Microsoft'ты Рәсәй Федерацияһында авторлыҡ хоҡуҡтарын боҙоусыларҙы эҙәрләгән
өсөн, шулай уҡ Поносов эше буйынса ярашыу килешеүенә ҡул ҡуйырға баш тартҡан
өсөн тәнҡитләйҙәр.



https://ba.wikipedia.org/wiki/112-%D1%81%D0%B5_%D0%91%D0%B0%D1%88%D2%A1%D0%BE%D1%80%D1%82_%D0%BA%D0%B0%D0%B2%D0%B0%D0%BB%D0%B5%D1%80%D0%B8%D1%8F_%D0%B4%D0%B8%D0%B2%D0%B8%D0%B7%D0%B8%D1%8F%D2%BB%D1%8B

Башҡорт атлы дивизияһы — 1942 йылдың яҙында И. В. Сталин бойроғо буйынса
ойошторолған дивизия. Дивизия командиры итеп 42 йәшлек тәжрибәле кадровый
офицер, полковник Миңлеғәле Шайморатов билдәләнә.

Дивизия төҙөлөп бөткәндә уның составындағы яугирҙарҙың 81,4 проценты —
башҡорттар, 14,5 проценты — татарҙар, 3,3 проценты урыҫтар һәм башҡалар була.

1941 йылдың ғинуарында — 1942 йылдың ғинуарында полктарҙың даими командирҙары —
майор Таһир Тайып улы Күсимов, майор Гәрәй Нафиҡов, майор Ғариф Макаев
тәғәйенләнә. 1941 йылдың 25 декабрендә дивизия командиры вазифаһын полковник
Миңлеғәле Шайморатов үтәй башлай.

1942 йылдың апреленән 1943 йылдың февраленә ҡәҙәр дивизияның башҡорт телендә үҙ
баҫмаһы — «Ҡыҙыл атлылар» гәзите сыға.

1942 йылдың 22 мартында БАССР-ҙың Юғары Советы Президиумы рәйесе Рәхим Ибраһимов
дивизияға БАССР Юғары Советы Президиумы һәм Халыҡ Комиссарҙары Советының
байрағын тапшыра.

1943 йылдың 23 февралендә дивизия командиры генерал-майор М. Шайморатов һәләк
була. Дивизия менән полковник Григорий Белов етәкселек итә башлай.

Днепр янындағы яуҙа ҡатнашҡан өсөн дивизияның 1,4 мең һалдаты һәм командиры
орден һәм миҙалдар менән бүләкләнә, 54 кеше «Советтар Союзы Геройы» исеменә
лайыҡ була.

1943 йылдың ноябрендә Белоруссия ҡалаларын һәм ауылдарын азат итеүҙә, 1944
йылдың 8 ғинуарынан 14-енә тиклем Мозырь рейдында ҡатнаша һәм Ҡыҙыл Байраҡ
ордены менән наградлана.

Украина ҡалаларын һәм ауылдарын азат итеүҙә ҡатнашҡан өсөн дивизия — II дәрәжә
Суворов ордены, ә 58-се һәм 62-се гвардия атлылар полкы һәм 148-се
артиллерия-минометсылар полкы, Томашув-Мазовецкий ҡалаһын азат итеүҙә ҡатнашҡан
өсөн 60-сы гвардия атлылар полкы Ҡыҙыл Байраҡ ордены менән наградлана.



https://ba.wikipedia.org/wiki/%D0%A6%D0%B8%D0%BD_%D0%B8%D0%BC%D0%BF%D0%B5%D1%80%D0%B8%D1%8F%D2%BB%D1%8B

Бөйөк Цин дәүләте ( дайциң гүрүн ҡыт. ғәҙәти 大清國, , палл.: Да Цин го) —
манжурҙар тарафынан төҙөлгән һәм улар идара иткән күп милләтле империя.
Традицион ҡытай историографияһы буйынса — Ҡытайҙағы һуңғы монархия династияһы.
1616 йылда Манжурия (Төньяҡ-Көнсығыш Ҡытай) территорияһында Айсин Гёро манжур
кланы менән төҙөлә. 30 йылдан кәм ваҡыт эсендә уның власы аҫтында бөтә Ҡытай,
Монголияның өлөшө һәм Урта Азияның бер өлөшө.

Башта династия «Цзинь» (金 — алтын), традицион ҡытай историографияһында «Хоу
Цзинь» (後金 — Һуңғы Цзинь) — чжурчжэндарҙың элекке дәүләте — Цзинь империяһы
атамаһына ярашлы алынған. 1636 йылда илдең атамаһы «Цин» (清 — «таҙа») тип
үҙгәртелә. XVIII быуаттың беренсе яртыһында Цин хөкүмәтенә ил менән эффектив
идара итергә килеп сыға, бының һөҙөмтәләрәнең береһе булып был быуатта Ҡытай
халҡы һанының иң тиҙ артыуы күҙәтелеүе булып тора. Хөкүмәт илде «ябыу» сәйәсәтен
(Хайцзинь) алып барғандар, был XIX быуатта Беренсе опиум һуғышына килтерә һәм
Ҡытай Көнбайыш илдәре менән көсләп «асыла».

1911 йылда башланған Синьхай инҡилабы эҙемтәләре арҡаһында Цин империяһы
емерелә, уның урынына хань халҡының милли дәүләте — Ҡытай Республикаһы
ойошторола. 1912 йылдың 12 февралендә кесе йәштәге һуңғы император Пу И исеменән
әсәһе — тол императрица Лунъюй тәхеттән баш тарта.

XVII быуат башында Манжурияла йәшәгән чжурчжэндарҙың юлбашсыһы Нурхаци
(1559—1626) үҙ башланғысы менән бер нисә ҡәбиләләрҙе берләштереп кенә ҡалмай, ә
яңы сәйәси ошошмаға ла нигеҙ һалыуға ирешә. Боронғо Цзинь чжурчжэн династияһы
(1115—1234) менән туғандашлыҡҡа дәғүә итеп, үҙенең нәҫелен «Алтын нәҫел» (Айсин
Гёро) тип иғлан итә. Нурхаци нәҫеленә Ҡытайҙың төньяҡ сигенең аръяғында
урынлашҡан Манчжоу биләмәһе булған.

Ике тиҫтә йылдар араһында манжурҙар күршеләренә 20-гә яҡын хәрби экспедицияларын
ойоштора. 1589 йылда Нурхаци үҙен ван (бөйөк кенәз), ә 1596 йылда — Цзяньчжоу
дәүләте ваны тип иғлан итә. 1606 йылда союздаштары — көнсығыш монгол кенәздәре
уға Кундулэн-хан титулын бирәләр. 1616 йылда Нурхаци чжурчжэн дәүләте Цзиньдың
тергеҙелеүе хаҡында иғлан итә. 1629 йылда Нурхациның вариҫы һәм улы Абахай
союздаштары менән Бөйөк Ҡытай диуары аша үтеп инеп Пекин ҡалаһы янына килеп етә.
Ҡаланан манжурҙар бай табыш алып ҡайталар. 1636 йылда Абахай династияға «Цин»
исемен бирә, ә үҙенең подданныйҙарын чжуржэндар түгел, ә манжурҙар тип атарға
ҡуша. Цин империяһына Ҡытайҙың бер өлөшө һәм Көньяҡ Монголияның өлөшө инә. 1637
йылда манжурҙар Кореяға үтеп инәләр һәм Корея короле үҙен циндарҙың вассалы тип
танырға мәжбүр була.

Ҡытай манжурҙар менән һуғышҡан осорҙа илдә крәҫтиәндәр ихтилалдары тоҡанған. Баш
күтәреүселәр Пекинды баҫып алғандар. 1644 йылда Пекинға манжур армияһы бер
ниндәй ҡаршылыҡһыҙ баҫып ингәндәр. Төбәктәрҙәге кенәздәр бер нисә йылдар
дауамында яңы хакимдарға ҡаршылыҡ күрһәткәндәр.



https://ba.wikipedia.org/wiki/%D0%93%D1%80%D0%B5%D0%BA_%D1%82%D0%B5%D0%BB%D0%B5

Грек теле (юнан теле (иҫке.)) — Һинд-Европа телдәре араһында иң оҙаҡ йәшәүсе
тел — документтар буйынса, уның ғүмер оҙонлоғо — 3500 йыл тирәһе. Шулай уҡ ул
һинд-европа телдәре араһында иң боронғо тел булып һанала, Микен яҙмалары
фрагменттары беҙҙең эраға тиклемге XV беҙҙең эраға тиклемге XIV быуаттарға
ҡарай. Бөгөнгө көндә был телдә Грецияла, Кипрҙа, Албанияла, Австралияла,
Болгарияла, Македонияла, Италияла, Төркиәлә, Әрмәнстанда, Грузияла, Украинала,
Молдовала, Румынияла , Мысырҙа һәм эмигранттар берекмәләрендә яҡынса 12—15
миллион кеше һөйләшә. Грек теле беҙҙең эраға тиклемге 9-сы быуаттан алып
Грецияла һәм беҙҙең эраға тиклемге 4-се быуаттан алып Кипрҙа грек алфавиты
ярҙамында яҙыла. Грек әҙәбиәте тарихы үҙ эсенә яҡынса өс мең йыллыҡ дәүерҙе
һыйҙыра.

Урта быуат аҙағынан грек теленең ике төп формаһы ҡулланыла: аралашыу теле һәм
XIX быуат, XX быуат башында әҙәби, юридик, административ һәм ғилми өлкәләрҙә
ҡулланылған классик грек теле. 1976 йылда аралашыу теле Грецияның рәсми теле
итеп иғлан ителә.



https://ba.wikipedia.org/wiki/%D0%91%D0%B0%D0%BD%D0%B3%D0%BB%D0%B0%D0%B4%D0%B5%D1%88

Бангладе́ш Халыҡ Республикаһы (бенг. গণপ্রজাতন্ত্রী বাংলাদেশ), Бангладе́ш (бенг.
বাংলাদেশ [ˈbaŋlad̪eʃ]) — Көньяҡ Азиялағы дәүләт. Халыҡ һаны — 142 миллион кеше
(2010 йыл). Территорияһы — 144 000 км². Баш ҡалаһы — Дакка. Дәүләт теле — бенгал
теле. Унитар дәүләт, парламент республикаһы. Мьянма менән сиктәш өлөшөн һәм,
Бенгал ҡултығын иҫәпкә алмағанда, бөтә периметры буйлап Һиндостан менән уратып
алынған. Халыҡтың 88%-ы ислам динен тота. Хәҙерге Көнбайыш Бенгал һинд штаты
менән Бенгалия иле тигән этнолингвистик регионға берләшкән. Бангладеш һүҙе
«Бенгалия иле» тигәнде аңлата.

Төбәк «Көнсығыш Пакистан» исеме менән яңы төҙөлгән Пакистан дәүләтенә кергәндә,
Бенгал һәм Һиндостандың 1947 йылда бүленеүе ваҡытында, сиктәре билдәләнә. Ул
ваҡытта «Көнсығыш Пакистан» "Көнбайыш Пакистан"дан 1600 км-ға һуҙылған сик менән
айырылған булған. Сәйәси һәм тел дискриминацияһы, иҡтисади яҡтан ҡыҫыу
Пакистанға ҡаршы күтәрелештәргә килтерә. 1971 йылда бойондороҡһоҙлоҡ өсөн һуғыш
һөҙөмтәһендә, Бангладеш үҙаллылыҡ иғлан итә. Үҙаллылыҡ алған йәш дәүләткә аслыҡ,
тәбиғәт катаклизмдары, ярлылыҡ, сәйәси тотороҡһоҙлоҡ һәм хәрби бәрелештәр аша
үтергә тура килә. Демократик институттарҙы кире тергеҙеү 1991 йылда ғына, сәйәси
көрәш тынғас һәм иҡтисади үҫеш башланғас мөмкин була.



https://ba.wikipedia.org/wiki/%D3%98%D0%B7%D0%B5%D1%80%D0%B1%D0%B0%D0%B9%D0%B6%D0%B0%D0%BD

Әзербайжан (әзерб. Azərbaycan Respublikası) — көнсығыш Кавказда һәм Каспий
диңгеҙенең көньяҡ-көнбайышындағы ил.

Төньяҡтан — Рәсәй (Дағстан) һәм Грузия (Квемо-Картли һәм Кахети), көнбайыштан —
Әрмәнстан, һәм көньяҡтан Иран менән сиктәш.

Әзербайжан территорияһының бер өлөшө танылмаған Таулы Ҡарабах Республикаһы
күҙәтеүе аҫтында, бер өлөшө — Әрмәнстан (Кярки, Бархударлы, Үрге Аскипара
эксклавы) күҙәтеүе аҫтында. Әзербайжан, үҙ сиратында, Әрмәнстандың Арцвашен
эксклавын үҙ күҙәтеүе аҫтында тота.

Илдең баш ҡалаһы — Баҡы ҡалаһы. 1918 йылда Гәнжә ҡалаһы бер нисә ай баш ҡалаһы
була. Әзербайжан территорияһында бер нисә тарихи илдең баш ҡалалары урынлашҡан:
Шәки, Шуша, Ғабала, Барда, Шемәхә һәм Нәхисеүән.

Newsweek журналы фаразлауы буйынса, Әзербайжан «Донъяның иң яҡшы илдәре»
исемлегендә 69 урында тора (ингл. The world’s best countries).

Әзербайжан — күп милләтле, күп динле дәүләт. Республикала күпселек халыҡ ислам,
әҙерәге — христиан, иудаизм диндәренә ҡарай.

Әзербайжан Демократик Республикаһының үҙаллылығы 1918 йылдың 28 майында иғлан
ителә. Уны мосолман илдәре араһындағы беренсе демократик доньяуи республика тип
атайҙар.

«Әзербайжан» топонимы парфян һәм урта фарсынан Атурпатакан (Āturpātakān) боронғо
Атропатена йәки Мидия Атропатена дәүләте исеменән барлыҡҡа килгән. Мидия
Атропатена (фарс. Мидия Атропатова), йәки Атропатена тип Искәндәр Зөлҡәрнәй
баҫып алған Мидияның Төньяғын атайҙар. Антик авторҙарҙа икенсе исеме — Кесе
Мидия. «Атурпаткан» исеменән урта фарсы «Адербадган» (фарс. Âzarâbâdagân‎)
хәҙерге Әзербайжан исеме килеп сыға.

«Әзербайжан» термины беренсе тапҡыр дәүләт исеме булараҡ 1918 йылдың 28 майында,
Әзербайжан Демократик Республикаһын иғлан иткәндә, һүҙгә алына. И. М. Дьяконов,
В. Ф. Минорский билдәләүенсә, XX быуатҡа тиклем был термин Ирандың
төньяҡ-көнбайыш төрөксә һөйләшкән төбәген билдәләгәндә ҡулланыла. Дәүләт исемен
алыу сәбәбе тип В. В. Бартольд, И. М. Дьяконов, В. А. Шнирельман дәүләткә нигеҙ
һалыусыларҙың Иран Әзербайжанына дәғүә тип күрәләр.

1918 йылдың 9 ноябрендә Әзербайжан Демократик Республикаһы Хөкүмәте тәү тапҡыр
өс төҫлө дәүләт флагы тураһында ҡарар ҡабул итә. ӘДР-ҙың ҡолауынан һәм совет
власының килеүенән һуң, 1920 йылдың 28 апрелендә был флаг кире ҡағыла. 1990
йылдың 17 ноябрендә өс төҫлө флаг Юғары Нәхисеүән Автономиялы Республикаһының
Юғары Мәжлесе ҡарары менән кире ҡайтарыла һәм дәүләт флагы булып таныла. Шул уҡ
ултырышында Юғары Мәжлес Әзербайжан ССР-ның Юғары Советына өс төҫлө флагтың
Әзербайжандың дәүләт символы итеп ҡабул итеү тураһында мөрәжәғәт итә.

1991 йылдың 5 февралендә Әзербайжан Республикаһының Юғары Советы Нәхисеүән
Республикаһы Юғары Мәжлесенең үтенесен ҡарай һәм өс төҫлө флагты Әзербайжандың
дәүләт флагы тип таныуы тураһында ҡарар сығара. Флаг өс төҫлө яҫылыҡ (триколор).
Һыҙаттар (күк, йәшел, ҡыҙыл төҫлө) горизонталь буйынса урынлашҡан. Флагтың
уртаһында ҡыҙыл һыҙатта һигеҙ ҡырлы йондоҙ һәм ярымай төшөрөлгән. Ике һүрәт тә
аҡ төҫтә. Әзербайжан Конституцияһына ярашлы, күк төҫ төрки халыҡтарҙың ғәҙәткә
ингән төҫө, төркилекте символлаштыра, ҡыҙыл — үҫеште, йәшел — ислам төҫө. Ярымай
ислам диненә ҡарағанлыҡты күрһәтә, һигеҙ ҡырлы йондоҙ төрөк халыҡтарының һигеҙ
тармағын күрһәтә.

Әзербайжан гимны «Әзербайжан маршы!» тип атала (әзерб. «Azərbaycan Marşı!»
(«Азәрбајҹан Маршы»)). Гимн көйөн әзербайжан композиторы Узеир Гаджибеков яҙған,
һүҙҙәрен шағир Әхмәд Джавад (әзерб. Əhməd Cavad) 1918 йылда яҙған. Ул советҡа
тиклемге осорҙа Әзербайжандың рәсми гимны булған. Гимн рәсми рәүештә (1918
рәсмиләштереп, 1920 кире алыуҙан һуң) 1991 йылда, Әзербайжан үҙаллылығын
яулағас, ҡайтарыла.

Әзербайжан ер ҡуйынында ҡиммәтле файҙалы ҡаҙылмалар бар: нефть, тәбиғи газ,
алунит, баҡыр мәғдәне, алтын, молибден, һ.б. Республикала шулай уҡ биҙәкләү
эштәре өсөн сеймал бар: мрамор, каолин, туф, доломит.

Хәҙерге Әзербайжан СССР-ҙың тарҡалыуынан һуң барлыҡҡа килгән (1991). Беренсе
президенты Аяз Муталибов. 1991 йылдың 30 авгусында Әзербайжандың Юғары Советы
«Әзербайжан Республикаһының дәүләт үҙаллылығын ҡайтарыу тураһында» декларацияһын
ҡабул итә, 18 октябрҙә «Әзербайжан Республикаһының дәүләт иреклеге тураһында»
конституцион акты ҡабул ителә, ул Әзербайжандың дәүләт, сәйәсәт, иҡтисад
ҡоролошон һүрәтләндерә.

1992 йылдың июнендә уны Абульфаз Эльчибей алмаштыра. Ваҡытлыса Әзербайжан
президенты вазифаһын Ягуб Мамедов (1992), Иса Гамбар (1993) башҡаралар.
Уңышһыҙлыҡтар һәм хөкүмәт белдекһеҙлеге хакимиәт кризисына килтерә, 1993 йылдың
4 июнендә Гәнжәлә полковник Сурет Гусейнов фетнәһе ҡалҡа.

Граждандар һуғышынан һаҡланыу өсөн, Эльчибей Баҡыға Нәхисеүәндә йәшәгән Гейдар
Алиевты саҡыра.

Дәүләт башлығы — президент. Әзербайжан — президент республикаһы. Президент халыҡ
һайлауҙарында биш йылға һайлана, хөкүмәт ағзаларын тәғәйенләй.

Юғары законодар сығарыу органы — бер палаталы Милли Мәжлес (әзерб. Milli Məclis)
(125 депутат), бер мандатлы округтар буйынса халыҡ һайлауҙарында биш йылға
һайлана.



https://ba.wikipedia.org/wiki/%D2%92%D0%B0%D0%B9%D1%81%D0%B0_(%D0%BF%D3%99%D0%B9%D2%93%D3%99%D0%BC%D0%B1%D3%99%D1%80)

’И́са бну Марйама, ’И́са ибн Марьям (ғәр. عيسى ابن مريم‎ — Иисус сын Марии) —
Исламда Ғайса пәйғәмбәр, (нәби) һәм Аллаһтың рәсүле, Инжилдә — Иисус Христос.

Исламдағы иң хөрмәтле пәйғәмбәрҙәр иҫәбенә инә, улар араһында Нух (Ной),
Авраам(Ибраһим), Муса (Муса (пәйғәмбәр)) һәм Мөхәммәт. Ҡөрьәндә донъяға килеүе
Әҙәм ғәләйһиссәләмдекенә оҡшаш. Ҡөрьәндә әйтелеүенсә, Аллаһ Ғайсаға изге китап
Инжил иңдергән. Ислам эсхатологияһында Ғайса Дәжжәлгә ҡаршы көрәшер пәйғәмбәр
тип нарыҡлана.

Исламда Ғайса пәйғәмбәр Аллаһтың бойороғо буйынса, атай ҡатнашлығыһыҙ донъяға
килгән тип иҫбатлана. Әҙәм ғәләйһисссәләм дә атайһыҙ яралтыла, шуға бында
оҡшашлыҡ бар тип һанала. Ҡөрьәндә бәйән ителеүенсә, Мөхәммәт пәйғәмбәр янына бер
төркөм нәсәра килә лә, ни өсөн мосолмандар Ғайсаны илаһи зат түгел тип әйтеп
кәмләй, тигән дәғүә белдерә. Быға яуап итеп, Ҡөрьән Кәримдән аят килтерелә:
"Әҙәм ғәләйһиссәләм атайһыҙ һәм әсәйһеҙ яралтылды, шуның кеүек Ғайса
ғәләйһиссәләм дә атайһыҙ бар ҡылынды. Икеһе лә Аллаһтың ҡөҙрәте менән , ғәҙәти
булмаған юл менән яралтылдылар. Әҙәм ғәләйһиссәләм ата-әсәһеҙ яралтылған булһа
ла, Аллаһының улы тип әйтмәйҙәр, ни өсөн Ғайса ғәләйһиссәләмде Аллаһ улы, тиҙәр

Инжилдә Ғайсаның Ирод I батша ваҡытында йәшәүе бәйән ителә (б.э.т. 4
йыл)),Август идара иткән ваҡытҡа ла тура килә (б.э.т. 6 йыл), Йәһүҙиәлә халыҡ
һанын алғанда ул була. Быны теүәл раҫлап булмай, әммә был мәсьәлә менән
шөғөлләнгән белгестәр Ғайса пәйғәмбәр б.э.т. 7—6 йылдарҙа тыуған тип һанай.

Инжилдә әйтелеүенсә, Ғайса ғ.с. 12 сәхәбәһе менән тотош Фәләстинде йөрөп сыҡҡан.
Сәйәхәте ваҡытында ул бик күп кирәмәттәр күрһәткән, ауырыуҙарҙы аяҡҡа баҫтырған,
үлгәндәрҙе терелткән.



https://ba.wikipedia.org/wiki/%D0%A1%D3%A9%D0%BB%D3%99%D0%B9%D0%BC%D3%99%D0%BD%D0%BE%D0%B2_%D0%A5%D3%99%D0%B1%D0%B8%D1%80_%D2%92%D0%B8%D0%B1%D3%99%D2%99%D3%99%D1%82_%D1%83%D0%BB%D1%8B

Хәбир Ғибәҙәт улы Сөләймәнов (17 декабрь 1980) — билдәле башҡорт спортсыһы, бокс
буйынса Нью-Йорк ҡалаһы чемпионы, Бөтә донъя бокс берлегенең алтын билбауын
яулаусы, Бөтә донъя бокс берекмәһенең «WBO NABO вакант» титулын алыусы.

Хәбир Сөләймәнов 1980 йылдың 17 декабрендә Силәбе өлкәһе Арғаяш районының
Илембәт ауылында тыуған. Атаһы Ғибәҙәт Сөләймәнов сығышы менән Дәрүиш ауылынан,
ә әсәһе Шәһиҙә Сөләймәнова — Һабайҙан. Игеҙ туғаны — Сабир, бокс буйынса
Нью-Йорк ҡалаһы чемпионы, һәм ҡустыһы Марат бар.

Тыуған ауылының башланғыс мәктәбен тамамлап, артабан уҡыуын күрше Дәрүиш урта
мәктәбендә дауам итә. Туғаны Сабир менән күрше ауылдағы мәктәпкә йыш ҡына йәйәү
йөрөй. Буш ваҡытында атаһы менән һунар иткән. Мәктәптә спорт менән мауыға
башлай, райондың шахмат буйынса чемпионы була. Юғары белемде Силәбе ҡалаһының
аграр-инженер университетында ала.

Бокс буйынса беренсе тренеры — билдәле спортсы, кикбоксинг буйынса Рәсәй һәм
Европа чемпионы Салауат Байрамғәлин була. Хәбир игеҙәге Сабир менән бергә 17
йәштән алып үның кикбоксинг мәктәбендә тәрбиәләнә. Башта — Силәбе ҡалаһында,
һуңынан — Силәбе өлкәһендә, ә артабан Рәсәйҙә лә еңеүҙәр яулай.

Ярыштарҙың береһендә Рәсәйҙән АҠШ-ҡа күсеп киткән бер тренер, игеҙәктәргә
кикбоксингты ҡалдырып, үҙенең мәктәбендә Америкала киң таралған бокс менән
шөғөлләнергә тәҡдим итә. Хәбир һәм Сабир быға риза була, һәм АҠШ-ҡа оса.
Нью-Йорк ҡалаһында бокс менән шөғөлләнә башлай. 2005 йылда Канзас ҡалаһында
һәүәҫкәр боксерҙар араһында үткәрелгән «Алтын бирсәткә» исемле ярышта Сабир 54
кг-ға тиклемгеләр араһында — беренсе, ә Хәбир 57 кг-ға тиклемгеләр араһында
икенсе урынды яулай. 2006 йылдың декабрендә ошо уҡ турнирҙа бер үк ауырлыҡ
категорияла ярышып Сөләймәновтар финалға сығып чемпион исемен яулайҙар. Һуңыраҡ
Хәбир Сөләймәнов Бөтә донъя бокс берлегенең алтын билбауын яулай.

2010 йылда Глендейл (Калифорния) ҡалаһында уҙғарылған Бөтә донъя бокс
берекмәһенең WBO NABO вакант титулына лайыҡ була.

Хәбир донъяның ҡайһы мөйөшөндә, ниндәй генә аудитория алдында сығыш яһамаһын,
кемгә генә ҡаршы һуғышмаһын — американлығамы, мексиканлығамы — бокс башланыр
алдынан башҡорт милли кейеме — елән һәм ҡамсат бүрек — кейеп алып, рингты
бер-ике тапҡыр урап сыға. Уны бөтә донъяла тап башҡорт милли кейемендә таныйҙар.

Хәбир Сөләймәнов, «БашГизхан» исемле тарихи роман яҙа һәм 2015 йылдың февраль
аҙағында Өфөлә был китабының исем туйын үткәрә. Авторҙың үҙ әҫәре буйынса фильм
төшөрөргә лә уйы бар.

Режиссёр Вилүрә Иҫәндәүләтова хәбәр итеүенсә, «Башҡортостан» киностудияһы Хәбир
Сөләймәнов тураһында фильм төшөрөү өҫтөндә эшләй.



https://ba.wikipedia.org/wiki/%D0%9C%D3%A9%D1%84%D1%82%D3%A9%D0%B9

Мөфтөй — мосолмандарҙа фикһ һәм шәриғәтте ҡулланыу мәсьәләләре буйынса ҡарар
сығарыу хоҡуғы бирелгән юғары дин әһеле.

Ислам дәүләт дине булған илдәрҙә мөфтөй хөкүмәт тарафынан тәғәйенләнә. Рәсәйҙә
мөфтөй институты Ырымбур мосолман диниә назараты барлыҡҡа килгәс ойошторола.

Мөфтөй императорҙар тарафынан тәғәйенләнә (1889 йылда алып ЭЭМ тәҡдиме буйынса;
1‑се мөфтөй — М.Хөсәйенов), Февраль революцияһынан һуң мосолман руханиҙары
съездарында һайлана, ЫМДН рәйесе була. Тәүге тапҡыр мөфтөй 1‑се Бөтә Рәсәй
мосолман съезында һайлана (Ғ.Баруди). Мөфтөй кандидаттар дин тәғлимәтен яҡшы
белергә, руханиҙар араһында абруйлы булырға тейеш. Хаҡимлыҡ иткән Сенаттың 1801
йылда 14 декабрҙә, 1802 йылда 15 июле, 1832 йылда 14 июне ҡарарҙары менән мөфтөй
бурыстары билдәләнә. Улар хөкүмәттең ҡарарҙарын, атап әйткәндә көнсығыш
колониаль сәйәсәтен, тормошҡа ашырған дәүләт хеҙм‑рҙәре булып тора. Мөфтөй
халыҡ‑ара бәйләнештәре ҡәтғи сикләнеп, нигеҙҙә хаж ҡылыуға ҡайтып ҡала. Совет
власы йылдарында мөфтөй хөкүмәт контроле аҫтында була: улар киң мәғлүмәт
сараларына үткәрелмәй, дини белем таратыу, мосолмандарҙың мәнфәғәттәрен яҡлау
мөмкинлегенән мәхрүм ителә. Башҡортостан Республикаһы мосолмандарының Диниә
назараты, Рәсәй мосолмандарының Үҙәк Диниә назаратының БР мосолмандары Төбәк
Диниә назараты Уставтарына ярашлы, мөфтөй мосолмандар съезы тарафынан 5 йылға
һайлана, дәүләт власы органдары, йәмәғәт берекмәләре мәнән үҙ‑ара мөнәсәбәттәргә
арналған форумдарҙа дини ведомство вәкиле була. Рәсәйҙең юғары мөфтөйө
шәйх‑әл‑ислам почётлы титулына эйә, Рәсәй мосолмандарының Үҙәк Диниә назараты
рәйесе була.



https://ba.wikipedia.org/wiki/%D0%9C%D3%99%D1%81%D0%BA%D3%99%D2%AF

Мәскәү (урыҫ. Москва) — Рәсәйҙең баш ҡалаһы, федераль әһәмиәтендәге ҡала, Мәскәү
өлкәһенең (составына инмәй), Үҙәк федераль округының үҙәге. Герой ҡала (1965),
ике Ленин ордены (1974, 1965) һәм Октябрь Революцияһы ордены (1967) менән
бүләкләнгән. Ҡалала урынлашҡан театр Рәсәйҙең 100 һумлы аҡсаһында һүрәтләнгән.

Халҡы - 12 325 387 кеше (2016) . Мәскәүҙә 1989 йылда — 5417, 2002 йылда — 5941
башҡорт йәшәгәне теркәлгән .

Мәскәү ҡалаһында дәүләт һәм дәүләттеке булмаған юғары уҡыу йорттары эшләп килә.
Беренсеһе бер нисә төркөмгә бүленә: университеттар, академиялар, иниституттар,
консерваториялар, Оборона министрлығы, Эске эштәр министрлығы уҡыу йорттары бар.



https://ba.wikipedia.org/wiki/%D3%98%D1%80%D0%BC%D3%99%D0%BD%D1%81%D1%82%D0%B0%D0%BD

Әрмәнстан Республикаһы (әрм. Հայաստանի Հանրապետություն) — Кавказ аръяғында
урынлашҡан унитарлы президент республикаһы. 2011 йылда үткән халыҡ иҫәбе буйынса
Әрмәнстан Республикаһында 2 млн. 871 мең кеше йәшәй йәки Әрмәнстан
территорияһынан сит йәшәгән граждандары менән 3 018 854. Халыҡ тығыҙлығы: 110
кеше/км².

Әрмәнстан Республикаһы — Көнсығыш Әрмәнстан тарихи төбәгенең төп территорияһы
(Таулы Ҡарабах Республикаһы территорияһы менән бергә). Әрмәнстан Республикаһы —
Төркиә, Әзербайжан, Грузия, һәм танылмаған Таулы Ҡарабах илдәре менән ситләшеп
тора. Әрмәнстан Рәсәй Империяһының составына 1826 — 28 йй. Рәсәй һәм Иран
һуғышынан һуң инә. Хәҙерге Әрмәнстан дәүләтлегенең нигеҙе 1918 йылдың 28 майында
Кавказ аръяғы Республикаһынан айырылған Әрмән Демократик Республикаһы барлыҡҡа
килеүе менән бәйле.

1920 йылда Әрмәнстанға Совет власы килгәс, республикаға Әрмән ССР-ы исеме
бирелә. Ул Кавказ аръяғы Федератив Республикаһы аша СССР составына инә. 1936
йылдың 5 декабрендә Советтар Союзының яңы Конституцияһы рөсхәт ителгәс К.а. С.
Ф. С. Р. бөтөрөлә, шуға ҡарай Әрмән ССР-ына (Әзербайжан, Грузия менән бергә)
союздаш республика статусы бирелә. Советтар Союзы тарҡалғандан һуң 1991 йылдың
23 сентябрендә үткәрелгән референдум нигеҙендә Әрмәнстан Республикаһы
бойондороҡһоҙ илгә әйләнә.

Әрмәнстан тураһында беренсе тапҡыр Бехистун яҙыуҙарында осрай (б.э.т. 520 йыл).
Боронғо ваҡыттың тарихсылары һәм географтары Әрмәнстанды Сүриә, Фәрсистан
төбәктәре менән бергә күрһәтелгән. Искәндәр Зөлҡәрнәй империяһы
ҡырылғас-Айрарат, Софена исемле әрмән илкәйҙәре барлыҡҡа килә. Бәлки улар аҙ
ваҡыт үткәс Селефкид империяһы ул илдәрҙе яулап ала. Әммә ул империяны Рим ҡырып
ала. Һәм б.э.т II быуаты тирәһендә Бөйөк Әрмәнстан һәм Бәләкәй Әрмәнстан илдәре
барлыҡҡа килә.

Тигран II батшаһы (б.э.т. І быуаты) Әрмәнстандың территорияһын Каспий диңгеҙенән
Фәләстанға тиклем ҙур итә. Бәлки Тигран Римдарға яуҙа отолғас Бөйөк Әрмәнстандан
Әрмән таулығы, Евфрат, Кура, Урмия йылғалары аралығы ҡалған.

Беҙҙең эраның 301-се йылында Донъялағы Христәин динен Дәүләт дине һымаҡ рөсхәт
иткән илдәрҙән Әрмәнстан иң беренсеһе булып рөсхәт итә. Бөтә дәүләттең
уңыштарына ҡарамаҫтан 387 йылда Әрмән дәүләтенең территорияһын Фәрсистан менән
Рим араһына булә. Буленгән ерҙәрән иң күбе Фәрсистандың ҡулына күҫә. Фәрсистанға
эләккән әрмән территорияларында 407 йылда бөйөк әрмән ғәлимы Месроп Маштоц әрмән
алфавитын барлыҡҡа килтерә.

1918 йылдың 28 майында Әрмәнстан Республикаһы барлыҡҡа килә, 1920 йылда исеме
Әрмән ССР-ына үҙгәртелгән.

Әрмәнстан территорияһы буйлап 9480 төрлө йылға аға, уларҙан 379 йылғаның
оҙонлоғо 10 км артыҡ. Әрмәнстандың төп йылғаһы Аракс.

Әрмәнстанда 100-ән артыҡ күл бар, уларҙың иң ҙуры — Севан. Әрмәнстандың һыу
ресурстары байтаҡ булһала, илдә һыу дефициты һиҙелә. Шуға Әрмәнстанда 74 һыу
һаҡсылығы төҙөлгән. Эсәр һыуҙың 96 проценты ер аҫтынан алына.

Әрмәнстанда баҡыр, ташлы тоҙ, мәрмәр, төрлө мәке породалары, аҫыл таштар
ятҡылыҡтары бар. Сәнәғәткә кәрәкле ҡара һәм төҫлө металлдар ятҡылыҡтары бар.
Уларҙың иҫәбендә 3 баҡыр, 6-молибден, 5-полиметаллик (Цинк, ҡурғаш),4- алтын,
2-тимер, һәм уран ятҡылыҡтары.

Әрмәнстандың валютаһы — драм (әрм. դրամ). 1993 йылдың 22 ноябренән йөрөй башлай.
Ошо ваҡытҡа тиклем республикала совет тәңкәләре менән ҡулланғандар. 1 драм 100
луманан (әрм. լումա) тора Әрмәнстан валютаһының символы Դ — әрмән алфавитының
«да» хәрефен аңлата.

Әрмәнстанда игенселек алып барыуы ауыр сөнки таулы илдә тигеҙ урындары әҙ. Улай
булһала Әрмәнстаның күп төбәктәрендә игенселек ҡайһы бер техник культуралары,
йөҙөм үҫтереүе генә мөмкин. Бойҙай игенселеге Арарат төбәгендә генә ныҡ
үҙләштерелгән.

Әрмәнстан Республикаһының төп документы — Конституция/ 1995 йылдың 5 июлендә
ҡабул ителде һәм 2005 йылда үҙгәрештәр теркәлде. ӘР Конституцияһы илде хоҡуҡлы,
социаль, демократик дәүләт тип иғлан итте.

ӘР Конституцияһының 49-сы статьяһы буйынса ӘР Президенты — дәүләттең башлығы,
бойондороҡһоҙ, территория һаҡлау гаранты һымаҡ таныла. Суд, башҡарма, закон
сығарыу властарының нормаль функциялауын ҡарау. ӘР Президенты булып һайланырға
теләгән кеше:

Закондар сығарыу власының иң Юғары органы — ӘР Милли Йыйылышы . Ул орган 131
депутаттан тора. Милли Йыйылышы депутаты булып һайланырға теләгән кеше:

Әрмәнстан Республикаһы — унитар республика, уның составы өлкәләрҙән (әрм. марз),
өлкәләр аймаҡтарҙан тора. Аймаҡ бер нисә тораҡ пункттан тора йәки (Еревандағы
һымаҡ) округка бүленә. Өлкәләрҙә Дәүләт идараһы алып барыла, аймаҡтар муниципаль
власҡа бойһона. Әрмәнстандың баш ҡалаһы — Ереванда муниципаль власҡа бойһона.

ӘР Ҡораллы көстәре (әрм. Հայաստանի Զինված Ուժեր) 1992 йылда СССР иле юҡҡа сыҡҡас
барлыҡҡа килә. Ул Кавказ аръяғы ғәскәр округының 7-се Әрмеһе базаһында төҙөлә.
Бөгөн ӘР ҠК 48 меңдән ашыу кеше хеҙмәт итә. Әрмәнстан ситтәре ғәскәрҙәре бөгөн
Әзербайжан һәм Грузия сиктәрен һаҡлай. Ә Иран һәм Төркиә сиктәрен Рәсәй
һалдаттары һаҡлауын дауам итә. Әрмәнстан Әрмеһе менән Президент һәм Яҡлау
Министрлығы идара итә.

Әрмәнстандың милли составы буйынса ул Республика бермилләтле тип әйтергә була.
Ул илдең халҡынан 96 % әрмән. Шулай булһала, Әрмәнстанда езидтар, ассириялылар,
ҡурдтар, грек халыҡтары йәшәй һәм урыҫ, украин диаспоралары бар.

Әрмәнстан Республикаһында христианлыҡ тарихы ныҡ бай, мәҫәлән Әрмән Дәүләте
христиан динен Дәүләт һымаҡ иғлан иткән илдәр араһынан иң беренсеһе. Әммә бөгөн
Әрмәнстан Республикаһының Конституцияһы буйынса Әрмәнстанда Дәүләт дине юҡ, әммә
Әрмән Апостол Серкәүенең ижтимағи әһәмиәтлелеге танылған, ул диндең яғына бөгөн
ӘР 94,4 % халҡы тора. Ҡалғандары: езидтарҙың милли дине (40 000 кеше йәки
1,3 %), йәһүтлек (500—1000 кеше), ислам (Ереванда һәм Абовян районында 1000
кешенән артыҡ)

Әрмәнстан-бойондороҡһоҙ ил һәм үҙенең тыш сәйәсәтен үҙе алып бара. Әрмәнстандың
тыш сәйәсәтен ӘР Президенты һәм Хөкүмәте аша алып барыла. Әрмәнстан Республикаһы
1991 йылда суверенитет ала һәм 1992 йылдың 2 мартында Берләшкән Милләттәр
Ойошмаһына ҡабул ителә. Әрмәнстандың суверенитетын бөгөнгө көндә 1 генә ил
танымай — Пакистан. Әрмәнстан Республикаһының вәкиләттәре һәм консуллыҡтары күп
илдәрҙә бар. ӘР вәҡилләттәре таралыуына Әрмән халҡының бөтә илдәрҙә әрмән
диаспоралары ҙур булыуы менән дә бәйле. Әрмәнстан Республикаһының вәҡилләтлеге
киң булһала уның араһында әрмән халҡы тарихы факттарын ҡайһы бер күрше халыҡтары
янынан танымау илдәр менән аралашыуына проблемалар яһай. Мәҫәлән ул Әрмән
геноциды таныуы проблемаһы һәм Ҡарабах проблемаһы ошо проблема Әрмәнстандың
Әзербайжан, Төркиә илдәре менән аралашыуында ауырлыҡ өҫтәй. Әрмәнстан
Республикаһы бөгөн элекке СССР республикалары менән, Европа, Азия,Африка илдәре
менән уңышлы аралашыуы күренә. Рәсәй Федерацияһы менән ӘР иң яҡын арала.
Әйтәйек, Рәсәй Федерацияһының Ҡораллы көстәренең 102-се Ғәскәри базаһы- Гюмри
ҡалаһында урынлашҡан. Унан башҡа РФ менән ҙур союзлыҡ арала торала-ӘР РФ яғынан
күп халыҡ-ара геополитик, иҡтисади проекттарында ҡатнаша. Әрмәнстан Республикаһы
ҡатнашҡан ойошмалар: Бойондороҡһоҙ Илдәр Берлеге (1992 й. 12 февраленән), Европа
Советы (2005), Коллектив Хәүефһеҙлек Договорының Ойошмаһы (15.05.1992) һ.б.



https://ba.wikipedia.org/wiki/%D0%AB%D1%80%D1%8B%D0%BC%D0%B1%D1%83%D1%80_%D0%B3%D1%83%D0%B1%D0%B5%D1%80%D0%BD%D0%B0%D2%BB%D1%8B

Ырымбур губернаһы (виләйәте) — XVIII—XIX быуатта Рәсәй империяһының
административ берәмеге (өлкәһе); хәҙерге Ырымбур өлкәһе, өлөшләтә Башҡортостан
һәм Татарстан республикалары, Силәбе, Ҡурған, Һамар, Һарытау өлкәләренә һәм
Ҡаҙағстандың Атырау һәм Көнбайыш Ҡаҙағстан өлкәләренә тура килә. Үҙәге — Ырымбур
ҡалаһы.

Борондан төбәкте төрлө ерле төрки халыҡтар биләй: Көньяҡ Урал һәм тирә-яҡтары —
башҡорттарҙың борондан тыуған йорто; көнбайышыраҡ — татарҙар ере; башҡорт
йортонан көньяҡ-көнсығыштағы далаларҙа ҡаҙаҡҙар күсмә тормош итә; Түбәнге Яйыҡ —
нуғайҙар биләмәһе булараҡ билдәле.

XVII быуаттың икенсе яртыһынан алып Рәсәй империяһы Көньяҡ Уралда һәм тирә-яҡ
төбәктәрҙә йоғонтоһон көсәйтә килә. Төбәктәге тәүге урыҫтар Иван Грозныйҙың
язаларынан ҡасып, Яйыҡ буйына күсеп килә. Пётр I Ырымбур ерҙәрен Рәсәй өсөн
мөһим терәк майҙан, Урта Азияға инер өсөн уңайлы ҡапҡа тип күрә. Хәйер, уның
ниәттәре Анна Иоанновна осоронда ғына ғәмәлғә аша башлай. Төбәккә казактар
күсереп ултыртыла, башҡорт менән ҡаҙаҡ ерҙәре араһында ҡәлғә һыҙаты төҙөлә.

1744 йылда Ырымбур губернаһы ойошторола; 1752 йылға уға Әстрәхән губернаһынан
Гурьев ҡаласығы, 1773 йылда Ҡазан губернаһынан Һамар ҡалаһы ҡушыла.

1782 йылда Өфө наместниклығы ойошторола; уға ике өлкә (область) — Өфө һәм
Ырымбур өлкәләре инә.

Шул уҡ ваҡытта Гурьев менән Уральск ҡалалары Әстрәхән губернаһына күсерелә;
Ырымбур башҡала тип билдәләнә. 1796 йылда Өфө наместниклығының атамаһы "Ырымбур
губернаһы"на үҙгәртелә, Ырымбур башғалаһы булып ҡала. 1802 йылы башҡала Өфөгә
күсә. 1850 йылда Бөгөлмә, Боғорослан һәм Быҙаулыҡ өйәҙҙәре яңы ойошторолған
Һамар губернаһына бирелә. 1865 йылы губерна икегә — Өфө һәм Ырымбур губернаһына-
бүленә. Шул уҡ йылда бығаса үҙ махсус (кантон һәм йорт) идаралығы аҫтында булған
башҡорттар дөйөм губерна идаралығына күсә.

1919 Ырымбур губернаһынан Силәбе губернаһы бүленә. 1928 йылда төбәк Урта Волга
өлкәһенә индерелә, 1934 йылда айырым Ырымбур өлкәһе булдырыла.

Дөйөм халыҡ һаны — 1 836 мең; халыҡ тығыҙлығы — 1 кв. км-ға 10 кеше; 6 ҡалала
174 мең кеше тора.



https://ba.wikipedia.org/wiki/%D0%A4%D0%B8%D0%B7%D0%B8%D0%BA%D0%B0

Физика (бор. грек. φύσις «тәбиғәт») — матдәләр, энергия һәм ваҡыт менән идара
итеүсе фундаменталь ҡанундарҙы асыу һәм уларҙы математика ярҙамында аңлатыу
менән шөғөлләнеүсе фән.

Физика бүтән фәндәрҙән эҙләнеү ысулдарының теоретик һәм эксперименталь ысулдарға
бүленеүе менән айырылып тора. Шулай итеп, физика теоретик физикаға һәм
эксперименталь физикаға бүленә. «Физика» термины беренсе тапкыр беҙҙең эраға
тиклем 4 быутта йәшәгән Аристотельдең яҙмаларында ҡулланыла. Тәүҙә ул
«философия» терминыны менән синоним була. 16 быуттағы фәнни революциянан һуң үҙ
аллы фән булып үҫешә.

Физик дәүмәл — материаль объекттың физик үҙенсәлеге, һан яғынан тасүирлап биреп
була торған физик күренеш йәки процесс.

Физик дәүмәл билдәһе — был физик дәүмәлде билдәләгән һәм үлсәү берәмеге
күрһәтелгән һан йәки бер нисә һан.



https://ba.wikipedia.org/wiki/%D0%A2%D0%B0%D1%80%D0%B8%D1%85

Тарих (грек. Ιστορία[⇨]) — белем өлкәһе, кешелектең үткән замандағы
эшмәкәрлеген, торошон, донъяға ҡарашын, ойошоуын һәм социаль бәйләнештәрен
өйрәнә торған гуманитар фән. Был өлкәлә эшләүсе ғалимдарҙы тарихсылар тип
атайҙар

Тарыраҡ мәғәнәлә «тарих» — ваҡиғаларҙың, тарихи процесстың эҙмә-эҙлеклелеген
асыҡлау, һүрәтләнгән сараларҙың объективлығын билдәләү һәм ваҡиғаларҙың сәбәбенә
һәҙөмтә эшләү өсөн үткәндәр тураһындағы һәр сығанаҡты өйрәнеүсе фән.

«Тарих» һүҙенең тәүге мәғәнәһе «һорашыу», белешеү, «асыҡлау» кеүек Боронғо
Греция терминдарына барып тоташа. Тарих факттар һәм ваҡиғаларҙың ысынлығы һәм
дөрөҫлөгөн асыҡлау менән тиңләштерелә. Боронғо Рим тарихнамәһендә (тарихнәмә
хәҙерге мәғәнәлә — тарих фәнен, уның тарихын өйрәнеүсе тармаҡ) был һүҙ белешеү
алымын йә ысулын түгел, ә үткән ваҡиғалар хаҡында һөйләү, хикәйәләүҙе аңлатҡан.
Артабан ысынбарлыҡта булған йәки уйлап сығарылған ниндәйҙер хәл-ваҡиға тураһында
һөйләүҙе «тарих» тип атай башлағандар.

Теге йәки был мәҙәниәттә популяр булған, ләкин башҡа сығанаҡтар менән
раҫланмаған тарихтар, мәҫәлән, Король Артур легендаһы, ғәҙәттә мәҙәни
ҡомартҡының өлөшө генә булып тора.

«Тарих» һүҙе грек теленән ингән (ἱστορία, historia) һәм wid-tor, сығышы менән
праиндоевропа теленән. Weid- тамыры — «белеү», «күреү» тигәнде аңлата. Урыҫ
телендә «видеть» һәм «ведать» һүҙҙәренең мәғәнәһен бирә.

Боронғо Грецияла «тарих» һүҙе хәҙерге мәғәнәләге тарихи белемде генә түгел, ә
тикшереү юлы менән алынған һәр төрлө белемде белдергән. Мәҫәлән, Аристотель был
һүҙҙе үҙенең «Хайуандар тарихы»нда файҙаланған. Шулай уҡ был һүҙ Гомер
гимндарында, Гераклит әҫәрҙәрендә һәм Афина дәүләтенә ант биреү тексында ла
осрай. Боронғо грек телендә historeîn — «тикшеренеү» тигән һүҙ ҙә булған. Ул
башта Ионияла ғына файҙаланылған, артабан бөтә Греция, һуңыраҡ Эллинизм
мәҙәниәте (цивилизацияһы) буйлап таралған.

Ошо уҡ Боронғо Греция мәғәнәһендә XVII быуатта «тарих» һүҙе Фрэнсис Бэкон
тарафынан киң ҡулланылыштағы «тәбиғи тарих» атамаһында ҡулланылған. Бэкон өсөн
тарих – сығанағы хәтер булып торған, урыны киңлектә һәм ваҡытта билдәләнгән
предметтар тураһындағы белем. Урта быуат Англияла «тарих» һүҙе хикәйә
мәғәнәһендә (story) ҡулланыла. «Тарих» термины (history) үткән ваҡиғаларҙың
эҙмә-эҙлеклеге булараҡ, XV быуат аҙағында инглиз телендә барлыҡҡа килгән, ә
«тарихи» һүҙе (historical, historic) XVII быуатта.. Германияла, Францияла һәм
Рәсәйҙә ике мәғәнәлә лә элеккесә бер үк “тарих” һүҙе ҡулланыла..

Тарихсылар бер үк ваҡытта ниндәйҙер ваҡиғаның күҙәтеүселәре һәм ҡатнашыусылары
ла. Уларҙың тарихи хеҙмәте үҙ ваҡыттарындағы ҡараштарҙан сығып яҙылған һәм
ғәҙәттә, улар сәйәси бер яҡлы ғына булмай, ә үҙ дәүеренең бөтә хаталары менән дә
бүлешә. Итальян аҡыл эйәһе Бенедетто Кроче һүҙҙәре буйынса, “бөтә тарих –
хәҙерге тарих”. Тарихи фән, тарих барышын дөрөҫ һүрәтләүҙе ваҡиғалар тураһында
һөйләү юлы һәм уларҙың ғәҙел анализы менән тәьмин итә.. Хәҙерге ваҡытта тарих
тарих институттары көсө менән булдырыла.

Быуындар хәтерендә ҡалған бөтә ваҡиғалар ҙа, теге йәки был төп сығанаҡҡа таянып,
тарихи хроника йөкмәткеһе булдыра.. Был үткәндәрҙе тергеҙеүҙә мөһим булған
сығанаҡтарҙы асыҡлау өсөн кәрәк. Һәр тарихи архив составы, теге йәки был
текстар, документтар табылған дөйөмөрәк архив йөкмәткһенә бәйле; уларҙың һәр
ҡайһыһы дөрөҫлөккә дәғүә итһә лә, бындай белдереүҙәрҙе ғәҙәттә кире ҡағалар.
Архив сығанаҡтарынан тыш, тарихсылар ҡомартҡыларҙағы яҙыуҙар һәм һүрәттәр менән
дә, риүәйәттәр һәм башҡа сығанаҡтар менән дә файҙаланырға мөмкин, мәҫәлән,
археологик. Археология, тарихи сығанаҡҡа бәйле булмаған сығанаҡтар биреүе менән
тарихи тикшеренеүҙәр өсөн файҙалы. Ул теге йәки был хәл-ваҡиға шаһиттарының
мәғлүмәтен кире ҡағып йәки раҫлап ҡына ҡалмай, ә ваҡытлы осорҙарҙы мәғлүмәт
менән тултырыу мөмкинлеге лә бирә.

Ҡайһы бер авторҙар тарихы — гуманитар, икенселәре — йәмғиәт фәндәренә ҡарай,
йәки гуманитар һәм йәмғиәт фәндәре арһындағы өлкә булараҡ та ҡаралырға мөмкин..

Тарихты өйрәнеү йыш ҡына билдәле бер практик йәки теоретик маҡсат менән, һәм шул
уҡ ваҡытта кешенең ғәҙәти ҡыҙыҡһыныуы менән дә бәйле була..

Тарих фәлсәфәһе — фәлсәфәнең бер өлөшө, ул кешелек тарихының һуңғы һорауына яуап
бирергә тырыша. Тарих фәлсәфәһен тарихнамә менән бутарға ярамай. Икенсе яҡтан,
тарих фәлсәфәһен фәлсәфә тарихы менән ҡушырға кәрәкмәй.

Профессиональ тарихсылар шулай уҡ, тарихтың фәнме әллә инде ирекле сәнғәтме
булыу мәсьәләһе буйынса ла фекер алыша. Был бүленеш мөһим дәрәжәлә яһалма
һанала, сөнки тарихты белем өлкәһе булараҡ, төрлө аспекттарҙа ҡарайҙар.

Геродот (б.э.т. 484—425 йй.) «Тарих» тигән хеҙмәтененең иң башында былай тип
яҙған:

Шулай ҙа, тарихта фәнни алымдар ҡуллана башлауҙы Фукидид һәм уның «Пелопоннеск
һуғышы тарихы» китабы менән бәйләйҙәр. Геродоттан һәм уның дини коллегаларынан
айырмалы рәүештә, Фукид тарихты аллаларҙың түгел, ә кешеләрҙең һайлау продукты
һәм ҡылығы тип ҡарай. Нәҡ кешеләрҙә ул сәбәп һәм һөҙөмтәләрҙе эҙләй..

Шәхси традициялар һәм үҫешкән алымдар боронғо һәм урта быуат Ҡытай ҙа ла булған.
Профессиональ тарих-графияның нигеҙҙәрен (беҙҙең эраға тиклем 145—90 йылдарҙа)
«Тарихи яҙмалар» авторы Сыма Цянь һалған. Уның шәкерттәре был хеҙмәтте тарихи
һәм биографик яҙмалар өсөн өлгө кеүек файҙаланған.

Христан тарихнамәһенә һәм ғөмүмән, дөйөм көнбайыш тарихнамәһенә Аврелий Августин
ҙур йоғонто яһай. XIX быуатҡа тиклем тарихты план буйынса үҫеш һөҙөмтәһе булараҡ
ҡабул иткәндәр. Гегель дә, уға дини булмаған төҫ өҫтәһә лә, ошо идеяға эйәргән.
Гегель фәлсәфәһенең һыҙыҡлы тарихи прогрес идеяһы марксистик фәлсәфәүи тарихҡа
ингән.

1377 йылда ғәрәп тарихсыһы Ибн Хальдун тарихсылар йыш яһаған хатаны анализлаған.
Ул хәҙерге менән үткәндәр араһында мәҙәни айырмалыҡ билдәләй. Был сығанаҡтарға,
принциптар айырыуға һәм ниһайәт, үткәндәрҙең мәҙәниәтен һәм ваҡиғаларын
интерпретациялауҙы иғтибарлы мөнәсәбәт талап итә. Ибн Хальдун к тарихсыларҙың
алдан уҡ билдәле фекергә эйә булыуын, тиҙ ышанып бары. Уның алымы дәүләт роленә
баһа биреүгә, пропагандалауға, коммуникациялар сараһына һәм тарихиграфияла
системалы рәүештә алдан күрә белеүлеккә нигеҙ һалған, шул арҡала Ибн Халдун
«ғәрәп тарихграфияһынаның атаһы» тип һаналған., в связи с чем Ибн Хальдун
считается «отцом арабской историографии». Ибн Халдундың тарихи динамиканың тәүге
фәнни һүрәтләүен сағылдырырға тырышҡан сәйәси-демографик циклдар концепцияһы
мөһим әһәмиәткә эйә..

Тарихи тикшеренеүҙәр методологияһы үҫешенә йоғонто яһаусы башҡа тарихсылар
араһынан, Леопольд фон Ранкены, Джордж Маколей Тревельянды, Фернан Бродельде,
Марк Блокты, Люсьен Феврҙы, Роберт Фогелде иҫкә алырға була. Тарихта фәнни
методология ҡулланыуға ҡаршы Хью Тревор-Ропер кеүек авторҙар сығыш яһай. Улар,
тарихты аңлау өсөн фаразлау талап ителә, шуның өсөн тарихты фән тип түгел, ә
сәнғәт тип һанарға кәрәк, тигән. Тағы ла бер бәхәсле автор Эрнст Нольте, немец
классик фәлсәфәүи традицияларына эйәреп, тарихты идеялар хәрәкәте булараҡ ҡарай.
Марксистик тарихнамәһе, атап әйткәндә Эрик Джон Хобсбаум һәм Исаак Дойчер
эштәре, Карл Маркстың фәлсәфәһен раҫлауҙы маҡсат итеп ҡуя. Уларҙың оппоненттары,
антикоммунизм тарихнамәһен яҡлаусылар: Ричард Пайпс һәм Роберт Конквест, тарихты
ҡаршы марксистик тарихҡа интерпретацияларға тәҡдим итә. Шулай уҡ, феминизм
ҡарашы буйынса бик ҙур тарихнамә бар. Ҡайһы бер постмодернист философтар,
тарихтың алдан күреү интерпретацияһын һәм ундағы фәнни методологияны кире ҡаға.
Һуңғы ваҡытта клиодинамика]ҙур көс ала. Клиодинамика — тарихи процесстарҙың
математик моделен әҙерләү.

XIX быуатта позитивизмға нигеҙ һалыусы Огюст Конт, «Таш төшөү законы булған
кеүек, йәмғиәттең үҫеш законы ла бар», тип дәлииләргә вәғәҙә итә. Әммә тарих
закондарын булдырыу еңел генә булмай. Немец тарихсыһы Карл Лампрехт Контттың
ҡарашын яҡларға маташҡас, икенсе немец тарихсыһы Эдуард Мейер, күп йыллыҡ
тикшереү дәүерендә ул бер генә тарихи законды ла аса алмауын һәм быны
башҡаларҙың булдырыуын ишетмәүен дә белдерә. Макс Вебер тарихи закондар эҙләүҙе
мәғәнәһеҙлек тип һанай. Философ Карл Ясперс: «Тарих оло мәғәнәгә эйә. Ул кеше
аңына барып етерлек түгел», — тип яҙа. Эдвард Хьюлетт Карр, көнбайышта «тарихи
закондар» тураһында башҡаса һөйләмәйҙәр, «сәбәп» тигән һүҙ моданан сыҡты, тип
раҫлай.



https://ba.wikipedia.org/wiki/%D0%A0%D3%99%D1%81%D3%99%D0%B9_%D2%AE%D2%99%D3%99%D0%BA_%D0%B4%D0%B8%D0%BD%D0%B8%D3%99_%D0%BD%D0%B0%D0%B7%D0%B0%D1%80%D0%B0%D1%82%D1%8B

Советтар Союзының Европа өлөшө һәм Себер мосолмандарының дини идаралығы
(урыҫ. Духовное управление мусульман европейской части СССР и Сибири; ДУМЕС) —
Советтар Союзында рәсми мосолман ойошмаһы; 1944 йылда ойошторолған. Юғары органы
– шура; етәксеһе булып шура рәйесе тора. Өфө ҡалаһында урынлашҡан.

1990 йылдан алып ойошманы Тәлғәт Тажетдин етәкләп килә. 1992 ноябрендә
мосолмандарҙың VI-сы ғәҙәттән тыш шураһында ДУМЕС-тың исеме «Рәсәй һәм БДБ-ның
Европа илдәре Үҙәк Дини Идарылығы» атамаһына үҙгәртелде; Тәлғәт Тажетдин
Рәсәйҙең баш мөфтөйө тип танылды. Ул ваҡытта төбәктәрҙә әүҙем булған эре дин
үҙәктәре (мөхтәсибәттәр) мосолман дини идаралыҡ ойошмаларына әүерелде; бынан һуң
барлыҡҡа килгән яңы дини үҙәктәр ошо ойошмалар составына инде. Хәҙерге ваҡытта
Дини идаралыҡҡа 26 урындағы мөфтиәт ҡарай.

1992 йылдың авгусында Яр Саллыла мәсет асылыу тантанаһында ислам рәсмиләре
араһында ғауға ҡупты; бының һөҙөмтәһендә Дини идаралыҡтан Башҡортостан һәм
Татарстан мосолман дини идаралыҡтары (ярашлы рәүештә Нурмөхәммәт Ниғмәтуллин һәм
Ғабдулла Ғәлиүллин етәкселегендә) бүленеп сыҡты.



https://ba.wikipedia.org/wiki/%D0%94%D1%80%D0%B0%D0%BC%D0%B0_(%D0%B6%D0%B0%D0%BD%D1%80)

Эпик әҫәрҙән айырмалы рәүештә, драмала автор телмәре булмай. Бөтә әҫәр
персонаждарҙың үҙ-ара һөйләшеүе рәүешендә төҙөлә, йәғни диалогтарҙан,
монологтарҙан һәм полилогтарҙан тора. Эпик әҫәрҙәрҙә (хикәйә, повесть, роман һ.
б.) геройҙар күп яҡлы һүрәтләнә. Геройҙар йәшәгән мөхит, уларҙың уй-кисерештәре
күп ваҡыт автор телмәре аша бирелә. Ә драма әҫәрҙәрендә быларҙың барыһы ла тик
диалогта һәм герой хәрәкәтендә асыла (грекса драма хәрәкәт тигәнде аңлата).
Драма әҫәрҙәре үҙҙәре бер нисә төргә бүленә: трагедия, комедия, драма.

Драма комедияның да, трагедияның да үҙенсәлектәрен эсенә ала. Ләкин драмала
конфликт, трагедиялағы йәки комедиялағы «кеүек, бер яҡлы ғына (йә фажиғәле, йә
көлкөлө генә) булмай, ә ҡатмарлы һәм етди, тормошсан була. Башҡорт әҙәбиәтендә
һәйбәт драма үрнәктәре күп. Сәғит Мифтахов драмалары, Д. Юлтыйҙың «Ҡарағол», Б.
Бикбайҙың «Ҡарлуғас», М. Кәримдең «Яңғыҙ ҡайын», Н. Асанбаевтың «Ҡыҙыл паша», А.
Абдуллиндың «Ун өсөнсө председатель» һ. б. драмалары ана шундайҙар.



https://ba.wikipedia.org/wiki/%D0%92%D0%B5%D0%BD%D0%B3%D1%80%D0%B8%D1%8F

Ве́нгрия (Мажарстан, венг. Magyarország) — Үҙәк Европала урынлашҡан дәүләт. 2004
йылдан алып Европа Берләшмәһе ағзаһы. Словения, Австрия, Украина, Румыния,
Сербия һәм Хорватия илдәре менән сиктәш.

Башҡорт телендә венгр атамаһы урыҫ теленән күскән. Башҡорт ғалимдарының күбеһе
мадъяр атамаһын ҡуллана. Урта быуатта ғәрәп ғалимдары (Ибн Саид аль-Магриби,
Абу-ль-Фид, Закарийа ибн Мухаммед ал-Казвини һ.б.) мадъярҙарҙы «башҡорт» тип
атай. Европа телдәрендә ошондай формалар осрай: франц. hongrois, нем. Ungar(n),
ингл. Hungarian(s), швед. ungrare

Дәүләт биләмәһе башлыса тигеҙлектәрҙән тора. Дунай йылғаһының уң яҡ яры
150—200 м бейеклектәге Дунантул тигеҙлеге һәм Урта Венгр тауҙарының
массивтарынан тора. Дәүләттең төньяҡ-көнбайышында Кесе Дунай түбәнлегенең көньяҡ
өлөшө (Кишалфүлд), төньяҡ-көнсығышта Карпат тауҙарының итәктәре. Иң бейек
нөктәһе булып Матра массивындағы Кекеш тауы иҫәпләнә, бейеклеге 1015 метр.
Көнбайышта 500—800 метр бейеклектәге Альп тауҙары итәктәре һуҙылған.

Ҡаҙылма байлыҡтары: боксит, күмер, нефть, табиғи газ, уран, марганец, тимер
мәғдәне.

Климаты— уртаса континенталь. Уртаса температура −2…-4°С (ғинуар), +20…+22,5°С
(июль).Йыллыҡ яуым-төшөм 450—900 мм тәшкил итә. Көнбайышта ҡоролоҡтар була.
Яуым-төшөм башлыса йәй баштарында һәм көҙ көндәре була.

Илдең 95 % халҡы венгер телен туған тел тип иҫәпләй. Венгер теле Урал телдәре
ғаиләһенең фин-уғыр тармағына ҡарай. Уларҙың ҡәрҙәш телдәре булып ханттар һәм
мансиҙар тора.

Әҙ һандағы милләттәргә немецтар (1,2 %), сиғандар (1,1 % — 8 %), йәһүдтәр (1 %),
румындар (0,8 %), словактар (0,4 %), хорваттар (0,2 %) и сербтар (0,2 %) инә.

Күрше дәүләттәрҙә лә байтаҡ венгер милләтле халыҡ йәшәй. Бигерәк тә Украинала
(Карпат аръяғында), Словакияла, Румынияла (Трансильванияла), Сербияла
(Воеводинала), Хорватияла.

2004 йылдың 25 авгусында хөкүмәт кризисы рөхсәт ителә. Һөҙөмтәлә элекке премьер
министр Петер Медьеши отставкаға китә. Уның урынына Венгерия социалистик
партияһы тарафынан йәштәр эштәре һәм спорт буйынса министр, мультимиллионер
Ференц Дюрчань һайлана.

Венгрия 19 медье (өлкәгә) һәм республикаға буйһонған, медьеға тиңләштерелгән
Будапешт ҡалаһына бүленгән. Медье һәм хакимиәт үҙәктәре исемдәре тура килмәй,
төрлөсә атап йөрөтөлә.

Венгрия уртаса күләмле ҙур табышлы иҡтисадҡа эйә. Европа берләшмәһе иҡтисадының
бер өлөшөн тәшкил итә. 1990-сы йылдарҙа, социалистик иҡтисадтан һуң баҙар
иҡтисадына күсеү ҡыҫаларында ил иҡтисадты либиралләштереүҙе кисергән. Венгрия
1995 йылдан алып Халыҡ-ара хеҙмәттәшлек һәм үҫеш ойошмаһы ағзаһы булып тора.
Шулай уҡ 1996 йылдан Бөтөн донъя сауҙа ойошмаһы ағзаһы, 2004 йылдан Европа
Берлеге ағзаһы.

Тулайым эске продуктта ауыл хужалығы 7,1 %, сәнәғәт 29,7 %, хеҙмәт күрһәтеү
тармағы 63,3 % тәшкил итә. 2013 йылғы мәҡлүмәттәргә ҡарағанда, Венгрия экспорты
93.01 миллиард доллар тәшкил итә; төп партнерҙары: Германия (25.6 %), Румыния
(6.2 %), Словакия (6.1 %), Австрия (6.0 %), Италия (4.8 %), Франция (4.8 %),
Бөйөк Британия (4.2 %), һәм башҡалар. Төп экспорт тауарҙары — машиналар һәм
йыһаздар (53.5 %), башҡа эшләнмәләр (31.2 %), аҙыҡ-түлек 8,7 %, яғыулыҡ һәм
электр энергияһы (3.9 %), сеймал (3.4 %).

Венгрия экспорты 89.51 миллиард доллар тәшкил итә; төп партнерҙары: Германия
(25.1 %), Рәсәй (8.8 %), Ҡытай (7.4 %), Австрия (7.1 %), Словакия (5.6 %), Польа
(4.8 %), Италия (4.5 %), Нидерландтар (4.2 %) . Төп импорт тауарҙары — машиналар
һәм йыһаздар (45.4 %), башҡа эшләнмәләр (34.3 %), яғыулык һәм электр энергияһы
(12.6 %), аҙыҡ-түлек (5.3 %), сеймал (2.5 %) (2012).

Төп иҡтисад тармаҡтары — тау байыҡтырыу, мәғдәнселек, төҙөлөш материалдары,
аҙыҡ-түлек, текстиль, химикаттар (күбеһенсә фармацевтика), автотранспорт. Төп
ауыл хужалығы культуралары — бойҙай, кукуруза, көнбағыш, картуф, шәкәр
сөгөлдөрө.



https://ba.wikipedia.org/wiki/%D0%91%D0%B5%D1%80%D0%BB%D0%B8%D0%BD

Берли́н (нем. Berlin) — Германия Федератив Республикаһының баш ҡалаһы, халыҡ
һаны һәм территория ҙурлығы буйынса Германиялағы иң ҙур ҡала. Лондондан һуң
Берлин — майҙаны буйынса Европа Берләшмәһендә икенсе урында.

Берлин — ГФР составындағы 16 ерҙең береһе. Ҡала Шпрее (шул арҡала Берлинды
«Шпреелағы Афина» тип тә йөрөтәләр) һәм Бранденбург федераль ерҙең үҙәгендәге
Хафель йылғалары ярында урынлашҡан.

Берлин 1417 йылдан Бранденбург маркграфлығы/курфюрлығының һәм Пруссияның
(Бранденбург менән Пруссия герцоглығы ҡушылғас) баш ҡалаһы, Германия империяһы
булдырылғас, уның баш ҡалаһы була.

Икенсе Бөтә Донья һуғышы тамамланғас, Ялта конференцияһы ҡарарына ярашлы,
Берлин, Совет оккупацияһы зонаһында урынлашыуына ҡарамаҫтан, 4 еңеүсе-держава
тарафынан оккупация секторҙарына бүленә.

Бөгөн Берлин донъя мәҙәниәте үҙәге булып тора. Ул Европаның иң эре транспорт
үҙәге. Бында велосипедта йөрөү киң таралған. Күп кенә юлдарҙа велосипедсылар
өсөн махсус урындар ҡалдырылған, унда хәрәкәт итеүҙе светофорҙар тәртиптә тота.
Берлиндың университеттары, тикшеренеү институттары һәм музейҙары бөтә донъяға
билдәле. Ҡалала планетаның төрлө мөйөшөнән килгән рәссамдар, дипломаттар,
иммигранттар эшләй һәм йәшәй.

Берлин Германияның көнсығышында, Польша сигенән 70 километр алыҫлыҡта
урынлашҡан.

Берлин ҡалаһы Берлин — Кёльн парлы ҡалаһынан барлыҡҡа килә. Кёльн Шпрее
йылғаһының утрауында, ә Берлин уға ҡаршы көнсығыш ярҙа урынлашҡан. Кёльн беренсе
тапҡыр 1237 йылда, Берлин 1244 йылда телгә алына. 1307 йылда ҡалалар ҡушылып,
уртаҡ ратуша (ҡала идараһы) төҙөлә. «Берлин» һүҙенең килеп сығыуы тураһында
төрлө фекерҙәр йөрөй: ул полаб теленең berl/birl (һаҙлыҡ) һүҙенән барлыҡҡа
килгән, тигән версия ла бар. Әммә Германияла башҡаса фекер йөрөтәләр, мәҫәлән,
Теодор Целль (Theodor Zell) ҡала исемен «айыу» (Bär) һүҙенән килеп сыҡҡан, тип
һанай. Билдәле булыуынса, кәмендә 1280 йылдан алып айыу Берлин ҡалаһының символы
ла булып тора.

1806 йылдың 14 октябрендә Йен һәм Ауэрштедт тирәһендә уҙған Наполеон
ғәскәрҙәренә ҡаршы һуғышта Пруссия еңелә. Был Прус дәүләтендә мөһим роль уйнаған
реформаларға килтерә. «Прус реформалары» иҡтисад һәм мәғариф үҫешенә ҙур этәргес
була. 1806 йылдың ноябрендә француз ғәскәрҙәре Берлинға инә. 1806 йылдың 21 (9)
ноябрендә Наполеон Англияға континенталь блокада иғлан итә.

1919 йылда Беренсе донъя һуғышы тамамланғас, Берлинда Веймар республикаһы иғлан
ителә. Рәсми рәүештә дәүләт, Герман империяһы ваҡытындағы кеүек, «Герман рейх»ы
тип аталыуын дауам итә. 1920 йылда Ҙур Берлин барлыҡҡа килеүе тураһында закон
сыға. Ул Берлин янындағы барлыҡ ҡалаларҙы, биҫтәләрҙе, ерҙәрҙе, округтарҙы үҙе
тирәләй берләштерә. Бынан һуң Берлин халҡының һаны артып, 4 миллион кешенән ашып
китә. Берлин Германияның эре сәнәғәт, фән һәм мәҙәниәт үҙәгенә әйләнә.

1933 йылда хөкүмәт башына национал-социалисттар килеүе сәбәпле, Берлин Өсөнсө
рейх баш ҡалаһы тип таныла. 1936 йылда ҡалала йәйге Олимпия уйындары уҙа һәм
нацистар уларҙы пропаганда маҡсатында файҙалана. Альберт Шпеер етәкселегендә
Берлинды буласаҡ «Германия донъяһы баш ҡалаһы» итеп төҙөүҙең генераль планы
булдырыла. Был пландың тормошҡа ашмауына Икенсе Бөтә Донъя һуғышы сәбәпсе була.
1945 йылда бомбаға тотоуҙан, артиллерия утынан, урам һуғыштарынан ҡалаға ҙур
зыян килә.

Закондар сығарыу органы—Депутаттар Палатаһы (Abgeordnetenhaus) 5 йылға һайланған
149 депутаттан тора, башҡарма орган — Сенат (Senat) — идара итеүсе бургомистрҙан
(Regierenden Bürgermeister) һәм сенаторҙарҙан (Senatoren) тора, конституцион
күҙәтеү органы— Берлин еренең суд эшмәкәрлеге (Verfassungsgerichtshof des Landes
Berlin), юғары суд инстанцияһы — Камерный суд (Kammergericht).

Берлин — Германия составындағы 16 ерҙең береһе. 12 административ (нем. Bezirk)
округка һәм уға ингән 95 районға (нем. Ortsteil) бүленә.

Райондарға статистик маҡсаттан дүрт һанлы индентификация һандары бирелгән.
Беренсе ике һаны округты билдәләй. Райондарҙан тыш, Берлин шулай уҡ «статистик
территориялар»ға (нем. Statistisches Gebiet) бүленгән. Улар кеше йәшәгән
райондарға торошло була һәм өс һанлы номер менән билдәләнә. Статистик
территориялар миҫалына Шёнеберг районының Бавария кварталын индерергә була
(райондың күпселек урамдары Бавария ҡалаларының исемен йөрөтә). Статистик
территориялар райондар менән тура килмәҫкә лә мөмкин, мәҫәлән, Рудов статистик
территорияһы Рудов һәм Громиусштадт райондарында урынлашҡан.

Дингә ышаныусыларҙың күбеһе — лютерандар, эре лютеран деноминацияһы —
Берлин-Бранденбург-Силезий Үрге Лужицаның (Evangelische Kirche
Berlin-Brandenburg-schlesische Oberlausitz) Евангелий Сиркәүе.

Статистик мәғлүмәттәр буйынса, яҡынса 60 процент Берлин халҡы бер дини ойошманың
да ағзаһы булып тормай. 22 проценты — Евангелий христианы, 9 проценты — католик,
6 проценты — ислам динен тота.

Берлин — Германияла ғына түгел, ә бөтә Евро Союзда иң эре иҡтисади-финанс үҙәге.
Радиоэлектрон сәнәғәт, машиностроение, транспорт төҙөлөшө үҫешкән. Ҡала
халыҡ-ара сауҙа йәрминкәләре, күргәҙмәләр ойоштороу өсөн мөһим сауҙа үҙәге булып
һанала. 20009 йылда Берлиндың эске тулайым продукты €90,1 млрд тәшкил иткән..

Ул 2008 йыл менән сағыштырғанда 1,7%-ҡа артҡан . Берлинда эшһеҙлек кимәле юғары.
2010 йылдың майында 13,6 %, бөтә ил буйынса 7,7 % булған. Яҡынса 17 % халыҡ
Социаль кодексҡа ярашлы ярҙам ала. Берлиндың яҡынса 80 % компанияһы
хеҙмәтләндереү секторында эшләй.

Урындағы йәмәғәт транспортын BVG һәм Deutsche Bahn компаниялары тәьмин итә. Ул
1626 саҡрым автобус маршрутына, 187 саҡрым трамвай линияһына, 150 саҡрым Берлин
метрополитенына һәм 328 саҡрым ҡала тимер юлына эйә. 2006 йылда футбол буйынса
донъя чемпионатына ҡарата яңы тимер юл вокзалы асыла.

Берлин метрополитены (нем. U-Bahn Berlin) — ҡаланың мөһим транспорт үҙәге булып
тора. Ул 1902 йылда асыла. Бөгөн метро 151,7 саҡрымлыҡ юлы һәм 173 станцияһы
булған төп 9 линияға эйә. Иң оҙон линия — U7, уның оҙонлоғо 32 саҡрым. Ул
Германияның иң оҙон ер аҫты юлы булып һанала. U4 линияһы иң ҡыҫҡаһы, бары тик 3
саҡрымлыҡ ҡына. 2003 йылдан алып U4 линияһынан башҡа бөтө маршруттарға ла төнгө
линиялар индерелә. Юлдың 80 % -ы ер аҫтында. Берлин ҡала электричкаһы
(нем. S-Bahn Berlin) — йәмәғәт транспортының бер төрө. Берлин ҡала
электричкаһының тимер юлы селтәре 331 саҡрым оҙонлоҡта, 166 станцияға эйә. Тимер
юл селтәренең үҙәк өлөшө өс магистральдән тора:Stadtbahn — көнбайыштан
көнсығышҡа үтә, ер аҫты һәм өҫтө юлдары бар; Nord-Süd Bahn — төньяҡтан көньяҡҡа,
күбеһенсә туннельдән үтә; Ringbahn — түңәрәк маршрут.

Берлинда шулай уҡ Берлин трамвай линияһы ла бар (нем. Straßenbahn Berlin). Ул
донъялағы иң эре һәм боронғо трамвай системаһы. Ҡалала тәүге трамвай линияһы
1865 йылда уҡ барлыҡҡа килә. 1967 йылда Көнбайыш Берлинда һуңғы трамвай линияһы
ябылып, өҫтөнлөк метрополитенды үҫтереүгә бирелә. Көнсығыш Берлинда иһә
киреһенсә трамвай элемтәһе әүҙем үҫешә. Германия берләштерелгәс, көнсығыш һәм
көнбайыш транспорт системаһы ла ҡушыла. 1994 йылда Берлин власы трамвай
хужалығын модернизацияларға хәл итә. Бөгөн был селтәр 293, 7 саҡрым рельстан,
374 туҡталыштан һәм 22 маршруттан тора..

Иҫке милли галерея боронғо Рим храмына оҡшаған бинала урынлашҡан. Бында төрлө
художество йүнәлештәре — реализм, импрессионизм, дадаизм, экспрессионизм
тупланған. Баҫҡыста бронза «Бейеүсе» Георг Кольбе тора, залда К. Шмидт-Ротлуф,
Э. Л. Кирхнер, О. Мюллер һүрәттәре күргәҙмәгә ҡуйылған.

Берлин үҙәгенән 30 минут алыҫлыҡта урынлашҡан Ҙур Ванзее күлендәге пляж да ял
итеү өсөн ҙур мөмкинлектәр бирә. Берлин территорияһында урынлашҡан иң ҙур
урман — Отто фон Бисмарк ваҡытында төҙөлгән торлаҡ квартал буйлап һуҙылған
билдәле Грюневальд һәм шулай уҡ, боҙлоҡ дәүерендәге Халензее Кёнигсзе, Дианазее
Хундекельзее (хәҙер унда каштан, ҡайын, бук ағастары үҫә) күлдәре сылбыры
халыҡтың яратҡан ял итеү урыны.

Берлиндың Пруссия, һуңырак Герман империяһының баш ҡалаһы булыуы, уның фәнни
үҙәккә әүерелеүен алдан уҡ билдәләй. Билдәле булыуынса, Икенсе Бөтә Донъя һуғышы
тамамланғас, ҡала икегә бүленә. Көнсығыш өлөштә ҙур фәнни ойошмалар яңынан
тергеҙелә. Улар араһында Германия фәндәр академияһы, Гумбольдт исемендәге Берлин
университеты, Берлин техник университеты, Берлин сәнғәт университеты бар.

Дәүләт сәйәсәтенең Көнбайыш Берлиндағы фәнгә ярҙам итеүе арҡаһында Берлин ирекле
университеты асыла, фәндең стратегик йүнәлешен булдырыуға, фәнни кадрҙар әҙерләү
буйынса рекомендациялар индереүгә һәм иҡтисади тикшеренеүҙәр, урбанистика, ядро
тикшеренеүҙәре буйынса фәнни үҙәктәр асыуҙы маҡсат итеп ҡуйған Макс Планк
ойошмаһы булдырыла.



https://ba.wikipedia.org/wiki/%D0%90%D1%84%D1%80%D0%B8%D0%BA%D0%B0

Африка — Урта һәм Ҡыҙыл диңгеҙҙән көньяҡта, Атлантик океандан көнсығышта һәм
Һинд океанынан көнсығышта урынлашҡан ҡитға. Шулай уҡ Африка тип материк һәм
тирә-яғындағы утрауҙарҙы атайҙар. Майҙаны 30 065 000 кв.км йәки ҡоро ерҙең
20,3 %, утрауҙары менән бергә 30,2 миллион кв. км, дөйөм Ер шарының 6% һәм ҡоро
ерҙең 20,4% биләй. Африка территорияһында 53 дәүләт, 4 танылмаған дәүләт һәм 5
бойондороҡһоҙлоҡ алмаған территория (утрау) урынлашҡан.

Африка халҡы 1 миллиард кешегә яҡын. Бында иң боронғо кеше — гоминид ҡалдыҡтары
табылған, шуға күрә Африка кешелектең боронғо тыуған иле тип иҫәпләнә.
Sahelanthropus tchadensis, Australopithecus africanus, A. afarensis, Homo
erectus, H. habilis һәм H. ergaster һымаҡ ата-бабаларын иҫәпкә алғанда,
гоминидтар ете миллион йыл элек йәшәгән.

Эфиопияла табылған Homo sapiens ғаиләһе ике йөҙ мең йыл элек йәшәгән, тип
билдәләнә.

Ҡитға экваторҙа һәм бер нисә климат зонаһында урынлашҡан, был төньяҡ субтропик
климат бүлкәтенән көньяҡ субтропик бүлкәтенә һуҙылған берҙән-бер материк. Даими
яуым-төшөм һәм һуғарыу етешмәгәнлектән, климаттың тәбиғи көйләнеүе, яр
буйҙарынан башҡа күҙәтелмәй.

Африканың мәҙәни, иҡтисади, сәйәси һәм социаль мәсьәләләрен африканистика фәне
өйрәнә.

Тәүҙәрәк Карфоген кешеләре ҡаланан ситтә йәшәгән кешеләрҙе «афри» тип атаған
булған. Был һүҙ финикия теленә afar, «саң, туҙан» тигәнде аңлатҡан. Римлеләр
Карфогенды баҫып алғас профинцияны Африка тип атар булған (лат. Africa).
Һуңғараҡ барлыҡ билдәле булҡан региондарҙы һәм, ниһәйәт континентты Африка тип
атағандар. Башҡа фараз буйынса «афри» халҡы исеме бербер телендәге ifri һүҙенән
килеп сыҡҡан, «мәмерйә» тигәнде аңлата һәм мәмерйәлә йәшәүсе кешеләр күҙ уңында
тотола. Был урында барлыҡҡа килгән Ифрика мосолман провинцияһы исемендә был
лингвистика тамыры һаҡланып ҡалған.

Рельефында тигеҙлектәр өҫтөнлөк итә. Бейек һәм һуҙылыа киткән тау теҙмәләре юҡ.
Иң бейек нөктәһе − Килиманджаро тауы, уның ҡарлы түбәһе 5895 м бейеклектә ята.

Африка иң еҫе матарик. Уның күп өлөшөндә һауа температураһы +20С-тан юғары. Йыл
миҙгелдәре яуған ямғыр күләме менән генә айырыла. Сахара сүллеге Африкала
урынлашҡан. Бында һауа +40С-ҡа тиклем йылына.

Материк йылғаларға бай. Нил — Ер йөҙөндәге иң оҙон йылға, уның оҙонлоғо 6671 км.

Африкала 55 ил һәм 5 үҙе бойондороҡһоҙлоғон иғлан иткән һәм танылмаған дәүләт
бар. Уларҙың күбеһе бик оҙаҡ Европа дәүләттәренең колониялары булған һәм XX
быуаттың 50-60-сы йылдарында ғына бойондороҡһоҙ була алғандар. Уға тиклем тик
Мысыр (1922 йылдан), Эфиопия (Урта быуаттарҙан), Либерия (1847 йылдан) һәм КАР
(1910 йылдан) бойондороҡһоҙ булғандар; КАР һәм Көньяҡ Родезияла (Зимбабве) XX
быуаттың 80-90-сы йылдарына тиклем урындағы (ҡара) халыҡҡа ҡарата
дискриминациялы апартеид режимы һаҡланған. Хәҙерге ваҡытта был илдәрҙең
күбеһендә аҡ халыҡҡа ҡарата дискриминациялы булған режим хаким. Freedom House
исемле тикшеренеү ойошмаһы мәғлүмәттәре буйынса һуңғы йылдарҙа күп африка
илдәрендә, (мәҫәлән, Нигерияла, Мавританияла, Сенегалда, Конгола (Киншаса) һәм
Экваториаль Гвинеяла) демократик режимдан авторитар режимға күсеү күҙәтелә.

Ҡитғаның төньяғында Испания (Сеута, Мелилья, Канар утрауҙары) һәм Португалия
(Мадейра) территориялары, алыҫтараҡ Азор утрауҙары урынлашҡан.



https://ba.wikipedia.org/wiki/%D2%AE%D2%AB%D0%B5%D0%BC%D0%BB%D0%B5%D0%BA%D1%82%D3%99%D1%80

Үҫемлектәр (lat.Plantae, Vegetabilia) — биологик батшалыҡ, күп күҙәнәкле
организмдарҙың төп төркөмө. Уға 350 меңдән артыҡ организм, шул иҫәптән
ылымыҡтар, мүктәр, ҡаҙаяҡтар, ҡырҡбыуындар, көкөрт үләндәре (плаун) , яланғас
һәм ябыҡ орлоҡло сәскәле үҫемлектәр инә. Үҫемлектәрҙе ботаника фәне өйрәнә.

Кеше тарафынан 100 ботаник ырыуға ҡараған 2000 төр тирәһе үҫемлек
культуралаштырылған. Күпселеге Көньяҡ-Көнсығыш Азия илдәренә тура килә. Хәҙерге
ваҡытта был Ираҡ, Иран, Иордания, Израиль һәм Фәләстин Дәүләте биләмәләренә тура
килә. Боронғо игенселәр вегетатив юл менән үрсетеү(клонлаштырыу)һәм туған-ара
ҡауыштырыу (инбридинга) ысулын яҡшы белгәндәр. Мәҫәлән, картуф һәм емеш ағастары
клонлаштырыуға миҫал булып торалар. Аҙыҡ аша алынған туҡлыҡлы матдәләр углеводҡа
һәм аҡһымға бай (бойҙай, арпа)уҫемлектәргә тура килә. Шулай ҙа, был үҫемлектәрҙә
аминокислоталары төрө тулы түгел(лизин, метионин). Был ҡыяҡлыларға өҫтәмә итеп,
боронғо игенселәр ҡуҙаҡлы үҫемлектәр ҙә үҫтергәндәр — борсаҡ, яҫмыҡ, кәрешкә.
Арыш барынан да аҙағыраҡ культуралаштырылған. Үҙ-үҙенән һеркәләнеүсе етен
орлоҡтарында майҙың микдары бик юғары булыуы аҙыҡ аша алына торған туҡлыҡлы
матдәләрҙе тулыландырып та ҡуйған(май, аҡһым, углевод).

Йыртҡыс үҫемлектәрҙең 500 –ҙән ашыуыраҡ төрө билдәле. Ундай үҫемлектәр, ғәҙәттә,
минераль тоҙҙарға, туҡлыҡлы матдәләргә ярлы булған тупраҡта үҫә.
«Йыртҡыслыҡтары » тупраҡта азот етмәүгә бәйле.Шуға ла, йыртҡыс үҫемлектәр
етмәгән азотты бөжәктәрҙең һәм башҡа хайуандарҙың тәненән алалар.Уларҙың
ҡорбанын аулау өсөн махсус яйланмалары була. Рәсәйҙә урмандарында иң билдәлеһе
–Ысыҡ үләне Росянка круглолистная (Drosera rotundifolia).Был үҫемлектең япраҡ
ситтәрендә ысыҡҡа оҡшаған йәбешкәк матдә бүленеп сыға. Шул “ысыҡ”ҡа ымһынып
ултырған бөжәк йәбешһә, ысҡына алмай.Ҡорбан ”ысыҡ”тың аш һеңдереү һуттары
тарафынан һеңдереүгә дусар ителә.Тағы ла, киң билдәле йыртҡыс үҫемлектәр булып
венерина мухоловка, дарлингтония, жирянка, росолист тора.



https://ba.wikipedia.org/wiki/%D2%92%D3%99%D1%80%D3%99%D0%BF_%D1%82%D0%B5%D0%BB%D0%B5

Ғәрә́п теле́ (ғәр. العربية‎, әл-ғәрәбиә) Афро-Азия ғаиләнең семит тармағына
ҡарай. Ғәрәп телендә һөйләшеүселәр һаны — яҡынса 300 миллион кеше. Ҡөрьән китабы
яҙылған классик ғәрәп телен бөтә донъя мосолмандары дини маҡсаттарҙа ҡуллана.

Ғәрәп теле афро-азиатик ғаиләнең семит тармағына ҡарай. Был тармаҡҡа ҡараған
телдәрҙең байтағы — «үле» телдәр, тулыһынса ҡулланыуҙан сыҡҡандар йә дини
маҡсаттарҙа ғына ҡулланыла. Ғәрәп теле иһә, киреһенсә, донъя буйлап киң
таралған. Быға ислам диненең үҫешеүе, айырыуса мосолмандарҙың изге китабы, ғәрәп
телендә яҙылған Ҡөрьән сәбәбсе.

«Ғәрәп теле» термины тәү башлап беҙҙең эраға тиклемге яҡынса III быуатҡа ҡараған
боронғо йәһүд сығанаҡтарында осрай. VII быуат баштарында беренсе яҙма ҡомартҡы —
Ҡөрьән китабы пәйҙа була. Шул осорҙа ислам менән бергә ғәрәп теле киң тарала
башлай. Бер быуат самаһы үтеүгә, ғәрәп теле Урта Азиялағы Амударъя йылғаһынан
алып Атлантик океанға тиклем һуҙылған, хатта Европаның Иберий ярымутрауына үтеп
ингән ҙур империяның рәсми теленә әүерелә.

Классик ғәрәп теле, шулай уҡ ул Ҡөрьән ғәрәп теле исеме аҫтында билдәле — Ҡөрьән
китабы яҙылған һәм ислам дәүеренә тиклемге дәүерҙән алып Ғәрәп хәлифәлеге
тарҡалыуына тиклем ҡулланылған тел варианты. Теорияла классик ғәрәп телендә
синтаксик һәм грамматик нормалар билдәләнә, шулай уҡ классик һүҙлек бирелә. Әммә
ысынбарлыҡта хәҙерге авторҙар бер ҡасан да тиерлек саф классик ғәрәп телендә
яҙмай, уның урынына иһә хәҙерге стандарт ғәрәп теле исеме аҫтында билдәле әҙәби
телде ҡуллана. Телдең был варианты ғәрәп баҫмаларында, радио, телевидение,
реклама, фильмдарҙа ҡулланыла, ҡайһы бер ғәрәп халыҡтары өсөн ул — һөйләү теле.
Ғәрәп телендә һөйләшеүсе белемле кешеләрҙең күбеһе әҙәби ғәрәп телен аңлай,
төрлө диалекттарҙа һөйләшкән ғәрәптәр өсөн ул — аңлашыу ысулы.

Мөхәммәт пәйғәмбәр дәүерендә үк ғәрәп теленең төрлө диалекттары булыуы иғтибарға
лайыҡ. Мөхәммәт пәйғәмбәр үҙе Мәккәнең, Ғәрәп ярымутрауының көнбайыш өлөшө
диалектында һөйләшә, Ҡөрьән нәҡ ошо диалектта яҙыла. Әммә был осорҙа Ғәрәп
ярымутрауының көнсығыш диалектының абруйы юғарыраҡ була, һәм ахырҙа Ҡөрьән ошо
диалектҡа ярашлы үҙгәртелә.

Ғәрәп яҙмаһының йәнә бер үҙенсәлеге — бында һүҙҙәге бөтә хәрефтәр бергә ҡушып
яҙылмай, бер үк һүҙ икегә, өскә, хата унан да күберәк өлөшкә бүлеп яҙыла. Сөнки
ғәрәп телендә үҙенән һуң килгән хәрефкә ялғап, тоташтырып яҙып булмай торған
өҙөк хәрефтәр бар. Ошо сәбәптән һәр хәрефтең дүрт төрлө яҙылышы бар:

Ғәрәп телендә а, ә, у, ү, и, ы һуҙынҡылары бар. Улар әйтелеше буйынса ҡыҫҡа
һуҙынҡыларға һәм оҙон һуҙынҡыларға бүленә. Оҙон һуҙынҡылар хәрефтәр ярҙамында
яҙылһа, ҡыҫка һуҙынҡылар иһә хәрефтәрҙең өҫтөнән йә аҫтынан ҡуйылған махсус
тамғалар — хәрәкәләр ярҙамында билдәләнә. Ғәрәптәр ғәҙәттә хәрәкәһеҙ уҡып,
яҙалар, шулай ҙа уларҙы Ҡөрьәндә һәм ғәрәп теле һүҙлектәрендә осратырға мөмкин.

Ғәрәп телендә 28 тартынҡы өн бар. Тартынҡылар араһында айырыуса эмфатик
тартынҡылар тип аталған дүрт д, т, с, ҙ өндәре үҙенсәлекле. Улар дад, та, сад,
ҙа хәрефтәре ярҙамында яҙыла. Эмфатик тартынҡылар башҡаларынан ҡатыраҡ әйтелеүе
менән айырыла. Был тартынҡылар артынан килгән һуҙынҡыларға ла йоғонто яһай —
улар артынса ә, ү, и урынына а, у, ы һуҙынҡылары ҡулланыла. Бындай өндәр
донъяның башҡа бер телендә лә осрамай, шуға ла ғәрәптәр үҙҙәрен ҡайһы берҙә Дад
кешеләре тип атай.

Тамаҡ төбө тартынҡылары араһында ғайн һәм ъәйн хәрефтәре менән билдәләнгән өндәр
шулай уҡ иғтибарға лайыҡ. Уларҙың тәүгеһе башҡорт телендәге ғ хәрефе менән оҡшаш
яңғыраһа, икенсеһе иһә тамаҡ мускулдары ҡыҫылғанда барлыҡҡа килә. Ғәҙәттә был өн
башҡорт теленә күскән һүҙҙәрҙә ғ хәрефе менән алмаштырыла йәки бөтөнләй төшөп
ҡала.

Инглиз, испан һәм уларға туғандаш телдәр хөкөм һөргән көнбайыш илдәрҙә тәү
ҡарашҡа ғәрәп теле яҡын да булмаған һымаҡ. Шулай ҙа ғәрәп теле — инглиз,
француз, португал, испан һәм башҡа телдәр өсөн байтаҡ һүҙҙәр сығанағы. Урта
быуат осоронда әҙәби ғәрәп теле Европа мәҙәниәтенә, айырыуса фәндәр, математика
һәм фәлсәфә өлкәһенә ҙур йоғонто яһаған, һөҙөмтәлә, Европа телдәре һүҙлеге лә
бихисап һүҙҙәрҙе унан алған.

Ғәрәп теленән алынған һүҙҙәр «ал-» тип башланыуынан танылып тора. Португал
телендә, мәҫәлән, aldeia (ауыл) йәки Algarve, инглиз телендә күптәргә таныш
algebra (алгебра), alchemy (алхимия) һәм alcohol (алкоголь).

711 йылдан алып 1492 йылға тиклем, Иберий ярымутрауында ислам дине хөкөм һөргән
осорҙа испан теленең Кастилия һәм башҡа күп диалекттарына ғәрәп теленән күп
һүҙҙәр инеп ҡала. Хәҙерге испан һүҙлеге ғәрәп теленән бихисап һүҙҙәрҙе үҙ эсенә
алған, шулар иҫәбендә taza (сынаяҡ), loco (диуана) һәм café (ҡәһүә). Бынан тыш,
Испанияла байтаҡ географик атамалар ғәрәп телендә.

Ғәрәп теле шулай уҡ, башлыса XIX быуаттағы Мәғриб илдәренең һәм Алжирҙың Франция
тарафынан оккупацияһы арҡаһында, француз теленә лә көслө йоғонто яһаған. Күп
француз һүҙҙәре, шулар араһында bougie (шәм), sucre (шәкәр) ғәрәп һүҙҙәренән
барлыҡҡа килгән.

Ислам донъяһына ҡараған фарсы, төрөк, ҡаҙаҡ, һинд һәм башҡа телдәр менән бер
рәттән, башҡорт теленең һүҙлегенә бихисап ғәрәп һүҙҙәре кергән. Ғәрәп теленән
һүҙҙәр үҙләштереү, башҡорттарға ислам дине килеп кергәс, сама менән 7-8
быуаттарҙа башланған булырға тейеш, тип фараз итеп була. Мәҫәлән, иң киң
таралған һүҙҙәр — хәләл, харам, гөнаһ һ.б.

Хәҙерге йәнле башҡорт һөйләштәрендә ғәрәп һүҙҙәре менән йәнәшә шул уҡ мәғәнәне
аңлатҡан төп башҡорт һүҙҙәрен ҡулланыу хас. Мәҫәлән, ғөрөф-ғәҙәт һүҙе урынына
йола, нәҫел һүҙе урынына ырыу, тоҡом, гөнаһ һүҙе урынына яҙыҡ һүҙе йыш
ҡулланыла. Лексик яҡтан был һүҙҙәр башҡорт телендә — синоним хоҡуғында.

Ғәрәп теле — сингармонизмлы тел түгел, бында һүҙҙең тамырында ҡалын һуҙынҡылар
ҙа, йомшаҡ һуҙынҡылар ҙа булырға мөмкин. Башҡорт теле бер һүҙҙең тамырында ике
рәттең һуҙынҡылары (ҡалын йәки йомшаҡ һуҙынҡылар) булыуға юл ҡуймай. Ғәрәп
һүҙҙәре, башҡорт һүҙлегенә ингәндә, һуҙынҡы өндәр тулыһынса башҡорт теленә хас
булған сингармонизм законына буйһона. Мәҫәлән, дауа, ғалим, әҙәм һ.б.

Х быуаттан башҡорттар мөхитенә ғәрәп хәрефе менән яҙылған төрлө китаптар,
яҙмалар килеп инә. Аҙмы-күпме ваҡыт үтеүгә, башҡорттар үҙҙәре лә шул хәреф менән
яҙа башлағандар. Үҙ заманының уҡымышлылары ҡулдан күп нәмә яҙып ҡалдырғандар,
улар араһында тарихи документтар менән шәжәрәләр ҙә, эпос, легендалар һәм
башҡалар ҙа бар. Боронғо ҡәбер таштарындағы, һәр төрлө һәйкәлдәрҙәге яҙыуҙар ҙа
ғәрәп хәрефе менән башҡарылған. XIX быуатта, XX быуат башында байтаҡ китап,
әҙәби әҫәрҙәр, журнал, газета, һәр төрлө мөһим документтар шул ғәрәп хәрефе
менән баҫылған. 1928-1930 йылдарға тиклем партия, совет учреждениеларында эш
йөрөтөү ҙә ғәрәп хәрефе менән алып барылған.

Ғәрәп теле 300 миллиондан ашыу кеше өсөн туған тел. Башлыса улар 22 ғәрәп иле —
Ғәрәп лигаһының ағзалары: Алжир, Бәһрәйен, Джибути, Мысыр, Иордания, Ираҡ,
Йемен, Ҡатар, Коморҙар, Кувейт, Ливан, Ливия, Мавритания, Марокко, Берләшкән
Ғәрәп Әмирлектәре, Оман, Палестина, Сәғүд Ғәрәбстаны, Сүриә, Сомали, Судан,
Тунис илдәрендә йәшәй.

Ғәрәп теле рәсми телдәрҙең береһе рәүешендә ғәрәп булмаған өс илдә — Израиль,
Чад, Эритреяла ҡабул ителгән.

Ғәрәп теле халыҡ-ара тел статусына эйә. Ул — Берләшкән Милләттәр Ойошмаһы
ҡулланған алты телдең береһе. Ул, бынан тыш, — Африка берләшмәһе, Ислам
конференцияһы ойошмаһы, Ислам үҫеш банкы һымаҡ халыҡ-ара ойошмаларҙың рәсми теле
булып тора.



https://ba.wikipedia.org/wiki/%D0%AF%D0%BD%D2%93%D0%B0%D0%BD%D1%82%D0%B0%D1%83_%D1%88%D0%B8%D1%84%D0%B0%D1%85%D0%B0%D0%BD%D0%B0%D2%BB%D1%8B

«Янғантау» шифаханаһы — Башҡортостан Республикаһының Салауат районындағы күп
йүнәлешле бальнеология курорты. 1937 йылда асылған. Өфө ҡалаһынан 220 саҡрым
алыҫлыҡта, Йүрүҙән йылғаһының уң яҡ ярындағы «Янғантау» исемле тауҙа урынлашҡан.

Шифахананың төп дауалау факторы — тәрән Ер аҫтынан сыҡҡан пар һәм составында
әүҙем микроэлементтар, органик һәм гумус матдәләр, спиртлы сумала булған газ. Ул
тәнде ял да иттерә һәм бер үк ваҡытта уның туҡымаһында матдәләр алмашыныу
процесын көсәйтә, ҡандың реологик үҙенсәлеген яҡшырта, липид һәм аҡһым
алмашыныуын нормалләштерә. Дауалау маҡсаттарында Ҡорғаҙаҡ шишмәһенең даими
температураһы +160С булған аҙ ми­не­ралләшкән гидрокарбонатлы-кальцийлы-магнийлы
һыуы һәм Ҡырымдан килтерелгән Саки ләме ҡулланыла. Тәпәш тау курорты булған
«Янғантау»ҙа башлыса ҡоро һауа, ул юғары дәрәжәлә саф һәм еңелсә иондар менән
байытылған. Ҡояш­лы көндәр буйынса бындағы күрһәткестәр Рәсәйҙәге һәм Көнбайыш
Европалағы күп ку­рорттарҙың шул уҡ параметрҙарынан юғары.

Быуындан-быуынға күсеп килгән риүиәттәрҙә әйтелеүенсә, Янғантауҙың сәйер һәм
ғәжәйеп шифалы үҙенсәлектәренә тәү башлап бынан бер нисә йөҙ йыл элек тау
битендә һарыҡ көткән ҡарт юлыҡҡан. Көҙгө ямғырлы көндә ул ҙур ағас янындағы ер
ярығына тап була. Шунда ҡоро япрак, сатыр-сотор ботаҡтар түшәп, ятып торған һәм
үҙе лә һиҙмәҫтән йоҡлап та киткән. Уянғас, ярыҡтың төбөнән йылы пар сыҡҡанын
тойоп ҡалған. Аҙаҡтан ул бында йыш ҡына йылынырға йөрөгән. Бер ни тиклем
ваҡыттан бигерәк тә йонсоуҙа үҙен бимазалаған аяҡ һәм ҡул быуындары һыҙлауының
баҫылғанына аптырап ҡалған… Нәҡ ошо дәүерҙән быға тиклем «Ҡарағоштау» тип
йөрөтөлгән был урынға «Янғантау» тигән яңы исем ҡушылған һәм яҡын-тирә
башҡорттары уны «изге» тип һанай башлаған. Янғантауға күп ауырыуҙар дауаланырға
килгән. Был бер нисә быуат дауам итһә лә, тауҙың үҙенсәлекле күренештәрен тәү
тапҡыр тик XVIII быуаттың икенсе яртыһында, үҙенең 1770 йылдың 26 майындағы
көндәлек яҙмаларында, академик Петер Симон Паллас һүрәтләй.



https://ba.wikipedia.org/wiki/%D0%AE%D0%9D%D0%95%D0%A1%D0%9A%D0%9E

ЮНЕСКО (UNESCO — United Nations Educational, Scientific and Cultural
Organization) — мәғариф, фән һәм мәҙәниәт мәсьәләләре буйынса Берләшкән
Милләттәр Ойошмаһы.

ЮНЕСКОның маҡсаты — милләт-ара, дин-ара һәм цивилизация-ара берҙәмлекте
формалаштырыу, мәғариф, фән һәм коммуникациялар өлкәләрендә халыҡ-ара
бәйләнештәрҙе киңәйтеү, кешелек цивилизацияһының мәҙәни һәм тарихи мираҫын
һаҡлап ҡалыуға йүнәлтелгән эшмәкәрлек; Берләшкән Милләттәр Ойошмаһы Уставында
иғлан ителгән кеше хокүктарын яҡлау.

1945 йылдың 16 ноябрендә йылда Берләшкән Милләттәр Ойошмаһының Сан-Францисколағы
конференцияһында АҠШ, Англия һәм СССР араһында мәғрифәтселек һәм мәҙәниәт
өлкәһендә хеҙмәттәшлекте үҫтереү буйынса халыҡ-ара махсуслаштырылған учреждение
булдырыу хаҡында килешеү төҙөлә. Икенсе бөтә донъя һуғышынан һуң, БМО һәм ЮНЕСКО
тыныслыҡты һаҡлау идеяһын тәҡдим итә.

Хәҙерге ваҡытта халыҡ-ара ойошма составында 193 ағза-дәүләт һәм 7 хеҙмәткәр-ағза
иҫәпләнә. ЮНЕСКО-ның штаб-фатиры Парижда урынлашҡан. Генераль директоры — Ирина
Бокова (Болгария), башҡарма советы рәйесе — Э. В. Митрофанова (Рәсәй), Парижда
Рәсәй Федерацияһының ЮНЕСКО ҡарамағындағы даими вәкиле

Башҡортостан ЮНЕСКО менән 2008 йылдың мартында Парижда ЮНЕСКО-ның штаб-фатирында
«Башҡортостан: 450 йыл Рәсәй менән бергә» презентацияһы үтте, унда БР Хөкүмәте
һәм ЮНЕСКО араһындағы килешеүгә ҡул ҡуйылды.



https://ba.wikipedia.org/wiki/%D0%A5%D0%B0%D0%B9%D1%83%D0%B0%D0%BD%D0%B4%D0%B0%D1%80

Хайуандар (лат. Animalia йәки Metazoa) — Аристотель заманында уҡ айырым
категорияға бүленгән, хәҙерге заманда биологик батшалыҡ булып ҡаралған
организмдар. Хайуандарҙы зоология фәне өйрәнә.

Хайуандар эукориоттарға ҡарай. Хайуандарҙың төп билдәһе — гетеротрофлыҡ (әҙер
отганик ҡушылмалар менән туҡланыу) һәм әүҙем хәрәкәт итеү. Ә шулайҙа, хәрәкәт
итмәй тереклек итеүсе хайуандар бик күп һәм гетеротроф бәшмәктәр,
паразит-үҫемлектәр бар.

Көнкүрештә дүрт аяҡлы, һөйрәлеүсе һәм ер-һыу хайуандарына ҡараған йән эйәләрен
күҙ алдына килтерәләр. Фәндә, һөт имәр хайуандарҙан башҡа, балыҡтар, ҡоштар,
бөжәктәр, үрмәкселәр, моллюсктар, диңгеҙ йондоҙҙары, ҡарышлауыҡтар хайуандар
батшалығына керә. Кеше лә хайуандар батшалығына керә, профессиональ биологтар
«хайуандар һәм кеше» тигән термин ҡуллана.



https://ba.wikipedia.org/wiki/%D0%A4%D0%BB%D0%BE%D1%80%D0%B8%D0%B4%D0%B0

Флорида (ингл. Florida) — АҠШ штаты. Штаттың тәртип номеры — 22. 1845 йылдың 3
мартында төҙөлгән. Элек территория Флорида исеме менән йөрөгән. Алабама һәм
Джорджия штаттар менән сиктәш. Штаттың ҡушаматы — Ҡояшлы штат.

2011 йылғы мәғлүмәт буйынса Флорида штатында ▲19 057 542 кеше йәшәй, халыҡ
тығыҙлығы бер квадрат км-ға 111,9 кеше. АҠШ штаттары араһында халыҡ һаны буйынса
урыны — 4 Калифорния, Техас һәм Нью-Йорк штаттарынан һуң.

Америкаға европалар килеү алдынан Флоридала тимукуа ( XVIII быуатта юҡҡа
сыҡтылар), калуса һәм семинолы халыҡтары йәшәне[сығанаҡ 2826
 көн күрһәтелмәгән]. Испан конкистадоры Хуан Понсе де Леон, ярымутрауға 1513
йылда килеп, Флориданы испан короллеге ерҙәренә ҡушты һәм уға исп. la tierra
florida («сәскә атҡан ер») исемен бирҙе. 1564 йылда ярымутрауҙа беренсе ҡала -
Сан-Августин (хәҙерге ваҡытта Сент-Огастин) һалына. 1763 йылдағы Париж тыныслык
килешеүе буйынса Британия Флориданы Гаванаға алмаштырҙы.

1819 йылда Испания Флориданы АҠШ-ҡа һатты. 1845 йылда Флорида илдең 27 штаты тип
булды.

Штаттын эске тулайым продукты $776,3 млрд. — илде 4-се күрһәткес. (август 2011
г.) Ошо Эске тулайым продукт Австралия Эске тулайым продукттына оҡшаш.



https://ba.wikipedia.org/wiki/%D0%9C%D3%99%D2%99%D3%99%D0%BD%D0%B8%D3%99%D1%82

Мәҙәниәт — (үҫтереү, һуңғараҡ — тәрбиәләү, белем биреү ҡылымдарынан) кеше
эшмәкәрлегенең төрлө өлкәләрендә бик ҙур мәғәнәгә эйә булған төшөнсә. Мәҙәниәт
философия, культурология, тарих, сәнғәтте өйрәнеү, лингвистика,
этнолоингвистика, политология, психология, иҡтисад, педагогика фәндәрендә
өйрәнелә.

Боронғо Грецияла “мәҙәниәт” терминына, “эске мәҙәниәт”, йәки икенсе төрлө “күңел
мәҙәниәте” тигәнде аңлатҡан пайдейя яҡын була.

Латын сығанаҡтарында был һүҙ тәү башлап, Марк Порций Катондың латын прозаһының
иң тәүге ҡомартҡыһы булған игенселек тураһындағы трактатында осрай. Был трактат
баҫыуҙарҙы тәрбиәләүгә генә түгел, ә ер эшкәртеүгә айырыуса ҙур күңел йылыһы
биреүгә арналған. Мәҫәлән, ер участкаһына эйә булыу өсөн Катон шундай кәңәш
бирә: һатып алған ерҙе ялҡауланмай ғына бер нисә тапҡыр урап сығырға; әгәр
участка яҡшы булһа, уны ҡараған һайын ул нығыраҡ оҡшаясаҡ. Бына ошо «оҡшай»
тигән һүҙ мотлаҡ булырға тейеш, әгәр юҡ икән, яҡшы тәрбиә лә, йәғни мәҙәниәт тә
булмаясаҡ.

Рим ораторы һәм философы Марк Туллий Цицерон (беҙҙең эраға тиклем 106—43) үҙенең
«Тускулан әңгәмәләре»ндә «мәҙәниәт» һүҙен күсмә мәғәнәлә ҡуллана һәм фәлсәфәне
«күңел мәҙәниәте» («cultura animae») тип атай. Ул фәлсәфә менән шөғөлләнгән кеше
күңел һәм аҡыл мәҙәниәтенә эйә, тип һанай.

Үҙаллы «мәҙәниәт» төшөнсәһенең мәғәнәһе немец юрисы һәм тарихсыһы Самуэль
Пуфендорф (1632—1694) хеҙмәттәрендә барлыҡҡа килә. Ул был һүҙҙе йәмғиәтә
тәрбиәләнгән «яһалма кеше»-не «тәбиғи» кешегә ҡаршы ҡуйғанда ҡуллана.

Тәүгеләрҙән булып “мәҙәниәт” һүҙен фәлсәфәүи, аҙаҡ фәнни һәм көндәлек
ҡулланылышҡа 1782 йылда «Опыт истории культуры человеческого рода»китабын
сығарған немец мәғрифәтсеһе И. К. Аделунг индерә.

XVIII быуаттың 80-се йылдар аҙағында фәнни ҡулланылышҡа "мәҙәниәт" терминын
индергән И. Г. Гердер (1744—1803), был һүҙҙең латын теленән килеп сығыуына һәм
«игенселек» һүҙе менән этимологик бәйләнешенә туранан-тура ишара итә. Үҙенең
«Идеи к философии истории человечества» (1784—1791) хеҙмәттәренең һигеҙенсе
китабында ул «кешелек затын тәрбиәләү»-ҙе «генетик һәм органик процесс» булараҡ
характерлап: беҙ кешенең икенсе мәғәнәләге был генезисын төрлөсә атай алабыҙ.
Уны мәҙәниәт, йәғни ерлек әҙерләү тип тә, яҡтылыҡ образын иҫләп, мәғрифәт тип тә
атай алабыҙ, ул ваҡытта мәҙәниәт һәм яҡтылыҡ сылбыры ерҙең сигенә тиклем
һуҙыласаҡ, — тип яҙа.

И. Кант, мәҫәлән, белеү, оҫталыҡ мәҙәниәтен, тәрбиә мәҙәниәтенә ҡаршы ҡуя.
«Эске, техник» мәҙәниәт тип ул цивилизацияны атай, тип билдәләй А. В. Гульга.
Кант цивилизацияның ҙур үҫешен күрә һәм һәм уның мәҙәниәттән айрылыуына борсола.
Мәҙәниәт тә үҫешә, ләкин тәүгеһенән күпкә ҡалыша, был диспропорция күп бәләләргә
сәбәпсе, ти ул..

XVIII быуатта һәм XIX быуаттың тәүге сирегендә рус теле составында «мәҙәниәт»
лексемаһы булмай. Был турала Николай Максимович Яновский төҙөгән «Новый
словотолкователь, расположенный по алфавиту» (СПб., 1804. Ч. II. От К до Н. С.
454) китабы белдерә. Ике телдәге һүҙлектәр был һүҙҙе руссаға тәржемә итеүҙең
мөмкин булған варианттарын тәҡдим итә. Яңы төшөнсәне билдәләү өсөн Гердер тәҡдим
иткән ике немец һүҙенә рус телендәге мәғрифәт тигән һүҙ генә тура килә.

“Мәҙәниәт” һүҙе рус теленә бары тик XIX быуаттың 30-сы йылдар уртаһында ғына
килеп инә. Был һүҙҙең барлығын И. Ренофанцтың 1837 йылда сыҡҡан «Карманная
книжка для любителя чтения русских книг, газет и журналов» китабында билдәләнә..
Названный словарь выделял два значения лексемы: во-первых, «хлебопашество,
земледелие»; во-вторых, «образованность». Был һүҙлек лексеманы ике мәғәнәгә
айыра. Тәүгеһе “игенселек”, икенсеһе “белемлелек”.

Ренофанцтың, мәҙәниәт һүҙе фәнни термин, фәлсәфәүи категория булараҡ йәмғиәт
аңына инмәгән әле, тип билдәләгән һүҙлеге сығырҙан бер йыл алда, Рәсәйҙә
«мәҙәниәт» төшөнсәһенә мөрәжәғәт итеп кенә ҡалмай, ә уға теоретик яҡтан
дәлилләнгән ентекле билдәләмә биргән эш килеп сыға. Һүҙ Санкт-Петербург
император медик-хирургия академияһының атҡаҙанған профессоры, академик
Д. М. Велланский-ҙың (1774—1847) «Основные начертания общей и частной физиологии
или физики органического мира» тигән яҙмалары тураһында бара. Нәҡ ошо
фәлсәфәсе-шиллингианец һәм ғалим-медиктың тәбиғи фәлсәфәүи хеҙмәтенән «мәҙәниәт»
терминының көндәлек ҡулланышҡа идерелеүен генә түгел, ә уның Рәсәйҙә
мәҙәни-фәлсәфәүи идея булып китеүен да иҫәпләргә кәрәк.

Марк Порций Катон Старший мәҙәниәт төшөнсәһен ер эшкәртеүгә индереп, уны
эшкәртеүсе, яҡшыртыусы, хөрмәт итеүсе тип билдәләй. Был йәһәттән мәҙәниәт һүҙе
кешенең тәбиғәт менән уртаҡ файҙаға йүнәлтелгән хемәттәшлеге кеүек күҙ алдына
баҫа. Бындай хеҙмәттәшлектә кеше тәбиғәтте үҙ хеҙмәтенең ижады менән байытып,
йәнләндереп, унан матди тупланма ҡабул итеп ала, фекер йыя, өйрәнә. Тәбиғәтте
ҡыйратыу кешелеккә лә зыян итмәй ҡалмай. Мәҙәниәтте күрһәткән бындай күренеш
юғары аң эшмәкәрлеге була алмай.

Хәҙерге «мәҙәниәт» төшөнсәһе цивилизация булараҡ XVIII быуатта — XIX быуат
башында Көнсығыш Европала формалаша. Һуңғараҡ был төшөнсә, бер яҡтан, Европала
төрлө төркөмдәге кешеләр араһындағы, икенсе яҡтан — бөтә донъя буйынса
метрополия һәм колониялар араһындағы айырмалыҡтарҙы үҙ эсенә ала башлай. Ошонан
сығып, был осраҡта «мәҙәниәт» төшөнсәһе «цивилизация» эквиваленты булып тора.
Бындай билдәләмәне файҙаланып, айырым кешеләрҙе, хатта тотош илдәрҙе мәҙәни
кимәле буйынса классификацияларға була. Хатта ҡайһы бер айырым авторҙар
мәҙәниәтте "Донъялағы әйтелгән һәм булдырылған иң яҡшы нәмәләр "(Мэтью Арнольд),
ә инде был билдәләмәгә инмәгәндәрҙе хаос һәм анархия тип атай. Был фекергә
ярашлы, мәҙәниәт йәмғиәттәге социаль үҫеш һәм прогресс менән тығыҙ бәйләнгән.
Арнольд үҙенең билдәләмәһен файҙалана: «…мәҙәниәт беҙгә ҡағылышлы бөтә нәмә
тураһында ла белем алыу процессында бер туҡтауһыҙ камиллашыу һөҙөмтәһе…»
(Арнольд, 1882).

Әммә бындай ҡарашҡа ярашлы, аҙ мәҙәниәтле кешеләр тәбиғирәк, ә юғары мәҙәниәт —
«кеше тәбиғәтен» баҫыу, тип ҡараған йүнәлеш тә бар. XVIII быуаттан башлап,
бындай фекер күп кенә авторҙарҙың эшендә осрай. Улар мәҫәлән, халыҡ музыкаһы
ябай кешеләр тарафынан булдырылған булараҡ, тәбиғи тормошто ысыныраҡ сағылдыра,
ә классик музыка өҫтән-мөҫтән генә яҙылған, тип һыҙыҡ өҫтөнә ала.

XIX быуат аҙағына антропологтар мәҙәниәт төшөнсәһен киңәйтә һәм ул йәмғиәттең
күберәк төрлөлөгөн үҙ эсенә ала. Улар, эволюция теорияһынан сығып, кешеләр бер
төрлө үҫешергә тейеш, тип уйлай. Шул уҡ ваҡытта улар билдәле бер мәҙәниәттәрҙәге
айырмалыҡтарҙы күрһәтеүҙә биологик эволюцияны иҫәпкә алырға теләмәүҙәрен дә
белдерә. антропологтар биологик эволюция мәҙәниәт төшөнсәһен тулыһынса
сағылдыра, тип ышана. Быны, үҙ эволюцияһы барышында кеше белем алыу һәм
файҙаланыу буйынса берҙәм система һәм уны абстракт символдар рәүешендә
башҡаларға тартыу һәләтен булдырған тип аргументлайҙар.



https://ba.wikipedia.org/wiki/%D2%BA%D1%8B%D1%83

Һыу (водород оксиды) — тәүторош хәлендә төҫө, тәме һәм еҫе булмаған үтә
күренмәле шыйыҡса. Химик формулаһы: H2O. Температураһы Цельсий буйынса 0
градустан түбән төшһә, ҡаты рәүешкә инә, туңа. Һыу туң хәлдә боҙ, ҡар, бәҫ
тәшкил итә. Температураһы Цельсий буйынса 100 градусҡа күтәрелһә, ҡайнап сыға
һәм быуға әйләнә. Ер йөҙөнең 71 % тирәһе һыу ятҡылыктары менән ҡапланған. Улар
океан, диңгеҙ, йылға, күл, боҙлоҡтарҙан тора.

Тере кешенең тәнендә 55—78 % һыу бар, уның күләме кешенең йәше һәм ауырлығына
бәйле. Кеше организмында 10 % һыу юғалтыу үлем осрағына килтереүе мөмкин. Тәндә
һыу күләмен бер кимәлдә тотоу өсөн кешегә көнөнә яҡынса 3 литр һыу эсергә кәрәк.

Һыу Ер йөҙөндә өс агрегат хәлдә булыуы мөмкин — шыйыҡлыҡ, газ хәлендә һәм ҡаты
хәлдә. Улар барыһы ла йәнәш булыуы мөмкин, мәҫәлән: һауала һыу быуы һәм болот,
диңгеҙҙә һыу һәм айсберг, ерҙә боҙлоҡ һәм йылға. Һыу бик күп матдәләрҙең тәмен
ала, үҙендә иретә ала. Һыуҙы «йәшәү сығанағы» булараҡ мөһимлеген иҫәпкә алып өс
типҡа бүлеп йөрөтәләр. Барлыҡҡа килеү, составы, ҡулланышы һәм башҡа үҙенсәлеген
иҫәпкә алып:

Һыу нормаль шарттарҙа шыйыҡ агрегат хәлдә, башҡа водород ҡушылмалары киреһенсә
газ хәлендә була. Был молекулаларҙың үҙенсәлекле характеристикаһы менән һәм улар
араһындағы бәйләнеш менән аңлатыла. Водород атомдары кислород атомына 104,45°
мөйөш яһап ҡушыла, һәм был конфигурация ҡәтғи һаҡлана. Водород атомы һәм
кислород атомы араһындағы электро тиҫкәрелек айырмаһы ҙур булыу сәбәпле электрон
болото кислород яғына күскән. Шул сәбәпле һыу молекулаһы актив диполь булып
тора, кислород яғы тиҫкәре, ә водород яғы ыңғай.

Һөҙөмтәлә, молекулалар поляр бәйленеш барлыҡҡа килтереп ҡапма-ҡаршы полюстары
менән бер-береһенә тартылалар, уларҙы айырыу өсөн күп энергия сарыф ителә.
Водород ионы протондың тышҡы электрон ҡатламы юҡ һәм ул бик бәләкәй, шуға күрә
тиҫкәре поляризацияланған күрше кислород электрон тышсаһына башҡа молекула менән
водород бәйләнеше барлыҡҡа килтерә. Һәр молекула күршеләре менән дүрт водород
бәйләнеше менән бәйләнгән — кислород атомы ике бәйленеш барлыҡҡа килтерә һәм
водород атомы — ике бәйләнеш. Молекулалар араһындағы поляр һәм водород бәйләнеше
һыуҙың юғары ҡайнау температураһын һәм сағыштырмаса парға әйләнеү йылылығын
билдәләй. Ошо бәйләнештәр булыу сәбәпле һыу мөхитендә 15—20 мең атмосфераға
тиклем баҫым барлыҡҡа килә, был һыуҙың ҡыйын ҡыҫылыусанлаған аңлата, һыу бары
0,00005 күләмгә ҡыҫыла.

Ер (планета) йөҙөнөң 3/4 өлөшөн һыу тәшкил итә. Ерҙең гидросфераһы Донъя
океанын, ҡоро ер һыуҙарын һәм атмосфералағы һыуҙы үҙ эсенә ала. Гидросферала һыу
тәбиғәттәге үҙ-ара һыу әйләнеше процесы менән бәйләнгән.

Донъя океанына планеталағы бөтә һыуҙың 96%-тан ашыуы тура килә. Планеталағы
һыуҙы материктар һәм утрауҙар айырым океандарға — Тымыҡ, Атлантик, Һинд һәм
Төньяҡ Боҙло океанына бүлә. Антарктиданы уратып алған Көньяҡ океан айырым
күрһәтелә. Майҙаны буйынса иң ҙуры — Тымыҡ океан, иң бәләкәйе — Төньяҡ Боҙло
океан. Океандарҙың ҡоро ергә инеп торған өлөшө диңгеҙҙәр тип атала. Иң ҙур
диңгеҙҙәр: Филлипин,Ғәрәп, Мәрйен диңгеҙҙәре.

Диңгеҙ һәм океан һыуы составында ирегән төрлө матдәләр бар. 1 литр океан һыуында
яҡынса 35 г тоҙ(күберәге аш тоҙо) бар. Бындай һыу сәнәғәттә, ауыл хужалығында
ҡулланырға яраҡһыҙ.

Йылға, күл, һаҙлыҡ, боҙлоҡ һәм ер аҫты һыуҙары ҡоро ер һыуҙары тип атала.
Уларҙын күп өлөшө сөсө, әммә тоҙлолары ла осрай. Йылға, күл, һаҙлыҡтарҙа һыуҙың
0,02 % тупланған.

Беҙҙең планета атмосфераһындағы һыу ваҡ тамсылар, болот, томан һәм боҫ хәлендә
була. Конденсат барлыҡҡа килгәндә һыу атмосферанан яуым-төшөм, ямғыр, ҡар,
боҙлауыҡ, ысыҡ рәүешендә ергә төшә. Дөйөм алғанда Ерҙең һыу өлөшө гидросфера, ә
ҡоро өлөшө криосфера тип атала. Һыу Ерҙәге бөтә организмдар өсөн иң мөһим матдә
булып тора. Ерҙәге тормош һыу мөхитендә барлыҡҡа килгән тигән фараз бар.



https://ba.wikipedia.org/wiki/%D0%A4%D1%83%D1%82%D0%B1%D0%BE%D0%BB

Футбо́л (ингл. foot — аяҡ, ball — туп) — спорт командалы уйын төрө, төп
маҡсаты — ҡаршы яҡ ҡапҡаһына ҡулдан башҡа аяҡ һәм башҡа тән ағзалары ярҙамында
мөмкин тиклем күп туп индереү. Хәҙерге ваҡытта донъяла иң популяр һәм киң
билдәле спорт төрө.

Донъя футбол федерацияһы һәм Халыҡ-ара олимпия комитеты халыҡ-ара уйынды рәсми
рәүештә «футбол» тип атай. Уйындың инглиз телендәге тулы исеме «association
football» («Ассоциация ҡағиҙәләре буйынса футбол») 1863 йылда, инглиз Футбол
ассоциацияһы барлыҡҡа килгәс, уйынды башҡа футбол төрҙәренән (регби («rugby
football»), «Регби мәктәбе ҡағиҙәләре буйынса футбол»). Һүҙе 1892 йылдан
ҡуллана. Ваҡыт үтеү менән оҙон исем ҡыҫҡартылған.

«Соккер» термины Англияла 1880 йылдарҙа барлыҡҡа килгән («association» һүҙенән
«-soc-» өлөшөнә «-er» суффиксы өҫтәлгән). Бөгөнгө көндә «соккер» исемен бер нисә
инглиз телле дәүләттә генә ҡулланалар. Мәҫәлән, Австралияла һәм Яңы Зеландияла
электән футбол тип регбины атайҙар. Ирландияла «футбол» терминын гэль футболына
ҡарата ҡулланалар. Көньяҡ Африка Республикаһында иһә «соккер»исеме киң таралған.
АҠШ һәм Канадала «соккер» термины осрай, сөнки футбол тип америка һәм канада
футболын атайҙар. Англияла «соккер» исемен иҫкергән тип һанайҙар.

Хәҙерге футболға оҡшаш уйындар күп халыҡтарҙа булған, ләкин беренсе яҙма
ҡағиҙәләр 1848 йылда барлыҡҡа килгән. Футболдың тыуған йылы булып 1863 йыл
һанала (футбол Ассоциацияһы барлыҡҡа килеп, ҡағиҙәләр төҙөлгән). Футбол
элек-электән билдәле. Мысыр, Германия, Ҡытайҙа футболға оҡшаш уйындар булған.
Уларҙың иң уңышлыһын итальяндар уйлап сығарып, гарпастум тип йөрөткәндәр.
Заманса футбол барлыҡҡа килеү менән гарпастум онотолған. Инглиздәр футболды
уйлап сығарғас, бар донъяға тарата башлағандар. Ул ваҡытта чемпионатта күп
инглиз командалары ҡатнашҡан.

Айырым футбол уйыны матч тип атала һәм 45 минутлыҡ ике таймдан тора. Беренсе һәм
икенсе таймдар араһындағы тәнәфес 15 минут һуҙыла, командалар ял итә, тәнәфес
бөткәс, ҡапҡалар менән алмашалар.

Әгәр ҙә командалар ике тайм эсендә бер иш гол индерһәләр, бер яҡ та еңмәй йәки
еңеүсе билдәләнгән матч регламенты буйынса баһалана. Был осраҡта өҫтәлмә ваҡыт
 — 15-шәр минутлыҡ ике тайм бирелә. Төп һәм өҫтәлмә ваҡыт араһында тәнәфес
бирелә. Өҫтәлмә таймдар араһындағы ваҡыт урындарҙы алмаштырыу өсөн генә була.
Элгәре беренсе гол индергән («алтын гол» ҡағиҙәһе) йәки өҫтәлмә таймдарҙың
ҡайһыһында булһа ла еңгән («көмөш гол» ҡағиҙәһе) команда еңеүсе булып
һаналғайны. Хәҙерге ваҡытта өҫтәлмә ваҡыт йә бөтөнләй уйналмай, йә тулыһынса
уйнала (2 тайм 15-шәр минут). Әгәр ҙә өҫтәмә ваҡыт эсендә еңеүсене билдәләп
булмай икән, матч һуңынан пенальти серияһы үткәрелә: каршы команда ҡапҡаһына
11 м аранан бишәр туп тибелә. Пенальтинан һуң гол иҫәбе бер иш икән, еңеүсе
билдәләнгәнсе тағы бер пар пенальти уйнала.

Донъя футбол федерацияһы (ФИФА) мәғлүмәттәре буйынса, 2001 йылда Ер шарында 250
миллион кеше футбол уйнаған. Уларҙың 20 миллиондан ашыуы — ҡатын-ҡыҙҙар. 1,5
миллион тирәһе команда теркәлгән һәм 300 000 профессиональ клуб бар.

Илдәр буйынса алғанда, беренсе урында АҠШ (18 миллион, уларҙың 40 % —
ҡатын-ҡыҙҙар), унан һуң Индонезия (10 миллион), Мексика (7,4 миллион), Ҡытай
(7,2 миллион), Бразилия (7 миллион), Германия (6,2 миллион), Бангладеш (5,2
миллион), Италия (4 миллион), Рәсәй (3,8 миллион) бар. Әммә футболсыларҙың һаны
сифатҡа бәйле түгел. Футбол буйынса донъя чемпионаттарын күбеһенсә Европа һәм
Көньяҡ Америка йыйылма командалары еңә, ә Уругвайҙа (ике тапҡыр Донъя футбол
федерацияһы кубогын еңеүсе), Рәсәйҙә теркәлгән футболсыларға ҡарағанда, дөйөм
халыҡ һаны әҙерәк.

Футбол — команда уйыны булғас, үҙ-ара аңлашыусанлыҡ, бергә еренә еткереп уйнай
алыу кеүек сифаттар беренсе урында тора. Уйынсыларҙың тактик төҙөлөшө мөһим.
Заман футболында 4 һаҡлаусы, 4 ярымһаҡлаусы, 2 һөжүм итеүсе (4-4-2) менән уйын
схемаһы таралған. Әммә схемалар һаны күп. Квалификацияларына ҡарап, уйынсылар
үҙенекенән башҡа урындарҙа ла уйнай алалар.

Футболдың таралыуын күҙәтеү, идара итеү өсөн яуап биргән бер нисә ойошма бар.
Төп ойошма булып Донъя футбол федерацияһы (ФИФА) һанала. Ул Швейцарияның Цюрих
ҡалаһында урынлашҡан. Ул донъя ярыштарын ойоштора, мәҫәлән, донъя чемпионатын.
Унан һуң континенталь ойошмалар һәм илдәр, өлкәләр, ҡалалар ойошмалары, һ.б.
бара. Һәр береһенең футболды таратыу һәм популяр итеү, клубтарҙың эшмәкәрлеген
тикшереу буйынса үҙ бурыстары бар.

Футбол клубы — футбол төҙөлөшөнөң төп өлөшө. Ул уйынсыларҙы, эшләүселәрҙе,
ойошмаларҙы берләштерә. Асылында үҙ инфраструктураһы, хеҙмәтләндереүсе эшселәре
булған ойошмаға ингән футболсылар командаһы.

Футболдың күп төрҙәре бар: футзал (AMF) һәм футзал (ФИФА) — мини-футбол (залда
махсус түшәм өҫтөндә уйнала), йорт футболы (төрлө түшәмдә төрлө уйынсылар һаны
менән уйнала), пляж футболы (ҡомда уйнала), «йылға футболы» (тубыҡҡа тиклем
һыуҙа уйнала, йыл һайын Англияның Бёртон ҡалаһында үтә), «һаҙ футболы» (һаҙлыҡта
уйнала), һ.б.

Шулай уҡ виртуаль һәм өҫтәл футболы (спорт уйыны), ҡағыҙҙағы футбол (логик уйын)
бар.



https://ba.wikipedia.org/wiki/%D0%A1%D3%99%D2%93%D2%AF%D0%B4_%D2%92%D3%99%D1%80%D3%99%D0%B1%D1%81%D1%82%D0%B0%D0%BD%D1%8B

Сәғүд Ғәрәбстаны (ғәр. المملكة العربية السعودية‎‎‎, әл-Мәмлә́кә әл-Әраби́йәһ
әс-Сәүди́йәһ) — Ғәрәп ярымутрауындағы иң ҙур дәүләт. Төньяҡтан Иордания,
көнсығыштан Ғирак, Ҡатар, Кувейт, Берләшкән Ғәрәп Әмирлеге, көньяҡтан Оман һәм
Йемен илдәре менән сиктәш. Төньяҡ-көнсығыш яғы Фарсы ҡултығы һәм көнбайыш яғы
Ҡыҙыл диңгеҙ менән йыуыла.

Ислам диненең ике изге ҡалаһы —Мәккә һәм Мәҙинә булғанға, Сәғүд Ғәрәбстанын «Ике
мәсет иле» тип атайҙар. Дәүләттең ҡыҫка исеме — әс-Сүғүдийә (ғәрәпсә
السعودية‎‎). Сәғүд Ғәрәбстаны хакимлыҡ иткән династия (Сәғүдтәр) исемен йөрөтә.
Бөгөнгө көндә Иордания Хашимит Батшалығы һәм Лихтенштейн кенәзлеге династия
исеме менән атала.

Сәғүд Ғәрәбстаны үҙенең ғәйәт ҙур нефть запасы менән Нефть экспортлаусы илдәр
ойошмаһының төп вәкиле. Нефть экспорттың 95 % һәм килемдең 75 % тәшкил итә һәм
халыҡтың мул тормошта йәшәүен тәьмин итә.



https://ba.wikipedia.org/wiki/%D0%A1%D3%99%D0%B9

Сәй (ҡыт. 茶 — «ча́» пекин һәм гуандун диалекттарында, «те̂» амой һәм «тца»
тайвань диалекттарында, яп. 茶 «тя» һәм お茶 «о-тя») — махсус әҙерләнгән сәй ҡыуағы
япрактарын ҡайнатып, бешереп, төнәтеп әҙерләнгән эсемлек. Сәй тип сәй өсөн
әҙерләнгән сәй япрағын да әйтәләр.

Сәй өсөн махсус плантацияларҙа күпләп үҫтерелгән сәй ҡыуағы япраҡтары сеймал
булып тора. Сәй үҫтереү өсөн етерлек кимәлдә дымлы йылы климат кәрәк. Сәй
плантациялары тропик һәм субтропик климаттағы тау битләүҙәрендә урынлашҡан.
Күпләп сәй үҫтергән Ҡытай, Һиндостан һәм Африка илдәренде йылына дүртәр мәртәбә
уңыш йыйалар. Тәүге һәм икенсе йыйылған сәй ҡимәтле һанала.

1958 йылда СССР-ҙа сәй йыйыу комбайны эшләнә. Әммә комбайн йыйған сәй бөтөнләй
сортһыҙ була. Шулай итеп, сәй йыйыу һәм сорттарға булеү эшен механизациялау
уңышһыҙ килеп сыға.



https://ba.wikipedia.org/wiki/%D0%A1%D0%B5%D1%80%D0%B1%D0%B8%D1%8F

Сербия, Сербия Республикаһы (сер. Репу̀блика Ср̀бија) Европаның
көньяҡ-көнсығышындағы, Балҡан ярымутрауының үҙәк өлөшөндәге һәм өлөшләтә Паннон
уйһыулығындағы дәүләт. 2000 йылдан Берләшкән Милләттәр Ойошмаһы ағзаһы.

Сербия конституцияһына ярашлы, уның составына ике автономлы өлкә инә: Воеводина
һәм Косово менән Метохия. 1999 йылдан Косово 1244 Берләшкән Милләттәр
Ойошмаһының Хәүефһеҙлек Советы резолюцияһына ярашлы БМО протектораты аҫтында
була, ул Сербия власы тарафынан контролгә алынмаған. Албанлылар күпселекте
тәшкил иткән ваҡытлыса үҙидаралыҡ институттары 17 февралдә 2008 йыл Сербияла бер
тауыштан крайҙың бойондороҡһоҙлоғон иғлан итә. Быны БМО-ың 108 дәүләт-ағзаһы
таный.. Сербия Косово республикаһының де-юре суверенитетын таныуҙан баш тарта,
әммә 2013 йылдың 19 апрелендә Косово Брюссель мәнәсәбәттәрен нормалаштырыу
килешеүенә ҡул ҡуйып һәм уны 22 апрелдә ратификациялап, Косованың
бойондороҡһоҙлоғон де-факто таный.

Төньяҡта Сербия Венгрия, төньяҡ-көнсығышта — Румыния, көнсығышта — Болгария,
көньяҡта — Македония элекке Югослав Республикаһы, көньяҡ-көнсығышта Албания
Черногория, көнсығышта — Хорватия һәм Босния һәм Герцеговина менән сиктәш.

Беренсе Бөтә Донъя һуғышы тамамланғас, Сербия сербтар хорваттар, словенецтар
Короллеге дәүләтенә нигеҙ һалыусы була. Һуңғараҡ Югославия Короллеге дәүәлтененң
бер өлөшө һанала. Икенсе донъя һуғышынан һуң Сербия Югославия Социалистик
Федератив Республикаһы составындағы дәүләт. 1992 йылдан Сербия һәм Черногория
Югославия Союз Республикаһы һәм Сербия һәм Черногория Дәүләт Союзы федерациялары
составындағы дәүләт була. 2006 йылда Сербия һәм Черногория Дәүләт союзы тарҡала,
Сербия менән Черногория айырым, тулы хоҡуҡлы дәүләткә әйләнә.

Сербия тарихы VI быуатта, Балҡан ярымутрауы ның көнбайыш өлөшөнә боронғо
славяндар күсеп ултырыу ваҡытынан башлана. VIII—IX быуаттарҙа сербтарҙың тәүге
дәүләттәре барлыҡҡа килә:Сербия (урта быуат) кенәзлеге, Дукля (дәүләт), Захумье,
Травуния һәм Пагания. XII быуат аҙағында Серб дәүләте Византия империяһы
власынан ҡотола һәм XIV быуат уртаһына Балҡандың бөтә көньяҡ-көнсығыш өлөшөн
тиерлек үҙ эсенә алып, эре держава булып үҫешә. Урта быуат Сербияның үҫеше
1331—1355 йылдарға, Стефан Душандың идара итеү ваҡытына тура килә. Әммә уның
үлеменән һуң дәүләт тарҡала. 1389 йылда серб кенәзлеге ғәскәрҙәре 1389 йылда
Косово яланындағы һуғышта еңелә. Был иһә Сербияның Ғосман империяһының
сюзеренитетын таныуына килтерә. 1459 йылда Сербия тулыһынса төрөктәр тарафынан
яулап алына һәм артабанғы 350 йыл эсендә серб ерҙәре Ғосман империяһы власы
аҫтында була. XVII быуат аҙағынан төньяҡ райондар Австрия империяһы составына
инә.

1804—1813 йылдағы тәүге серб восстаниеһы һөҙөмтәһендә Сербия кенәзлеге барлыҡҡа
килә. 1813 йылда восстание баҫтырыла. 1805 йылда башланған икенсе восстание
уңышлыраҡ була, һәм 15 йылдан һуң солтан рәсми рәүештә Милош Обреновичты
Сербияның хакимы итеп таный. 1878 йылдың 13 июлендә Берлин конгресы Берлин
тыныслығы шарттары буйынса Сербия бойондороҡһоҙлоҡ ала, 1882 йылда Сербия
королллеге тип иғлан ителә. XX быуатта Сербияла парламент монархияһы булдырыла.
Иҡтисад һәм мәҙәниәт үҫеш ала.

1912—1913 йылдағы Балҡан һуғышы һөҙөмтәһендә Сербия составына Косово (төбәк),
Македонияның (өлкә) бер өлөшө һәм Санджактың байтаҡ өлөшө инә. Беренсе донъя
һуғышында Сербия Антанта яғында була. Һуғыш ваҡытында ул, ҡайһы бер баһалар
буйынса, халҡының өстән бер өлөшөн юғалта. Һуғыштан һуң Сербия сербтар,
хорваттар, словенецтар короллегенең үҙәге була. Икенсе донъя һуғышы ваҡытында,
1941 йылдың апреленән Сербия территорияһы Герман ғәскәрҙәре тарафынан
оккупациялана. Дәүләт территорияһының бер өлөшө Германия, Венгрия, Болгария һәм
шулай уҡ Албания саттелиттарына бирелә. 1945 йылда Сербия Совет Армияһы,
партизандар һәм Югославия Халыҡ-азатлыҡ армияһының регуляр отрядтары тарафынан
азат ителә.

1945 йылда Югославия Федератив Халыҡ Республикаһы (1963 йылдан Югославия
Федератив социалистик Республикаһы) иғлан ителә. 1990 йыл башындағы этник ара
ҡаршылыҡтар үҫеше һәм сепаратистик сығыштар граждандар һуғыштарына һәм
Югославияның тарҡалыуына килтерә.

1990 йылдың октябрендә Югославиялағы демократик үҙгәртеп ҡороуҙар барышында, яңы
серб конституцияһы ҡабул ителә. Ул бер палаталы парламент — Скупщина (250
урын)ойоштора. Депутаттар 4 йыллыҡ срокка һайлана. Сербия Республикаһының
президенты дөйөм тура һайлауҙарҙа 5 йыллыҡ срокка һайлана. Башҡарма властың
юғары органы — рәйес етәкселегендәге министрҙар советы. Рәйес президент
күрһәткән кандидатураларҙан торған парламент тарафынан һайлана. Рәйес парламент
менән раҫланған хөкүмәтте төҙөй. Президент, хөкүмәт һәм Скупщина Белградта
урынлашҡан.

2006 йылдың 28-29 октябрендә референдумда 1990 йылдағы төп законды алыштырған
Сербияның яңы конституцияһы ҡабул ителә. 2007 йылдың 21 ғинуарында ил
парламентына һайлау ойошторола (250 депутат). Һайлауҙа еңгән милли Серб радикаль
партияһы (81 урын) элек идара иткән Социалистик партия менән оппозицияла була.
Хөкүмәтте парламентта 50 проценттан ашыу урын алған либераль партиялар — Борис
Тадич партияһы, Воислав Коштуница президент партияһы һәм илдең финанс министры
Младжан Динкичтың «G-17» хәрәкәте төҙөй.

2008 йылдың 20 ғинуарынан 3 февралгә тиклем сираттағы президент һайлауы үтә.
Унда Борис Тадич еңеп сыға. Ошо уҡ йылдың 11 майында срогынан алда парламент
һайлауы үтә һәм унда Тадичтың Демократик партияһы еңеү яулай. 2012 йылдың 5
апрелендә Сербия президенты Борис Тадич үҙ вәкәләтен һала.. 2012 йылдың 6
майында Сербияла президент һәм парламент һайлауы үтә.

Сербияның гимны булып, Сербия короллегенең әҙерәк үҙгәртелгән «Боже правде»
гимны һанала. Был гимн оҙаҡ йылдар дауамында Серб Республикаһы гимны ла булып
тора. Илдең ике флагы бар: халыҡ һәм рәсми. Тәүгеһе ҡыҙыл-күк, аҡ туҡыма,
икенсеһе — ошо уҡ туҡыма, тик дәүләт гербы менән.

Сит илдә Сербия 64 илселек һәм 22 генераль консуллыҡ менән таныла.. Сербияның
үҙенең территорияһында 65 илселек, 5 генераль консуллыҡ урынлашҡан.. Югославия
тарҡалғандан һуң, Сербия Югославия Социалистик Федератив Республикаһы
ведомствоһы милкенең яҡынса өстән бер өлөшөн мираҫ итеп ала. Сербия БМО, Европа
Советы, Европала Хеҙмәттәшлек һәм хәүефһеҙлек ойошмаһы, Интерпол, Бөтә Донъя
банкы, Тыныслыҡ хаҡына партнёрлыҡ, Көньяҡ-көнсығыш Европа өсөн тотороҡлоҡ
пакты,ЮНЕСКО, Бөтә донъя туристик ойошмаһы, Бөтә донъя почта союзы, Бөтә донъя
хеҙмәт конфедерацияһы, Бөтә донъя таможня ойошмаһы, Бөтә донъя метереологик
ойошмаһы, Бөтә донъя һаулыҡ һаҡлау ойошмаһы ағзалары булып һанала.

Генерал Ратко Младич менән Серб Краинаһының элекке президенты Горан Хаджичтың
ҡулға алыныуына тиклем Сербия сәйәсәтенә Элекке Югославия буйынса халыҡ-ара
трибунал ҙур йоғонто яһай. Үрҙәге шәхестәрҙең аресынан һуң президент Борис
Тадич, Гаага алдындағы бурыс тулыһынса үтәлде, тип билдәләй. Һуңғараҡ, Евро
союздың бер төркөм функционерҙары, Сербияның был ойошмаға ҡушылыуы Белградтың
Косово менән мөнәсәбәттәрен көйләй алыуына һәм уны бойондороҡһоҙ дәүләт булараҡ
таныуына туранан-тура бәйләнгән, тип белдерә. Бындай белдереү серб йәмғиәтендә
ҡыҙыу дебат булдыра һәм Сербия евроинтеграцияһы яҡлыларҙың кәмеүенә килтерә.

2012 йылдың 1 мартында Сербия ЕС составына инеүгә рәсми рәүештә кандидат статусы
ала..

Сербияның Ҡораллы көстәре яңынан төҙөү, үҙгәртеп ҡороу буйынса оҙайы юл үтә.
1992 йылда Югославияның тарҡалыуынан һуң Югославия Союз Республикаһының Ҡораллы
көстәре булдырыла (сер. Војска Југославије).

2003 йылда Сербия һәм Черногорияның Ҡораллы көстәре булырыла (сер. Војска Србије
и Црне Горе). 2006 йылда уларҙың Сербия территорияһында фатирҙарға
урынлаштырлыған подразделениеһы Сербияның ҡораллы көстәре тип рәсмиләштерелә
(сер. Војска Србије). Шул ваҡытта сираттағы, масштаблы хәрби реформа башлана.

2011 йылдан армияла хеҙмәт итеү ирекле була. Быға тиклем хәрби хеҙмәт итеү срогы
6, альтернатив хеҙмәт 9 ай була. Сербия төбәктә иң эре ҡорал экспортлаусы булып
һанала. 2009 йылда серб хәрби экспорты 500 миллион АҠШ доллары тәшкил итә. .

Серб полицияһы бер нисә департаменттан торған Эске эштәр министрлығы
юрисдикцияһы аҫтында. Полиция 161 муниципаль станцияны, 62 сик буйы контроле
станцияһын һәм 49 юл хәрәкәте контроле станцияһын үҙ эсенә ала. Сербия полицияһы
профессиональ ойошма һанала. Унда, 2006 йылдың мәғлүмәттәре буйынса, 42 740
офицер һәм 26 527 граждан кешеһе бар. 1997 йылдың 3 ғинуарына тиклем полиция
милиция итеп үҙгәртелә. Яңы исем биреү эске эштәр тураһындағы законға ярашлы
башҡарыла. Поилция структураһына бер нисә подразделение инә. Уларҙың иң
боронғоһо — жандармерия (сер. Жандармерија). Ул гражданлыҡ һәм хәрби
функцияларҙы үтәй.

Сербияның төп махсус хеҙмәте — Мәғлүмәт именлеге агентствоһы (сер.
Безбедносно-информативна агенција). Ул разведка һәм контрразведка, ойошторолған
енәйәт һәм терроризмға ҡаршы көрәш мәсьәләләре өсөн яуап бирә. Агентство 2002
йылдың 11 июлендә булдырыла, уның Белградта штаб-фатиры бар. 2008 йылдың 17
июленән Мәғлүмәт именлеге агентствоһын Саша Вукадинович етәкләй. 2002 йылдан
агентствоға Андрия Савич, Миша Миличевич, Раде Булатович, Саша Вукадинович
етәкселек итә



https://ba.wikipedia.org/wiki/%D0%98%D1%80%D0%B0%D2%A1

Ира́ҡ (ғәр. العراق‎, сорани عێراق), рәсми атамаһы — Ира́ҡ Республикаһы (ғәрәп.
جمهورية العراق‎‎, сораниکۆماری عێراق) — Яҡын Көнсығыштағы дәүләт. 2014 йылда
халҡы 36 миллиондан күберәк, территорияһы — 435 052 км². Халыҡ һаны буйынса
донъяла — 39-сы, территорияһы буйынса 57-се урында тора.

Баш ҡалаһы — Бағдад. Дәүләт телдәре — ғәрәп һәм сорани теле. Федератив дәүләт,
парламент республикаһы. 2014 йылдың 24 июлендә президент вазифаһына Фуад Масум
ултыра. 18 провинцияға (мухафаз) бүленә.

Месопотамия уйһыулығында, Тигр һәм Евфрат йылғалары үҙәнендә урынлашҡан. Илдең
көньяҡ-көнсығыш ярҙарын Фарсы ҡултығы һыуҙары йыуа. Ҡоро ерҙә көньяҡ-көнсығышта
Кувейт, көньяҡта Сәғүд Ғәрәбстаны, көнбайышта Иордания һәм Сүриә, төньяҡта
Төркиә һәм көнсығышта Иран менән сиктәш. Этномәҙәни күп төрлөлөгө менән айырыла.
Халҡының 95 проценты самаһы ислам динен тота, ҡалған 5 проценты нигеҙҙә
Көнсығыштың Ассирия сиркәүенә ҡарай.

Аграр ил. 2014 йылға ҡарата һатып алыу һәләте паритеты буйынса эске тулайым
продукция 522,7 миллиард АҠШ долларын тәшкил итә. Аҡса берәмеге — Ираҡ динары.

Месопотамияның Тигр һәм Евфрат йылғалары үҙәнендәге уңдырышлы өлкәһе Аккад,
Вавилония һәм Ассирия кеүек боронғо цивилизациялар тыуыу урыны булып тора.
Месопотамия ерҙәрендә тәүге дәүләттәр беҙҙең эраға тиклем IV меңъйыллыҡта
барлыҡҡа килә. Оҙаҡ ваҡыт хәҙерге Ираҡ территорияһы Фарсы һәм Селевкидтар
дәүләте составында була.

2005 йылда ҡабул ителгән Конституция буйынса, Ираҡ — халҡының өс төп этнодини
общинаһы: шығый ғәрәптәр, ғәрәп сөнниҙәр һәм ҡурдтар консенсусы нигеҙендә
ойошторолған федератив парламент республикаһы.

Милли ассамблея (Ираҡ парламенты) 325 урынлы, партия исемлеге буйынса һайланған
Вәкилдәр советынан тора. Юғары палата (Союз советы) әлегә ойошторолмаған.

2008 йылда Ираҡта булған рәсәйле Лоуренс Месопотамский раҫлауынса, хөкүмәт илде
генә түгел, хатта Бағдадты ла контролләмәй. Уның яҡынса баһалауы буйынса, Бағдад
үҙәгендә фатирҙарҙың 80 — 90 проценты ташландыҡ. «Йәшел зона» һәм Ҡурдистандан
башҡа, Ираҡтың халыҡ йәшәгән биләмәләрендә ут һәм һыу юҡ, отелдәрҙә кискеһен
шәхси электр генераторҙары эшләй. Телетапшырыуҙар эфиры юҡ, бары тик юлдаш
тапшырыуҙары ғына бар, уларҙы үҙҙәренең электр генераторҙары булған халыҡтың бай
ҡатламы ғына ҡарай ала. Халыҡтың күпселеге ҡасандыр абруйлы булған үҙәктән сит
илгә ҡасҡан.

2008 йылда Бағдадҡа 40 000 ҡасаҡ ҡайта. 2009 йыл башында күсемһеҙ милек һатыу
менән шөғөлләнеүсе Бағдад компанияларының береһенең директоры ҡасаҡтар ҡайтыуға
бәйле, фатирҙарға һиҙелерлек хаҡ артыуын билдәләй һәм быны тәү сиратта һуғыш
тамамланыу менән аңлата.

Рәсәй журналисы Надежда Кеворкова раҫлауынса, Ираҡта бөтөн юлдар ҡыйратылған, юл
буйы территориялары тапалып, шымарып бөткән, 7 йыл оккупация осоронда ауыл
хужалығы тулыһынса юҡҡа сыҡҡан, төҙөлөш эштәре адып барыу мөмкин түгел,
оккупация режимы реконструкция үткәреүҙе күҙаллау мөмкинлеге бирмәй.

Сәнәғәт етештереүе үҫеше 2007 йылда 7,9 процент тәшкил итһә, 2008 йылда — 10,5
процент (донъяла 11-се урын), 2009 йылда 3,4 процент ҡына була. Эске тулайым
продукция үҫеше 2007 йылда 1,5 процент, 2008 йылда 9,5 процент, 2009 йылда 4,3
процент тәшкил итә.

Ҡайһы бер мәғлүмәттәргә ярашлы, Ираҡта шығыйҙар халыҡтың 65 процентын тәшкил
итә, сөнниҙәр — 35 процент (күрәһең, бары тик мосолман халҡы ғына күҙ уңында
тотолалыр). Башҡа мәғлүмәттәр буйынса (һөҙөмтәләре БМО-ға тапшырылған 1997 йылғы
халыҡ иҫәбен алыу), илдә, киреһенсә, сөнниҙәр — 66, шығыйҙар 34 процент. 1997
йылғы халыҡ иҫәбен алыу Ираҡ Ҡурдистанының өс провинцияһында уҙғарылмай, шуға
күрә ҡайһы бер эксперттар уның һөҙөмтәләрен шик аҫтына ҡуя.

Ираҡтағы бөгөнгө ғәрәптәрҙең, ҡурдтарҙың, Ираҡ туркомандарының, американдарҙың
һәм Төркиә төрөктәренең ҡатмарлы мөнәсәбәттәре шау-шыу тыуҙырыуы менән билдәле
булған «Долина волков: Ирак» нәфис фильмында асыҡ һүрәтләнә. Фильмды
төшөрөүселәр уны аныҡ ваҡиғаларға нигеҙләнгән, тип билдәләй.

2014 йылдың февралендә «Шәхси статус тураһында Джаафари ҡануны» ҡабул ителә.
Элек егеттәр һәм ҡыҙҙар 18 йәштән никахҡа инә алһа, яңы ҡанун егеттәргә — 15,
ҡыҙҙарға 9 йәштән никахлашырға рөхсәт бирә.

Саддам Хөсәйен осоронда Ираҡтың вице-президенты ҡурд сығышлы Таха Ясин Рамаҙан
була. Ираҡтың иң тыныс төбәге булып ярымбойондороҡһоҙ «Ҡурдистан төбәге» тора.
Унда элек бер-береһе менән дошманлашҡан ҡурд партиялары: Эрбильи һәм Дахук
провинцияларының ҙур өлөшөн контролдә тотҡан Ҡурдистандың демократик партияһы
(ҠДП — ДПК, лидеры Масуд Барзани) менән төп ҡалаһы Сөләймания булған Ираҡ
Ҡурдистанының көньяҡ өлөшөндә власть урынлаштырған Ҡурдистандың патриотик союзы
(ҠПС — ПСК, лидеры Джаляль Талабани) үҙ-ара килешә. Формаль берҙәмлеккә
ҡарамаҫтан, Ираҡ Ҡурдистанының ике өлөшө лә айырым һәм төрлөсә идара ителгән
территориялар. Был ойошмалар Ираҡ Ҡурдистанын Саддам Хөсәйен Фарсы ҡултығындағы
һуғышта еңелгәндән һуң үҙ контроленә ала.

Был бер яҡтан ғәрәптәр яғынан, икенсе яҡтан Киркук нефть үҙәгендә ҡурдтарҙың
контроль булдырыуҙарынан ҡурҡҡан Төркиә тарафынан ҙур ҡаршылыҡтар тыуҙыра һәм,
һөҙөмтәлә, Ираҡта бойондороҡһоҙ Ҡурдистан ойошторолоуы Төркиәнең үҙендә ҡурдтар
хәрәкәтенең көсәйеүенә килтерә. Анкара аҙсылыҡта булған төрки телле
туркомандарға ҡарата репрессиялар башланыуҙан ҡурҡып, рәсми белдереү яһай.

2006 йылдың 16 матында, газ ҡулланыу һөжүменә 18 йыл тулғанда, Талабани
контролендә булған Халабджа ҡурд ҡалаһында киң күләмле тәртипһеҙлектәр башлана.
Ҡоторған халыҡ төркөмө «газландырыу» мемориаль музейын яндыра, уның барлыҡ
экспонаттарын юҡҡа сығара. Полицияның ут асыуы һөҙөмтәһендә 14 йәшлек үҫмер
һәләк була, бер нисә кеше яралана. Ярһыған халыҡ музейҙың 80 мең кеше йәшәгән
ҡалала Ираҡ Ҡудистаны властары тиҫтә йыл эсендә төҙөгән берҙән-бер бина булыуын,
шул уҡ ваҡытта һыу, электр менән тәьмин итеү, юлдарҙы асфальтлау мәсьәләләре
бөтөнәй хәл ителмәй, «беҙ был алдаҡсыларҙан (ҡурд сәсәймәндәренән) туйҙыҡ һәм
уларҙы ҡалала күргебеҙ килмәй», тип белдерә.

Ираҡ Ҡурдистанында сикле плюрализм йәшәй, Ираҡ Коммунистар партияһының филиалы —
актив, маоист йүнәлешендәге ҙур булмаған компартия эшләй. Шул уҡ ваҡытта
исламистар партияһы эшмәкәрлеге рөхсәт ителмәй. Ансар әл-Исламдың ойошмаһы
Халабджда ойошторған исламист анклавы 2003 йылда Американың утҡа тотоуынан һуң
бөтөрөлә, әммә ҡурд исламистары Ираҡ Ҡурдистанынан ситтә лә йәшерен актив эш
алып бара.

2014 йылда һатып алыу һәләте паритеты буйынса тулайым эске продукт 526,1
миллиард АҠШ доллары тәшкил итеп, донъяла 36-сы урында тора (йән башына 15 300
АҠШ долл. — донъяла 102-се урын). Шул уҡ йылда иҡтисадтың түбәнәйеүе 2,1 процент
күләмендә билдәләнә. Килем — 86,03 млрд АҠШ долл., сығым — 97,57 млрд АҠШ долл.,
бюджет дефициты — тулайым эске продукттан 5,2 процент тәшкил итә

Ираҡ ғәрәптәренең традицион кейеме төньяҡ ғәрәптәренең бәҙүән костюмына яҡын.
Ир-ат аҫҡа табан тарайып киткән аҡ ыштан һәм билбау (натак) менән быуып ҡуйылған
оҙон күлдәк (дишдаша) кейә. Һыуыҡ ваҡытта уның өҫтөнән плащ (аба) кейелә. Баш
кейеме булып баш тирәләй уралған йөн жгут (агаль) ярҙамында бәйләнгән яулыҡ
(яшмаг) хеҙмәт итә. Киң таралған аяҡ кейеме — ағас йәки күн сандалый, байыраҡтар
араһында — йомшаҡ туфлиҙар. Көньяҡ Ираҡтағы дөгө үҫтереүселәр һәм балыҡсыларҙың
кейеме бик йыш янбаштағы бәйләмесиән генә тора.

Ҡатын-ҡыҙ кейеме ыштандан, йәштәрҙә сағыу төҫтәге, ололарҙа ҡара төҫтәрҙәге оҙон
күлдәктән (атаг), ебәк йәки йөн плащ-абанан тора. Баштарына ҡара яулыҡ ябыналар,
уның аҫтынан маңлайҙарына яҫы туҡыма (чардаг) бәйләйҙәр. Эйәктән түшкә икенсе
яулыҡ (фута) төшә; изге урындарға хаж ҡылыусы ҡатын-ҡыҙҙар аҡ яулыҡ ябына.



https://ba.wikipedia.org/wiki/%D0%94%D3%99%D2%AF%D0%BB%D3%99%D1%82

Дәүләт — бер географик өлкәлә йәшәүсе халыҡтың сәйәси берләшмәһе. Беренсе
боронғо дәүләттәр Яҡын Көнсығышта барлыҡҡа килә. Дәүләттең үҙ хөкүмәте, халҡы
һәм баш ҡалаһы була.

Дәүләт – сәйәси инститтуар берлеге, уның төп маҡсаты йәмғиәтен берҙәмлекте
һаҡлау. Хәҙерге капиталистик дәүләттәрҙә дәүләтен маҡсаттары ошондай тип әйтелә:

Хәҙерге ваҡытта донъяла 200 яҡын дәүләт бар. Антарктида ерҙә дәүләт юҡ. Община
(ябай йәмғиәт) менән сағыштырғанда дәүләт идара иткән социаль класс бар
(чиновниктар). Общинала һәр индивидтын идара итергә хоҡуғы бар. .

Иң эре халыҡ-ара Берҙәм Милләттәр Ойошмаһының территория дәүләт булыуын йәки
булмауын фиксация итеү хоҡуғы юҡ. Яңы дәүләтте танырға дәүләт мәжбүр. 1993 йылда
Конвенция Монтевидео дәүләттен билдәләмәһен бирҙе.Ошо документ буйынса дәүләттен
4 билдәлә булырға тейеш (территория, кеше, хөкүмәт, башҡа дәүләттәр менән
бәйләнештәр төҙөү һәләте). .

Лазарев Валерий Васильевич дәүләтте ошолой тип билдәләй: дәүләт – сәйәси
хакимлыҡтын ойоштороуы, идара иткән класстын йәки бөтә халыҡтын хыялдарҙы
тормошҡа ашырған махсус аппараты булыуы. .

Платон дәүләттең килеп сығуы тураһында ла иғтибарға лайык фекер күтәрә.
Дәүләттең ойошоу сәбәбе — ихтыяж. Платон дәүләт менән идара итеүҙә өс форманы
атай: монархия, аристократия һәм демократия. Ошо өс форманың һәр ҡайһының эсендә
ул икешәр вариантты — барлығы алты вариантты күрә. Мәҫәлән, монархия ул — бер
кешенең хакимлеге. Ошо форманың бер варианты — законлы монархия (батша), икенсе
варианты — көсләү ысуллы монархия (тиран). Аристократия иһә — бер нисә (бер
төркем) кешенең хакимлеге. Уның варианттары: яҡшы кешеләрҙең һәм насар
кешеләрҙең (олигархия) хакимлеге. Демократия — күптәрҙең хакимлеге. Демокартия –
законда нигеҙләнгән формаларҙан иң насар.

Аристотель буйынса дәүләт ғаиләләр, ырыуҙар араһында имән тормошҡа ынтылыш
нигеҙендә төҙөлә. Аристотель үҙенең «Сәйәсәт» тигән трактатында йәмғиәт һәм
дәүләт менән идара итеү хаҡындағы ҡараштарын яҙҙы.

Гегель буйынса дәүләт – объектив Рухтын иң юғары күренеше. Бер кешенең азатлығы
бөтә кешеләр берҙәмлектә, был дәүләт – абсолют үҙмаҡсат (Selbstzweck). Милли
дәүләттәрҙә халыҡ Рухы (Volksgeister) тормошҡа ашырыла. Уларҙын тарихи яҙмышта
Рухтын диалектик кәүете эшләй. Ул алмаштырып үҙ аңлау азатлыҡҡа килә.

Аврелий Августин буйныса дәүләт-кешеләрғә беренсе гөнаһ эшләү өсөн яза, бер
кешеләр икенселәрғә буйһона. Дәүләт бәхет өсөн түгел, ә кешеләр тормош кисереү
өсөн кәрәк. Ғәҙел дәүләт – христиан дәүләт. Августин Аврелий буйынса свет
дәүләте – гөнаһ иле, уның прототибы – Рим.

Рәсәйҙә дәүләт хеҙмәте 58-се һанлы «РФ дәүләт хеҙмәте системһы тураһында»
федераль законы буйынса көйләнә. Һәр чиновник Класс дәрәжәһе буйынса айырыла.
Класс дәрәжәһе — Рәсәй Федерацияһында федераль, региональ дәүләт хеҙмәткәренең
квалификация күрһәткесе.



https://ba.wikipedia.org/wiki/%D0%91%D1%80%D0%B0%D0%B7%D0%B8%D0%BB%D0%B8%D1%8F

Брази́лия (Brasil), рәсми исеме Брази́лия Федерати́в Республика́һы (República
Federativa do Brasil) — Көньяҡ Америкалағы иң ҙур ил.

Бразилия — Латин Америка­һының иң ҙур дәүләте, Көньяҡ Америка ҡитғаһының яртыһын
тиерлек алып тора. Төньяҡтан — Венесуэла, Гайана, Суринам, көньяҡтан — Уругвай,
көнбайыштан — Аргентина, Парагвай, Боливия һәм Перу, төньяҡ-көнбайыштан Колумбия
илдәре менән сиктәш. Төньяҡ һәм көнсығыш ярҙарын Атлантик океан йыуа. 8,5
миллион квадрат километрҙан ашыу, был донъялағы бөтә ҡоро ер майҙанының 5,7
процентын тәшкил итә. Бразилия — ҙурлы­ғы буйынса Ер шарында бишенсе ил. Рәсәй,
Канада, Ҡытай һәм Америка Ҡушма Штаттарынан ғына ҡалыша.

Был ил территорияһында тәүге кешеләр 17 мең йыл элек йәшәгән. Ә цивилизация
вәкилдәре тарафынан ул 1500 йылда асыла. Әгәр Христофор Колумб Һиндостанға ниәт
иткән сәйәхәте барышында Американы осраҡлы рәүештә генә асһа, португал
диңгеҙсеһе Педру Алвареш Кабрал иһә (европалыларҙан иң тәүҙә шул аяҡ баҫа был
биләмәгә) көнбайыш йүнәлеште һайлағанға күрә Көньяҡ Америка ярҙарына килеп сыға.
Ул шулай шомло Африканы урап үтергә теләгән. Һөҙөмтәлә картала Бразилия пәйҙә
була. Өс йылдан да һуңламай был дәүләт Португалияның колонияһына әйләнә.
Португалдар Педру Кабралдың асышының мөһимлеген шунда уҡ аңлай: Бразилия тиҙ
арала буяу, мебель, музыка ҡоралда­ры эшләү өсөн ҡулланылған ҡиммәтле ағас менән
тәьмин итеүсе ҙур илдәрҙең береһе булып китә. Әйткәндәй, юрау­ҙарҙың береһе
буйынса, илдең исеме лә ошо сеймалға бәйле килеп сыҡҡан. Португалдар был ағасты
пау-бразил (йәғни «бразил ағасы») тип атаған.

Биләмәһен ярайһы уҡ үҙләштергәс, бынан шәкәр ҡамышы һәм ҡәһүә, һуңғараҡ бик
сифат­лы алтын сығарыла башлай. Бөгөнгәсә Бразилия — ҡәһүә менән сауҙа итеүсе
донъялағы иң ҙур дәүләт.

Был илдең тәбиғәте йылға-күлдәргә, тау-урмандарға, үҙенсәлекле үҫемлектәр һәм
хайуандар донъяһына бай. Брази­лия тәбиғәте йылдың телә­һә ҡайһы миҙгелендә лә
матур һәм ҡабатланмаҫ, хатта ожмах мөйөшөнә тиңләй­ҙәр уны. Илдең төньяғынан
экватор һыҙығы үтә, көньяғында — тропик климат. Майҙанының шаҡтай ҙур өлөшөн
Амазонка уйһыу­лығы алып тора.

Археологтар тикшеренеүҙәренә ярашлы, Амазония ҡасан­дыр ҙур диңгеҙҙең төбө
булған. Әлеге ваҡытта ла бында кеше аяғы баҫмаған урындар бар.

Бразилия экваторға яҡын булғанға, йыл әйләнәһенә йәй тора тиерлек: уртаса
йылы­лыҡ — 25 — 28 градус. Көньяҡта, тауҙарҙа, һалҡыныраҡ, урта өлөшөндә күберәк
ҡоролоҡ кү­ҙәтелә. Ҡыш йәйҙән ныҡ ям­ғырлы булыуы менән айырыла.

Көньяҡ ярымшарҙа урынлаш­ҡанға күрә, бында миҙгелдәр ҙә аҫтан өҫкә түңкәрелгән.
Мә­ҫәлән, көҙ март-апрелгә тура килә. Был осорҙа байрамдар аҙ икән, сөнки бар
халыҡ ҡәһүә уңышы йыя. Ҡыҙыҡ: бразилиялар үҙҙәре какао ярата. Шулай уҡ улар
күпләп алма һәм башҡа экзотик емештәр үҫтерә.

Майҙан авгусҡа тиклем ҡыш һуҙыла. Тап ошо ваҡыт джун­глиҙар буйлап сәйәхәт ҡылыу
өсөн иң уңайлы мәл һанала. Ҡышҡыһын ягуар, пума, оцелот һымаҡ йыртҡыс йәнлектәр
йыуашыраҡ була, шырлыҡтарҙа йәшенә. Ә маймылдарҙың күплегенә, ысынлап та, хайран
ҡалырлыҡ: мартышка, баҡраҡ маймыл (ревун), кәрлә, таҡырбаш уакари һәм башҡалар.
Быларҙан тыш джунглиҙа иң йырт­ҡыс ҡош гарпияны, кайманды һәм дәү анаконданы
осратырға мөмкин.

Төньяҡ ярымшар­ға көҙ сентябрҙә аяҡ баҫҡанда, Көньяҡ ярымшарҙа яҙ килә. Йәшенле
ҡойма ямғыр­ҙар башлана. Тәбиғәт яңыра, ә тропиктар сәскәле балаҫҡа әүерелә.
Айырыуса орхидей еҫе иҫертә, йөҙҙән ашыу төрлө кактус һәм пальмалар, гевея һәм
ғәжәйеп матур аҡ томбойоҡтар күҙҙең яуын ала.

Риола­ғы карнавал — февралдә уҙа, был ҙур ваҡиға. Донъя күләмендәге ваҡиға,
сөнки самба, тыйылғыһыҙ кү­ңел асыу байрамына миллионлаған турист йыйыла

Бразилия — күп телле ил, хә­ҙерге ваҡытта бында, күсеп килеүселәрҙе лә, ерле
халыҡ индейҙарҙы ла иҫәпкә алғанда, 175-тән ашыу телдә һөйләшәләр. Әммә төп,
берҙән-бер рәсми теле булып португал теле һанала. Ҡайһы бер ҡәбиләләрҙән тыш,
бразилиялылар­ҙың барыһы ла португалса белә.

Иң таралған спорт төрө булып, әлбиттә, футбол (мини-футбол, пляж футболы, футзал
һәм башҡалар) һанала. Халыҡтың яртыһынан күберәге ошо уйын менән мауыға.
Бразилияның футбол командаһы бөтә донъя чемпионаттарында (21 тапҡыр) ҡатнашҡан,
биш мәртәбә еңгән.

Икенсе урында — волейбол. Волейболсылары ике тапҡыр — Олимпия, ун бер мәртәбә
донъя чемпионы исемен яулай.

Автоспортты ла яраталар бында. «Формула — 1» бәйгеһендә төрлө йылдарҙа илдең өс
уҙышсыһы пьедесталдың иң юғары баҫҡысына күтәрелә.

Бразилия — юғары урбанизациялы дәүләт. Бразилия география һәм статистика
институтының (БГСИ) мәғлүмәттәре буйынса — ундан һигеҙ кеше ҡалала йәшәйҙәр. Ҙур
ҡалалары Сан-Паулу, Рио-де-Жанейро, Сальвадор, Белу-Оризонти, Форталеза,
Бразилия.



https://ba.wikipedia.org/wiki/%D0%90%D0%BD%D0%B3%D0%BB%D0%B8%D1%8F

Региондар (ингл. Regions, йәки Government Office Regions) — Англияның юғары
кимәл административ-территориаль өлөштәре. Һәр регион графлыҡтарға бүленә.

О́ксфордшир (ингл. Oxfordshire [ˈɒksfərdʃər] йә [ˈɒksfərdʃɪər]) — Англияның
көньяғындағы церемониаль һәм метрополь булмаған графлығы. Үҙәге — Оксфорд. Халыҡ
һаны — 620 мең кеше (графлыҡтар араһында 35-се урын, 2007). Майҙаны — 2605 км² .
Власть. Округта тәртипте «Темз Вэлли Полис» полиция бүлеге һаҡлай. Бүлектең
штаб-фатиры Оксфорд эргәһендәге Кидлингтон ауылында урынлашҡан. Административ
бүленеше: 5 район.

Көнсығыш Суссекс (ингл. East Sussex, /ˈsʌsɨks/;) — көнсығыш Англияның
церемониаль һәм метрополь булмаған графлығы. Графлыҡ Көньяҡ-көнсығыш Англия
регионына инә.

Баш ҡала — Льюис, иң эре ҡала — Брайтон һәм Хоув. Халыҡ һаны - 761 800 кеше,
графлыҡтар араһында 28-се урын, 2007).

Су́ррей йәки Саррей (ингл. Surrey [ˈsʌri]) Англияның церемониаль һәм метрополь
булмаған графлығы, Көньяҡ-көнсығыш Англия регионына инә. «Өй графлыҡтарының»
береһе ( «Домашнее графство», Home Counties en: Home counties). Үҙәге —
Кингстон-апон-Темс, тарихи яҡтан — Гилдфорд. Халыҡ һаны — 1098300 кеше (2007).
Майҙан — 1963 км²; Көнбайыштан көнсығышҡа Суррейҙы Норт Доунс тауҙары киҫеп үтә.
Улар графлыҡты икегә бүлә: төньяҡ – уңдырышлы ерҙәр, көньяҡ — таулы ерҙәр.

Кент (ингл. Kent. /kɛnt/;, лат. Cantium, Canthia) —Англияның көньяғындағы
церемониаль һәм метрополь булмаған графлығы. Баш ҡалаһы — Мейдстон. Халыҡ һаны —
1,359 млн кеше (графлыҡтар араһында 1-се урын).

Көнбайыш Мидленд йәки Уэст Мидленд (Уэст-Мидлендс; ингл. West Midlands) —
Англияның 9 регионының береһе. Баш ҡалаһы — Бирмингем. Майҙаны 13 004 км². Халыҡ
һаны — 5 642 600 кеше.

Иҡтисад. Уэст Мидленд регионында Астон Мартин, Ягуар Карс, Лэнд Ровер, ЭмДжи
Карс, Морган, Маркос, Уэстфилд, ДжиТиЭм компанияларының заводтары һәм
штаб-фатирҙары урынлашҡан.

Спорт. Англияның 20 профессональ клубының 4-еһе — Уэст Мидлендтан: Астон Вилла,
Вест Бромвич Альбион, Вулверхэмптон Уондерерс, Сток Сити.



https://ba.wikipedia.org/wiki/HTML

HyperText Markup Language (HTML) — веб-биттәр яһай торған, билдәләр һалыу теле.
Веб-биттәрҙе күбеһенсә веб-браузер ярҙамында ҡарап була, мәҫәлән, Internet
Explorer. HTML ярҙамында веб-биттә ошондай эштәр башҡарып була: текст яҙыу,
һылтанмалар яһау, һүрәттәр ҡуйыу, видео һәм аудио файлдарҙы индереү һәм
башҡалар.

World Wide Wed Consortium (W3C) — Бөтә Донья Интернет Селтәре Консорциумы —
HTMLды стандартлаштыра һәм яңы төрҙәрен ғәмәлгә керетә. HTMLдың бер-нисә
версиялары бар. Әлеге ваҡытта HTML 4.01 стандарлаштырылған, һәм бөтә кешеләргә
ошо версияны ҡулланыу тәҡдим ителә. Яңы версияһы, HTML 5, бер-нисә йылдан
стандартлаштырыласаҡ. W3C бынан тыш XHTML стандартын үҫтерә. Ул HTMLға оҡшаған,
тағы бер билдә һалыу теле, әммә уны яҙыу тәртибе ҡатыраҡ.

HTMLды фәнни һәм техник документтар менән алмашыу өсөн Тим Бернерс-Ли (Tim
Berners-Lee) CERNда эшләп сығарған (1991—1992-се йылдарҙа).

Тег стандартлаштырылған тәртиптә яҙыла. Ул ошо тамғалар эсендә урынлаша: < һәм
>, мәҫәлән, <p> — абзац тегы. Тегтар эсендә өҫтәмә атрибут булыуы мөмкин,
атрибуттар тегтың үҙенсәлектәрен үҙгәртә; мәҫәлән, <p align=”center”>. Был align
атрибуты — абзацты тигеҙләтә торған атрубут, ә center — атрибутты урта һыҙыҡ
буйлап тигеҙләтә.

Парлы тегтар асыусы һәм ябыусы тегтан тора. Асыусы тег (<tag> — бындай тег юҡ,
миҫал ғына), браузерға был эстәге булекте формматлаштырыу башланды тип хәбәр
итә, ябыусы тег (</tag>) форматлаштырыу бөттө тип хәбәр итә. Ошо тегтарҙың ҡайһы
бер өлгөләре:

— <a href=” http://www.google.ru/”> — веб-биткә һылтанма тегы башы, href=”
http://www.google.ru/” — һылтанма сайт адресы.



https://ba.wikipedia.org/wiki/%D3%98%D2%99%D3%99%D0%B1%D0%B8%D3%99%D1%82

Әҙәбиәт (ғәр. أدب‎‎ һүҙенән килә) — тулы мәғәнәлә теләһә ниндәй яҙма текстар
йыйылмаһы. Күп кенә телдәрҙә, шул иҫәптән урыҫса ҡулланылған литература һүҙе
лат. lit(t)eratura (яҙылған, яҙылыш)<лат. lit(t)era (хәреф) һүҙенән килә.

«Әҙәбиәт» төшөнсәһенән күп осраҡта сәнғәттең бер төрө булған нәфис әҙәбиәтте күҙ
алдына килтерәләр. Әммә, был заманса аңлауҙы бөгөнгө дәүерҙән алыҫлашҡан боронғо
мәҙәниәткә ҡарата туранан-тура ҡулланырға кәрәкмәй. Гесиодтың «Теогония»һы йәки
Тит Лукреций Карҙың «О природе вещей» кеүек боронғо фәнни трактаттар һәм
дини-мифологик әҫәрҙәр замандаштары тарафынан Гомерҙың «Илиада»һы йәки
Вергилийҙың «Энеида»һы кеүек эпик әҫәрҙәрҙәргә нәфис булмаған әҙәбиәтте нәфис
әҙәбиәткә ҡаршы ҡуйған кеүек ҡаршы ҡуйылмаған.

1820 йылдарҙа Рәсәй тәнҡитселәре Николай Карамзиндың «Рәсәй дәүләт тарихы»н һәм
Николай Тургеневтың «Һалым теорияһы тәжрибәһе»н урыҫ прозаһының иң яҡшы өлгөһө,
тип һанай. Башҡа осор нәфис әҙәбиәтен дини, фәлсәфәүи, фәнни, публицистик
әҙәбиәттән айырып, бөгөнгө заман төшөнсәләрен үткәндәргә күсерәбеҙ.

Һәр ҡайһыһы билдәле бер проблемаларға һәм төҙәтмәләргә бәйле булыуға ҡарамаҫтан,
әҙәбиәттең бөтә милли мәҙәниәттәрҙә лә, кешелек тарихында ла үҙгәрмәй торған бер
нисә универсаль үҙенсәлеге бар.

Әҙәбиәт йөкмәткеһе һәм тәғәйенләнеше буйынса төрҙәргә бүленә. Был бүленештә
ниндәйҙер принциптар берҙәмлеген тулыһынса һаҡлау ҡыйыныраҡ, сөнки бөтөнләй
оҡшамаған төрлө күренештәр берләштерелеп, яңылыш фекер тыуҙырыуы мөмкин. Йыш
ҡына бер дәүерҙең типологик яҡтан төрлө булған текстары төрлө дәүерҙәр һәм
мәҙәниәттәрҙәң типологик яҡтан берүк текстарына ҡарағанда бер-береһенә яҡыныраҡ
була. Ҡайһы бер текстарҙың яҙмышы төрлөсәрәк булып китә: төҙөлгән саҡта улар
әҙәбиәттең бер төрөнө ҡараһа, аҙаҡтан бөтөнләй икенсе яҡҡа тартыла, мәҫәлән,
Даниэль Дефоның «Робинзон Крузо мажаралары» бөгөн балалар әҙәбиәте булараҡ
уҡыла, ә ысынбарлыҡта иһә ул хатта ололар өсөн ижад ителгән нәфис әҙәбиәт әҫәре
лә түгел, ә публицистик башланғысы оло әһәмиәткә эйә булған памфлет итеп
яҙылған. Шуға күрә әҙәбиәт төрҙәренең дөйөм исемлеге яҡынса самалау характерында
ғына була ала. Әҙәби киңлектең конкрет структураһы билдәле бер мәҙәниәткә һәм
осорға ҡарата ғына булдырылыуы мөмкин. Ғәмәли маҡсат өсөн бындай ҡатмарлыҡтар
әллә ни әһәмиәткә эйә түгел, сөнки китап сауҙаһы һәм китапханалар ихтыяжын күп
тармаҡлы, әммә әллә ни төплө һәм тәрән булмаған китапхана-библиография системаһы
ла тулыһынса тиерлек ҡәнәғәтләндерә.

Нәфис әҙәбиәт — сәнғәттең бер төрө. Төп материалы — һүҙ һәм кеше телмәренең яҙма
конструкцияһы. Уның үҙенсәлеге бер яҡтан музыка, һынлы сәнғәт, театр,
кинематограф сәнғәте төрҙәрен, икенсе яҡтан философия, публицистика һәм фәнде
сағыштырып ҡарағанда бик асыҡ күренә. Бынан тыш, принципиаль нигеҙҙә үҙ
авторҙары булмаған фольклорҙан айырмалы рәүештә, нәфис әҙәбиәт, сәнғәттең башҡа
төрҙәре кеүек, автор әҫәрҙәрен (шул иҫәптән аноним булғандарҙы ла) берләштерә.

Документаль проза — әҙәбиәттең бер төрө. Реаль ваҡиғаларға нигеҙләнгән, әҙ генә
ижади уйҙырма өҫтәлгән. Документаль прозаға билдәле кешеләрҙең биографияһы,
ниндәйҙер хәл-ваҡиғаларҙың тарихы, илдәр өйрәнеү фәне, ҙур енәйәттәрҙе тикшереү
инә.



https://ba.wikipedia.org/wiki/%D2%A0%D1%8B%D1%83%D0%B0%D2%A1%D0%B0%D0%BD

Ҡыуаҡан — Йүрүҙән һәм Әй йылғалары аралығындағы, Ағиҙел һәм Мейәс йылғаһы башы
башҡорттары, Табын ҡәбиләләр берләшмәһенә ҡараған төньяҡ-көнсығыштағы башҡорт
ырыуы. Тамғалары — сүмес, асҡыс; ағастары — ҡарағас, муйыл; ҡоштары — ҡарағош,
шоңҡар; орандары — Һандал.

Башҡорт Илсекәйендә: Һунбыҡ • Тәүеш • Тимерәк • Ҡыуыҡ • Һарүҙәк • Алмас •
Асытҡын тигән нәҫел дә булған тиҙәр ; Тирмәндә: Бараҡ • Сөмәй • Ҡалмаҡ суғы •
Ҡырғыҙ • Йомай • Талаҡ • Йәнурыҫ • Туҫтаҡ • Туғыҙ • Сөсәй • Баҙраҡ • Ҡыртмыш. •
Эт; Ҡалмаҡҡолда: • Сөсәй • [[]] Урмансыла: Аҡбалта • Мырҙаш • Аушан • Манғол •
Ҡырғыҙ • Үзбәк • Бәләкәй баштар • Намаҙбаевтвр • Тәүеш • Һунбыҡ ; Сүрәкәйҙә:
Аҡтамаҡ • Ҡыуаҡан • Өрөстән • Ҡаһаш • Мөһәш • Сөмәй • Ҡырғыҙ; Ҡарағолда: Әжембәт
• Ишембәт • Сөсәй • Алмас • [[]] • [[]]

Ҡыуаҡан этнонимы Алтайҙағы Курынан, ҡоман, ҡоманлылар, ку-кижи (лебединцы
-аҡҡоштар) — «ҡошҡа табыныусылар» мәғәнәһендә) ырыуҙарына барып тоташа.
Ҡурыҡандар Алтайҙа Теле ҡәбиләһенә ҡарағанлыҡтан, ҡыуаҡандарҙың Көньяҡ Уралға
миграцияһы Теләүҙәрҙең көнбайышҡа күсенеүе менән бәйле. Ҡыуаҡандар Көньяҡ Уралда
Ҡара-Табындар менән йәнәш урынлашҡан.

Рәил Ғүмәр улы Кузеев Табындарҙы башҡорт ырыуҙары араһындағы һан буйынса иң эре
һәм составы буйынса иң ҡатмарлы берләшмә тип атаған. Табын берләшмәһенә алты —
Табын, Ҡыуаҡан, Һырҙы, Бишул, Баҙраҡ һәм Ҡумрыҡ — ҡәбиләләре ингән. Табын
ҡәбиләһе үҙе туғыҙ ырыуҙан, ҡыуаҡан — алты, бишул ике ырыуҙан торған.
«Табындарҙың дөйөм һаны XVIII быуат башында яҡынса 60 мең кеше булған. Был бөтөн
башҡорт халҡының дүрттән бер өлөшөн тәшкил иткән» ти Р. Ғ. Кузеев. Ғалимдың
раҫлауы ысынбарлыҡҡа тап килмәйҙер, тип уйларға ҡала, сөнки башҡорттар, хатта ул
дәүерҙә булһа ла, шул тиклем аҙ һанлы булмағандыр.

Ҡыуаҡан ерҙәре үҙенең мәғдән байлыҡтары менән рус промышленниктарын йәлеп иткән.
«Түбәләҫ ерҙәрен Белорет заводы хужалары Твердышев һәм Мясниковҡа һатыу
тураһындағы документҡа 21 кеше ҡул ҡуйған: Түбәләҫ улусы старшинаһы Иштуған
Мишәров исеменән Таҡый Мишәров, йөҙ башы Булат Илтебаев һ. б. Ошо биләмәләрҙе
„һатып“ алған өсөн завод хужалары 100 һум аҡса биргән. Күреүебеҙсә, Түбәләҫ
ырыуы ерҙәренең яртыһынан күберәген урыҫтар „законлаштырып“ тартып алған.
Малсылыҡ менән шөғөлләнгән башҡорттарҙың көтөүлектәре кәмей, халыҡ бөлгөнлөккә
төшә».

1770 йылдың 27 майында Паллас Шихан йылғаһының Әйгә ҡойған ерендә урынлашҡан
Биктуған тигән башҡорт ауылына яҡын ғына үткән. «Әй янындағы Олойөр (йылға)
ҡултығында Биктуған ауылының ҡайһы бер башҡорттары бик күп селитралы ер алалар
һәм унан дары яһайҙар. Ләкин уларҙың береһе лә был ерҙе күрһәтергә теләмәне» тип
яҙған ул.

«П.- С. Паллас әйтеп үткән селитра табыу һәм дары эшләү факты үҙе үк көкөрттөң
дә сығарылыуы хаҡында раҫлай. Сөнки дарыны көкөртһөҙ эшләп булмай. Биктуған
ауылы тирә-яғы саф көкөрт ятҡылыҡтарына мул булғандыр. Көкөрт бында эзбиз
таштарҙа һәм гипстарҙа, айырыуса улар эргәләш ятҡан урындарҙа осрай. Ҙур
ятҡылыҡтар унда юҡ, әммә XVIII быуатта башҡорттар бында үҙҙәренә дары яһау өсөн
етерлек көкөрт сығарғандар, әлбиттә… Шулай итеп, Һикеяҙ тамағындағы мәмерйә
селитраһын башҡорттарҙың фәҡәт дары өсөн ҡулланыуҙарына шик булырға мөмкин
түгел. Бында дарыны 1736—1740 йылдарҙағы ихтилал ваҡытында етештереүҙәре лә,
бәлки, иртәрәк файҙалана башлауҙары ла ихтимал»-, тип яҙған беҙҙең ата-бабалар
тураһында Диҡҡәт Бураҡаев. 1740 йылдағы ихтилалдан һуң яндырылған ауылдар
араһында Мишәр ауылы булһа, 1773—1775 йылдарҙағы Крәҫтиәндәр һуғышынан һуң
Биктуған ауылы ла яндырылған.

Нисек кенә булһа ла, Ҡыуаҡанға ҡараған Ҡырғөйлө һәм Түбәләҫ ырыуҙары Йүрүҙән һәм
Әй йылғаларының урта ағымында сағыштырмаса компакт ултырып йәшәүен дауам иткән.
Түбәләҫ ырыуы өлөшләтә Әйле ерҙәрендә ултырғанлыҡтан, XVIII быуаттың күп кенә
исемлектәрендә уларҙы Әйле ырыуҙарына индереп ебәргәндәр. Хатта ғалимдар
Тажетдин Ялсығол да, Әхмәтзәки Вәлиди ҙә Түбәләҫтәрҙе, ошо мәғлүмәттәргә таянған
өсөндөр, Әйле ырыуҙар берләшмәһенә ҡарай, тип яҙғандар.

Әйлеләр, Табындар һәм Ҡатайҙар бергә башҡорттарҙың төньяҡ-көнсығыш этнографик
төркөмө нигеҙен тәшкил иткән һәм уларҙың һөйләшеү теле башҡорт теленең Көнсығыш
диалектының Ҡыуаҡан бүлексәһенә (Әй-Йүрүҙән һөйләше) ҡарай. XVI быуатта Һырҙы
ҡәбиләһе Әйҙең үрге ағымында, Ҡыуаҡандар менән сиктәш йәшәһә, һуңғараҡ улар Урал
артына, Теча һәм Мейәс йылғалары аралығына, күсеп китәләр.

Табындарҙың боронғо риүәйәттәре уларҙың тыуған ере Алтай булған, тиҙәр. Башҡорт
һәм ҡаҙаҡ риүәйәттәрендә урын алған Төмән бей тураһындағы тарихтар ҙа
Табындарҙың праиле Алтай һәм улар төрки сығышлы икәнде раҫлай. Ҡыуаҡан һәм Һырҙы
ҡәбиләләренең этник тарихы Ҡара-Табын ҡәбиләһе менән тығыҙ бәйләнгән. Был турала
тулыһынса тап килгән тамғалар, риүәйәттәр, генеалогия һөйләй. Ҡыуаҡандар
риүәйәттәре ата-бабаларҙың «Алтайҙан», «Байҡал күленән» килгәнен бәйән итә.
Ҡыуаҡан ҡәбиләһенә ҡараған Түбәләҫ ырыуы (С. Мираҫов буйынса -түбәс) башҡорттары
үҙҙәренең ата-бабаһы тип «Алтай тауҙарында» ерҙәре булған Таймаҫ бейҙе атайҙар.
Ошо риүәйәттәрҙән билдәле: XIX быуатта ла Түбәләҫ-Ҡыуаҡандарҙың Алтайҙағы
туған-тыумасалары уларҙы һаман «Тыуған илгә кире ҡайтырға» өндәгәндәр..
Риүәйәттәр сағыу этнонимия менән тулыландырыла. Ҡыуаҡандарҙың Ҡырғөйлө, Ҡырҡтар
ырыу берәмектәренең Алтай челкандарында аналогияһы бар. Ҡыуаҡандарҙа монгол
(манғул) этнонимы ла теркәлгән. Түбәләҫ ырыуының ике араһында Һунн (гунн)
атамаһының һаҡланғанлығы иҫ киткес. Мәғлүмәт биреүсе ҡарттар шул саҡта «беҙҙең
ырыуыбыҙ һундарҙан» тип ғорурланып әйткәндәр.

Ҡыуаҡандарҙың этник сығанаҡтарын өйрәнгәндә, күп кенә тикшеренеүселәр «аҡҡош»
мәғәнәһендәге төрөк һүҙе «ку»ға айырым иғтибар биргән. Ку (ҡыу) — Төньяҡ
Алтайҙағы Аҡҡош йылғаһының боронғо төрөк атамаһы; ку-кши, куу-кижи -«Аҡҡош
йылғаһы кешеләре»- Төньяҡ Алтайҙағы «аҡҡошлолар» йәиһә челканлыларҙың атамаһы.
Куу һәм куулар ырыу төркөмдәре туваларҙа ла бар. Ҡыуаҡан башҡорттары риүәйәттәре
Йүрүҙән үренә тәүгеләрҙән булып ике һунарсы егеттең килеүе тураһында һөйләй.
Улар, ырыуҙаштарын күсереп килтерер өсөн, күңелдәренә ятҡан ер һайларға сыҡҡан
булалар. Был урын уларға бик оҡшаған, һәм иң ҙур ике тауға улар Күкши-тау һәм
Башыташ-тау (Башташ тауының иң бейек нөктәһен Түбәләҫтәр Аҡҡашҡа тип йөрөтәләр)
тип исем биргәндәр. Ҡыуаҡандарҙың, ғөмүмән, Табындарҙың, Алтайҙар менән матди
мәҙәниәттә лә, һынлы сәнғәттә лә, туғанлыҡ системаһында ла бик күп дөйөм
һыҙаттары бар.

1726 йылда Түбәләҫ улусы 171 ир-егете булған 57 йорттан торған. 1816 йылда 359
ир-ат йән башына 41596 дисәтинә ер (шуның эсендә һөрөнтө ерҙәр — 517,
бесәнлектәр — 8000, урман — 30196, уңайһыҙ ерҙәр — 1867 дисәтинә) тура килгән.
Уларҙың аҫаба ерҙәрендә керҙәштәр (припущенник) булмаған.

1735 йылдың авгусында Барын-Табын ырыуы батыры Йосоп Арыҡов менән Түбәләҫ ырыуы
батыры Байрас Йәнурыҫов Юғарғы Яйыҡ нығытмаһынан 30 саҡрым алыҫлыҡта буласаҡ
Орск нығытмаһына китеп барған йөктө туҡтаталар. Баш күтәреүселәр обозды ла, Яйыҡ
нығытмаһын да ҡамауҙа тоталар. Тик Себерҙән драгун полкы һәм Кирилловтан махсус
хәрби отрядтар килгәс кенә ҡамауҙы өҙәләр

1737—1738 йылдарҙа Ҡыуаҡан ырыуы батыры Бәпәнәй Төрөпбирҙин, башҡа ырыу
батырҙары менән, ихтилалды дауам иткән. Уны ошо ихтилалдың идеологы тип тә
беләбеҙ. Бәпәнәнең «Беҙҙең башҡа барыр еребеҙ юҡ» тигән һүҙҙәре әлеге көндә лә
актуаллеген юғалтмаған.

1773—1775 йылдарҙағы Салауат Юлаев етәкселегендәге көрәшкә Илсекәй ауылынан
Ғәбдеш Таҡил, Аҡһары Йосопов, Илсекәй Биктуғанов, Тимәт Иштуғанов, Ҡалмаҡ
Көҫәпәев (Һунбыҡ нәҫеленән), Наҙарғол Балтасов, Сәфәр Смаҡов, Күсәш Мишәров,
Монас Биктуғанов, Биҡҡол Тәүешев (Тәүеш нәҫеленән), Сүрәкәй ауылынан Ҡалмаҡҡол
Килтәков, Арыҫланғол Собханғолов, Ҡарағол ауылынан Ишембәт Иҫәк(н)әев ҡушыла.
Улар бөтәһе лә С. Юлаев һәм уның атаһы Ю.Аҙналиндан һорау алғанда шаһит булараҡ
тарихҡа инеп ҡалған. Ошо шаһиттар Эҫем заводын яндырыу, Йүрүҙән, Ҡатау-Иван
заводтарын ҡамауҙа тотоу тураһында мәғлүмәт бирәләр. Әммә С. Юлаевтың һәм Ю.
Аҙналиндың кеше үлтереүе тураһындағы һорауға: «Беҙ уларҙың кеше үлтергәнен
күрмәнек»,- тип яуап бирәләр. Был мөмкин тиклем ихтилал етәкселәрен яҡларға
тырышыу тураһында һөйләй.

Урындағы риүәйәттәрҙә әйтелгәнсә, үҫмер Салауат Түбәләҫ һабантуйҙарына килеп (ул
ваҡытта Йүрүҙәнде хәҙерге Иҙрис ауылы янында кисеп сығып, Башташ тауы итәге
буйлап 17 саҡрым оҙонлоғондағы араны һыбай үтерлек тура юл булған), Урмансынан
Мырҙаш батыр менән көрәшеп йөрөгән. Был турала уҡытыусы, крайҙы өйрәнеүсе
Абдуллина «Салауат батыр ир ине» тигән тамаша сценарийы ла яҙҙы.

1765 йылдан бирле Себер юлы Түбәләҫ ырыуының старшинаһы вазифаһын башҡарған
Собханғол Килтәков (1720—1774) командаһында 1773 йылда 91 йорт булған. «Салауат
Юлаев» энциклопедияһында Собханғол Килтәков Пугачёв ихтилалында ҡатнашыусы,
полковник, тигән аңлатма бирелә. 1773 йылда ул, улустың батыр йөрәкле ирҙәрен
йыйып, Һатҡы заводына һөжүм иткән.

Собханғол Килтәков 1773 йылдың декабрь урталарында 25 башҡорт егете менән
И. С. Кузнецов отрядына ҡушылған. Златоуст, Ҡатау-Тамаҡ, Һатҡы заводтарында
урындағы үҙидара органдарын ойоштороуҙа, Бердский баш күтәреү үҙәгенә пушка,
ҡорал, һуғыш кәрәк-яраҡтары, аҡса оҙатыуҙа ҡатнашҡан. 1774 йылдың ғинуар башында
50 яугиры менән Салауат отряды сафтарында Красноуфимскиҙы, 23-24 ғинуарҙа
Көнгөрҙө алыуҙа ҡатнашҡан. Cура Рәсүлев етәкселегендәге башҡорт атлылары
сигенгән саҡта атаман И. Н. Зарубиндың секретары И. И. Суконников уны әсирлеккә
алған. 4 февралдә Пермь провинциаль канцелярияһында Собханғол Килтәковтан һорау
алғандар. Генерал-аншеф А. И. Бибиков ҡушыуы буйынса Собханғол Көнгөрҙә аҫып
үлтерелә. Собханғол Килтәковтың һәләк булғанын ишетеп белгән Салауат Юлаев, 1775
йылдың 25 феврвалендә Йәшерен экспедицияның Мәскәү бүлексәһендә һәм 5 майында
Өфө провинциаль канцелярияһында унан һорау алғанда, хоҡуҡи хәлен бер аҙ
еңеләйтеү маҡсатында, "1774 йылдағы Красноуфимск ваҡиғаларына мине Собханғол
Килтәков ылыҡтырҙы — «, тип үҙенән яуаплылыҡты ситләштерергә тырышып ҡараған.
Килтәковҡа полковник дәрәжәһен дә Себер юлында отряд туплаған И. Н. Грязнов
бирҙе, тип белдергән Салауат Юлаев…»

1812 йылғы Ватан һуғышында түбәләҫтәр 4-се Көнбайыш башҡорт кантоны улустарынан
төҙөлгән 7-се полк составында һуғышҡан. 1813 йылдың 4-7 октябрендә биш башҡорт
полкы Лейпциг янындағы «Халыҡтар алышы» тип аталған яуҙа ҡатнашҡан. Ошо һуғышта
күрһәткән батырлыҡтары өсөн байтаҡ башҡорт егеттәре Изге Анна ордены менән
бүләкләнгән. Шулар араһында Урмансы батыры зауряд-хорунжий Биктимер Аҡбалтин да
була.

1816 йылғы VII рәүиз материалында, Илсекәй списогы бөткәс, 35-се һан аҫтында
поход есаулы Ҡалмаҡ Һағынов теркәлгән һәм 1813 йылда вафат булған тиелә. Был
яугирҙең француздарға ҡаршы 1812 йылғы Ватан һуғышында башын һалғанын ышаныслы
фаразларға була. 36-сы һан менән 31 йәшлек йөҙ башы Биктимер Ғайсин теркәлгән.
Һуғыш сыҡҡанда уға 27 йәш булған, хәрби чины ла бар, уның да регуляр булмаған
ғәскәри хеҙмәттә йөрөгәнлеге көн кеүек асыҡ.



https://ba.wikipedia.org/wiki/%D0%AD%D0%BA%D0%B2%D0%B0%D0%B4%D0%BE%D1%80

Эквадо́р (исп. Ecuador, кечуа Ikwadur), рәсми исеме Эквадо́р Республикаһы (исп.
República del Ecuador [reˈpuβlika ðel ekwaˈðor], кечуа Ikwadur Republika) —
Көньяҡ Американың төньяҡ-көнсығышында урынлашҡан дәүләт. Илдең исемен испан
теленән тәржемә иткәндә «экватор» тигәнде аңлата. Башҡала — Кито.

Көнбайыштан Тымыҡ океан менән йыуыла, төньяҡтан Колумбия, көнсығыш һәм көньяҡтан
Перу менән сиктәш. Эквадор Галапагос утрауҙарын берләштерә.

Хәҙерге Эквадор биләмәһендә индейцтәр ҡәбиләләре — кара, киту, тумбе, каньяри
һәм башҡалар йәшәгән. Улар һунарсылыҡ, балыҡсылыҡ һәм игенселек менән
шөғөлләнгән.



https://ba.wikipedia.org/wiki/%D0%A5%D1%80%D0%B8%D1%81%D1%82%D0%B8%D0%B0%D0%BD%D0%BB%D1%8B%D2%A1

Христиа́нлыҡ (грек. Χριστός — «май буялған», «ҡотҡарыусы») — Инжилдә (Новый
Завет) яҙылған Иисус Христ тормошо һәм тәғлимәттәренә нигеҙләнгән донъяла киң
таралған ибраһими дин. Назареттан Иисус кешелекте ҡотҡарыусы булыуына
христиандар ышана. Иисус Христостың тарихи шәхес булыуына христиандарҙың шиге
юҡ.

Христианлыҡ — 2,1 млрд тарафдары булыуы менән дә, географик таралышы буйынса ла
донъяла иң таралған дин; донъяның һәр илендә бер генә булһа ла христиан общинаһы
бар.

I быуатта Рим империяһы власы аҫтында булған Палестинала Ике йылға араһында
йәшәгән арамеоз телле халыҡтар араһында барлыҡҡа килә; беренсе ун йыллыҡта уҡ
башҡа этник төркөмдәр араһында тарала..

Христос тыуғандан 150 йылда батшалары яңы динде ҡабул иткән беренсе дәүләт
Осроена дәүләте була, баш ҡалаһы Эдуссе[сығанаҡ 1054  көн күрһәтелмәгән]
Христианлыҡты беренсе булып рәсми рәүештә ҡабул иткән дәүләт Әрмәнстан була, 301
йылда батша Трдат III христианлыҡты «Әрмәнстандың берҙән бер рәсми дине» тип
ҡабул итә. Император Константин I хакимлеге ваҡытында, н 313 йылдан һуң Рим
империяһында дәүләт дине статусын ала.

Христианлыҡ I быуатта Тәүрат (Ветхий Завет) таратыусы йәһүҙилек миссионерҙар
хәрәкәтенең бер өлөшѳ булараҡ Палестинала йәһүдтәр мөхитендә барлыҡҡа килә.
Нерон хакимлығы осоронда уҡ христианлыҡ Рим империяһының күп кенә
провинцияларында билдәле була.

Иҫке Ғәһедтә яҙылғанса Иисус сөннәтләнгән, йәһүд булараҡ тәрбиәләнгән,
Апостолдар һәм Иисустың тәғлимәтен башҡа дауам итеүселәр йәһүдтәр була.
Христосты киреп ҡаҙаҡлағандан һуң, (Стефандың тибешенән һуң) өс йыл үткәс
христианлыҡ башҡа халыҡтарға тарала.

Иң тәүҙә христианлыҡ Палестина һәм Урта диңгеҙ буйындағы йәһүдтәрҙә, ун йыл
эсендә апостол Павел эшмәкәрлеге һѳҙѳмтәһендә башҡа халыҡтар («мәжүсиҙәр»)
араһында киң тарала. V быуатҡа тиклем христианлыҡ Рим империяһы географик
сиктәрендә һәм уның мәҙәни йоғонтоһо даирәһендә тарала (Әрмәнстан, көнсығыш
Сирия, Эфиопия), артабан (1 мең йыллыҡтың 2-се яртыһы) — герман һәм славян
халыҡтары араһында, һуңырыҡ (XIII—XIV б.) — балтик буйы һәм фин халыҡтарында
тарала.

Хәҙерге заманда христианлыҡтың Европанан ситтә таралыуы колониаль экспансия һәм
миссионерҙар эшмәкәрлеге менән бәйле.

Христианлыҡ Авраамдан башланған Инжилдә яҙылғанса (монотеизм), йәғни Донъяны һәм
кешене ижад иткән Аллаһ берҙән бер тигән ҡарашта. Шул уҡ ваҡытта христианлыҡ
йүнәлеше монотеизмға троица идеяһын өҫтәп ҡуша: тәбиғәте менән бер үк Аллаһ-Ата,
Аллаһ-Ул һәм Аллаһ-Изге-Рух.



https://ba.wikipedia.org/wiki/%D0%A2%D0%B8%D0%BC%D0%B5%D1%80

Тиме́р — химик элементтарҙың периодик системаһында һигеҙенсе төркөмдөң өҫтәмә
төркөмсә, дүртенсе периодындағы 26-сы химик элемент. Fe (лат. Ferrum) символы
менән билдәләнә. Ер ҡабығында, алюминдан ҡалышып, иң таралған элемент. Тимерҙең
ябай матдәһе (CAS-номеры: 7439-89-6) — еңел сүкелеүсән, аҡ төҫтәге, юғары
реакцион мөмкинлеге булған металл. Тимер юғары температурала һәм юғары
дымлылыҡта тиҙ коррозияға бирешә. Таҙа тимер янмай, ә ваҡ дисперсия хәлендә
үҙенән-үҙе янып китеүсән.

Шулай уҡ тимер тип тимер иретмәләрен (0,8 %-ҡа тиклем ҡатнашма) әйтәләр.
Ҡатнашмалар тимергә йомшаҡлыҡ һәм һығылмалылыҡ бирәләр. Ғәмәлдә тимер менән
углерод иремәһе: ҡорос (1,14 %-ҡа тиклем), суйын (2,14%-тан күберәк) һәм
составында хром, марганец, никель булған тутыҡмай торған (легирланған) ҡорос
ҡулланалар.

Тәбиғәттә тимер таҙа хәлдә тимер-никель метиоридтарында ғына осрай. Ер ҡабығында
таралыуы буйынса — 4,65 % (4-се урын O, Si, Al-ҙан ҡалышып). Ер төшөнөң ҙур
өлөшө тимерҙән тора тип иҫәпләнә.

Тимер Ер ҡабығында киң таралған. Был металл бик күп руда һәм минералдар
составына инә: ҡыҙыл тимер мәғдәне (красный железняк,гематит, Fe2O3; 70 % Fe),
магнитлы тимер мәғдәне (магнитный железняк, магнетит, FeFe2O4, Fe3O4; 72,4 %
Fe), көрән тимерташ (бурый железняк, лимонит, (гётит) һәм гидрогётит (FeOOH и
FeOOH•nH2O).

Тимер рудаһы запасы буйынса Рәсәй беренсе урында. Диңгеҙ һыуында тимер —
1·10−5—1·10−8 %.

Сәнәғәттә тимерҙе тимер рудаһынан, гематит (Fe2O3) һәм магнетиттан (Fe3O4)
алалар.

Үҙ сиратында углерод монооксиды тимерҙе ҡайтара. Реакция тиҙерәк үтһен өсөн
йылытылған угар газды тимер оксиды(III) өҫтөнән үткәрәләр:

Ҡушылған флюс оксидҡа тарҡала һәм руда составындағы кремний менән ҡушылып шлак
барлыҡҡа килтерә. Шлак мейестә эрей, ул тимерҙән еңелерәк һәм эрегән тимер
өҫтөнән айырып алып була. Домна мейесендә алынған тимер иретмәһендә углерод бик
күп була. Алынған суйын артабан эшкәртеүгә китә.

Мартен мейестәрендә артыҡ көкөрт һәм фосфорҙан тимер иретмәһен таҙарталар.
Электр мейесендә лигирланған (тутыҡмай торған ҡорос) ҡорос алалар.

Тимерҙе водород менән ҡайтарыу ысулы бар. Тимер рудаһын ваҡлап, махсус балсыҡ
менән бутайҙар. Шахта мейесендә метан конверсияһы үткәрәләр. Водород
окисланыу-ҡайтарылыу реакцияһында тимерҙе ҡайтара.



https://ba.wikipedia.org/wiki/%D0%A2%D0%B5%D0%BB_(%D0%BB%D0%B8%D0%BD%D0%B3%D0%B2%D0%B8%D1%81%D1%82%D0%B8%D0%BA%D0%B0)

Тел — аралашыу өсөн ҡулланылған символдарҙан һәм улар менән эш итеү
ҡағиҙәләренән (йәки грамматиканан) торған система. Башҡа аралашыу формаларынан
айырмалы рәүештә, телдәге символдарҙы, бер-береһе менән берләштереп, яңы
мәғлүмәт белдерергә мөмкин.

Кешеләрҙең аралашыу телендә символдар рәүешендә өндәр һәм ҡул ишаралары
ҡулланыла. Өндәрҙе иһә, улар белдергән мәғлүмәтте юғалтмайынса тиерлек, яҙма
формаға әйләндерергә мөмкин. Ишаралар һәм интонациялар шулай уҡ мәғлүмәт еткереү
өсөн ҡулланыла, әммә уларҙы яҙма формаға әйләндереп булмай. Ҡайһы бер уйлап
сығарылған аралашыу телдәре тулыһынса визуаль ишараларҙан тора.

Донъяла меңләгән тел бар, һәм уларҙың күбеһенә уртаҡ үҙенсәлектәр хас
(Универсаль Грамматиканы ҡара).

Аралашыу телдәренән тыш, кешеләр шулай уҡ ҡайһы саҡта Эсперанто, Идо,
Интерлингва, Клингон, Ложбан телдәре, программалау телдәре һәм төрлө математик
формаль телдәр һымаҡ яһалма телдәрҙе ҡуллана.

Фән өлкәһендә эшләүселәр араһында бәхәсле бер проблема бар: кеше фекерләү
процессында ысынлап та һөйләм телен (йәғни конкрет һүҙҙәр) ҡулланып ҡына эш
итәме? Йә иһә теге йәки был нәмә тураһында уйлағанда һүҙһеҙ ҙә мөғамәлә итә
аламы?.. Был һорауҙарға ҡырт киҫеп яуап биреү ҡыйын. Сөнки кеше, шул иҫәптән
ишетеү-һөйләүҙән мәхрүм булған индивидтар ҙа, һөйләм теленән башҡа уйлай алмай.
Ләкин, беренсенән, тел һөләм теленә генә ҡайтып ҡалмай. Унан башҡа, ишара, ҡул
хәрәкәттәре, ымлау теле бар. Унан бышҡа, сәнғәт, сәхнә теле кеүек (метафорик
мәғәнәләргә эйә булған) телдәр ҙә бар. Икенсенән, эш унда ғына ла түгел,
фекерләү, ҡағиҙә булараҡ, телһеҙ (һүҙҙәрһеҙ) ҙә башҡарылырға мөмкин. Мәҫәлән,
математик үҙе алдында торған проблемаларҙы һүҙһеҙ генә, һандарҙы, тигеҙләмәләрҙе
күҙ алдында тотоу менән генә лә сисә ала. Шундай уҡ хәл инженер һәм техник, йәки
слесарь-ремонтсы эшендә булырға мөмкин. Уда төп талап, машинаның (ғөмүмән, теге
йәки был конструкцияның) механизмын белеү. "Сәнғәт теле"нә килгәндә, ул үҙе үк
һүҙҙәрҙең мәжбүрилеген тоймай. Әйтәйек, рәссамдың буяуҙар палитраһы,
композиторҙың тауыштар гармонияһы менән эш итеүе… Шулай булыуға ла ҡарамаҫтан
ижтимағи тормошта һөләм теленең роле һәм урыны сикһеҙ ҙур.

Тел социаль-этник берлектәрҙең (милләттәрҙең, этник төркөмдәрҙең) төп билдәһе
һәм, шулай уҡ уларҙың мәҙәниәтен быуындан быуынға тапшырыу сараһы ролен дә үтәй
ул. Милли тел халыҡтарға үҙҙәренең патриотик хистәрен үҫтереү өсөн дә ҙур роль
уйнай. Тел бер урында тормай, ул төрлө үҙгәрештәр кисереп йәшәй. Телдең һүҙлек
составы яңы һүҙҙәргә, терминдарга байый, иҫкергән һәм үҙҙәренең әһәмиәтен юғалта
барған һүҙҙәр лексиканан төшеп ҡала. Телдең теге йәки был шартлар йоғонтоһонда
грамматикаһында ла билдәле үҙгәрештәр булырға мөмкин. Ҡайһы бер телдәр, ғөмүмән,
юҡка сығыуға дусар булалар. Милли телде һаҡлау, уның байлығын түкмәй-сәсмәй
быуындан быуынға тапшыра барыу — һәр халыҡтың мөһим бурысылыр.



https://ba.wikipedia.org/wiki/%D0%9F%D1%80%D0%BE%D0%B3%D1%80%D0%B0%D0%BC%D0%BC%D0%B0_%D0%BC%D0%B5%D0%BD%D3%99%D0%BD_%D1%82%D3%99%D1%8C%D0%BC%D0%B8%D0%BD_%D0%B8%D1%82%D0%B5%D2%AF

Программа менән тәьмин итеү (ингл. software) – компьютерҙың процессорын
ниндәйҙер операциялар башҡарыуға йүнәлткән, машина уҡый торған, йыш ҡына
компьютер программаһы формаһында күрһәтмәләр йыйылмаһы. Ғәҙәттә компьютерҙың
аппарат сараларына ҡапма-ҡаршы термин булараҡ ҡулланыла. Аппарат саралары һәм
программа менән тәьмин итеү бер-береһе менән тығыҙ бәйле, береһенең эшләүе өсөн
икенсеһенең булыуы мотлаҡ. Компьютер сленгында йыш ҡына инглиз телендәге
software һүҙенән сыҡҡан софт атамаһы менән дә йөрөтәләр.

Программа менән тәьмин итеү – дөйөм термин. Ул бөтә компьютер күрһәтмәләренә
ҡарата лә, компьютер күрһәтмәләренең билдәле бер йыйылмаһына ғына ҡарата ла
ҡүлланыла. Ул шулай уҡ машина күрһәтмәләрен дә (процессор аңлаған бинар код),
сығанаҡ кодты ла (башҡарылыр алдынан компиляторҙар тарафынан машина кодына
әйләндерелә торған кешегә аңлайышлы күрһәтмәләр) үҙ эсенә ала.



https://ba.wikipedia.org/wiki/%D0%9D%D3%99%D2%A1%D1%88%D0%B1%D3%99%D0%BD%D0%B4%D0%B8%D3%99

Етәкселәренең береһе Баһаутдин Нәҡшбәнд (1318—1389) исеме менән аталған. Урта
Азия хәнифәттәре араһында барлыҡҡа килә. Төп идеяһы — шәхес азатлығы, йәмғиәт
тормошонда ҡатнашыу, һөнәр, игенселек һәм сауҙа менән шөғөлләнеү.

Уның юлы 10 мәҡәмдән тора, унан барған тәриҡәттең 11 принцибына (тәүбәгә килеү,
сабырлыҡ, уяулыҡ, тын алышты көйләү һ. б.) таянырға тейеш. Тәүге өс принциптары
Баһаутдин Нәҡшбәнд менән, ә ҡалғандары Ғәбделхалиҡ әл-Гидждувани менән төҙөлә.

Нәҡшбәндиә йолаһының нигеҙен тын зекер (Алла исемен, ҡысҡырып әйтеүҙән айырмалы,
эстән ҡабатлап тороу) һәм сөхбә (остаз менән мөриттең юғары рухи кимәлдәге даими
әңгәмәләре) тәшкил итә. XV быуат алып — мосолман донъяһында иң киң таралған
тәриҡәттәрҙең береһе. Урал-Волга буйы төбәгендә башҡорттар араһында нәҡшбәндиә
таралыу алған тармаҡтары: мөджәддидиә (XVIII быуаттан алып) һәм хәлидиә (XIX
быуаттың 2‑се яртыһы). XIX быуаттың 70-се йылдарынан алып З. Х. Рәсүлев
тәриҡәттең рухи остазы була, уның эшмәкәрлегенең беренсе йылында 7 меңдән ашыу
кеше (башлыса Урал аръяғы башҡорттары) нәҡшбәндиә мөритенә әүерелә; ул урындағы
мосолмандарға ҡысҡырып зекер әйтеүҙе, Мәүлит байрамын билдәләүҙе, тиҫбе тартыуҙы
һ.б. индерә.

Башҡортостанда Вәлидовтар, Ғ. Ғ. Ҡорбанғәлиев, М. Ғ. Ҡорбанғәлиев, Х. Һатлыҡов
һ. б. Нәҡшбәндиә тәриҡәтендә була.



https://ba.wikipedia.org/wiki/%D0%92%D0%B8%D0%B7%D0%B0%D0%BD%D1%82%D0%B8%D1%8F_%D0%B8%D0%BC%D0%BF%D0%B5%D1%80%D0%B8%D1%8F%D2%BB%D1%8B

Византия империяһы, Византия, Көнсығыш Рим империяһы (395—1453) — 395 йылда
император Феодосий I вафат булып, Рим империяһы көнбайыш һәм көнсығыш өлөштәргә
бүленеп бөткәндән һуң барлыҡҡа килгән дәүләт. Бынан һуң һикһән йыл да үтмәй,
Көнбайыш Рим империяһы йәшәүҙән туҡтай, ә Византия Антика Ахыры һәм Урта
быуаттар тарихында ун быуат самаһына Боронғо Римдың тарихи, мәҙәни һәм
цивилизация вариҫы булып ҡала.

Көнсығыш Рим империяһына ул ҡолатылғандан һуң Көнбайыш Европа тарихсыларының
хеҙмәттәрендә «Византия» тигән атамаһы бирелә. Ул Константинополдең тәүге
исеме — Византийҙан алынған. 330 йылда Рим императоры Константин I Рим
империяһының баш ҡалаһын шунда күсерә һәм исемен «Яңы Рим» тип үҙгәртә.
Византийҙар үҙҙәрен римлылар — грекса «ромейҙар» тип, ә державаларын «Рим
(„Ромей“) империяһы» (урта грек (византий) телендә — Βασιλεία Ῥωμαίων, Васили́я
Роме́он) йәки ҡыҫҡартып «Романия» (Ῥωμανία, Романи́я) тип йөрөтә. Көнбайыш
сығанаҡтар иһә, унда VII быуаттан грек теле, эллинлашҡан халыҡ һәм мәҙәниәт
өҫтөнлөк алыуы сәбәпле, уны «гректар империяһы» тип атай. Боронғо Руста
Византияны ғәҙәттә «Грек батшалығы», ә уның баш ҡалаһын Царьград тип йөрөтәләр.

Константинополь, урта быуаттарҙағы иң ҙур ҡалаларҙың береһе, Византия
империяһының алмаштырғыһыҙ баш ҡалаһы һәм цивилизация үҙәге була. Император
Юстиниан I (527—565) осоронда империяның биләмәләре айырыуса киң була, сөнки ул
бер нисә тиҫтә йылға Римдың элекке көнбайыш провинцияларының яр буйындағы
территорияларын һәм иң ҡеүәтле Урта диңгеҙ буйы державаһы тигән данын ҡайтарып
алыуға өлгәшә. Артабан күп һанлы дошмандар ҡыҫымы аҫтында ерҙәрен юғалта.
Славян, лангобард, вестгот һәм ғәрәп баҫҡындарынан һуң империя ҡарамағында
Греция менән Кесе Азия территорияһы ғына ҡала. IX—XI быуаттарҙа бер аҙ
ҡеүәтләнһә лә, XI быуат аҙағына Сәлжүктәр һөжүменән, Манцикерт янындағы
еңелеүҙән, 1204 йылда Константинополде баҫып алған тәре йөрөтөүселәр
ҡыйралыштарынан көсөн юғалта, XV быуатта иһә ғосмандар баҫымына сыҙамай
тулыһынса һәләк була.

330 йылда Рим императоры Бөйөк Константин баш ҡалаһы итеп Византийҙы иғлан итә,
исемен «Яңы Рим» тип үҙгәртә (Константинополь — рәсми булмаған атамаһы).
Марксистик тарихсылар быны етештереүҙең ҡол биләүселек ысулы кризисы
һөҙөмтәһендә III быуат аҙағынан Рим империяһының көнсығыш өлкәләренең
көнбайыштағыларҙан иҡтисади һәм сәйәси айырымланыуы менән аңлата. Унда иҡтисад
юғарыраҡ кимәлдә тора һәм империяның иҡтисади һәм сәйәси үҙәге Көнсығышҡа торған
һайын нығыраҡ шыла бара.

Яңы баш ҡала Ҡара диңгеҙҙән Урта диңгеҙгә илткән мөһим сауҙа юлында ултыра,
игенде лә ошо юлдан ташыйҙар. Римда тәхеткә дәғүәселәр табыла тора.
Хәлһеҙләндергес граждандар һуғыштарында ярышташтарын еңгәс, Константин үҙенә
генә буйһонған баш ҡалалы булырға теләй. Тәрән идея түңкәрелеше лә ошо маҡсатҡа
хеҙмәт итергә тейеш була: әле күптән түгел генә эҙәрләнгән христианлыҡ
Константин I дәүерендә рәсми диндәрҙең береһе итеп иғлан ителә. Амвросий
Медиоланский менән Феодосий I арҡаһында Константинополь христиан империяһының
баш ҡалаһына әүерелә.

Рим империяһы Көнсығыш һәм Көнбайыш өлөштәргә 395 йылда, Бөйөк Феодосий I
вафатынан һуң тулыһынса бүленә. Латин теле дөйөм дәүләт теле булыуға ҡарамаҫтан,
тәүге быуаттарҙа Византияны Көнбайыш Рим империяһынан уның территорияһында грек
(эллинистик) мәҙәниәт өҫтөнлөк алыуы айырып тора. Айырма арта бара, һәм ике йөҙ
йыл эсендә дәүләт тулыһынса үҙ йөҙөнә эйә була.

Византия 330—518 йылдарға үҙаллы дәүләткә әйләнә. Был осорҙа Дунай менән
Рейндағы сиктәр аша Рим территорияһына күп һанлы варварҙар, нигеҙҙә, герман
ҡәбиләләре үтеп инә.

Көнсығышта ла хәлдәр шулай уҡ ҡатмарлы була, 378 йылда вестготтар Адрианополь
эргәһендәге данлыҡлы алышта еңеү яулай, император Валент үлтерелә һәм король
Аларих бөтә Грецияны талай. Ләкин тиҙҙән Аларих көнбайышҡа — Испания менән
Галлияға йүнәлә, унда готтар дәүләте була, һәм улар яғынан Византияға янаған
хәүеф бөтә. 441 йылда готтарға алмашҡа һундар килә. Уларҙың юлбашсыһы Аттила бер
нисә тапҡыр һуғыш аса, уларҙан ҙур яһаҡ түләп кенә ҡотолалар. Каталаун
яландарындағы яуҙарҙа (451) Аттила еңелә, ләкин бер йылдан Италияға һөжүм итә;
халыҡтың ҡаршылығына осрап, етмәһә, ғәскәрендә киҙеү баланғанлыҡтан Рим папаһы
Лев I-нең яһаҡ түләү тураһындағы тәҡдименә күнә һәм сигенә.

Христианлыҡта күп төрлө ағымдар бәрелешә: арианлыҡ, несторсылыҡ, монофизитлыҡ.
Шул уҡ ваҡытта Көнбайышта папалар, Бөйөк Левтан (440—461) башлап, папа
монархияһын нығыта, ә Көнсығышта Александрия патриархтары, айырыуса Кирилл
(422—444) һәм Диоскор (444—451), Александрияла папа тәхетен ҡорорға тырыша.
Былар менән бергә милли сыуалыштар һәм айырымланыу ынтылыштары көсәйә. Дини
ҡапма-ҡаршы тороуҙар менән сәйәси мәнфәғәттәр һәм маҡсаттар үрелә.

502 йылдан фарсылар көнсығышта баҫымды көсәйтә, славяндар һәм болғарҙар Дунайҙан
көньяҡта күсеп йөрөй башлай. Эске сыуалыштар көсәйә, баш ҡалала «йәшелдәр» менән
«зәңгәрҙәр» (яу арбалары командаларының төҫтәре буйынса) фирҡәләренең көрәше
ҡыҙа. Рим донъяһының берҙәмлеге тураһындағы фекер ҡараштарҙы Көнбайышҡа
йүнәлттерә. Бындай тотороҡһоҙлоҡтан сығыу өсөн ҡеүәтле ҡул, аныҡ планлы
аңлайышлы сәйәсәт кәрәк була. Бындай сәйәсәтте Юстиниан I үткәрә.

518 йылда император Анастасий мәрхүм булғандан һуң тәхеткә гвардия начальнигы
Юстин үрләй. Сығышы менән ул македон крәҫтиәндәренән була. Эргәһендә бер
туғанының улы Юстиниан булмаһа, илгә идара итеү был наҙан ҡарттың ҡулынан килмәҫ
ине. Юстиниан да Македонияла тыуып үҫкән, ләкин яҡшы белем алған һәм бик һәләтле
егет була. 527 йылда бөтә власты ҡулына алғас, Юстиниан империяны тергеҙеү һәм
бер ҡулға буйһондороу ниәтен тормошҡа ашыра башлай. Ул сиркәү менән килешеп
йәшәй. Мәжүсиҙәрҙе, самариҙарҙы, бидғәтселәрҙе гражданлыҡ хоҡуҡтарынан мәхрүм
итеү, хатта үлтереүгә хөкөм итеү менән ҡурҡытып, рәсми дингә күсергә мәжбүр
итәләр.

532 йылға тиклем ул баш ҡалалағы фетнәләрҙе баҫтырыу һәм фарсыларҙың һөжүмдәрен
ҡайтарыу менән була, ләкин тиҙҙән сәйәсәттең төп йүнәлеше көнбайышҡа күсә.
Варварҙарҙың короллектәре үткән илле йыл эсендә көсһөҙләнә, халыҡтары империяны
тергеҙеү теләге менән яна, хатта герман королдәре үҙҙәре лә Византияның
сюзеренитетҡа дәғүәләрен законлы тип таба. 533 йылда Велизарий етәкселегендәге
ғәскәр Төньяҡ Африкала вандалдар дәүләттәренә һөжүм яһай. Киләһе маҡсат булып
Италия тора — Остгот дәүләте менән ауыр һуғыш 20 йылдан еңеү менән тамамлана.

Византия дипломатияһы шулай уҡ тышҡы донъяла империяның абруйын һәм йоғонтоһон
көсәйтергә тырыша. Яҡты йөҙ күрһәтеү, аҡса таратыу һәм дошмандары араһында янъял
сығарыу юлы менән ул Византия хакимлығы аҫтына сиктәренә яҡын йөрөгән яңынан-яңы
варварҙарҙы (сәлжүктәр, хазарҙар, фракийҙар, фригийҙар, күсмә төрки ҡәбиләләре
һ.б.) йәлеп итә һәм уларҙы зянһыҙландыра. Уларҙы христианлыҡҡа ылыҡтырып, үҙ
идараһы аҫтына индерә. Христиан миссионерҙары Ҡара диңгеҙҙән Абиссинияға тиклем
аралыҡта эшмәкәрлеген киң йәйелдерә, был да Византия сәйәсәтенең төп алымдарының
береһе була.

Йәнә лә лангбардтар Византия ҡулынан Италияның яртыһын тартып ала, 591 йылда
Фарсы менән һуғышта Әрмәнстан алына, төньяҡта славяндар һәм аварҙар менән
алыштар адуам итә.

634 йылда хәлиф Үмәр Сүриәгә бәреп инә. 635 йылда ғәрәптәр Дамаскты яулай.
Сүриәне ҡулға төшөрөү маҡсатында Византия һәм Ғәрәп хәлифәлеге араһындағы хәл
иткес бәрелеш 636 йылдың 20 авгусында була. Ғәрәп мосолмандары еңеү яулай.
Ираклий Константинополгә сигенә. Киләһе 40 йыл эсендә Мысыр, Төньяҡ Африка,
Сүриә, Фәләстин, Үрге Месопотамия юғалтыла. Ғәрәптәр флот төҙөй,
Константинополде ҡамауға ала. Әммә яңы император Константин IV Погонат (668—685)
уларҙың һөжүмен кире ҡаға. Константинополде биш йыл буйы ҡамап тотоуға
ҡарамаҫтан (673—678) ғәрәптәр уны ала алмай.

VII быуатта идарала етди реформалар үткәрелә — эпархиялар һәм экзархаттар
урынына империя стратигтарға буйһонған фемдарға бүленә. Урта грек теле дәүләт
теле булып китә, хатта император титулы ла яңыса яңғыраш алып, василевс
(en:Basileus) булып китә. Хакимиәттә элекке латинса титулдар юҡҡа сыға йә яңы
атамалар ала — логофеттар, стратегтар, эпархтар, друнгарийҙар. Армияла грек
телендә бойороҡтар бирелә. Византия империяһы һуңғы көнгә тиклем Рим империяһы
тип йөрөтөлһә лә, латин теле ҡулланыуҙан сыға.

800 йылда Бөйөк Карл Көнбайыш Рим империяһын тергеҙеү тураһында иғлан итә, был
Византияны кәмһетеү кеүек ҡабул ителә. Бағдад хәлифәлеге көнсығыштан ҡыҫымын
көсәйтә.

Бөйөк Карлдың император титулын таныған 812 йылғы килешеү Италияла ҙур
территорияларҙы юғалтыуҙы аңлата, унда Византия тик Венецияны һәм ярымутрауҙың
көньяғындағы ерҙәрҙе генә һаҡлап ҡала.

1019 йылда Василий II Болгарияны, һуңыраҡ Әрмәнстандың бер өлөшөн һәм Иберияның
бер өлөшөн яулап ала, был осор империяның иң ҡеүәтле осоро була. Иҡтисад сәскә
ата.

Италия XI быуат уртаһына нормандар баҫымы арҡаһында юғалтыла, ләкин төп хәүеф
көнсығыштан килә — 1071 йылда Роман IV Диоген сәлжүктәрҙән еңелә, унан Византия
мандый алмай. 1054 йылда христиан сиркәүҙәре араһында рәсми айырылыу ғәмәлгә
аша, был хәлде тағы ла нығыраҡ ҡатмарлаштыра. Киләһе ике тиҫтә йыл эсендә бөтә
Анатолияны төрөктәр яулап ала. 1080 йылда Византия империяһынан айырылып сыҡҡан
Киликия бойондороҡһоҙ дәүләткә әйләнә. Ни сара күрергә белмәгән император
Алексей I Комнин (1081—1118) 1095 йылда Рим папаһынан хәрби ярҙам һорай. 1204
йылда Константинополде тәре йөрөтөүселәр баҫып ала, ил тарҡала.

Мануил I мәрхүм булғандан һуң, Константинополдә хөкүмәт сәйәсәте менән ризаһыҙ
халыҡ ихтилалға күтәрелә (1181 йыл). Константинополдә 1182 йылда латиндарҙы
ҡыралар: католик сауҙагәрҙәрҙе күпләп үлтерәләр, ошо арҡала Көнбайыш менән
мөнәсәбәттәр киҫкен боҙола. Иҡтисад кризисы башлана: феодаль тарҡаулыҡ көсәйә,
провинцияларҙың үҙәк властан бойондороҡһоҙлоғо арта, армия һәм флот көсһөҙләнә.
Кипр, Трапезунд, Фессалия, власҡа Ангелдар династияһы килгәс, ғәмәлдә үҙәккә
буйһоноуҙан туҡтай. Империяның тарҡалыуы башлана. 1187 йылда Болгария айырыла.
1190 йылда Византия Сербияның үҙаллылығын танырға мәжбүр була.

1204 йылда тәре йөрөтөүселәр армияһы Константинополде ала. Күп һанлы сәнғәт
ҡомартҡылары юҡ ителә, ҡала тулыһынса талана. Византия бер нисә дәүләткә — Латин
империяһына, Ахей кенәзлегенә, Никея, Трапезунд, Эпир империяларына тарҡала.

Ғосмандарҙың һөжүме көсәйә бара. 1326 йылда Бурса ғосмандарға бирелә, улар уны
баш ҡалаға әйләндерә. Артабан Никея (1329), Никомедия (1337) яулана; 1338 йылда
ғосмандар Босфорға етә һәм уны граждандар һуғышында уларҙан ярҙам һораған
византийҙар булышлығы менән кисеп сыға. 1352—1354 йылдарҙа ғосмандар Галлиполи
ярымутрауын ала һәм Ауропаны яуларға тотона. Императорҙарға көнбайышта ярҙам
эҙләргә тура килә.

Морат I (1359—1389) Фракияны (1361), Филиппополде, Адрианополде ала, һуңғыһына
баш ҡалаһын күсерә (1365). Шулай итеп, ғосмандар Балҡан ярымутрауын баҫып алыуҙы
тамамлай. Марица эргәһендә улар көньяҡ сербтарҙы һәм болгарҙарҙы тар-мар итә
(1371); Македонияла колониялар булдыра, Фессалоникиға янай (1374); Албанияға
(1386) баҫып инә, Серб империяһын тар-мар итә, Болгарияны ғосман пашалығына
әйләндерә (1393). Византия императоры Иоанн V Палеолог үҙен солтандың вассалы
тип танырға, уға яһаҡ түләргә һәм Филадельфияны алыу өсөн ғәскәр бирергә мәжбүр
була (1391).

Ғосман солтаны Баязит I (1389—1402) Византия империяһына тағы ла дәррәүерәк
баҫым яһай башлай. Ул баш ҡаланы һәр яҡлап ҡыҫымға ала (1391—1395), ә
Көнбайыштың Никополь эргәһендәге яуҙа (1396) Византияны ҡотҡарырға тырышыуы
уңышһыҙлыҡҡа осрағас, ул Константинополде штурмлап алырға була (1397), бер юлы
Мореяға ла һөжүм итә. Аҡһаҡ Тимерҙең ғосмандарға ябырылыуы һәм Ангора (Анкара)
эргәһендә ҡыйратыуы (1402) империяның ғүмерен тағы егерме йылға оҙайта.

1453 йылдың 30 майында иртәнге сәғәт һигеҙҙә Мәхмәт II тантаналы рәүештә баш
ҡалаға аяҡ баҫа һәм ҡаланың төп соборын — Изге София соборын — мәсеткә
әйләндерергә бойора.

Рим империяһынан Византия идара итеүҙең башында император торған монархия
формаһын ҡабул итеп ала. VII быуаттан башлап дәүләт башлығы йышыраҡ автократор
(грек. Αὐτοκράτωρ — хаким) йәки василевс (грек. Βασιλεὺς — батша) тип йөрөтөлә.

Византия империяһы Көнсығыш һәм Иллирик префектураларынан тора, һәр ҡайһыһының
башында префекттар тора: Көнсығыш преторияһы префекты (лат. Praefectus praetorio
Orientis) һәм Иллирик преторияһы префекты (лат. Praefectus praetorio Illyrici).
Константинополь ҡалаһы префеты (лат. Praefectus urbis Constantinopolitanae)
етәкселегендәге Контантинополь ҡалаһы айырым берәмек була.

VI быуат аҙағынан үҙгәрештәр башлана. Реформа нигеҙҙә оборонаға (экзархаттар
урынына фемдарға административ бүленеш) һәм грек мәҙәниәтенә (логофет, стратег,
друнгарий вазифаларын индереү һ.б.) менән бәйле була. X быуаттан идара итеүҙең
феодаль принциптары киң тарала, уның һөҙөмтәһендә тәхеттә феодаль аҡһөйәктәр
нығына.

Иң юғарғы ике хәрби вазифа булып пехота баш командующийы (лат. magister
paeditum) һәм атлы ғәскәр начальнигы (лат. magister equitum) тора, һуңыраҡ был
вазифалар берләштерелә (Magister militum); баш ҡалала пехота һәм атлылар
магистрҙары (Опсикий Стратигы) (лат. Magistri equitum et paeditum in praesenti)
була. Бынан тыш, Көнсығыштың пехота һәм атлылар магистры (Анатолик Стратигы),
Иллириктың пехота һәм атлылар магистры, Фракияның пехота һәм атлылар магистры
(Фракисия Стратигы).

Византия армияны Рим империяһынан мираҫ итеп алһа ла, уның структураһы эллин
дәүләттәрендәге фалангалар системаһына яҡын була. Византияның ахырында ул
ялланмаға әйләнә һәм һуғышсанлыҡ һәләте лә әллә ни юғары булмай.

Армия һәм флот торған һайын нығыраҡ ҡаҡшай, ә империяның ахырына ялланма
берләшмә булып ҡына ҡалалар. 1453 йылда 60 мең кеше йәшәгән Константинополь бары
тик 5 меңлек ғәскәр һәм 2,5 мең ялланма яугир генә ҡуя ала. X быуаттан
Константинополь императорҙары технологик яҡтан алға киткән һәм хәрби эштә көслө
көньяҡ һәм төньяҡ рустарҙы, шулай уҡ күрше варвар төрки ҡәбиләләренән яугирҙәр
яллай. X быуаттан этник яҡтан ҡатнаш варягтар ауыр пехотала ҙур урын биләй, ә
еңел атлы ғәскәрҙәр төрки күсмәселәрҙән туплана.

XI быуат башында викингтар походтары осоро тамамланғас, Скандинавиянан
ялланмалар Урта диңгеҙ аша Византияға йүнәлә. Буласаҡ норвег короле Ҡәтғи
Харальд варяг гвардияһында бер нисә йыл һуғышҡан, Варяг гвардияһы 1204 йылда
Константинополде тәре йөрөтөүселәрҙән батырҙарса обороналай һәм ҡаланы алғанда
тар-мар ителә.

Дәүләт составына күп ҡалалары булған бай ерҙәр — Мысыр, Кесе Азия, Греция — инә.
Ҡалаларҙа һөнәрселәр һәм сауҙагәрҙәр сословиеларға берләшә. Сословиеға ҡарау
бурыс түгел, ә өҫтөнлөктәр һәм бәҫ өҫтәй торған шарт була.

Коррупцияланған идара итеү системаһына, бик ҙур һалымдарға, ҡол биләүселек
хужалығына һәм һарай интригаларына ҡарамаҫтан, Византия иҡтисады оҙаҡ ваҡыт
Ауропала иң көслөһө була. Сауҙа көнбайышта элекке Рим биләмәләре, көнсығышта
Һиндостан менән алып барыла. Хатта ғәрәп талауҙарынан һуң да империя бик бай
булып ҡала. Әммә финанс сығымдары бик күп була, ә илдең байлығы көнләшеү
тыуҙыра. Итальян сауҙагәрҙәренә бирелгән өҫтөнлөктәр арҡаһында сауҙаның бөлөүе,
Константинополдең тәре йөрөтөүселәр ҡулына күсеүе, төрөктәрҙең ҡыҫырыҡлауы
финанс өлкәһенең һәм тотош дәүләттең көсһөҙләнеүенә килтерә.

Византия фәне дәүләттең бөтә йәшәү дауамында антик философия һәм метафизика
менән тығыҙ бәйле була. Ғалимдарҙың төп эшмәкәрлеге ҡулланма яҫылыҡта бара, унда
билдәле уңыштар ҙа яулана, мәҫәлән, Константинополдә София соборы төҙөлә, грек
уты уйлап табыла. Шул уҡ ваҡытта саф фән бөтөнләй тиерлек үҫмәй. Юстиниан
осоронан башлап беренсе мең йыллыҡ аҙағына ҡәҙәр фән бик түбән кимәлдә ҡала],
ләкин унан һуң Византия ғалимдары үҙен күрһәтә, бигерәк тә, ғәрәп һәм фарсы
ҡаҙаныштарына таянып, астрономияла һәм математикала.

Медицина антик осор менән сағыштырғанда алға китеш күҙәтелгән һирәк тармаҡтарҙың
береһе була. Византия медицинаһының йоғонтоһо ғәрәп илдәрендә лә, Яңырыу
осоронда Ауропала ла һиҙелә.

Империя йәшәгән һуңғы йөҙ йылда Византия иртә Яңырыу осоро кисергән Италияла
боронғо грек әҙәбиәтен таратыуҙа ҙур роль уйнай. Астрономия менән математиканы
өйрәнеү үҙәге булып Трапезунд академияһы тора.



https://ba.wikipedia.org/wiki/%D0%91%D3%A9%D1%82%D3%99_%D0%94%D0%BE%D0%BD%D1%8A%D1%8F_%D0%A1%D0%B5%D0%BB%D1%82%D3%99%D1%80%D0%B5

Бөтә Донъя Селтәре (йәки веб, аббревиатуралары — WWW, W3, ингл.  World Wide Web
һүҙбәйләнешенән) — Интернет инфраструктураһын һәм HTTP мәғлүмәт үткәреү
протоколын ҡулланған глобаль мәғлүмәт арауығы.

Бөтә донъя селтәрендә урынлаштырылған гипертекслы документтар веб-биттәр исеме
аҫтынла билдәле. Веб-браузер тип аталған махсус программмалар ярҙамында текст,
рәсемдәр, видео һәм башҡа мультимедиа булған веб-биттәрҙе ҡарап һәм уларҙың
береһенән икенсеһенә гипер-һылтанмалар аша күсеп була.

Был системаны ултап табыусы тип Бөйөк Британия инженеры, компьютер фәндәре
ғалимы, әлеге көндә Бөтә Донъя Селтәре консорциумының (ингл. World Wide Web
Consortium, W3C) директоры Тим Бернерс-Ли һанала. Нәҡ ул 1989 йылдың мартында
хәҙер Бөтә донъя селтәре исеме аҫтында билдәле проектты тәкдим итә.

Бөтә Донъя Селтәрен бөтә донъянан Интернет селтәренә бәйле миллионлап веб-сервер
ойоштора. Веб-сервер селтәр аша HTTP-талап ала, локаль ҡаты дискта кәрәкле
файлды таба һәм уны талап иткән компьютерға ебәрә. Селтәрҙәге ресурстарҙы
(файлдар) табыу өсөн Бер төрлө Ресурс Локатор (ингл. Uniform Resource Locator)
ҡулланыла. Был URL адрестар веб-сервер урынлашҡан компьютерҙы — домен исеме
системаһы DNS (ингл. Domain Name System) ҡулланып домен исемен (йәки туранан
һандар менән язылған IP-адресын) һәм ул компьютерҙа урынлашҡан файлдын урыны
менән исемен тота.



https://ba.wikipedia.org/wiki/Google

Google (ХФА [ɡuːɡl], MWCD /ˈgü-gəl/, башҡ. Гугл) — интернеттағы иң ҙур эҙләү
системаһы. Google Inc. корпорацияһының милке.

Google популярлыҡ буйынса беренсе эҙләү системаһы (77,05 %) булып тора, айына 41
млрд 345 млн һорауҙар эшкәртә (баҙарҙа өлөшө 62,4 %), 25 миллиардтан ашыу
веб-биттәрҙе индексациялай.

Google эҙләү системаһы была создана в качестве учебного проекта студентов
Стэнфорд университеты студенттары Ларри Пейдж һәм Сергей Брин менән уҡыу проекты
булараҡ төҙөлә. Улар 1996 йылда BackRub эҙләү системаһы өҫтөндә эшләйҙәр һәм
уның нигеҙендә 1998 йылда Google эҙләү системаһына нигеҙ һалалар.

Корпорацияға 1998 йылдың 2 сентябрендә нигеҙ һалынып, Google.com домены 1997
йылдың 15 сентябрендә теркәлеүенә ҡарамаҫтан, Google эҙләү системаһы үҙенең
тыуған көнөн икенсе көндә — 7 сентябрҙа ла, шулай уҡ 27 сентябрҙа ла билдәләй.

Google һүҙе үҙгәртелгән йөҙөнсө дәрәжәләге ун (10100) һаны атамаһынан — googol
(гугол) һүҙенән барлыҡҡа кигән.



https://ba.wikipedia.org/wiki/%D0%A1%D3%99%D0%BD%D3%99%D2%93%D3%99%D1%82

Сәнәғәт— үҙ тармағы һәм башҡа тармаҡтар өсөн эш ҡоралдары, шулай уҡ сеймал,
материалдар, яғыулыҡ һәм энергия эшләп сығарыу, урман эшкәртеү, ауыл хужалығы
продукцияһын һәм халыҡ ҡулланыу тауарҙарын етештереү һәм башҡалара менән мәшғүл
булған предпрятиеләр (заводтар, фабрикалар, рудниктар, шахталар,
электростанциялар) берлеге. Сәнәғәт — йәмғиәттең етештереү ҡеүәтенә хәл иткес
йоғонто яһаған халыҡ хужалығының мөһим тармағы.

Сәнәғәт ике ҙур тармаҡтан — сеймал табыу һәм яғыулыҡ әҙерләү сәнәғәтенән һәм
эшкәртеүсе сәнәғәттән тора. Сеймал табыу һәм яғыулыҡ әҙерләү тармағына тау-химия
сеймалы, ҡара һәм төҫлө металл рудалары, нефть, газ, күмер, торф, сланец, тоҙ,
изветняк сығарыу, шулай уҡ урман предприятиеләре, балыҡ тотоу, диңгез
продукттарын әҙерләү керә.

Эшкәртеүсе сәнәғәт тармағына машиналар төҙөү, ҡара һәм төҫлө металдар етештереү,
прокат, химия һәм нефтехимия продукттары, машиналар һәм ҡорамалдар, ағас
эшкәртеү ҡорамалдары, целлюлоза-ҡағыҙ сәнәғәте продукттары, цемент, төҙөлөш
материалдары, еңел һәм аҙыҡ-түлек сәнәғәте продукттары етештереү, шулай уҡ
сәнәғәт йыһаздарын ремонтлау керә.



https://ba.wikipedia.org/wiki/%D0%99%D3%99%D0%B9%D0%B3%D0%B5_%D0%B2%D0%B0%D2%A1%D1%8B%D1%82

Йәйге ваҡыт (урыҫ. Летнее время, ингл. Daylight saving time) — билдәле сәғәт
бүлкәтендә ҡабул ителгән ваҡыттан 1 сәғәт алға күсерелгән ваҡыт. Күп илдәрҙә
өй-урамдарҙы яҡтыртыуға тотонолған электр энергияһын экономиялау өсөн йәйен
индерелә. Көҙ көнө ваҡыт ҡышҡы ваҡытҡа кире күсерелә.

Күпселек илдәрҙә ҡышҡы ваҡыт һәр ваҡыт бүлкәтенең астрономик ваҡытына тап килә;
әммә Рәсәйҙең күпселек төбәктәрендә ҡышҡы ваҡыт бүлкәт ваҡытынан бер сәғәт алда
килә; шуға ярашлы йәйге ваҡыт бүлкәт ваҡытынан 2 сәғәткә алда килә. Мәҫәлән, йәй
көнө беҙ иртәнге сәғәт етелә торһаҡ, бүлкәт ваҡыты менән сәғәт биш була. Бының
сәбәбе — илебеҙҙең тарихында: СССР-ҙа һәм Рәсәйҙә йәйге ваҡыт ике тапҡыр
индерелде (түбәндә «Рәсәй» секцияһында ҡарағыҙ).

Рәсәйҙә 2011 йылғаса ваҡыт йәйгегә марттың һуңғы йәкшәмбеһендә төнгө икелә
индерелеп килде: ваҡыт бер сәғәт алға күсерелде. Ҡышҡыға ваҡыт октябрҙең һуңғы
йәкшәмбеһендә төнгө сәғәт өстә күсерелә ине. 2011 йылдың февралендә Рәсәй
Президенты Дмитрий Медведев йәйге ваҡытҡа күсеүҙе туҡтатыу тураһында ҡарар ҡабул
итте.

Ҡайһы бер боронғо цивилизацияларҙа тәүлектең яҡты ваҡыты, оҙонлоғона ҡарамаҫтан,
12 тигеҙ сәғәткә бүленгән булған. Һөҙөмтәлә, йәй көнө бер үк көндөҙгө сәғәт
оҙонораҡ, ә ҡышҡы сәғәт ҡыҫҡараҡ булған. Мәҫәлән, Боронғо Римда ҡулланылған һыу
сәғәтендә йылдың төрлө айҙары өсөн төрлө шкала булдырылған булған. Римдың
киңлегендә көн тыуғандан иҫәпләнгән өсөнсө сәғәт ҡышҡы ҡояш торошонда хәҙерге
ваҡыт менән 09:02-лә башланып 44 минут һуҙылһа, йәйге ҡояш торошонда хәҙерге
ваҡыт менән 06:58-ҙә башланып 75 минут һуҙылған.

Урта быуат дәүерендә тигеҙ оҙонлоҡло сәғәт системаһы өҫтөнлөк алған; бынан һуң
ваҡыт һәр миҙгелдә бер төрлө үлсәнгән.

1784 йылдың 26 апрелендә Францияла АҠШ-ның илсеһе булып хеҙмәт иткән Бенджамин
Франклин аноним хатында, Парижда тороусы кешеләр май шәмдәрен аҙыраҡ тотонһон
өсөн таңда иртәрәк торһондар, тигән тәҡдим индергән.

Хәҙерге йәйге ваҡыт системаһын беренсе булып Джордж Вернон Хадсон, Яңы Зеландия
энтомологы тәҡдим итә. Джодж Хадсондың эше сменалы булған, буш ваҡытында ул
бөжәктәр коллекцияһын йыйыу менән мауыҡҡан һәм өҫтәмә көндөҙгө яҡтылыҡты юғары
баһалаған.

1895 йылда Хадсон көндөҙгө яҡтылыҡты бәрәкәт файҙаланыу өсөн ваҡытты 2 сәғәт
алға күсерегә тәҡдим иткән. Ғилми берләшмәлә был тәҡдим ҙур ҡыҙыҡһыныу
тыуҙырған, Хадсондың был турала хаты ғилми журналда баҫтырылған.

Уильям Уиллет, Бөйөк Британияла йәшәгән күренекле төҙөүсе һәм асыҡ һауала
йәшәргә яратыусы, шулай уҡ йәйге ваҡыт индерергә тәҡдим итеүселәрҙең береһе
булған. Йәйге бер таңда иртә тороп, ҡояш иһә күптән ҡалҡҡанын, ә Лондон халҡы
һаман йоҡлап ятҡанын күргән. Уиллет шулай гольф уйыны менән мауыҡҡан, әммә киске
эңерҙә уйнарға яратмаған. 1907-се йылда Бөйөк Британияның бер гәзитендә уның был
турала «Көндөҙгө яҡтылыҡты бушҡа ебәрәбеҙ» тигән мәҡәләһе сыҡҡан. Унда ул ошолай
тәҡдим биргән: апрелдең һәр йәкшәмбе көнөндә ваҡытты 20 минут алға күсерегә
(барлығы ваҡыт 80 минут алға күсерелә), сентябрҙә иһә сәғәтте кире күсерергә.
Үҙенең үлеменә тиклем Уиллет үҙ тәҡдимен Бөйөк Британияла уңышһыҙ алға һөрөп
маташҡан.

Европала беренсе булып Уиллеттың тәҡдимен Германия файҙаланған. Беренсе донъя
һуғышында был илдә яндырылған күмерҙе экономлау өсөн, 1916 йылдың 30 апрелендә
Германияла йәйге ваҡыт индерелә башлай; тиҙҙән был илдең союздаштары ла быға
ҡушыла. Бер нисә йыл эсендә, был практиканың файҙаһын күреп, Европаның күпселек
илдәре лә ваҡытты йәйгегә бер сәғәт алға күсерә башлай. Рәсәй 1917-се йылда, ә
АҠШ — 1918 ҡушыла.

Беренсе донъя һуғышы 1918 йылда тамамланғас, Германияла йәйгегә ваҡытты
күсереүҙән баш тарталар; был илдә йәйге ваҡыт ҡабат 1940 йылда, Өсөнсө Рейх
хакимлығы ваҡытында индерелә. 1945 йылда һуғыш бөткәс был практика туҡтатыла,
1949 йылда (ФРГ-ла) һәм 1950 йылда (ГДР-ҙа) ҡайтанан индерелә.

АҠШ йәйге ваҡыттан 1919-сы йылда баш тарта, 1941 йылда уны ҡабат индерә, һуғыш
бөткәс уны туҡтатып тора, һәм 1974 йылда йәнә индерә.

Японияла йәйге ваҡыт 1946 йылда илде баҫып алған АҠШ хакимиәте тарафынан
индерелә, 1952 йылда бөтөрөлә.

Хәҙерге ваҡытта йәйге ваҡытҡа 76 ил (шул иҫәптән 10 илдең ҡайһы бер төбәктәре
генә) күсеп тора. 128 илдә йәйге ваҡыт ҡулланылмай. Төньяҡ ярымшарҙа йәйге ваҡыт
АҠШ-ла, Канадала, Европа илдәрендә, Рәсәйҙең бар территорияһында ҡулланыла.
Төньяҡ ярымшарҙа йәйге ваҡыт Австралияла, Яңы Зеландияла, Парагвайҙа,
Бразилияла, Аргентинала, Чилиҙа ҡулланыла.

Япония, Ҡытай, Һиндостан, Сингапур һәм шулай уҡ СССР-ҙың элекке ҡайһы бер
республикалары (Үзбәкстан, Тажикстан, Төрөкмәнстан, Грузия, Ҡаҙағстан,
Ҡырғыҙстан) йәйге ваҡыттан баш тарттылар.

Күп илдәрҙә йәйге ваҡытты ғәмәлдә ҡалдырыу-ҡалдырмау тураһында ҡыҙыу бәхәс бара.
Энергетиктар, спорт кейеме һәм кәрәк-яраҡтары етештереүселәр һәм сауҙа
селтәрҙәре уға ыңғай килһә, һаулыҡ һаҡлау, транспорт эшмәкәрҙәре һәм фермерҙар
ҡаршы килә.

Европала 2002-се йылға хәтлем (хәҙерге Рәсәйҙә һымаҡ) ваҡыт йәйгегә марттың
һуңғы йәкшәмбеһендә төнгө сәғәт 2:00-лә индерелгән — ваҡыт 1 сәғәт алға
күсерелгән. Октябрҙең һуңғы йәкшәмбеһендә төнгө сәғәт 3:00-тә ваҡыт ҡышҡыға 1
сәғәт артҡа күсерелгән. 2002-се йылдан башлап, Европала ваҡыт йәйгегә Гринвич
буйынса сәғәт 01:00-ҙә күсерелә.

Рәсәйҙә йәйге ваҡытты тәүге тапҡыр 1917 йылда Ваҡытлы хөкүмәт декретында индерә.
1931 йылда ҡышҡы ваҡытҡа күсеү туҡтатыла, барлыҡ СССР йәйен-ҡышын «декрет
ваҡыты» менән, йәиһә 1 сәғәт алға йәшәй башлай. Йәйге ваҡыт ҡабат 1981 йылдың 1
апрелендә Министрҙар Советы ҡарары менән индерелә; шулай итеп, йәйге ваҡыт 2
сәғәткә алда килә.

2008 йылда депутат Сергей Миронов Дәүләт Думаһына йәйге ваҡытты бөтөрөү
тураһында закон проекты тәҡдим итә; уға ғилми тикшеренеүҙәр һөҙөмтәләре лә
теркәлгән була. Был тикшеренеүҙәрҙә йәйге ваҡыт халыҡтың һаулығына кире йоғонто
яһай, тип иҫбатлана. Әммә-ләкин Дума был проектты беренсе уҡыуында уҡ кире ҡаға.
Оҡшаш тәҡдимдәр Думаға бынан элек тә (мәҫ. 2003 йылда) бирелгән була, тик улар
гел дә кире ҡағылып торған. 2011 йылдың февралендә Рәсәйҙең президенты Дмитрий
Медведев йәйге ваҡытҡа күсеүҙе бөтөрөү тураһында ҡарарға ҡул ҡуя.

Йәйге ваҡытҡа күсеүҙең кәрәклеге тураһында бәхәстәр тиҫтәләрсә йылдар буйына
Европа Берләшмәһе илдәрендә, АҠШ-та һәм Рәсәйҙә бара.

РАО ЕЭС компанияһы баһалауынса, йәйге ваҡытҡа күсеү йыл һайын 4,4 млрд
киловатт-сәғәт күләмдә электр энергияһын экономиялай. Был күләмде Рәсәйҙең дөйөм
халыҡ һанына (141 млн кеше самаһы) бүлһәк, Рәсәйҙең һәр гражданы йылына 31
кВт-сәғ экономлай, йәиһә һәр рәсәйленең башына йылына ни бары алтмышар һум
экономия тура килә. Ҡайһы бер ғалимдар әйтеүенсә, ваҡытты күсереүҙән сыҡҡан
юғалтыуҙар иҡтисади файҙаһынан өҫтөн сыға. Заманса (люминесцент, светодиод)
лампаларға күсеү тамамланғас, уның файҙаһы бынан да түбәнерәк буласаҡ. АҠШ-ла,
Японияла, Бөйөк Британияла үткәрелгән тикшеренеүҙәр йәйге ваҡытҡа күсеүҙең
файҙаһының бик аҙ булыуын күрһәтте. Ҡайһы бер осраҡтарҙа уның кире эффектҡа
килтереүе лә асыҡланды.

Япония, Ҡытай, Сингапур, Эстония, Ҡаҙағстан, Үзбәкстан, Тажикстан һәм
Төрөкмәнстан кеүек илдәр йәйге ваҡытҡа күсеүҙән баш тартты.

Рәсәйҙә һәм донъяла үткәрелгән тикшеренеүҙәр йәйге ваҡытҡа күсеүҙең һаулыҡҡа
кире йоғонтоһо булғанлығын күрһәтә. Айырыуса йөрәк-ҡан тамырҙары сирҙәре менән
ауырыусылар, башҡа ҡаты сирлеләр, инвалидтар һәм балалар унан ғазап күрә.
Статистика күрһәтеүенсә, ваҡыт күскән осорҙа:



https://ba.wikipedia.org/wiki/%D0%98%D1%81%D1%82%D0%B0%D0%BD%D0%B1%D1%83%D0%BB

Истанбу́л (төр. Istanbul) — Төркиә Йөмһүриәттә иң ҙур һәм иң әһәмиәтле ҡала
булып иҫәпләнә, диңгеҙ порты. Бер үк исемле Истанбул иле үҙәге. Элекке Рим,
Византия, Латин һәм Ғосман империяларының баш ҡалаһы. Босфор боғаҙы ярында
урынлашҡан. Ҡаланың ҙур өлөшө Европала, бәләкәйе — Азияла төйәкләнгән. Европала
иң ҙур ҡала. Ҡалала Төрки шураһы — төрки телле дәүләттәрҙе берләштерүсе
халыҡ-ара ойошмаһының сәркатипы урынлашҡан.

Хәҙерге Истанбул ерендә тәүге кешеләр неолит дәүерендә үк йәшәгән . Б.э. тиклем
6700 йылда кешеләр йәшәгәне билдәле.

Б.э. тиклем 685 йылда Грецияның Мегара ҡалаһынан күсенеүселәр Азия өлөшөндә
Халкедон исемле ҡасабаға нигеҙ һала. Б.э. тиклем 667 йылдан ҡасаба Византий тип
аталып йөрөй.

324 йылда Византийҙың императоры Бөйөк Константин ҡалаға Константинополь исеме
бирә, Константинополь Византийҙың баш ҡалаһы булып китә. Географик һәм стратегик
йәһәттән уңайлы урынлашыуы сауҙа үҫешенә һәм ҡаланың сәскә атыуына килтерә. Ҡала
Босфор боғаҙы ярында урынлашҡан, унан Ҡара диңгеҙ һәм Эгей диңгеҙе аша
Европа-Азия сауҙа юлдары асыла. Әммә, шундай уңайлыҡтары арҡаһында бик күп
һөжүмдәр ҡабул итергә тура килә.

XV быуатта солтан Мәхмүд II Константинополде яулап ала. Ҡануни ҡушаматлы
Сөләймән идара иткән ваҡыт (1520—1566 йылдар) Истанбул өсөн «Алтын быуат» осоро
тип иҫәпләнә. Ғосман империяһы~ өсөн оло әһәмиәткә эйә булыр дәрәжәлә ҙурайған
Истанбулда яңы мәҙрәсәлар, мәсеттәр һәм йорттар төҙөлөшө үҫеш ала.

XV быуатта Истанбулға Европа мәҙәниәте, барокко һәм рококо архитектура стиле,
Европаса тегелгән кейем һәм башҡа яңылыҡтар үтә башлай. Француз теле модаға инә.

1845 йылда даими үтеп булған Галат күпере, 1850 йылда Босфорҙа пароходтар йөрөй
башлай. 1871 йылда трамвай юлы һалына, ә 1875 йылда бәләкәй генә метро — Тюнель
асыла. 1889 йылда пассажир тимер юлы «Париж-Истанбул» («Көнсығыш экспресс»)
файҙаланыла башлай. XIX быуат аҙағына ҡалала заманса һыу һәм электр менән тәьмин
итеү системаһы сафҡа инә.

1923 йылдың октябрендә төрөк милли хәрәкәт башлығы Мостафа Кәмал Ататөрк
хакимиәткә килә һәм Төрөк Республикаһы иғлан ителә, баш ҡала функцияһы Анкараға
тапшырыла.

Ҡалала биш дәүләт университет эшләй: Истанбул университеты (140 мең студент
уҡый), Истанбул техник университеты, Мәрмәр университеты (55 мең студент уҡый),
Босфор университеты, Юлдуз Техник Университеты, Галатасарай университеты.

Истанбул Төркиәнең төньяҡ-көнбайышындағы Босфор боғаҙының ярындағы убаларҙа һәм
көньяҡтан Мәрмәр диңгеҙе ярында урынлашҡан. Үҙ сиратында ҡаланы Алтын мөгөҙ
ҡултығы ике өлөшкә бүлә. Ҡаланың майҙаны — 5 343 км².

Истанбул ифрат уңайлы урынға эйә — ҡала ике материк сигендә урынлашҡан, Европа
менән Азияны тоташтырып тора, Ҡара диңгеҙҙән Мәрмәр диңгеҙгә һәм артабан Урта
диңгеҙгә сығып була.

Ҡышын Истанбулда уртаса температура +3 °C һәм 9 °C араһында. Ҡыш һалҡынса һәм
еүеш. Истанбулда температура 21 көн самаһы 0 °C-тан түбәнерәк була. Һәр ҡыш
тиерлек ҡар яуа.

Яҙ һәм көҙ һауа торошо йылы ғына, әммә тотороҡло түгел, ҡапыл һыуытып та,
йылытып та ебәрә.



https://ba.wikipedia.org/wiki/%D0%94%D0%B0%D0%BD%D0%B8%D1%8F

Дания Короллеге — Европаның төньяғында, Балтик һәм Төньяҡ диңгеҙҙәре буйындағы
дәүләт, Ютландия ярымутрауында һәм бер нисә бәләкәй утрауҙа урынлашҡан. Ил
атамаһы герман ҡәбиләһе — дандар исеменән килә.

Дания Европа берләшмәһенә инә, ул шулай уҡ Төньяҡ Атлантик Килешеү Ойошмаһы —
НАТО-ны ойоштороусыларҙың береһе һәм уның ағзаһы.

Дания — скандинав илдәренең иң көньяҡтағыһы, Швециянан көньяҡ-көнбайышта,
Норвегиянан көньяҡта. Ер өҫтөнән көньяҡтан Германия менән сиктәш һәм унан
төньяҡта урынлашҡан ҙур ғына Ютландия ярымутрауынан тыш тағы ла 409 утрауҙы үҙ
эсенә ала. Улар араһында Фюн, Зеландия, Фальстер, Лоллан, Венсюссель-Ти һәм
Борнхольм исемлеләре киңерәк билдәле.



https://ba.wikipedia.org/wiki/%D0%92%D0%B0%D1%82%D0%B8%D0%BA%D0%B0%D0%BD

Ватика́н итал. Stato della Città del Vaticano, Ватика́н дәүләт ҡалаһы исеме
ҡулланыла) — Рим эсендә Италия менән берләштерелгән кәрлә дәүләт-анклав (донъяла
иң бәләкәй дәүләт). Үҙенең исемен Mons Vaticanus тауы исеменән алған, латин
телендә vaticinia  «күрәҙәлек итеү урыны» тигәнде аңлата.

Сит ил дипломатик миссиялары Ватикан ҡала-дәүләткә түгел, Изге Престолға
тәғәйенләнә. Изге Престолға тәғәйенләнгән сит ил илселәре һәм вәкилдәре, Ватикан
ере бәләкәй булғанға, Римдә урынлашалар.

БМО менән Изге Престол (Ватикан түгел) 1957 йылдан бирле хеҙмәттәшлек итә һәм
даими күҙәтеүсеһе булып тора. 2004 йылдан БМО-ла Изге Проетол хоҡуҡтары
киңәйтелә. Бынан тыш 2008 йылдың августынан Ватикан Интерпол менән даими
хеҙмәттәшлек итә.

Боронғо дәүерҙә Ватиканда кеше йәшәмәгән, сөнки Боронғо Римдә был урын изге тип
иҫәпләнгән. 326 йылда христианлыҡ урынлашҡас, изге Пётр ҡәберлеге өҫтөндә
Константин базиликаһы төҙөлә, шул осорҙан бирле бында кешеләр йәшәй башлай.

VIII быуат уртаһында барлыҡҡа килгән Папа дәүләте Апеннин ярымутрауының ҙур
өлөшөн биләй, әммә 1870 йылда уны Италия короллеге тар-мар итә.

Ватикан — Изге Престол идара иткән абсолют теократик монархия. Рим Папаһы
ҡулында абсолют закон сығарыу, башҡарма власть һәм суд, ул суверенитетты тотусы
булып тора. Рим Папаһы кардиналдар ғүмерлеккә һайлап ҡуя. Рим Папаһы үлгәс, йәки
тәхетән баш тартҡас, яңы Папа инаугурацияһына тиклем, уның бурысын камерленго
башҡара.

Ватикан Римдың төньяҡ-көнбайыш өлөшөндә Ватикан тауында урынлашҡан, Тибрҙан бер
нисә йөҙ метр алыҫлыҡта. Бөтә яҡтан да Италия менән сиктәш, дөйөм сик оҙрнлоғо
3,2 км. Сик оборона стенаһы менән тура килә. Изге Пётр соборы майҙан алдындағы
сик һыҙаты овпл формаһындағы майҙан булып тора.

2005 йылдың 31 декабре торошло Изге Престол подданныйҙары 557 кеше булған.
Шуларҙың 58-е кардиналдар, 293-ө Папа вәкәлләте кешеләре, 62 кеше руханиҙар, 101
кеше гвардия ағзалары, һәм дингә ҡағылышы булмаған 42 кеше. 1983 йылда бер генә
никах та теркәлмәгән. Ватиканда гражданлыҡ был илдә тыуыу факты буйынса ла,
нәҫел буйынса ла бирелмәй. Гражданлыҡ Изге Престолға хеҙмәт иткәндә бирелә, һәм
хеҙмәт эшмәкәрлеге тамамланғас туҡтатыла.

Этник яҡтан, Швейцария гвардияһын иҫәпкә алмағанда, күбеһе итальяндар.
«Көндөҙгө» халыҡ иҫәбенә, дәүләттән ситтә йәшәүсе, эшкә килгән 3000 итальян
керә.



https://ba.wikipedia.org/wiki/%D0%91%D0%B8%D0%B1%D0%BB%D0%B8%D1%8F

Библия, Мөҡәддәс китап — йәһүд һәм христиан диненең изге китаптары тупланмаһы.
Уртаҡ бүлеме — Тәүрат, тик христианлыҡта ғына изге һаналғаны — Инжил. Ислам
динендә Тәүрат, хөрмәт ителһә лә, Аллаһтың хаҡ һүҙе тип танылмай.

Библия — иудаизм һәм христиан диндәрендә Изге Китап сифатында ҡанунлаштырылған
яҙмалар йыйынтығы. Ислам Библияны Изге Китап булараҡ таный, ләкин уны «көфөр»,
йәғни боҙолған, тип һанай. Библия Иҫке Ғәһед (Ветхий Завет; ҡанундар − Тәүрат, )
һәм Яңы Ғәһед (Новый Завет; 4 Инжил һәм Апостолдар ғәмәлдәре) тип аталған
өлөштәрҙән тора. Беренсеһе христиан дине барлыҡҡа килгәнсе үк яҙылған китаптарҙы
берләштерә, ул б.э.т. III быуатта яҙылған.

Иҫке Ғәһед бер нисә өлөштән тора. Тәүрат (йәһүдсә — Тора) тип аталған өлөшөн
Муса пәйғәмбәрҙең 5 китабы тәшкил итә, тағы бер ҙур ғына өлөшө йәһүд халҡының
боронғо тарихын бәйән итеүсе 13 китапты берләштерә, Зәбүр (Псаломдар) тигән
өсөнсө өлөшөндә христиандарҙа һәм йәһүдиҙәрҙә ғибәҙәт ҡылғанда уҡыла торған дини
шиғырҙар тупланған. Иҫке Ғәһед ун бер йәһүд пәйғәмбәренең асылмыштарын бәйән
иткән Пәйғәмбәрҙәр китабы менән йомғаҡланған. Йәһүҙиҙәр Иҫке Ғәһедтең йәһүд
телендәге текстын изге тип иҫәпләй. Христиандар иһә б. э. т. II быуатта
Александрия ҡалаһында тәржемә ителгән тексты (уның төҙөлөшө һәм тексы
йәһүдиҙәрҙекенән бер аҙ айырала) ҡануни тип таный. Иҫке Ғәһед латин, боронғо
славян һ.б. телдәргә грек теленән тәржемә ителгән. Яңы Ғәһед фәҡәт христиандарҙа
ғына изге булып һанала. Ул 27 китаптан — Ғайсаның тормошо һәм тәғлимәте, Изге
апостол ғәмәлдәре менән бәйән ителгән 4 Инжилдән (Евангелие; мәғәнәһе — «изге
хәбәр»), апостолдарҙың 21 хатынан һәм Иоанн Богослов асылмышынан ғибәрәт. Яңы
Ғәһед тексты грек телендә яҙылған.

Урыҫ православие сиркәүе Библияның IX Кирилл һәм Мефодий тарафынан тәржемә
ителгән боронғо славян телендәге текстын файҙалана. Христиан динендәге башҡа
милләт вәкилдәре үҙ теленә тәржемә иткелгән Библияны ҡуллана. Библияны урыҫ
теленә XI быуат башында тәржемә итә башлайҙар. 1822 йылда тәүге тапҡыр Яңы
Ғәһедтең урыҫ телендәге тексы тулыһынса баҫылып сыға. 1876 йылда Урыҫ
православие сиркәүенең юғарғы идаралығы Синод етәкселегендә тәржемә ителгән тулы
Библия (Иҫке һәм Яңы Ғәһед) баҫтырып сығарыла һәм сиркәү тарафынан рәсми
раҫлана. Был баҫманы урыҫ протестанттары ла ҡуллана.



https://ba.wikipedia.org/wiki/%D0%90%D1%84%D2%93%D0%B0%D0%BD_%D2%BB%D1%83%D2%93%D1%8B%D1%88%D1%8B

Афған һуғышы (1979—1989) — Афғанстан Демократик Республикаһы (1978 йылдан
Афғанстан Республикаһы) территорияһындағы бер яҡтан Афғанстан хөкүмәте көстәре
һәм Совет ғәскәрҙәренең сикләнгән контингенты, икенсе яҡтан НАТО-ның алдынғы
дәүләттәренең сәйәси, финанс, матди, хәрби һәм консерватив ислам донъяһының
ярҙамын алған күп һанлы афған мөжәһиттәренең ҡораллы формированиелары
(«дошмандар») араһында барған хәрби низағ.

«Афған һуғышы» — Советтар Союзының Афғанстандағы ҡораллы низағта ҡатнашҡан
осорон совет һәм постсовет осорондағы әҙәбиәттә һәм киң мәғлүмәт сараларында
билдәләү өсөн ҡулланылған термин. Афғанстанда низағ 1979 йылға тиклем башланып
бөгөнгәсә дауам итә (2015 йыл). Көнбайыш әҙәбиәтендә «советтарҙың баҫып алыуы»
тигән һүҙбәйләнеш йыш ҡулланыла. СССР Афғанстанға хәрби контингентты 1979 йылдың
25 декабрендә индерә. Тиҙҙән БМО-ның Именлек советы үҙенең ултырышында АҠШ
әҙерләгән һәм Советтар Союзына ҡаршы булған резолюцияны ҡабул итә. СССР вето
һала, уны Советтың биш ағза-дәүләте хуплай. СССР үҙенең ғәмәлдәрен Афғанстан
хөкүмәтенең үтенесе һәм 1978 йылдың 5 декабрендәге Дуҫлыҡ, күршеләрсә мөнәсәбәт
һәм хеҙмәттәшлек тураһындағы килешеүгә ярашлы индерелде, тип дәлилләй. 1980
йылдың 14 ғинуарында БМО-ның Генераль ассамблеяһы үҙенең Ғәҙәттән тыш
сессияһында «тәрән үкенес» һәм ҡасаҡтарҙың хәле буйынса борсолоу белдергән
резолюция ҡабул итеп, «барлыҡ сит ил ғәскәрҙәрен» илдән сығарырға саҡыра, әммә
резолюция мәжбүри көскә эйә булмай. Уның өсөн 108 — ыңғай, 14 кире тауыш бирелә.

XIX быуаттан башлап Рәсәй һәм Британия империялары араһында Афғанстанды
контролдә тотоу өсөн «Ҙур уйын» (ингл. The Great Game) атамаһы алған көрәш бара.

Британдар 1893 йылдың ғинуарында күрше Британ Һиндостанынан үҙ ғәскәрҙәрен
ебәреп, көс ҡулланып Афғанстан өҫтөнән хакимлыҡ итергә тырыша. Беренсе
инглиз-афған һуғышы шулай башлана. Тәүҙә инглиздәргә уңыш юлдаш була, улар әмир
Дост-Мөхәммәтте ҡолатып, тәхеткә Шуджа-ханды ултырта. Әммә Шуджа-хандың
хакимлығы оҙаҡҡа һуҙылмай, 1842 йылда уны алып ташлайҙар. Афғанстан Британия
менән тыныслыҡ килешеүе төҙөй һәм үҙенең бойондороҡһоҙлоғон һаҡлап ҡала.

1919 йылда Аманулла-хан Афғанстандың Бөйөк Британиянан бойондороҡһоҙлоғон иғлан
итә. Шулай итеп Өсөнсө инглиз-афған һуғышы башлана.

Бойондороҡһоҙлоҡто таныусы беренсе ил Совет Рәсәйе була, ул Афғанстанға иҡтисади
һәм хәрби ярҙам күрһәтә.

1973 йылда Афғанстан короле Заһир-шаһтың Италияға визиты ваҡытында илдә дәүләт
түңкәрелеше яһала. Власты Заһир-шаһтың туғаны Мөхәммәд Дауд үҙ ҡулына ала һәм
Афғанстанда беренсе республика иғлан итә.

1978 йылдың 27 апрелендә Афғанстанда Апрель (Саур) революцияһы башлана һәм
һөҙөмтәлә власҡа Афғанстандың Халыҡ-демократик партияһы (АХДР — НДПА) килеп,
илде Афғанстан демократик республикаһы (АДР — ДРА) тип иғлан итә. Етәкселектең
Афғанстандың артта ҡалыуын еңеп сығыу мөмкинлеге бирәсәк яңы реформалар
үткәрергә тырышыуы ислам оппозицияһының ҡаршылығына осрай. 1978 йылда илдә
Граждандар һуғышы башлана.

Әммә Герат фетнәһе совет-афған сигендә совет ғәсәкрҙәрен көсәйтеүгә мәжбүр итә
һәм оборона министры Д. Ф. Устиновтың бойороғона ярашлы, Афғанстанға 103-сө
гвардия һауа-десант дивизияһының ултырыу ихтималлығына әҙерлек башлана.
Афғанстанда ҡапыл совет советниктарының һаны арттырыла: ғинуарҙа улар 409 булһа,
июнь һуңына 4500-гә етә. ЦРУ-ның элекке директоры Роберт Гейтстың мемуарҙарына
ярашлы, 1979 йылдың 3 июлендә Америка президенты Джимми Картер Афғанстанда
хөкүмәткә ҡаршы көстәрҙе финанслауға рөхсәт биргән йәшерен указға ҡул ҡуя.
ЦРУ-ның күҙәтеүе аҫтында хөкүмәткә ҡаршы ҡораллы формированиелар өсөн ҡорал
килтерелә. Пакстандағы афған ҡасаҡтары лагерында ҡораллы төркөмдәр әҙерләү өсөн
махсус үҙәктәр ойошторола. Уларҙың программаһы афғандарҙың ҡаршылыҡ күрһәтеүсе
көстәрен финанслау, ҡорал менән тәьмин итеү һәм өйрәтеү өсөн Пакистан
разведкаһына (ISI) аралашсы сифатында файҙаланыуға нигеҙләнә.

Әминде ҡолатыу буйынса операцияны әҙерләгәндә Әминдең үҙенең советтарҙан хәрби
ярҙам һорауын файҙаланырға булалар. 1979 йылдың сентябренән декабргә тиклем
шундай 7 мөрәжәғәт була. 1979 йылдың декабре башында Баграмға «мосолман
батальоны» — ГРК-ның махсус тәғәйенләнештәге отряды — 1979 йылдың йәйендә
Таракиҙы һаҡлау һәм Афғанстанда махсус бурыстарҙы үтәү өсөн Урта Азиянан булған
хәрби хеҙмәткәрҙәрҙән тупланған совет хәрбиҙәре ебәрелә.

1979 йылдың декабренең беренсе көндәрендә СССР оборона министры Д. Ф. Устинов
юғары хәрби етәкселектәге вазифалы тар диарә кешеләренә тиҙҙән Афғанстанға совет
ғәскёрҙәрен индереү тураһында ҡарар ҡабул ителеү ихтималлығы хаҡында белдерә.

10 декабрҙән башлап Д. Ф. Устиновтың шәхси бойороғо буйынса Төркөстан һәм Урта
Азия хәрби округтарындағы частарҙы һәм берләшмәләрҙе мобилизациялау башлана.
«Сбор» сигналы буйынса 103-сө Витебск гвардия һауа-десант дивизияһы күтәрелә һәм
уларға алда торған ваҡиғаларҙа төп һөжүм итеү бурысы йөкмәтелә. Шулай ҙа
Генераль штаб начальнигы Н. В. Огарков ғәскәр индереүгә ҡаршы була.

В. И. Варенников күрһәтмәләре буйынса, 1979 йылда Афғанстанға совет ғәскәрҙәрен
индереү тураһындағы ҡарарҙы хупламаусы берҙән-бер Политбюро ағзаһы А. Н. Косыгин
була һәм ошо мәлдән алып уның Брежнев һәм уның диарәһе менән юлдары бөтөнләйгә
айырыла.

1979 йылдың 25 декабрендә АДР территорияһына беренселәрҙән булып 108-се
мотоуҡсылар дивизияһының 781-се айырым разведка батальоны сығарыла. Уның артынса
56-сы айырым десант-штурм бригадаһының 4-се десант-штурм батальоны (4-се дшб)
сығарыла, уға Саланг артылышын һаҡлау бурысы йөкмәтелә. Шул уҡ көндө Ҡабул һәм
Баграм аэродромдарына 103-сө гвардия һауа-десант дивизияһы частары ташлана.
Ҡабул аэродромына беренселәрҙән булып подполковник Г. И. Шпако командалығында
350-се гвардия парашют-десант полкы десантсылары ултыра. Ултырған ваҡытта
десантсылар ултырған бер самолет ҡолай. Ҡабулда 103-сө гвардия һауа-десант
дивизияһы частары 27 декабрҙең көн үҙәгендә ултырып бөтә һәм афған авиацияһын
һәм ПВО батареяларын ҡамап, аэропорт эшмәкәрлеген үҙ контроленә ала. Дивизияның
башҡа бүлексәләре Ҡабулдың башҡа райондарында тупланып, төп хөкүмәт
учреждениеларын, афған хәрби частарын һәм штабтарын, ҡаланың һәм уның
тирә-яғындағы башҡа мөһим объекттарҙы ҡамау бурысын ала. Афған хәрби
хеҙмәткәрҙәре менән бәрелештән һуң Баграм аэродромында 103-сө дивизияның 357-се
гвардия парашют-десант полкы һәм 345-се гвардия парашют-десант полкы контроллек
итә башлай. Улар шулай уҡ 23 декабрҙә ҡабаттан үҙенең арҡаҙаштары менән Ҡабулға
килтерелгән Б. Кармалде һаҡлай.

СССР КГБ-һының Йәшерен разведкаһы идаралығының элекке начальнигы генерал-майор
Ю. И. Дроздов, Афғанстанға совет ғәскәрҙәрен индереү объектив ихтыяж булды,
сөнки илдә АҠШ (улар Ҡытай менән Афғанстан буйынса килешеү төҙөп, үҙҙәренең
техник күҙәтеү постарын СССР-ҙың көньяҡ сиктәренә яҡынайта) эшмәкәрлеген
әүҙемләштерә башлағайны, тип билдәләй. Бынан тыш, СССР элек тә бер нисә тапҡыр
Афғанстанға ошондай уҡ миссия менән ғәскәр индерә һәм унда оҙаҡ тотҡарланырға
уйламай. Дроздов һүҙҙәренсә, уның армия генералы С. Ф. Ахромеев менән берлектә
әҙерләгән 1980 йылда Афғанстандан совет ғәскәрҙәрен сығарыу планы ла була. Был
документ һуңынан СССР КГБ-һы Рәйесе В. А. Крючков ҡушыуы буйынса юҡ ителә.

27 декабрь кисендә совет махсус подразделениелары Әмин һарайын штрумлай,
операция 40 минут дауам итә, уның барышында Әмин үлтерелә. «Правда» гәзитендә
баҫылған рәсми версия буйынса, «асыулы халыҡ хәрәкәте һөҙөмтәһендә Әмин үҙенең
ҡуштандары менән ғәҙел халыҡ суды алдына баҫты һәм язаланды».

27 февралдән 28-енә ҡарай төндә Баграмдан Ҡабулға Б. Кармаль килә. Ҡабул радиоһы
уның афған халҡына «революцияның икенсе этабы» иғлан ителгән мөрәжәғәтен
тапшыра.

40-сы армияның һуңғы командующийы генерал-полковник Б. В. Громов үҙенең
«Ограниченный контингент» китабында Совет Армияһының Афғанстандағы хәрби
хәрәкәттәре йомғаҡтары тураһында былай тип яҙа:

Совет ғәсәкәрҙәрен 1988 йылдың майында сығара башлағанға тиклем мөжәһиттәр бер
генә ҙур операция үткәрә, бер генә ҙур ҡаланы баҫып ала алмай. Шул уҡ ваҡытта
Громовтың, 40-сы армия алдына хәрби еңеү бурысы ҡуйылманы, тиеүе ҡайһы бер башҡа
авторҙарҙың баһаһы менән тап килмәй. Атап әйткәндә, 1985—1987 йылдарҙа 40-сы
армия штабының оператив бүлеге начальнигы урынбаҫары булған генерал-майор
Евгений Никитенко, бөтә һуғыш дауамында СССР бер маҡсатты — ҡораллы оппозиция
ҡаршылығын еңеүҙе һәм афған хөкүмәте власын нығытыуҙы күҙалланы, ти. Барлыҡ
тырышлыҡҡа ҡарамаҫтан, оппозиция формированиеларының һаны йылдан-йыл арта барып,
1986 йылда (совет хәрбиҙәре буған осорҙа) мөжәһиттәр Афғанстандың 70 процент
территорияһын контролдә тота. Афғанстан демократик республикаһында СССР Оборона
министрлығының Оператив төркөмө начальнигы урынбаҫары булған генерал-полковник
Виктор Меримскийҙың фекеренсә, Афғанстан етәкселеге үҙ халҡы өсөн мөжәһиттәр
менән көрәштә еңелде, 300 меңлек хәрби формированиеларға (армия, милиция,
именлек хеҙмәте) эйә булып та, илдә хәл-торошто тотороҡландыра алманы.

Афғанстандан совет ғәскәрҙәре сыҡҡандан һуң совет-афған сигендәге хәл-торош
ҡатмарлаша: СССР территорияһын утҡа тотоу, СССР территорияһына үтеп инергә
тырышыу осраҡтары күҙәтелә (1989 йылда ғына шундай 250 осраҡ теркәлә), совет сик
буйы һаҡсыларына һөжүм яһала, совет территорияһы миналана (1990 йылдың 9 майына
тиклем сик буйы һаҡсылары 17 мина: инглиздәрҙең Mk.3, американдарҙың M-19,
итальяндарҙың TS-2,5 и TS-6,0 зарарһыҙландыра)..

1988 йылдың 7 июнендә БМО генераль Ассамблеяһы ултырышындағы сығышында Афғанстан
президенты Нәжибулла, 1978 йылда башланған хәрби хәрәкәттәрҙән алып әлегә
тиклем» (йәғни 1988 йылдың 7 июленә тиклем) илдә хөкүмәт ғәскәрҙәренән, именлек
хеҙмәтенән, дәүләт хеҙмәткәрҙәренән, тыныс халыҡтан 243,9 мең кеше һәләк булды,
шул иҫәптән 208,2 мең ир-ат, 35,7 мең ҡатын-ҡыҙ, 20,7 мең 10 йәшкә тиклемге
бала; 77 мең кеше, шул иҫәптән 17,1 мең ҡатын-ҡыҙ, 10 йәшкә тиклемге 900 бала
яралана[78], тип белдерә. Икенсе мәғлүмәттәр буйынса 18 мең хәрби хеҙмәткәр
һәләк була.

Һуғышта һәләк булған афғандарҙың аныҡ һаны билдәһеҙ. Йыш ҡына 1 миллион тигән
һан осрай; баһалар 670 мең ябай халыҡтан алып дөйөм һан 2 миллионға тиклем
тирбәлә. АҠШ-тың афған һуғышын өйрәнеүсе профессоры М. Крамерҙың тикшеренеүҙәре
буйынса, 9 йыл барған һуғышта 2,7 миллион афған һәләк булған йәки ғәрипләнгән,
нигеҙҙә улар ябай халыҡ, миллиондарса кеше ҡасаҡтар рәтен тулыландырған, күптәре
илен ташлап киткән. Ҡорбандарҙы хөкүмәт армияһы һалдаттарына, мөжәһиттәргә һәм
ябай халыҡҡа аныҡ ҡына бүлеү юҡ. Әхмәд Шаһ Масуд Афғанстандағы совет илсеһе Ю.
Воронцовҡа 1989 йылдың 2 сентябрендәге хатында, Советтар Союзының НДПА-ға ярҙамы
1,5 миллион афғандың үлеменә килтерҙе, 5 миллион кеше ҡасаҡҡа әүерелде[82], тип
яҙа.

БМО-ның 1980 йылдан 1990 йылға тиклем Афғанстандың демографик хәл-торошо
тураһындағы статистика мәғлүмәттәренә ярашлы, илдең дөйөм үлем күрһәткесе 614000
кеше тәшкил иткән. Шул уҡ ваҡытта был осорҙа Афғанстанда халыҡтың вафат булыуы
башҡа йылдар менән сағыштырғанда кәмегән.

1978—1990 йылдарҙағы хәрби хәрәкәттәр һөҙөмтәһендә афған ҡасаҡтары Иранға һәм
Пакстанға ағыла. 1985 йылда National Geographic журналының тышлығына Шарбат
Гулының «Афған ҡыҙы» атамаһы аҫтында баҫтырылған фотоһы бөтөн донъяла афған
низағы һәм ҡасаҡтар проблемалары символы булып тора. 1979—1989 йылдарҙа
Афғанстан демократик республикаһы армияһы хәрби техникала 362 танк, 804
бронетранспортер һәм пехотаның хәрби машинаһын, 120 самолет, 169 вертолет
юғалта.

Был мәғлүмәттәр «Правда» гәзитендә 1989 йылдың 17 авгусында донъя күрә. Һуңынан
был һан бер ни тиклем арта. 1999 йылдың 1 ғинуарына ҡарата афған һуғышында һәләк
булыусылар, яраларҙан, ауырыуҙарҙан һ.б. вафат булыусылар, хәбәрһеҙ юғалыусылар
түбәндәгесә баһалана:

Санитар юғалтыуҙар — 53753 яралы, контузия алыусы, травмаланыусы; 415932
ауырыусы. Ауырыусыларҙан — йоғошло гепатит менән — 115 308 кеше, ҡорһаҡ тифы —
31080, башҡа йоғошло сирҙәр менән 140665 кеше.

Сәләмәтлек торошо буйынса хәрби хеҙмәттән азат ителеүсе 11294 кешенең 10751-е
инвалид булып ҡала, шуларҙың 672-һе — беренсе, 4216-һы — икенсе, 5863-ө өсөнсө
төркөм инвалиды.

Санкт-Петербургтың Хәрби-медицина академияһы профессоры Владимир Сидельников
мәғлүмәттәре буйынса, йомғаҡлау мәғлүмәттәрендә СССР территорияһында яраларҙан
һәм ауырыуҙарған госпиталдәрҙә вафат булған хәрби хеҙмәткәрҙәр иҫәпкә алынмаған.

Профессор Валентин Рунов етәкселегендә Генераль штаб офицерҙары үткәргән
тикшеренеүҙә һәләк булыусылар һаны, яуҙа үлеүселәр, яраларҙан һәм ауырыуҙан
вафат булыусылар, бәхетһеҙ осраҡ ҡорбаны булыусыларҙы ла индереп, 26 мең
типкүрһәтелә. Йылдар буйынса улар түбәндәгесә бирелә:

Рәсми статистика буйынса, Афғанстан территорияһында хәрби хәрәкәттәр барған
ваҡытта 417 кеше әсирлеккә эләгә һәм хәбәрһеҙ юғала (шуларҙың 130-ы совет
ғәсәкрҙәре сығарылғанға тиклем азат ителә). 1988 йылғы Женева килешеүендә совет
әсирҙәрен азат итеү шарттары теркәлмәй. Афғанстандан совет ғәскәрҙәрен
сығарғандан һуң совет әсирҙәрен азат итеү тураһында АДР һәм Пакстан хөкүмәттәре
аралашлығында дауам итә:

Әсирлеккә эләгеүселәрҙең яҙмышы төрлөсә: 8 кеше дошман яғына сыға, 21-е илгә
ҡайтыуҙан баш тарта, 100-ҙән ашыуы һәләк була.

1983 йылда АҠШ-та рус эмигранттары тырышлығы менән Афғанстандағы Совет әсирҙәрен
ҡотҡарыу комитеты ойошторола. Комитет вәкилдәренә афған оппозицияһы менән
осрашырға һәм уларҙың ҡайһы берҙәрен, бигерәк тә Көнбайышта ҡалырға теләүселәрҙе
(СССР Сит ил эштәре министрлығы мәғлүмәттәре буйынса 30 самаһы кеше) азат итергә
күндереү мөмкин була. Шуларҙың өсәүһе, СССР генераль прокуроры, элекке әсирҙәр
енәйәти эҙәрлекләүҙәргә думар булмаясаҡ, тигән белдереүенән һуң Советтар Союзына
ҡайта. Совет һалдаттарының үҙҙәре теләп мөжәһиттәр яғына сығыу һәм һуңынан Совет
Армияһына ҡаршы хәрби хәрәкәттәрҙә ҡатнашыу осраҡтары ла билдәле.

1992 йылдың мартында хәрби әсирҙәр һәм хәбәрһеҙ юғалыусыларҙың эштәре буйынса
Рәсәй-Америка берлектәге комиссияһы ойошторола. Уның эше барышында АҠШ Рәсәйгә
Афғанстанда хәбәрһеҙ юғалған 163 Рәсәй гражданы тураһында мәғлүмәт бирә..

Һәләк булған совет генералдары һаны матбуғат сараларында дүртәү тип бирелһә,
ҡайһы берҙә уларҙы бишәү тиҙәр.

Киң таралған рәсми мәғлүмәттәр буйынса, техникала юғалтыуҙар 147 танк, 1314
бронялы машиналар (БТР, БМП, БМД, БРДМ-2), 510 инженер машинаһы, 11369 йөк
машинаһы һәм бензовоз, 433 артсистема, 118 самолет, 333 вертолет тәшкил итә
(бында 40-сы армияның ғына вертолеттары иҫәпләнә, сик буйы ғәскәрҙәренең һәм
Урта Азия хәрби округының вертолеттарын иҫәпләмәй). Шул уҡ ваҡытта был һандар-
атап әйткәндә авиацияның хәрби һәм хәрби булмаған юғалтыуҙары, самолеттар һәм
вертолеттарҙың төрҙәре буйынса юғалтыуҙар һ.б. буйынса бер нисек тә аныҡланмай.
Бында шуны ла билдәләп китергә кәрәк, 40-сы армияның ҡоралланыу буйынса
командующийҙың элекке урынбаҫары генерал-лейтенант В. С. Королев техника
юғалтыуҙары буйынса икенсерәк, күберәк һандар килтерә. Уның мәғлүмәттәре
буйынса, 1980—1989 йылдарҙа совет ғәскәрҙәре 285 танкыһын, 2530 берәмек БТР,
БРДМ, БМП, БДМ-ын юғалта (һандар түңәрәкләнеп алынды).

Ҡабул хөкүмәтенә ярҙамға СССР хөкүмәте бюджетынан йыл һайын 800 миллион АҠШ
доллары , 40-сы армияны тотоуға һәм хәрби хәрәкәттәр алып барыуға йылына 3
миллиондан 8,2 миллионғаса АҠШ доллары тотонола. СССР Министрҙар советы Рәйесе
Н. Рыжков төрлө министерство һәм ведомстволар белгестәре менән берлектә Советтар
Союзы өсөн был һуғыштың күпмегә төшөүен иҫәпләү өсөн иҡтисадсылар төркөмөн
ойоштора. Был комиссияның эш һөҙөмтәләре билдәле. Генерал Борис Громовтың
фекеренсә, «Күрәһең, хатта тулы булмаған статистика ла иҫ киткес булғандыр,
хатта уны халыҡҡа еткерегә лә йөрьәт итмәнеләр. Әлеге ваҡытта бер кем дә
Советтар Союзының Афған революцияһын тотоуға киткән сығымдарын аныҡ әйтә
алмайҙыр».

Пакстан Хәрби-һауа көстәре һауа һуғышында бер самолетын юғалта. Шулай уҡ Пакстан
властары мәғлүмәте буйынса, 1987 йылдың тәүге дүрт айында афған авиацияһының
Пакстан территорияһына һөжүме һөҙмөтәһендә 300-ҙән ашыу ябай халыҡ һәләк була..
Иран Хәрби-һауа көстәре һауа һуғышында ике хәрби вертолетын юғалта.

Һуғыш осоронда АҠШ һәм Бөйөк Британия СССР-ға ҡаршы «Фарадей» атамаһы аҫтында
йәшерен операцияһы алып бара. Был эш ошо илдәрҙең Оборона министрлыҡтары
етәкелегендә Британияның SAS махсус подразделениеһы һәм АҠШ ОМ-ның разведка
идаралығы хеҙмәткәрҙәре тарафынан тормошҡа ашырыла. Операцияның маҡсаты күнекмә
лагерҙары ойоштороу (шул иҫәптән Пакстан һәм Шотландия территорияларында ла);
Кандагар — Баграм — Ҡабул райондарында разведка үткәреү өсөн махсус
тәғәйенләнештәге частарҙан Америка һәм британ диверсанттарын ебәреү; ҡорал,
боеприпастар, мина-шартлатыу средстволары индереүҙе ойоштороу; афған
мөжәһиттәренә диверсия эшмәкәрлеге тактикаһы буйынса инструктаж үткәреү була.

«The New York Times» Америка гәзите хәбәр итеүенсә, 1982 йылдың декабрендә АҠШ
ЦРУ-һы АҠШ хөкүмәтенән мөжәһиттәрҙе ауыр ҡоралланыу, шул иҫәптән атҡандан һуң
кире типмәүсе ҡоралдар, минометтар һәм танкыларға ҡаршы гранатометтар менән
тәьмин итеү тураһында күрһәтмә ала. Афғанстанда совет ғәсәкрҙәренә ҡаршы йыһат
иғлан ителә. Һуғышҡа күп һанлы ғәрәп ялланып һуғышыусылары ла ҡушыла[108]. Ярҙам
халыҡ-ара ислам ойошмалары аша инә. Улар иҫәбендә 1984 йылда Пешавар ҡалаһында
(Пакстан) Абдулла Аззам һәм Усама бен Ладен тарафынан ойошторолған
«Мактаб-аль-Хидамат»[109] айырым урын биләй. Мәғлүмәт-психологик һуғышын алып
барыу һәм пропаганда өсөн Пакстан территорияһында, Пакстан-афған сигенән алыҫ
түгел "Азат Ҡабул радиоһы"ның. 11 радиотапшырғысы ҡуйыла. Бынан тыш, Пакстан
хөкүмәте ярҙамы менән Пакстан территорияһында:

1985 йылда Америка сенаторы Гордон Хамфри инициативаһы буйынса Мюнхенда АҠШ
хөкүмәте структуралары тарафынан финансланған «Азат Афғанстан» радиостанцияһы
ойошторола. Тәүҙә ул аҙнаһына 6 сәғәт дари телендә бара; 1987 йылдың сентябренән
эфир ваҡытын ике тапҡырға арттырып, аҙнаһына 6 сәғәт пушту телендә лә эшләй
башлай.

1983 йыл башында, Афғанстан территорияһында операцияның бер-нисә ҡатнашыусыһын
ҡулға алғандан һуң, Афғанстанға ЦРУ ойошторған ҡорал индереү каналы мәғлүм була:
Бөйөк Британия территорияһында ойошторолған «Интерармз компани оф Манчестер»
фирмаһы Манчестерҙан Карачиға, артабан Пакстан-афған сигендәге Пешеварҙағы һәм
Парачинарҙағы йөк тейәп ебәреү пункттарына ҡорал һәм хәрби припастар оҙатыу
менән шөғөлләнә.

1983 йылдың 5 майында АҠШ Дәүләт департаменты вәкиле мөжәһиттәргә ярҙам
күрһәтелеүен рәсми таный. 1983 йылдың 16 сентябрендә Афғанстан хөкүмәте
Ҡабулдағы АҠШ вәкиллегенең ике хеҙмәткәрен: вәкиллектең икенсе секретары Тэрнер
Хейг Джефферсонды һәм атташе Блэкборн Роберт Кинлиҙы дипломат статусына тап
килмәгән эшмәкәрлегенә бәйле «нон грант» персонаһы тип иғлан итә. Матбуғат
конференцияһында американдарҙың Афғанстан һәм Пакстан граждандары ҡатнашлығында
разведка мәғлүмәттәре йыйыуға, хөкүмәткә ҡаршы эшмәкәрлек алып барыусыларҙы
финанслауҙа һәм хөкүмәткә ҡаршы листовкалар таратыуҙа ҡатнашлығы булыуына
дәлилләүсе материалдар күрһәтелә.

1986 йылдың июнендә АҠШ армияһының махсус тәғәйенләнештәге ғәскәрҙәренең
отставкалағы подполковнигы Джеймс «Бо» Грайд афған мөжәһиттәре төркөмөн АҠШ-та,
Невада штатында уҡытыуҙы ойоштора. «Махсус хәрби әҙерлек» программаһы бер ай
дауам итә һәм разведка алып барыуға, шартлатыу эшенә һәм элемтә средстволарын,
төнөн күрһәтеүсе приборҙарҙы ҡулланырға өйрәтеүҙе үҙ эсенә ала.

1981 йылдың башында Американың «Солдат удачи» («Soldier of Fortune») журналы
мөжәһиттәрҙең лидерҙары менән интервьюлар серияһын баҫтырып сығара, унда улар
«бөтөн донъя ирекмәндәрен» үҙәренә ҡушылырға саҡыра. Был журналдарҙа һуғышта
ҡатнашырға теләүселәр өсөн адрестар һәм бәйләнештәр бирелгән «шәхси иғландар» ҙа
донъя күрә. Һуңынан, АДР-ҙың Именлек хеҙмәте органдары, 1981 йылдың ғинуары
һуңында Афғанстанда Лихтенштейнда теркәлгән «Monte Franco Scandinabia Est.»
фирмаһының филиалы асылыуын һәм уның аша Пакстанға АҠШ-тан һәм Бөйөк Британиянан
мөжәһиттәрҙе хәрби әҙерләүҙә туранан-тура ҡатнашҡан кәм тигәндә 5 инструкторҙың
килеүен белдерә. Афған һуғышы барышында АДР территорияһында НАТО һәм Пакстан
илдәренең граждандары булыуы, уларҙың хөкүмәткә ҡаршы көстәр хәрәкәтендә
ҡатнашыуы (шул иҫәптән хөкүмәт армияһына һәм совет ғәсәкрҙәренә ҡаршы хәрби
хәрәкәттәрҙә турана-тура ҡатнашыуы) осраҡтары теркәлә. Уларҙың ҡайһы берҙәре
ҡулға алына:

1984 йылдың октябрендә Ҡабулда матбуғат конференцияһында сит ил журналистар
алдына Афғанстан территорияһында тотолған Пакстан армияһы капитаны Зульфикар
Хайдар (Zulficar Khaider) баҫа.

1987 йылдың ноябрендә Фарьяб провинцияһында хөкүмәткә ҡаршы көрәшеүҙәрен
туҡтатырға ҡарар иткән боевиктар төркөмө АДР-ның Именлек хеҙмәте органдарына
үҙҙәренең отрядында булған һәм разведка мәғлүмәте йыйыу менән шөғөлләнгән
Франция гражданины Ален Гийоны тапшыра.

Афғанстандағы совет ғәскәрҙәренә ҡаршы пропаганда алып барыу менән Халыҡ-хеҙмәт
союзы, ОУН, «Халыҡтарҙың большевиктарға ҡаршы блогы» һәм башҡа ойошмалар
шөғөлләнә. Францияла Красная звезда гәзитенең ялған һаны миллион тираж менән
баҫыла һәм һуңынан Афғанстанда таратыла. Мөжәһиттәрҙең ҡайһы бер отрядтары
Ирандан -атап әйткәндә, Герат районында хәрәкәт иткән «һыңар ҡуллы Кари»
(«Кяри-якдаста») отрядынан һәм Мешхедтың тирә-йүнендә хәрәкәт иткән Туран Исмаил
отрядынан ярҙам ала.

Совет хәрби хеҙмәткәрҙәрен совет хәрби трибуналдары афғандарҙы үлтергән, афған
ҡатын-ҡыҙҙарын көсләгән өсөн төрлө язаға, шул иҫәптән үлем язаһына ла хөкөм итеү
осраҡтары була.

1989 йылдың ноябрендә СССР Юғары Советы Афғанстанда совет хәрби хеҙмәткәрҙәре
ҡылған барлыҡ енәйәттәр буйынса ла амнистия иғлан итә.

Хәрби прокуратура мәғлүмәттәре буйынса, 1979 йылдың декабренән 1989 йылдың
февраленә тиклем АДР-да 40-сы армия составынан 4307 кеше енәйәти яуаплылыҡҡа
тарттырыла. СССР Юғары Советының ҡарары көсөнә ингәндә 420 элекке
яугир-интернацилоналист иректән мәхрүм итеү урындарында була..

АҠШ властарының 1982 йылдың мартында совет ғәскәрҙәре тарафынан Афғанстанда
химик ҡорал ҡулланыуы тураһындғы белдереүе, так и не были документально
подтверждены документтар менән раҫланмай.

Афған мөжәһиттәре ҡулға алынған совет хәрби хеҙмәткәрҙәрен һәм НДПА активистарын
язалай, үлтерә.

1987 йылға тиклем һәләк булыусыларҙың мәйеттәре һалынған цинк табуттарҙы ярым
йәшерен рәүештә ерләйҙәр, ә урынлаштырылған һәйкәлдәргә һалдаттың Афғанстанда
һәләк булыуы тураһында мәғлүмәт яҙыу тыйыла.

1989 йылға тиклем «яугир-интернационалистарҙың» образын ҡаһарманлаштырыу
өҫтөнлөк итә һәм һуғыштың үҙен үк ыңғай яҡтан күҙалларға тырышыу бара. Асыҡлыҡ
сәйәсәтенә бәйле совет матбуғатында был һуғышта советтарҙың ҡатнашыуын
тәнҡитләгән мәҡәләләр күренә башлай. 1989 йылдың декабрендә СССР Халыҡ
депутаттарының икенсе съезында Афғанстанға совет ғәсәкәрҙәрен индереү тураһында
ҡарар ҡабул итеүҙе сәйәси баһалау тураһында ҡарар ҡабул ителә. Унда Афғанстанға
инеү сәйәси һәм әхлаҡи ғәйепләүгә хаҡлы булыуы тураһында билдәләнә.

1989 йылдың декабрендә үткәрелгән социологик һорау алыу мәғлүмәттәре буйынса
(унда 15 мең самаһы кеше ҡатнаша, шуларҙың яртыһы — Афғанды үтеүеселәр),
«афғандарҙың» 35 проценты һәм һуғышта булмаған респонденттарҙың 10 проценты
совет хәрбиҙәренең сик буйындағы илгә инеүен «интернациональ бурыс» үтәү, тип
баһалай. Уны «Интернациональ бурыс төшөнсәһен дискредитациялау» тип
«афғандарҙың» 19 проценты һәм башҡаларҙың 30 проценты белдерә. 17 процент
«афған» һәм 46 процент башҡа респонденттар «беҙҙең ғәрлек» тип баһалаһа, 17
процент «афған» һәм башҡа яуап биреүселәрҙең 6 проценты «Ғорурланам!», тип
белдерә. 1991 йылда СССР тарҡалғандан, социаль-иҡтисади система алышынғандан һуң
килеп тыуған иҡтисади көрсөк һөҙөмтәһендә тамамланған һуғышҡа ҡыҙыҡһыныу яйлап
кәмей. 1992 йылдың апрелендә советтарҙың ярҙамы туҡталыуы арҡаһында Мөхәммәд
Наджибулла режимы ҡолатыла һәм Афғанстанда Граждандар һуғышының яңы этабы
башлана — хәҙер инде унда еңеү яулаған мөжәһиттәр төркөмдәре үҙ-ара һуғыша.

1979 йылдың 25 декабренән 1989 йылдың 15 февраленә тиклем Афғанстан
территорияһындағы ғәскәрҙәрҙә 620 мең кеше хәрби хеҙмәт үтә, шул иҫәптән Совет
Армияһы частарында — 525 мең, СССР КГБ-һының сик буйы ғәскәрҙәрендә һәм башҡа
частарында — 90 мең, СССР Эске эштәр министрлығының эске ғәскәрҙәрендә — 5 мең.
Бынан тыш, совет ғәскәрҙәрендә эшсе һәм хеҙмәткәр вазифаларында 21 мең кеше
иҫәпләнә. Совет ғәскәрҙәренең сикләнгән контингент составындағы һаны 80 меңдән
104 мең хәрби хеҙмәткәр һәм 5 — 7 мең эшсе һәм хеҙмәткәр (ялланған хеҙмәткәр)
була. Башҡа сығанаҡтар Афған аша миллион самаһы кеше үткән, тип белдерә. Цензура
сәйәсәте арҡаһында һуғыш башында Афғанстанға ебәрелгән һалдаттар һәм кесе
офицерҙар унда нимә булғанын да — хәрби хәрәкәттәр, һәләк булыусылар, яралылар
хаҡында бер нәмә лә белмәй.

Һалдаттар афған халҡына ышанмай. Совет спецназы тәжрибәһе күрһәтеүенсә, әгәр
ниндәйҙер операция барышында ҡулға алынған афғанды иреккә ебәрһәң, ул, ғәҙәттә,
партизан отряды менән килә. Спецназдың күпселеге афған халҡы теге йәки был
дәрәжәлә мөжәһиттәргә ярҙам итте, тип иҫәпләй. Шундай миҫал да килтерелә.
Спецназ еңелеү кисергән бер алыштан һуң, эргәләге ҡышлаҡтың ҡарттары һәм
үҫмерҙәре тирә-яҡты ентекләп ҡарап сығып, яралы спецназсыларҙы тәпке һәм
көрәктәр менән бәргеләп үлтереп ҡуялар. Урындағы халыҡ совет һалдаттарына ялған
мәғлүмәт бирә, уларҙы боҫҡонға индерә. Афғанстанда совет частарындағы тәртип
кимәле бик йыш түбән була. Уларҙа «олатайлыҡ» сәскә ата. Күп һалдаттар һәм
офицерҙар алкоголь һәм наркотик ҡуллана. Элекке спецназ офицеры Алексей Чикишев
раҫлауынса, айырым роталарҙа һәм батареяларҙа рядовой составтың 90 проценты
чарас (гашиштың бер төрө) тарта.

1990 йылдар башында уҙғарылған тест тикшереүе афған һуғышында ҡатнашыусыларҙың
кәм тигәндә 35-40 проценты профессиональ психологтар ярҙамына мохтаж булыуын
күрһәтә.

Элекке Советтар Союзының күпселек ҡалаларында Вильнюста, Киевта, Одессала,
Ульяновскиҙа, Нежинда, Запорожьела, Хабаровскиҙа, Краснотурьинскта, Пермдә,
Орелда, Екатеринбургта, Норильскиҙа, Вологдала, Тирасполдә, Сыктывкарҙа,
Волгоградта, Читала һ.б. афған яугирҙарына һәйкәлдәр бар.

2014 йылдың 15 февралендә «Днестр буйы маркаһы» предприятиеһы Афғанстандан Совет
ғәскәрҙөре сығарылыуҙың 25 йыллығына арнап маркалар серияһын баҫтырып тарата.
Почта блогында Амударъя аша һалынған күперҙән совет бронетехникаһы үтеүе, шулай
уҡ Тирасполдәге яугир-интернационалист һәйкәле һәм Бендералағы «Ҡара ләлә»
монументы һүрәтләнгән маркалар бар. Тиражы — 8000 дана..



https://ba.wikipedia.org/wiki/%D0%90%D1%83%D1%8B%D0%BB_%D1%85%D1%83%D0%B6%D0%B0%D0%BB%D1%8B%D2%93%D1%8B

Ауыл хужалығы — халыҡты аҙыҡ-түлек һәм ҡайһы бер сәнәғәт тармағын сеймал менән
тәьмин итеүсе халыҡ хужалығы тармағы. Ауыл хужалығы барлыҡ илдәрҙең иҡтисадында
мөһим урын алып тора. Ер шарында ауыл хужалығы менән 1,1 млрд кеше шөғөлләнә.

Ауыл хужалығының барлыҡҡа килеүе, етештереү сараларында яҡынса 12 мең йыл элек
башланып, етештереү хужалығына һәм цивилизацияның үҫеүенә килтергән «Неолитик
революция» менән бәйле.

Ауыл хужалығы хайуандарҙы эйәләштереү һәм үҫемлектәр үҫтереү менән 10 000 йыл
элек булдырылыған. Иртә игенселек ваҡытынан алып, ул ҙур үҙгәрештәр кисергән.
Алғы Азияла, Египетта, Һиндостанда тәү башлап планлы рәүештә үҫемлек үҫтереү һәм
йыйыу башлана. Ауыл хужалығын ирекле рәүештә үҫтереү Төньяҡ һәм Көньяҡ Ҡытайҙа,
Африкала, Яңы Гвинеяла, Һиндостандың ҡайһы бер өлөшөндә һәм Американың бер нисә
төбәгендә була.

Һуғарыу, сәсеү, ашлау кеүек эштәр күптән барлыҡҡа килһә лә, XX быуатта ғына
юғары уңышҡа ирешә. Алғы Азия, Көньяҡ-көнбайыш Азия һәм Төньяҡ Африканың
тропологик һәм археологик дәлилдәре ҡырағай орлоҡтарҙы файҙаланыуҙың 20 мең йыл
элек булыуын күрһәтә. Ҡытай Халыҡ Республикаһында дөгө менән тары беҙҙең эраға
тиклем 8000 йыл элек, ә һуңғараҡ ҡуҙаҡлы һәм соялылар үҙләштерелә.

Сахель төбәгендә дөгө һәм сорго урында үҫә. Урындағы культуралар үҙ аллы
Көнбайыш Африкала һәм бәлки Яңы Гвинеяла, Эфиопияла үҫтерелә башлай. Ҡайһы бер
ҡуҙаҡлыларҙың, бойҙайҙың беҙҙең эраға тиклем 6 мең йыл элек булыуына дәлил Һинд
уйһыулығында табыла. Әфлисүндәр ошо мең йыллыҡта культивациялана. Беҙҙең эраға
тиклем 4000 мең йыл элек уйһыулыҡта үҫтерелгән ауыл хужалығы культуралары булып
борсаҡ, бойҙай, кунжут орлоғо, арпа, һинд мангоһы тора. Унда беҙҙең эраға тиклем
3500 йылда мамыҡ, туҡыма үҫтереү алға китә. Беҙҙең эраға тиклем 3000 йылда дөгө,
ҡамыш шәкәре үҫтерелә башлай. Беҙҙең эраға тиклем 2500 йылға Ғәрәбстан диңгеҙе
янындағы Мохенджо-Дарола дөгө мөһим туҡланыу продукты булып һанала. Һиндостан
халҡының яҡшы яҡтыртылған иген һаҡлағыстары булған ҙур ҡалалары була. Американың
өс төбәгендә шәкәр кукурузы, ҡабаҡ, картуф, бер йыллыҡ көнбағыш үҫтерелә башлай.

1942 йылда донъяла Колумб алмашыуы кеүек билдәле булған үҫемлектәр һәм хайуандар
менән киң таралған алышыныу барлыҡҡа килә. Бары тик Иҫке Йыһанда ғына билдәле
булған ауыл хужалығы культуралары һәм хайуандары, Яңы Йыһанға индерелә һәм
киреһенсә. Башлыса томат, помидор Европа кухняһының фавориты булып китә. Шулай
уҡ кукуруз менән картуф та киң массаға билдәле була.

XIX быуат аҙағында һәм XX быуат механизацияның тиҙ үҫеше, тракторҙарҙың,
һуңғараҡ комбайндарҙың барлыҡҡа килеүе ауыл хужалығы эштәрен киң масштабта, ҙур
тиҙлектә алып барырға ярҙам итә. Әлеге ваҡытта ғалимдар ауыл хужалығының тарихи
үҫешен аңлатыу өсөн бер нисә гипотеза килтерә:

Ауыл хужалығының ил йәки төбәк иҡтисадындағы роле уның структураһын һәм үҫеш
кимәлен күрһәтә. Ауыл хужалығы әһәмиәте күрһәткесе булып, унда купме халыҡтың
шөғөлләнеүе һәм ауыл хужалығы сағыштырма ауырлығының тулайым эске продукт
структураһындағы кимәле тора. Алға киткән илдәрҙә ауыл хужалығы экстенсив юл
менән үҫешә, йәғни продукцияны арттырыу сәсеү майҙандарын, мал һәм ошо тармаҡта
шөғөлләнеүсе халыҡ иҫәбен күбәйтеү юлы менән башҡарыла. Иҡтисады аграр тибына
ҡараған бындай илдәрҙә механизация, химизация, мелиорация һ.б. күрһәткесе түбән.
Был илдәрҙә «йәшел революция» XX быуат уртаһында уҡ үтә. Ауыл хужалығы етештереү
хеҙмәтен күтәреүсе, яңы технологиялар, ауыл хужалығы машиналары системаһын,
пестицидтттарҙы һәм минераль ашламаларҙы ҡулланыусы, генлы инженерияны,
биотехнологияларҙы, робот техникаһын, электрониканы файҙаланыусы һәм интенсив юл
менән үҫешкән, фәнни яҡтан нигеҙләнгән ойошма кеүек характерлана.

Ауыл хужалығы башҡа етештереү тармаҡтарына ҡарағанда, тәбиғи мөхиткә ҙур йоғонто
яһай. Бының сәбәбе — тармаҡтың бик күп ер майҙанын биләүе. Һөҙөмтәлә
континенттарҙың географик ландшафты үҙгәрә. Мәҫәлән Европала агроландшафт киң
япраҡлы урманды ҡыҫырыҡлаған, Украинала баҫыуҙарҙы дала алыштырған. Ауыл
хужалығы ландшафты тотороҡло түгел, шуға күрә күп кенә төбәктәр экологик
катастрофа кисерә. Дөрөҫ булмаған мелиорация боронғо Месопатаминың эшкәртелгән
күп ерҙәренең юҡҡа сығыуына, тупраҡтың тоҙланыуына, тәрән һөрөү Ҡаҙағстанда,
Америкала саң бурандарының барлыҡҡа килеүенә, игенселек һәм мал көтөү Африканың
Сахель зонаһының сүлгә әйләнеүенә сәбәпсе булған. Тәбиғәт мөхитенә бигерәк тә
игенселек ҙур йоғонто яһай. Уның йоғонто яһау факторы түбәндәгесә:



https://ba.wikipedia.org/wiki/%D0%A4%D3%99%D0%BB%D1%81%D3%99%D1%84%D3%99

Фәлсәфә (ғәр. فلسفة‎), шулай уҡ филосо́фия (бор. грек. φιλοσοφία «аҡыллылыҡты
һөйөү») — бар донъяны һәм кешенең йәшәйешен өйрәнеүсе һәм аңларға ынтылыусы фән;
йәшәйештең иң мөһим һыҙаттарын, ысынбарлыҡты танып белеүҙең төп принциптарын,
кеше тормошоноң маҡсатын, кеше менән донъя араһында булған мөнәсәбәттәрҙе
өйрәнеүсе тәғлимәт.

Фундаменталь һорауҙырҙы өйрәнеүҙең башҡа ысулдарынан, әйтеп үткәндә мистицизм,
миф һәм сәнғәттән айырмалы рәүештә, фәлсәфә һынаусан (тәңкитсел), даими
(системалы) һәм аңға таянған фекер йөрөтөүгә нигеҙләнә.

Ғәҙәти билдәләмә ошолай бирелә: фәлсәфә ысынбарлыҡтың (донъяла булған һәр
нәмәнең) тәүсәбәптәрен, уның йәшәү һәм үҙгәреү ҡанундарын өйрәнә. Был ҡанундар
буйынса йәшәйәш һәм уйлау, танып өйрәнелгән ғәләм һәм уны өйрәнеүсе тереклек итә
һәм үҫә бара. «Йәшәйеш» төшөнсәһенә ғәмәлдә булған процестар менән бергә аң
менән төшөнөрлөк бар мөмкинселектәр ҙә инә. Ысынбарлыҡтың бөтөн осраҡлы
айырымлыҡтарын байҡап үтеү мөмкин булмағанлыҡтан, философтар үҙ иғтибарын төп
сәбәптәргә йүнәлтә, ысынбарлыҡтың иң ғөмүми ҡанундарын өйрәнә, иң дөйөм
төшөнсәләр менән уйлай.

Төрлө дәүерҙәрҙә һәм фәлсәфәнең төрлә йүнәлештәре өсөн был төшөнсәләр һәм
тикшеренеү алымдары айырылып тора; ошо йәһәттән Гегель фәлсәфәне «фекерләү
ярҙамында танып беленгән тикшеренеүсенең көн күргән заманы» тик билдәләй.

Фәлсәфәнең төп йүнәлештәре түбәнерәк теҙеме менән бирелә. Улар тикшергән
мәсьәләләр һанына ошондайҙары инә: «Аллаһ бармы-юҡмы?», «Ысынбарлыҡты объектив
рәүештә танып белергә буламы-юҡмы?», «Кеше ҡылған эштең хаҡ йә хаҡһыҙ икәнлеген
ни билдәләй?».

Бындай һорауҙарҙы тикшереү өсөн фәлсәфәлә ҡулланылған төп алым булып логик
фекерләү һәм һығымта сығарыу тора. Шул уҡ ваҡытта, фәлсәфәнең аныҡ билдәләнгән
сиктәре йәки дөйөм ҡабул ителгән методологияһы юҡ. «Фәлсәфәгә ни инә» һәм
«Фәлсәфәне ҡалай билдәләп була» һымаҡ һорауҙар ҙа бәхәс тыуҙыра һәм фәлсәфәнең
күп һанлы йүнәлештәрендә төрлөсә сиселә.

Фәндәрҙең күпселегенә арналған үҙ фәлсәфә тармаҡтары бар, мәҫ. математика
фәлсәфәһе, хоҡуҡ фәлсәфәһе, тарих фәлсәфәһе һ.б. Шулай уҡ, элегерәк фәлсәфәнең
ҡарамағында булған өлкәләр хәҙер үҙаллы фәндәр, мәҫ. психология, антропология
һәм тәбиғәт фәндәре тарафынан ҡарала.

Фәлсәфә туыуы беҙҙен эра алдынан VII—VI быуаттарҙа Ҡытайҙа, Индияла һәм Боронғо
Грецияла башлана. Бер нисә тарихсылар Боронғо Мысыр һәм Месопотамиянан ҡалған
мәкәләләр һәм афоризмдар йыйынтыҡтарҙы боронғо фәлсәфә тыуыу менән бәйләй.

Боронғо Греция фәлсәфәһе беҙҙен эра алдынан VI быуатта тыуа. Сократ алдынан
фәлсәфәләр: Фалес (Милет мәктәбе нигеҙләүсе), Демокрит, Пифагор, Зенон. Улар
«Нимәул ысынбарлыҡ?» һорауға яуап табырға тырыштылар.

Ҡалып:Terms Классик грек фәлсәфәһе ѳс кешеләр менән бәйле: Сократ, уның уҡыусыһы
Платон, һәм Платон уҡыусыһы — Аристотель. Идеялар теорияһында Платон материаль
объекттарҙы идеаль объекттар менән ҡаршыға ҡуя. Аристотель буйынса бѳтә
белемдәрҫе кеше хәтерҙән ала, яңынан ул килмәй.

Ҡалып:Terms Боронғо Индия фәлсәфәһе Боронғо Греция фәлсәфәһе менән сағыштырғанда
биҡ яй үҫкә, сѳнки уның логикаһы математикағы менән бәйләнелмәғән. Ул
лингвистика менән бәйләнғән (Сократ алдынан фәлсәфәләрҙә һымаҡ).

Априориға киреһе апостериори (лат. a posteriori — һуңдан) — тәжрибәнән һуң
алынған белем.

Рационализмға һәм мистицизмға ҡаршы. Эмпиризм XVII—XVIII быуатта нигеҙләнде
(Фрэнсис Бэкон, Томас Гоббс, Джон Локк, Джордж Беркли, Дэвид Юм); эмпирзм
элементтары позитивизмға, неопозитивизмға (логик эмпиризм) яҡын.

Хәҙерге фәлсәфә ғалимдары: Лео Штраус майевтика аша белемде алырға кәңәш бирә.
Башҡа рационалистар -фәлсәфә ғалимдары: Бенедикта Спинозу, Готфрида Лейбница,
Рене Декарта, Георга Гегеля .



https://ba.wikipedia.org/wiki/%D0%A4%D0%B8%D0%BD%D0%BB%D1%8F%D0%BD%D0%B4%D0%B8%D1%8F

Финля́ндия, рәсми исеме Финля́ндия Республикаһы (фин. Suomen tasavalta,
швед. Republiken Finland) — Европаның төньяғында урынлашҡан дәүләт. Баш ҡалаһы —
Хельсинки. Көнсығышта Рәсәй, төньяҡ-көнбайышта Швеция, төньяҡта Норвегия менән
сиктәш. Балтик диңгеҙе менән йыуыла.

Финляндия донъяла беренсе булып һәр гражданының тиҙ интернетҡа хоҡуғын иғлан
иткән ил. Донъяла майҙаны иң иркен һәм йәшәү өсөн иң уңайлы илдәрен билдәләүсе
Legatum институты 2010 йылда Финляндияны йәшәү өсөн иң яҡшы ил тип билдәләне.

Дәүләттең күп телдәрҙәге Финляндия тигән исеме швед теленән килә. Был телдә уның
атамаһы Finland, йәиһә «фин ере» була. Илдең фин телендә үҙатамаһы — Suomi,
йәғни «һаҙлыҡ ере» (фин. suo — һаҙ, фин. maa — ил).

Финляндия Европаның төньяғында урынлашҡан, уның байтаҡ ҡына территорияһы (25 %)
төньяҡ поляр түңәрәге аръяғында урынлашҡан. Ҡоро ерҙә Швеция (сик оҙонлоғо 586
км), Норвегия (716 км) һәм Рәсәй (1265 км) менән, ә диңгеҙ аша Эстония менән
Балтик диңгеҙенең Фин һәм Ботник ҡултыҡтары аша сиктәш. Яр буйы сиген һанағанда
ул 1 100 км тәшкил итә. Утрауҙарҙан тыш яр буйы сиге 46 000 км. Яры буйында 81
000-гә яҡын утрау урынлашҡан (уртаса майҙаны — 100 м²).

Финляндияның көньяғынан төньяғына хәрәкәт иткәндә бәләкәй утрауҙары, диңгеҙле
ландшафты урманлы тәбиғәткә алышына. Илдең төньяғында иһә оло Лапландия
урмандары урынлашҡан.

Финляндияла 35 милли парк бар. Был парктарҙа һирәк осраусы хайуандар һәм
үҫемлектәр ҡурсалана, ландшафтың ҡыҙыҡлы формалары, уникаль тәбиғәт объекттары
инә. Парктарҙың дөйөм майҙаны 8 мең км² тәшкил итә. Финляндия закондары буйынса
һәр кеше ирекле рәүештә милли парктарҙа йөрөй ала. Иң мәшһүр парктар араһында —
Урхо Кекконен милли һәм Лемменйоки парктары.

Финляндияның күпселек өлөшө түбәнлектә урынлашһа, илдең төньяҡ-көнсығышында
ҡайһы бер тауҙарҙың бейеклеге 1000 метрҙан ашыу. Финляндия боронғо (1,4 — 3 млрд
йыл) кристаллик ҡалҡанда урынлашҡан. Унда шулай уҡ Скандинавия һәм Кола
ярымутрауҙары, Балтик диңгеҙе һәм Ботник ҡултығы урынлашҡан.

2008-се йылдың аҙағында Финляндияла халыҡ һаны 5 544 877 кеше тәшкил итә (47 %
ир-ат һәм 53 % ҡатын-ҡыҙ).

Финляндияла йәшәгән сит ил граждандары — 2,7 %, илдән ситтә тыуғандар һаны
4,1 %. Иң ҙур аҙсылыҡ милләтәр: фин шведтары, сиғандар, татарҙар һәм саамдар.

1922 йылда ҡабул ителгән закон буйынса Финляндияла ике дәүләт теле — фин һәм
швед теле. 1917 йылға тиклем урыҫ теле лә рәсми булған.

1992 йылда «Саам теле тураһында закон» ҡабул ителгән. Был законға ярашлы, саам
теленә Финляндияла махсус статус бирелә.

Финляндия конституцияһы буйынса, илдә Евангелик-Лютеран сиркәүе һәм Православ
сиркәүе дәүләт cиркәүҙәре булып һанала. Халытың 13,5% бер ниндәй дини төркөмгә
лә инмәй.

Археологик тикшеренеүҙәр күрһәтеүенсә, иң тәүге кешеләр Финляндияла яҡынса
б.э.т. 8500 йылда йәшәй башлаған. Улар аусылыҡ һәм аҙыҡ йыйыу менән шөғөлләнгән,
таш ҡоралдарын ҡулланған. Б.э.т. меңйыллыҡта балсыҡтан һауыт-һаба эшләнә
башланған. Б.э.т. 32-се быуатта хәҙерге көньяҡ Финляндияға хәрби балталар
культураһы килгәс, ер хужалык өсөн ҡулланыла башлай.

Бронза быуатынан (б.э.т. 1500—500 йылдарҙан) финдарҙың Скандинавия һәм Балтик
региондарының халыҡтары менән аралашыуы киң күҙәтелә. IX быуат башына Финляндия
cиктәре түбәндәге ерҙәр менән сиктәш булған:

Викингтар осоро аҙағында швед сауҙагәрҙәре барлыҡ Балтик диңгеҙе регионында
тәьҫирен арттыра. Бер нисә быуат буйы Финляндия Швеция хаҡимиәте аҫтында ҡала.

Рәсәй-Швеция һуғышы һөҙөмтәһендә 1809-сы йылда Финляндия Рәсәй империяһы
составына киң автономия алып инә. 1860-сы йылдарҙан башлап фин үҙаңы ҡалҡа
башлай, урындағы интиллигенция фин теленә дәүләт теле статусын биреүҙе талап
итә. Был статусты фин теленә Александр II бирә. Автономия тиҙ нығый килә,
1899-сы йылда башланған урыҫлаштырыу сәйәсәте дәүләт бойондороҡһоҙлоҡ өcөн
көрәште тик нығыта ғына.

Рәсәй монархияһы ҡолағас һәм Октябрь революцияһынан һуң Финляндия Сенаты 1917-се
йылдың 6 декабрендә илде бойондороҡһоҙ тип иғлан итә. Граждандар һуғышы башлана.

Аҡтар еңелгәс, Финляндия ғәскәрҙәре Көнсығыш Карелияға һөжүм итә. Беренсе
совет-финн һуғышы башлана. Ул 1920-се йылға хәтлем һуҙыла.

1939-сы йылда Советтар Союзы Фин һуғышын башлай. Бер-бер артлы бер нисә һуғыштан
һуң Финляндия үҙ еренең өлөшөн юғалта.

Ҡыҫҡа тыныслыҡ осоронан һуң, 1941-се йылда Советтар Союзы Финляндиянға һөжүм
итә — Финляндия Икенсе донъя һуғышына CCCР-ға ҡаршы булып инә. 1944-се йылда
Финляндия СССР менән солох килешеүен раҫлай.

Һуғыштан һуң көсһөҙләнгән Финляндия, Карел муйынын СССР-ға биреп, үҙенең
көнсығыш күршеһе менән яңы сәйәси курс тота. Урхо Кекконен, илдең 25 йыл буйына
(1956-81) президенты, Скандинавия илдәре менән мөнәсәбәттәрҙе яҡшырта, СССР
менән дә үҙен сабыр тота.

Финляндия — президент республикаһы, бер өлөшләтә автономияһы — Аланд утрауҙары
бар.

Финляндия конституцияы буйынса закон сығарыу вазифаһын Эдускунта исемле
Финляндия парламенты һәм президент башҡара. Законды үтәү вазифалары президентҡа
һәм Дәүләт Йыйынына йөкләнгән.

Финляндия президенты алты йылға һайлана. 2000-се йылдан бире был вазифаны Тарья
Халонен башҡара.

Эдускунта — илдең бер палаталы парламенты, 200 депутаттан тора. Депутаттар бөтөн
халыҡ тарафынан 4 йылға һайланып тора.

2003-сө йылда үткәрелгән парламент һайлауҙарында 18 партия ҡатнашты, уларҙың
һигеҙе генә вәкилдәрен парламентҡа үткәрә алды. Иң ҙур партиялар араһында:
Финляндия Үҙәге партияһы, Финляндияның Социал-демократик партияһы, Милли
коалиция партияһы, Һул берлек партияһы, Йәшел берлек партияһы һәм Швед Халыҡ
партияһы.

2007-се йылдың мартында үткән парламент һайлауында, иң күпселек тауышты (23,1 %)
Финляндия Үзәге партияһы яулай (51 мандат); парламентҡа шулай уҡ Милли коалиция
(22,3 %, 50 мандат), Социаль-демократик партия (21,4 %, 45 мандат), Һул берлек
(8,8 %, 17 мандат), Йәшел берлек (8,5 %, 15 мандат), Швед Халыҡ партияһы (4,6 %,
9 мандат), Христиан демократтар партияһы (4,9 %, 7 мандат) һәм «Ысын финдар»
партияһы (4,1 %, 5 мандат) үтә.

Финляндия 20 провинцияға бүленә, һәр провинция комуналарҙан тора — коммуналар
йылдан-йыл бергә ҡушылып, уларҙың дөйөм һаны аҙайып тора. 2010-сы йылдың башында
илдә 342 коммуна бар.

Финляндияның иң ҙур ҡалалары: Хельсинки — 583 549 кеше, Эспоо — 244 474 кеше,
Тампере — 211 633 кеше, Турку — 176 242 кеше, Оулу — 139 275 кеше.



https://ba.wikipedia.org/wiki/%D0%A2%D1%80%D0%BE%D0%B8%D1%86%D0%BA_%D3%A9%D0%B9%D3%99%D2%99%D0%B5

Троицк өйәҙе, 1784 йылда Өфө наместниклығы составында ойошторола. Өйәҙ 1923
йылда бөтөрөлә, территорияһы Урал өлкәһе составына инә.

Өйәҙгә Өфө провинцияһының көньяҡ өлөшө инә. 1796 йылда алып Ырымбур губернаһы
составында. Административ уҙәге — Ырымбур ҡалаһы. Төньяҡ-көнсығыш Верхнеурал
өйәҙҙың, көнсығыш Өфө өйәҙҙың һәм көнбайыш Силәбе өйәҙҙың Троицк өйәҙе составына
күсә. Троицк өйәҙе бер өлөшө 1865 йылда Златоуст өйәҙе составына инә. 1919 йылда
сентябрендә — Силәбе губернаһы составында. 1919 йылда 1 улус — Арғаяш кантоны, 5
улус Тамьян-Ҡатай кантоны составына инә. 1923 йылда өйәҙ Троицк округы итеп
үҙгәртелеп, Урал өлкәһе составына күсә.

XVIII быуат аҙағында өйәҙе төньяҡта һәм төньяҡ‑көнсығышта — Пермь
наместниклығынан, көнсығышта — Силәбе өйәҙенә, көньяҡта — Урта жузда,
көньяҡ‑көнбайышта Верхнеурал өйәҙенә, төньяҡ‑көнбайышта Өфө өйәҙенә менән сиктәш
була. Административ уҙәге — Троицк ҡалаһы. Майҙаны — 23 388,4 км² (1897).

XVIII быуат аҙағында 52 661 кеше (шул иҫәптән башҡорттар 12 151), 1897 йылда —
201 231 (башҡорттар — 14 796, ҡаҙаҡтар — 1 042, татарҙар — 14 840, урыҫтар —
165 417 һәм башҡа). XIX быуат аҙағында өйәҙҙә 75993 крәҫтиән иҫәпләнә,
мещандар — 33114, дворяндар — 1636 һәм башҡа; мосолмандар — 30944, православие
динендәгеләр — 169576 (шул иҫәптән 8918 старообрядсы) һәм башҡа. Идара итеүҙең
кантон системаһы индерелгәс, өйәҙ территорияһында 3‑сө башҡорт кантоны
ойошторола, 1‑се мишәр кантоныныңбер өлөшө урынлаша.

1866 йылда Троицк өйәҙе территорияһында 178 торама пункт иҫәпләнә, өйәҙ 4 станға
бүленә. 1890 йылда 9 улус (Вознесенск, Егорьевск, Екатерининск, Константиновск,
Мейәс, Сызгинск, Һарыстан, Тунготар, Түрғәяҡ) һәм 9 станица (Ключевская,
Коельская, Кособродская, Кундравинская, Михайловская, Үрге Увел, Степная,
Травниковская, Уй), 1917 йылда 13 улус теркәлгән. Халыҡтың төп өлөшө игенселек,
малсылыҡ, умартасылыҡ менән шөғөлләнгән. XX быуатта башында Кочкар алтын
приискылары, Мейәс алтын приискылары, кирбес һуғыу, 21 туң май, 5 тире иләү
заводы һәм башҡа предприятиелар эшләй. Өйәҙҙә 9 ҙур йәрминкәләр үткәрелгән. 1892
йылда өйәҙ аша Көнбайыш-Себер тимер юлы, 1911-24 йылдарҙа Троицк тимер юлы үтә.
25 мәсет, 26 сиркәү һәм 33 часовня (1866) иҫәпләнгән.



https://ba.wikipedia.org/wiki/%D0%A1%D0%BB%D0%BE%D0%B2%D0%B0%D0%BA%D0%B8%D1%8F

Слова́кия (словак. Slovensko), рәсми исеме — Словак Респу́бликаһы (словак.
Slovenská republika) — Үҙәк Европалағы дәүләт. 2001 йылдағы иҫәп алыу буйынса —
халҡы 5,4 миллиондан ашыу, территорияһы — 48 845 км². Халҡының һаны буйынса
донъяла 120-се, территорияһының майҙаны буйынса 127-се урында тора

Унитар дәүләт, парламент республикаһы. 2014 йылдың июнендәге мәғлүмәт буйынса,
ил президенты — Андрей Киска, премьер министр — Роберт Фицо. 8 крайға бүленгән.

Европа үҙәгендә урынлашҡан. Континенталь дәүләт, диңгеҙгә сығыу юлы юҡ. Украина,
Польша, Чехия, Австрия һәм Венгрия менән ҡоро ер сиге бар.

Иҡтисади яҡтан тиҙ үҫешеүсе индустриаль ил. 2011 йылға эске тулайым продукт
кимәле йән башына 127,111 АҠШ доллары тәшкил итә. Аҡса берәмеге — евро. .

Илдең бойондороҡһоҙлоғо 1993 йылдың 1 ғинуарында иғлан ителә. Территория үҙ
тарихында, VII быуатта Само дәүләтенән башлап, XX быуатта Чехословакияға тиклем,
бик күп держава һәм дәүләт берәмектәре составына инә. Икенсе донъя һуғышы
ваҡытында Өсөнсө рейхҡа буйһонған Словак дәүләте була. Ул 1945 йылда
Чехословакияның өлөшө һанала.

Славяндар V быуатта, халыҡтарҙың бөйөк күсеше дәүерендә территорияларын
Словакияға күсерә. Словакия VII быуатта Само дәүләте державаһы үҙәгенең өлөшө
була. Һуңғараҡ уның территорияһында Нитран кенәзлеге урынлаша. Бөйөк Моравия
булараҡ билдәле булған славян дәүләтенең иң юғары үҫеше IX быуатта [Кирилл һәм
Мефодийҙың һәм Бөйөк Моравия кенәзе Святополк I етәкселегендәге экспансияның
килеү ваҡытына тура килә. Һөҙөмтәлә, XII—XIV быуаттарҙа, Словакия Венгрия
кенәзлегенең бер өлөшө була. Һуңғараҡ, 1918 йылда тарҡалғанға тиклем
Австро-Венгрия составына инә. Ошо уҡ йылда Словакия Чехия һәм Подкарпат Русе
менән берләшеп, Чехословакия дәүләтен барлыҡҡа килтерә. 1919 йылда Венгр Ҡыҙыл
Армияһының төньяҡҡа походында Словакия территорияһында күпмелер ваҡытҡа Словак
Совет Республикаһы урынлаша. 1938 йылда Мюнхен килешеүенән һуң Чехословакия
тарҡалғас, Словакия нацист Германияһы тарафынан контролгә алынған Тәүге Словак
республикаһы була. Икенсе Бөтә Донъя һуғышынан һуң, Чехословакия яңынан
тергеҙелә һәм 1945 йылда Совет Социалистик Республикалар Союзының йоғонтоһона
эләгә. 1968 йылдың октябрендә Федерация тураһында Конституцион закон ҡабул
ителә, ул 1969 йылдың 1 ғинуарында көсөнә инә. Быға ярашлы, 1960 йылда рәсми
рәүештә Чехословакия тип аталған Чехословакия Социалистик Республикаһы икегә:
Чех Социалистик Республикаһы һәм Словак Социалистик Республикаһына бүленә. 1989
йылда тыныслыҡ Бәрхәт революцияһы ваҡытында социалистик Чехословакияның бөтөүе
Чехословакияның бөтөн дәүләт булараҡ тарҡалыуын да аңлата. Был 1990 йылда Чех
һәм Словак Федератив Республикаһы, һуңғараҡ, 1993 йылдың 1 ғинуарында ике айырым
дәүләт — Словакия менән Чехияның («бәрхәт айырылыу») барлыҡҡа килеүенә сәбәпсе
була. 2004 йылдың 29 мартында Словакия НАТО, 2004 йылдың 1 майында Евросоюз
ағзаһы була.2007 йылдың 21 декабрендә Шенген зонаһына, 2009 йылдың 1ғинуарынан
Евро зонаға инә.

Словакияның башлығы булып, 5 йыл срокка дөйөм тура һайлауҙарҙа һайланған
Словакияның президенттар исемлеге (Prezident Slovenskej Republiky) тора.
Башҡарма властың күп өлөшө Хөкүмәт башлығы, Словакияның премьер-министрҙар
исемлеге иңенә һалынған. Партияның йәки коалицияның лидеры булған Словакияның
премьер-министрҙар исемлеге президент тарафынан тәғәйенләнә. Башҡарма орган —
Словак Республикаһы Хөкүмәте (Vlada sloveskej Republiky). Министрҙар кабинетының
ҡалған өлөшө премьер-министрҙар рекомендацияһы буйынса шулай уҡ президент
тарафынан тәғәйенләнә. Словакияның иң юғары закондар сығарыу органы булып, 150
урынлыҡ, бер палаталы Словак Республикаһының Милли советы (Národná Rada
Slovenskej Republiky) һанала. Делегаттар Пропорциональ вәкиллек базаһында 4
йыллыҡ срокка һайлана. Әгәр бөтә депутаттарҙың биштән өс өлөшө тауыш бирһә,
парламент президентты отставкаға ла ебәрә ала. Бер айҙа өс тапҡыр хөкүмәт
программаһы белдереүен хупламаған осраҡта президент парламентты тарата ала. 2012
йылдың 10 мартындағы Словак Республикаһының Милил Советына сираттан тыш һайлау
түбәндәге һөҙөмтәләрҙе күрәһәтә:

Конституцион күҙәтеү органы — конституцион Суд (Ústavný súd). Уға ведомство
ҡарамағындағы конституцион мәсьәләләр ҡарай. Был судтың 10 ағзаһын, парламент
тәҡдим иткән бер нисә кандидат араһынан президент һайлай. Юғары суд
инстанцияһы — Юғары Суд (Najvyšší súd). Тәүге суд инстанциялары — край судтары
(Krajský súd), түбәнге суд системаһы звеноһы — округ судтары (Okresný súd).

Иң эре профсоюз үҙәге — Словак Республикаһының профсоюдар конфедерацияһы
(Konfederácia odborových zväzov Slovenskej republiky).

Словакия 8 крайға бүленә (словак. kraj). Улар үҙҙәренең административ үҙәк
исемен йөрөтә. 2002 йылда һәр край ниндәйҙер автономия ала.

крайҙар бер нисә районға бүленә(словак. okresy, ед.ч. словак. okres). Әлеге
ваҡытта словакияла бөтәһе 79 район бар.

Словакия— үҫешкән индустриаль-аграр ил. Сағыштырмаса күп тармаҡлы ауыл хужалығы
заманса материаль-техник базаға һәм инфраструктураға нигеҙләнгән. Өҫтөнлөгө:
етештерү үҫешкән, бигерәк тә Братислава районында.

Словакия юғары туристик потенциалға эйә. Уның тәбиғәте, тауҙары, мәмерйәләре,
саңғы курорттары, һарайҙары һәм ҡалалары күп туристарҙы йәлеп итә. 2006 йылда
илгә 1,6 миллион турист килә, ә иң популяр ерҙәр булып Братислава һәм Бейек
Татры һанала. Туристарҙың күбеһе Чехиянан — 26 %, Польшанан- 15 % һәм
Германиянан 11 % килә. Илдең күп кенә граждандары сит илгә сыға. Мәҫәлән, 2012
йылда ситкә сығыусы ағымда 3017 мең кеше иҫәпләнә.

1990 йылдар башында, Чехословакияның тарҡалыу ваҡытында, Словакия
территорияһында автомобилдәр етештерелмәй. Братиславала бары тик Чех автомобиле
Шкода өсөн комплекттар сығарыусы автозавод ҡына була. 1990 йылдар аҙағына 2000
йылдар башына, инвестициялар йәлеп итеү сәйәсәтенә ярашлы, ил территорияһында
сит илдәрҙең эре автомобиль заводтары менән төҙөлөш башлана. Братиславала,
Братислав автозавод корпусы территорияһында, Volkswagen (концерн), Трнавала
Peugeot, Жилинда Kia Motors компанияһы заводтары төҙөлә. 2000 йылда Словакияла
182 мең автомобиль етештерелә. Ә инде 2015 йылда 218 мең автобиль етештерелә.
Йән башына автомобилдәр етештереү буйынса Словакия донъя лидерына әйләнә.

Словакияның күселек халҡы — этник словактар, 2011 йылдағы иҫәп алыуға ярашлы,
85,8 %. Венгрҙар— иң әҙ милләт 9,7 %. Улар башлыса көньяҡ һәм көнсығыш
райондарҙа йәшәй. Башҡа этник төркөмдәргә сегәндәр, чехтар, русиндар, украиндар,
немецтар, поляктар инә.

Рәсми дәүләт теле — словак теле . Венгр теле Көньяҡ Словакияла берҙәй статусҡа
эйә. Словакия законы буйынса, венгр теле халыҡтың 20 процентын венгрҙар тәшкил
иткән өс төбәктә словак теле менән бер рәттән, рәсми тел булараҡ файҙаланыла.
Күпселек словакия халҡына, 2011 йылдағы иҫәп алыуҙар буйынса 4 240 453 кешегә
(78,6 %) әсә теле булып словак теле һанала. Венгр телен туған теле итеп 122 518
кеше (2,3 %); русин теле дүртенсе урында тора, уны 55 469 кеше, халыҡтың 1%-ы
үҙенең туған теле тип иҫәпләй. Ҡалған телдәр 1 %- тан әҙерәк тауыш йыйған, йәғни
55 469 кеше.

Словакияның ҡораллы көстәре ҡоро ер ғәскәрҙәренән һәм хәрби-һауа көстәренән,
һауа һөжүменә ҡаршы оборона, сик ғәскәрҙәре һәм граждандар обронаһы
ғәскәрҙәренән тора. Армия иҫәбендә 14 000 һалдат һәм офицер. 2004 йылда Словакия
НАТО ағзаһы була. 2005 йылдың авгусынан дөйөм хәрби йөкләмә юҡҡа сығарыла һәм
профессиональ армияға күсеү ойошторола. 2009 йылда хәрби бюджет 1,35 миллиард
АҠШ доллары тәшкил итә. Словакия БМО-ның күп кенә тыныслыҡ урынлаштырыу
миссияларында ҡатнаша. |



https://ba.wikipedia.org/wiki/%D0%9F%D0%BE%D1%80%D1%82%D1%83%D0%B3%D0%B0%D0%BB%D0%B8%D1%8F

Португа́лия (порт. Portugal), тулы рәсми исеме Португа́лия Респу́бликаһы (порт.
República Portuguesa)— Европа ҡитғаһының иң көнбайышында урынлашҡан дәүләт,
Пиреней ярымутрауының көньяҡ-көнбайыш өлөшөндә урынлашҡан. Төньяғынан һәм
көнсығыштан Испания менән сиктәш, көньяҡ һәм көнбайыш яры Атлантик океан менән
йыуыла. Илдең атамаһы Порту (лат. Portus Cale һүҙенән килеп сыҡҡан — «йылы порт»
тигәнде аңлата.

1910 йылдан — республика. 1949 йылдан НАТО ағзаһы, 1955 йылдан БМО ағзаһы, 1955
йылдан ОЭСР ағзаһы, 1986 йылдың 1 ғинуарынан Европа союзы ағзаһы. Шенген зонаһы
һәм евро зонаһына керә. 1991 йылдан Ибороамерикан Саммитында ҡатнаша.



https://ba.wikipedia.org/wiki/%D0%91%D1%83%D0%B4%D0%B4%D0%B8%D0%B7%D0%BC

Будди́зм (санскр. बुद्ध धर्म, buddha dharma IAST; пали बुद्ध धम्म, buddha
dhamma, «Асыҡ яҡты күңелленең ғилеме») — яңы эраға тиклемге VI б. аҙағында
Төньяҡ Һиндостанда барлыҡҡа килеп, Тибет, Монголия, Һинд-Ҡытай, Ҡытай, Мьянма
(Бирма), Япония һәм башҡа ҡайһы бер Көнсығыш илдәрҙә таралған дин.

Б. э. т. VI быуат урталарында, хәҙерге Һиндостан урынындағы дәүләттәрҙең
береһендә, батша улы Сиддхартха Гаутама донъяға килә. Яңы тыуған балаға
яңғыҙлыҡта ғүмер кисергән дәрүиш юлын юрағандар. Ул ваҡытта Һиндостанда йәненә
рухи хаҡлыҡ эҙләп, асығып хәрәкәтһеҙ ултырған, ауыртыуға түҙергә күнеккән йогтар
күп булған. Батша улын һарәйҙан ситкә сығармай тотҡан. Гаутама нужа күрмәй үҫә.
16 йәшлек сағында ҡалала мәрхүмдәрҙе ерләгәнде, ауырыуҙарҙы, ҡарттарҙы күреп
тетрәнә. Был күренештән һуң ул донъяға хаҡлыҡ аса һәм ул Буддаға, йәғни
аң-зиһененә асыллыҡ килгән дәрүишкә әйләнә.

Ғазаптарҙан ҡотолоу өсөн һәр кем тыйнаҡ, баҫалҡы булырға тейеш, тереклеккә зян
килтермәҫкә, эсеүҙән, енси аҙғынлыҡтан тыйылырға тейеш. Ошо юлды үткән кеше
ҡабат тыуыу түңәрәген үтеп нирванаға (тыныслыҡ хәленә) «үлем һәм ҡартлыҡ
булмаған утрауға етә.»

Гаутама вәғәзен тыңларға бик күп кеше йыйылған. Улар араһында сауҙагәрҙәр, ауыл
эшсәндәре, яугирҙәр булған. Ҡайһы берҙәре ғаиләһен, йортон ҡалдырып уның
дауамсыһы булып киткән. Уның ғилемен дауам итеүселәр уны «Дхарма» (ҡанун, ғилем)
йәки «Буддхадхарма» (Будда ғилеме) тип атайҙар. «Буддизм» терминын европалылар
XIX быуатта ҡуллана башлай.

Бөтә донъяла Буддизм динен тотоусылар һанын билдәләү, һанау ысулына ҡарап,
төрлөсә тирбәлә, иң әҙе 350—500 млн тип билдәләнә. Буддистар күберәк Көньяҡ
Азия, Көньяҡ-Көнсығыш Азия илдәрендә йәшәй: Бутан, Вьетнам, Һиндостан, Камбоджа,
Ҡытай (шулай уҡ Сингапур Малайзия), Корея, Лаоста йәшәгән ҡытай халҡы),
Монголия, Мьянма, Непал, Таиланд, Тибет, Шри-Ланка, Япония. Рәсәйҙә буддизм
динен Бурятия, Ҡалмыҡстан, Тыва халҡы тота. Һуңғы йылдарҙа будда общиналары
Мәскәү, Санкт-Петербург һәм башҡа эре ҡалаларҙа барлыҡҡа килде.

Йылдар уҙған һайын Будданың абруйы үҫә бара, ул, ғөмүмән, Алла дәрәжәһендә
ҡарала башлай. Будда дине, Һиндостанда тыуып, унда тамыр йәйгән булһа ла, саф
милли күренеш булып ҡына ҡалмай, Ер шарының Көнсығыш тѳбәгендә урынлашҡан ҡайһы
бер башҡа илдәрҙәге халыҡтарға ла үҙенең йоғонтоһын ирештерә. Был яҡтан
ҡарағанда, Будда диненең Ҡытай, Япония, Монголия һ. б. илдәрҙә яралыуы тураһында
әйтмәй булмай.

Ҡытайҙа ул I быуаттың уртаһында махаяна шәкелендә барлыҡҡа килә. Быны бигерәк тә
Ҡытайҙың саүҙа элемтәләре үҫә башлау менән аңлатырға кәрәк. Ill—IV быуаттарҙа
Ҡытайҙың төньяҡ династия башлыҡтары будда динен көньяҡ династияларе менән
көрәштә файҙаланырға тырыша. Буддизмға конфуцианлыҡ ҡаршы төшә, будда дине
монастырҙары көсѳн юғалта, ә конфуцианлыҡ идеологияһы буддасыларҙы ҡыҫырыҡлай
бара. Ике дин араһындағы көрәш XX быуатта ла дауам итә әле.

Японияға будда дине VI быуат урталарында Ҡытай аркылы үтеп керә башлай. Был илдә
буддизм күп төрлө секталарҙа кәүҙәләнә. XII быуатта Японияла амидаизм сектаһы
барлыҡҡа килә. Уның төп эстәлеген йәннәт менән тәмуғ тәғлимәте тәшкил итә. Был
динде тотоусыларға «ҡотҡарылыу» өсөн ябай ғына ҡағиҙәне үтәү һорала, ул да
булһа, Амида (Амитаба) буддаһының исемен туҡтамайса ҡабатлау таләп ителә (кара:
Краткий научно-атеистический словарь.— M., 1964.—С. 98). Японияла буддизмдың
мөһим үҙенсәлеге шунда: ул, Һиндостан буддасыларынан айырмалы булараҡ, әхлаҡи
нормаларҙы үтәүҙән азат. Хатта, киреһенсә, бында монахтарҙан һуғышсан рух талап
ителә. Самурайлыҡты Японияла будда диненең үҙенсәлекле бер сағылышы тип ҡарарға
кәрәк.

Монголияла буддизмдың иң таралған сектаһы ламаизм тип атала. Ул XVI быуатта
барлыҡҡа килә, XVI быуатта Бурятияға, һуңыраҡ Туваға һәм ҡалмыҡтарға үтеп керә.
Лама, ҡағиҙә буларак, барлык монахтарҙы (ҡалмыҡтарҙа Лама — дин башлығы) аңлата,
ә будда дине башында тороусолар «далай-лама» тип аталалар. Ғөмүмән, Монголия һәм
Бурятияла лама «тере Будда» тип һанала. Был илдәрҙә ламаизм — киң йәйелгән
күренеш. Будда дине нормаларын үтәү улар өсөн мәжбүри талап һанала, ләкин был
тѳбәктәрҙәге буддизмға шаманлыҡ сифаттары ла хас. Улар тәбиғәт предметтары
(тауҙар, йылғалар) рухына ғибәҙәт ҡылыуҙы ҡағиҙә итә, ҡайһы бер хайуандарҙы
(мәҫәлән, этте) «изге» тип һанай.

Будда дине шаҡтай төрлөсә. Ләкин ул, ниндәй генә шәкелдә булмаһын, үҙенең төп
үҙенсәлеген, эске асылын юғалтмаған. Будда диненең төп принцибы — йәшәү
бығауынан ҡотолоу, уның гүзәл сифаттарынан арынырға тырышыу.Һѳҙѳмтәлә — социаль
тормоштан ситләшеү, индивидуаллеккә бирелеү, ысынбарлыҡтағы рухи һәм физик
сығанаҡтарҙан баш тартыу, ваз кисеү. Ләкин, донъялағы башҡа нәмәләр кеүек үк,
Будда дине лә бер урында ғына тормай, үҙгәрә бара. Мәҫәлән, XX быуат уртаһында
Вьетнам буддасылары Көнбайыш империалисттарына ҡаршы йәйелгән милли азатлыҡ
хәрәкәтендә актив ҡатнаштылар, социаль тормоштан ситтә ҡалманылар.



https://ba.wikipedia.org/wiki/YouTube

YouTube (МФА: [juːt(j)uːb]; ингл. you һүҙенән — «һин», «һеҙ» һәм жарг.
ингл. tube — «торба», «телевизор»; «Ютуб» йәки «Ютьюб» тип әйтелә) —
ҡулланыусыларға видеояҙмаларҙы һаҡлау, ебәреү һәм күрһәтеү хеҙмәттәрен тәҡдим
итеүсе видеохостинг. Ҡулланыусыларҙың теге йәки был видеояҙмаларҙы өҫтәү, ҡарау,
дуҫтар менән бүлешеү һәм видеоларға комментарийҙар яҙыу мөмкинлектәре бар. Ябай
һәм уңайлы файҙаланыу мөмкинлектәре арҡаһында YouTube донъялағы иң популяр
видеохостингы булып тора һәм кереүселәрҙең һаны буйынса сайттар араһында өсөнсө
урынды биләй. В январе 2012 йылдың ғинуарында сайтта көндәге видеояҙмаларҙың
ҡарауҙар һаны 4 млрд-ҡа барып етә. Сайтта профессионалдар һәм һәүәҫкәрҙәр менән
төшөрөлгән фильмдар һәм клиптар күрһәтелгән. «Российская газета» мәғлүмәттәре
буйынса, сервис аудиторияһының 2%-ын, йәғни 51 миллион кешеһен, Рәсәй
Федерацияһы граждандары тәшкил итә.



https://ba.wikipedia.org/wiki/%D2%A0%D3%A9%D1%80%D1%8C%D3%99%D0%BD

Ҡөрьән, Ҡөрьән-Шәриф — Аллаһы тәғәләнең пәйғәмбәре Мөхәммәт Саллаллаһү ғәләйһи
үә сәлләм аша кешеләргә ебәрелгән изге китабы. Китаптағы һүҙҙәр — Аллаһы тәғәлә
һүҙҙәре.

«Ҡөрьән» һүҙенең тура мәғәнәһе — «уҡыу» йәки «көйләп уҡыу». Әммә уны күсермә
мәғәнәлә «изге китап» тип йөрөтәләр. Китаптың башҡа исемдәре лә бар: «Ҡөрьән
кәрим», «Ҡөрьән шәриф», «Кәләм шәриф», «Әл-мусхәф», «Әл-китап», «Ҙикр», «Фурҡан»
һәм башҡалар. Ислам дине тәғлимәте буйынса, ул Аллаһ тарафынан Ябраил фәрештә
аша төрлө ваҡыттарҙа Мөхәммәт пәйғәмбәргә егерме өс йыл буйына бирелгән. Төрлө
өйрәтеүҙәрҙән, дини бойороҡтарҙан, өгөт-нәсихәттәрҙән, кәңәштәрҙән торған был
китап рифмалы проза (көйлө нәҫер) рәүешендә ижад ителгән. Ҡөрьән сүрәләргә,
сүрәләр аяттарға бүленә. Ҡөрьәндә бөтәһе 114 сүрә, төрлө иҫәп буйынса 6204 — тән
6236 — ға тиклем аят бар. Хәҙерге ғалимдар ҡулланылышта булған Ҡөрьәндең төп
нөсхәгә тура килеүенә һәм уның Мөхәммәт пәйғәмбәр аша индерелеүенә шик тотмай.
Көндәлек тормошта (намаҙҙа, исем ҡушҡанда, ижаб ҡылыуҙа, мәйетте һуңғы юлға
оҙатҡанда һ. б.) бөтә сүрәләр ҙә уҡылмай. Диндәр кешеләргә Әл-Фатиха (Әлхәм)
сүрәһен, Әл-Бәҡара сүрәһенең 255-се (Ҡөрьәндең ҡайһы бер баҫмаларында 256-сы
аяттан башлана) аятынан башлап сүрә бөткәнсе (Аятел Көрсиҙе), Йасинды, Әл-Мөлөк
сүрәһен (Тәбәрәкте) һәм китаптың һуңғы өлөшөндәге ваҡ сүрәләрҙе белеү етә. Китап
тулыһынса Ҡөрьән сыҡҡанда ғына уҡыла.

Мөхәммәт пәйғәмбәрҙең донъя халыҡтарына ҡалдырған ошо мөҡәддәс китабы Ислам
диненең нигеҙен тәшкил итә. Ер шарының миллионлаған кешеләре өсөн ул — Аллаһы
тәғәлә һүҙе. Мәҙәниәтебеҙҙең бөйөк ҡомартҡыһы булған был әҫәрҙе белмәй тороп,
кешелек тарихының ынтылышлы аҙымдарын һәм бөгөнгө тормошобоҙҙоң мәңгелек менән
бәйле булыуын аҙағынаса аңлап, шулай уҡ үҙебеҙҙе һәр яҡлап үҫкән, заман менән
бергә атлаусы шәхес итеп тойоп та булмайҙыр, моғайын. Иман — иғтиҡад тейешле
ғәмәлдәр, кешеләр өсөн кәрәкле өгөт-нәсихәттәр Ҡөрьән-Шәрифтә әйтелә.



https://ba.wikipedia.org/wiki/%D0%A7%D0%B5%D1%85%D0%BE%D0%B2_%D0%90%D0%BD%D1%82%D0%BE%D0%BD_%D0%9F%D0%B0%D0%B2%D0%BB%D0%BE%D0%B2%D0%B8%D1%87

Че́хов Анто́н Павлович (урыҫ. Чехов Антон Павлович , 17 (29) ғинуар 1860,
Таганрог, Екатеринослав губернаһы (хәҙерге Ростов өлкәһе), Рәсәй империяһы — 2
(15) июль 1904, Баденвейлер, Германия империяһы) — урыҫ яҙыусыһы һәм драматургы,
белеме буйынса табип.

1860 йылдың 17 (29) ғинуарында Таганрогта Полицейский урамында ҙур булмаған
йортта «(әсәйем әйткәненсә)…Болотов йәки Гнутов йортонда, Третьяков В. Н.
эргәһендә, урамдағы бәләкәй өйҙә» — А. П. Чеховтың П. Ф. Иордановҡа яҙған
хатынан, (хәҙер Чехов урамы (Таганрог) Павел Егорович Чехов ғаиләһендә өсөнсө
бала — Антон тыуа. Антондың баласағы бөтмәҫ сиркәү байрамдары, исем туйҙарында
үтә. Эш көндәрендә мәктәптән һуң ир туғандар аталарының кибетен ҡарауыллай, көн
һайын иртәнге сәғәт биштә тороп сиркәү хорына йырларға йөрөй. Чехов үҙе
әйтеүенсә: «Баласаҡта минең баласағым булманы».

Музыка һәм китап йәш Антон Чеховта ижадҡа ынтылыш уята. Бигрәк тә, 1827 йылда
ойошторолған А. П. Чехов исемендәге Таганрог драма театры ҙур роль уйнай. Антон
театрға тәүге тапҡыр 13 йәшендә аяҡ баҫа, «Гүзәл Елена» опереттаһын ҡарай, күп
тә үтмәй ул театрға бар күңеле менән ғашиҡ була. Һуңғараҡ үҙ хаттарының
береһендә ул шулай тип яҙа: «Ҡасандыр театр миңә бик күпте бирҙе…Элегерәк минең
өсөн театрҙа ултырыуҙан да юғарыраҡ ләззәт юҡ ине…» Уның тәүге «Трагик»,
«Комик», «Бенефис», «Тауыҡ бушҡа ҡытҡылдаманы» кеүек әҫәрҙәренең геройҙары
актерҙар һәм актрисалар булыуы осраҡлы түгел. Антон үҙенең гимназия дуҫының өй
спектаклдәрендә лә ҡатнаша.

Гимназист-Чехов юмористик журналдар нәшер итә, һүрәттәргә яҙыуҙар уйлап таба,
юмористик хикәйәләр, сценкалар ижад итә. «Атайһыҙ» исемле тәүге драмаһын
гимназияла уҡыу дәүерендә 18 йәшендә яҙа. Чеховтың гимназияла уҡыу дәүере уның
шәхес булараҡ формалашауында һәм өлгөрөүендә, уның рухи яҡтан үҫешендә әһәмиәтле
осор булып тора. Гимназияла уҡыу йылдарында Чехов яҙыусылыҡ эше өсөн бик бай
материал туплай. Иң типик һәм үҙенсәлекле фигуралар һуңғараҡ уның әҫәрҙәрендә
урын ала. Моғайын, уның математика уҡытыусыһы Дзержинский Эдмунд Иосифович —
буласаҡ Контрреволюцияға ҡаршы көрәш буйынса Бөтә Рәсәй ғәҙәттән тыш
комиссияһының тәүге рәйесе Дзержинский Феликс Эдмундовичтың атаһы — шундай
фигураларҙың береһе булғандыр.



https://ba.wikipedia.org/wiki/%D0%A2%D3%A9%D1%80%D3%A9%D0%BA_%D1%82%D0%B5%D0%BB%D0%B5

Төрөк теле, (төрөксә — Тürk dili, Türkçe, Türkiye Türkçesi), уғыҙ төркөмөнә
ҡараған төрки телдәренең береһе. Төркиәнең дәүләт теле. Кипр Республикаһында
грек теле менән бер рәттән дәүләт теле булып тора. Әҙәби төрөк теле истанбул
диалектына нигеҙләнә. 1928 йылға тиклем ғәрәп яҙыуы, унан һуң латин хәрефтәре
ҡулланыла.

Беренса осорҙа ғәрәп-фарсы телдәре йәғәонтоһонда үҫә. Икенсе осорҙа әҙәби телгә
ғәрәп-фарсы телдәренән ингән һүҙҙәр 90 проценттан артып китә. Был әҙәби тел һәм
һөйләү теле араһында һур ғына айырмалыҡтар булыуына килтерә. Өсөнсө осорҙа
ғәрәп-фарсы һүҙҙәренән арыныу, төрөк һүҙҙәре менән алыштырыу, әҙәби тел менән
һөйләш телен яҡынайтыу мәмкинлектәрен ҡарайҙар

Лексик, фонетик һәм синтаксис яҡтан тәрәк теленә иң яҡын телдәр Молдавия,
Румыния һәм Болгарияла таралған гагауз теле булып тора һәм (гагауз һәм
балҡан-гагауз телдәре), ҡырым татарҙары теленең көньҡ диалекты.Әзербайжан теле
әҙәби төрөк теленә яҡын

Төрөк әлифбәһендә 29 хәреф: a b c ç d e f g ğ h ı i j k l m n o ö p r s ş t u ü
v y z. Шул иҫәптән 6 төрөк(ğ,ü,ş,i,ö,ç).

Төрөк әлифбаһы — хәҙерге төрөк алфавиты. 1928 йылда Мостафа Кәмал Ататөрк менән
индерелә.

Ошо һөйләмде бүлергә мөмкин: Uçurtma-yı vur-ma-sın-lar. «Осоу йылан — уны
бәреү-юҡ- шулай булһын -улар.»



https://ba.wikipedia.org/wiki/%D0%A1%D2%AF%D1%80%D0%B8%D3%99

Сүриә ғәрәп Йөмһүриәте (ғәр. الجمهورية العربية السورية‎, аль-Джумхури́йя
аль-Араби́йя ас-Сури́йя) — Яҡын Көнсығыштағы дәүләт. Көньяҡ-көнбайышта Ливан һәм
Израиль менән сикләшһә, көньяҡта Иордания, көнсығышта Ираҡ, төньяҡта Төркиә
менән сиктәш. Көнбайыштан Урта диңгеҙ ярҙарын йыуа.

Cүриәнең дөйөм халыҡ иҫәбе 20, 2 млн кеше (2009 йылғы иҫәп алыу һөҙөмтәләре
буйынса). Ярты сүриәлеләр сөнниҙәр, шулай уҡ ярайһы ғына кимәлдә шиғыйҙар ҙа
бар. Шулай уҡ исмәғилит һәм ғәләүит ағымындағы мосолмандар ҙа бар (16 %). Төрлө
йүнәлештәге христиан динлеләр (10 %). Исламиттар ҙа күҙәтелә. Дәүләт теле —
ғәрәп теле. 1963 йылдан алып республикала «Баас» партияһы өҫтөнлөккә эйә.
Бөгөнгө Сүриә 60 йыллыҡта ҡына иҫәпләнһә лә, илдә беҙҙең эраға тиклемге 4-се
быуатта уҡ цивилизация башланған. Баш ҡалаһы — Дәмәшке (Дамаск). Бедекера
белдереүенсә Дәмәшке иң боронғо баш ҡалалаларҙан иҫәпләнә.



https://ba.wikipedia.org/wiki/%D0%9F%D0%B5%D1%80%D1%83

Перу Республикаһы (исп. República del Perú [reˈpuβlika ðel peˈɾu], кечуа Piruw
Mama Llaqta [piˈruw ˈmama ˈʎaχta], аймар. Piruw Suyu [piˈruw ˈsuju])— Көньяҡ
Америкалағы дәүләт. Төньяҡ-көнбайыштан Эквадор, төньяҡтан Колумбия, көнсығыштан
Бразилия, көньяҡ-көнсығыштан Бризилия һәм Чили менән сиктәш. Ярҙары Тымыҡ океан
менән йыуыла. Майҙаны буйынса, Бразилия һәм Аргентинанан ҡалышып, өсөнсө урында.

Перу — Көньяҡ Американың археология музейы, боронғо цивилизациялар, боронғо
индейҙар цивилизацияһы иле, уларҙың ҡаҙаныштары хәҙерге кешене лә таң ҡалдыра.
Инкылар үҙ дәүләтен төҙөгәнгә тиклем үк әле,бында унға яҡын цивилизация булған.
Уларҙың һәләк булыу сәбәптәре әле лә асыҡланмаған.

XII быуатта Урубамба йылғаһы үҙәнендә инкылар дәүләте барлыҡҡа килә. Инкылар
этнос түгел, ә хакимлыҡ итеүсе синыф. Биш быуат эсендә инкыларҙың Тауантинсуйу
дәүләте Колумбҡа тиклем Америкала иң ҙур империя була.

Хужалыҡ итеүҙең төп тармағы — ер эшкәртеү. Ерҙе таяҡтар менән йомшарталар,
һабанды улар белмәй. Маис, маниока, картуф, томаттар, ҡуҙаҡлылар, тәмәке һәм
мамыҡ үҫтерәләр. Йорт хайуандарынан ламалар үрсетәләр. Халыҡ мамыҡ һәм төн
туҡымалар туҡыу, көршәк эшләү (көршәксе түңәрәген ҡулланмайынса), алтын, көмөш,
баҡыр һәм бронза эшкәртеү кеүек һөнәрҙәр менән мәшғүл була.

Боронғо Перу индейҙарының күп һәйкәл-ҡомартҡылары испан яулап алыуҙары замананда
емерелгән. Инкыларҙың ҡомартҡылары һәм һарайҙары урынына испандар католик
сиркәүҙәр, монастырҙар, үҙҙәренең һарайҙарын һалғандар, шулай ҙа инкылырҙың рухи
мәҙәниәте уларҙың ңәҫелдәре тарафынан ауыҙ-тел ижады, көй, бейеү рәүешендә,
кейемдәрҙә һәм көнкүрештә һаҡланған.

Илдең климаты сиктән тыш төрлө һәм ҡапма-ҡаршылыҡлы. Тымыҡ океан янында түбәләре
ҡар менән ҡапланған Анд тауҙары башлана. Уңдырышлы ерҙәр сүллектәр менән
алышына. Арыраҡ Амазония урмандары башлана. Тәбиғәт шарттары буйынса Перу өс
өлөшкә бүленә. Яр буйын Коста тип атайҙар. Диңгеҙ буйы тигеҙлеге океан буйлап
тар ғына (80 километрҙан 180 километрға тиклем) һыҙат булып 1600 километрға
һуҙыла. Ул тропик сүллектәр зонаһында ята. Сүллектәр эргәһендә Анд тауҙары
күтәрелә. Илдең был яғын Сьерра тип атайҙар. Йылға үҙәндәре тауҙарҙы айырым
һырттарға бүлгеләй. Һырттар араһында бик бейектә яҫы таулыҡ ята.



https://ba.wikipedia.org/wiki/%D0%9B%D0%B8%D0%B2%D0%B0%D0%BD

Лива́н (ғәр. لبنان‎, Любна́н йәки Либна́н), ресми исеме Ливан Республикаһы (ғәр.
الجمهورية اللبنانية‎; аль-Джумхури́йя аль-Любнани́йя) — Яҡын Көнсығышта Урта
диңгеҙҙең таулы көнсығыш ярында урынлашҡан ҙур булмаған дәүләт. Көнсығыштан
Сүриә, көньяҡтан Израиль менән сиктәш. Ливан халҡы 4 миллион тирәһе. Ливан башҡа
ғәрәп илдәренән дини күп төрлөлөгө менән айырыла. Ливанда, дәүләт власын дини
общиналарға ҡарап бүлә торған, конфессионизм тигән сәйәсм система йәшәп килә.

Ливан өсөн Урта диңгеҙ климаты хас. Яр буйында, ҡыш һалҡынса, йәй дымлы һәм эҫе.
Ҡышын тауҙарҙа температура 0° -дән түбәнерәккә төшә, ҡар яуыуы мөмкин. Күрше
илдәр менән сағыштырғанда, Ливанда уртаса йыллыҡ яуым-төшөм күберәк булыуға
ҡарамаҫтан, төньө-уөнсығышында климат ҡоро, сөнки тауҙар диңгеҙҙән килгән дымлы
һауаны тотҡарлай. Саңлы һәи ҡомло бурандар булып тора.

Ярты быуаттан артыҙ йәшәп килгән «ливан моделе» (Конфессионализм) дәүләт
төҙөлөшө Франциянан бойондороҡһоҙлоҡ алғандан һуң урынлаштырыла. Илдең сәйәси
тормошонда бөтә дини конфессиялар ҙә бер тигеҙ ҡатнаша алһын өсөн, түбәндәге
тәртип эшләй: илдең президенты — христиан- маронит, премьер-министр — сөнни
мосолман, парламент спикеры — шығый мосолман булырға тейеш. Конституцияға ярашлы
Ливан — парламент республикаһы.



https://ba.wikipedia.org/wiki/%D0%9A%D3%A9%D0%BD%D1%8C%D1%8F%D2%A1_%D0%9A%D0%BE%D1%80%D0%B5%D1%8F

Коре́я Республикаһы (кор. 대한민국 [tɛːhanminɡuk̚] тэха́н мингу́к) — Көнсығыш
Азиялағы дәүләт, Корея ярымутрауында урынлашҡан. Киң мәғлүмәт сараларында
ҡулланылған, рәсми булмаған атамаһы — Көньяҡ Коре́я.

Корей телендә Корея Республикаһы Тэха́н мингу́к (대한 민국тыңларға (мәғл.)) тип
атала, 大韓 民國. Йышыраҡ ҡыҫҡартылған исеме әйтелә — Хангу́к (한국), 韓國. Ҡайһы берҙә
Намха́н (남한) тип әйтәләр, «Көньяҡ Хан» тигәнде аңлата, йәғни Пукха́н (북한, 北韓),
«Төньяҡ Хан»ға (Төньяҡ Корея) ҡапма-ҡаршы. Хан һүҙе Корея ярымутрауында йәшәгән
«Самхан» ҡәбиләләренән алынған. Корея һүҙе 918—1392 йылдарҙағы Корё дәүләте
исеменән алынған. Ә Корё һүҙе, Корея ярымутрауы, хәҙерге Ҡытайҙың бер өлөшө,
Приморье крайы урынлашҡан боронғо Когурё дәүләте исеменән килә.



https://ba.wikipedia.org/wiki/%D0%98%D1%83%D0%B4%D0%B0%D0%B8%D0%B7%D0%BC

Иудаи́зм (бор. грек. Ἰουδαϊσμός), «йәһүд дине», «йәһүдилек» (Йәһүд батшалығына
исем биргән Йәһүдә ырыуы атамаһынан, һуңынан, Икенсе ҡорам осоронан (б.э.т.
516 — б.э. 70 бб.), йәһүд халҡының атамаһына әйләнә — йәһ. יהודה‎) — йәһүд
халҡының дини, милли һәм этик ҡараштары, кешелектең иң боронғо монотеистик
диндәренең береһе.

Күп телдәрҙә «йәһүд» һәм «иври (еврей)» төшөнсәләре бер термин менән йөрөтөлә
һәм һөйләшеү барышында уларға айырма яһалмай, был иврилыҡты иудаизмдағы
аңлатыуға тап килә. Хәҙерге урыҫ телендә «еврей» һәм «йәһүд» төшөнсәләре
араһында айырма бар, береһе иври (еврей) милләтен, икенсеһе иудаизм диненә
ҡарағанлыҡты белдерә, грек теле һәм мәҙәниәтендә лә шундай бүленеш бар. Башҡорт
телендә бындай бүленеш күҙәтелмәй. Иудаизм ивриҙан күпкә киңерәк төшөнсәгә эйә
булған грек һүҙенән — Ioudaiosтан килеп сыҡҡан.

Йәһүдтәр — йәһүд булып тыуған һәм йәһүдлекте ҡабул иткәндәрҙе лә эсенә алған
этнодини төркөм. 2010 йылда бөтә донъяла йәһүдтәр һаны 13,4 миллион, йәғни Ерҙә
йәшәүселәрҙең 0,2%-ы тип иҫәпләнә. Уларҙың 42%-ы Израилдә, 42%-ы — АҠШ менән
Канадала, ҡалғандарының күпселеге Европала йәшәй.

Йәһүд тигән һүҙҙең баш мәғәнәһе — Йәһүд батшалығы кешеһе, һуңғарыраҡ — Рим
провинцияһы булған Йәһүдиәлә йәшәүсе, йәки Йәһүдә ырыуына ҡараған исраил. Төньяҡ
Исраил батшалығы ҡолағас, халҡы әсирлеккә алып кителә һәм Йәһүдиә батшалығы бөтә
халыҡтың вәкиле булып тороп ҡала, шул саҡтан «йәһүд» атамаһы «иври» атамаһына
тулыһынса тиерлек тиңләшә.

Иудаизм 3000 йылдан ашыу мөҙҙәтле мираҫҡа дәғүә итә. Иудаизм — иң боронғо
монотеистик диндәрҙең береһе, бөгөн дә Иудаизм — иң боронғо монотеистик
диндәрҙең береһе, бөгөнгә тиклем йәшәп килгәндәрҙең дә иң боронғоһо.

Хәҙерге иудаизмға 19-20-се быуаттарҙа барлыҡҡа килгән төрлө «ағымдар» йәки
«йүнәлештәр» инә. Иң эреләре — ортодоксаль иудаизм (үҙ сиратында хәсидтәрҙе,
«литвактарҙы», заман ортодоксияһын, дини сионистарҙы һ.б. эсенә ала),
реформистик һәм консерватив ағымдар (нигеҙҙә, АҠШ-та һәм Канадала). Ҡайһы бер
илдәрҙә яҡынса реформистикҡа тап килгән ағым либераль йә прогрессив иудаизм тип
атала, ә консерватив иудаизм эйәрсендәрен АҠШ менән Канадала «масорти» тип
йөрөтәләр. Бынан тыш, «традицион» иудаизмға эйәреүселәр, йәғни «масорти», тип,
үҙҙәре ортодокс булмаһа ла, күп йолаларҙы тотҡан һәм ортодоксаль иудаизмды
хуплаған кешеләр (тәү сиратта Израилдә) атала. Элекке СССР-ҙа ла шулай булған
һәм был әле лә дауам итә: иудаизм динен тотҡан күптәр көнкүреш кимәлендә уның
бөтә ҡанундарын үтәмәй, ләкин үҙҙәрен башҡа ағымдарға индермәй һәм ортодоксаль
раввиндарҙы хөрмәт итә. Ләкин СССР тарҡалғас, Рәсәйҙә прогрессив ағымдарға
ҡараған общиналар ҙа барлыҡҡа килде.

«Иудаизм» термины Ἰουδαϊσμός тигән грек һүҙенән (урыҫса әйтелеше — «иудаисмо́с»)
килеп сыҡҡан, ул йәһүд-эллин әҙәбиәтендә б.э.т. I б. күренә башлай; 8:1) һәм
йәһүд динен эллин мәжүсилегенә ҡаршы ҡуя. Ҡайһы бер телдәрҙә тар мәғәнәлә йәһүд
динен белдергән «иудаизм» термины менән бер рәттән бөтә йәһүд цивилизацияһын,
шул иҫәптән, динде лә үҙ эсенә индергән дөйөм термин да бар: урыҫтарҙа —
еврейство, алмандарҙа — Judentum, инглиздәрҙә — Jewry йәки Jewish People.
Ивритса «иудаизм» һәм «иврилыҡ» терминдары — синонимдар. йәһ. יַהֲדוּת‎ (Яһадут)
термины Бабил әсирлегенән һуң барлыҡҡа килә. Идишта иудаизм ғәҙәттә
идиш ייִדישקײט (идишка́йт) термины менән йөрөтөлә, һүҙмә-һүҙ тәржемәлә ул
«иврилыҡ» (ивритса идиш ייִדיש, еврейский), йәғни ивриса йәшәү рәүеше тигәнде
аңлата.

Доға уҡыу, шаббат һәм кашрутты тотоу, кипа (баш кейеме) кейеп йөрөү символик
мәғәнәгә эйә.

XIX быуаттан мөһим символдарҙың береһе — алты ҡанатлы Дауыт йондоҙо. Иудаизмдың
боронғораҡ символы — ете сатлы шәмдәл (Менора), Тәүратҡа һәм йолаға ярашлы, ул
Изге Сатырҙа һәм Йәрүсәлим ҡорамында торған. Өҫкө яғы түңәрәкләтелгән дүрт
мөйөшлө ике йәнәш таш таҡта ла иудаизм билдәһе булып тора, был һын синагогалар
биҙәлешендә йыш осрай. Был таш таҡталарға ҡайһы берҙә тулыһынса йә ҡыҫҡартылып
10 ҡанун йә булмаһа йәһүд алфавитының ошо ҡанундар һаны булып йөрөгән тәүге 10
хәрефе соҡоп яҙыла.

Йәһүдтәр — йәһүд булып тыуғандарҙы ла, иудаизмды ҡабул иткәндәрҙе лә эсенә алған
этнодини төркөм. 2010 йылда бөтә донъяла йәһүдтәр һаны 13,4 миллион, йәғни Ерҙә
йәшәүселәрҙең 0,2%-ы, тип иҫәпләнә. Бөтә йәһүдтәрҙең 42%-ы Израилдә, 42%-ы АҠШ
менән Канадала, ҡалғандарының күпселеге Европала йәшәй.

Йәһүд тигән һүҙҙең баш мәғәнәһе — Йәһүд батшалығы кешеһе, һуңғарыраҡ — Рим
провинцияһы булған Йәһүдиәлә йәшәүсе, йәки Йәһүдә ырыуына ҡараған исраил. Төньяҡ
Израиль батшалығы ҡолатылып, уның бөтә халҡы әсирлеккә алып кителгәндән һуң
Йәһүд батшалығы бөтә халыҡтың вәкиле булып тороп ҡала, шул саҡтан «йәһүд»
атамаһы «еврей» атамаһына тулыһынса тиерлек тиңләшә.

Иудаизм 3000 йылдан ашыу мөҙҙәтле мираҫҡа дәғүә итә. Иудаизм — иң боронғо
монотеистик диндәрҙең береһе, бөгөнгә тиклем йәшәп килгәндәрҙең дә иң боронғоһо.

Хәҙерге заман иудаизмында хоҡуҡ, остазлыҡ һәм власть сығанағы булып торған һәм
дөйөм танылған институт йәки шәхес юҡ. Хәҙерге ортодоксаль иудаизмдың хоҡуҡ
сығанағы (Галаха) — төрлө общиналарҙа нығынған традициялар һәм раввин
респонстары, улар Танахҡа («Яҙма Тора») һәм Талмудҡа («Ауыҙ-тел Тораһы»)
нигеҙләнә. Йәһүдтәрҙә Галаха тормоштоң ғәҙәттә башҡа халыҡтарҙағы хоҡуҡ
системаларында енәйәт, граждан, ғаилә, йәмәғәт һәм йола хоҡуҡтары менән көйләнә
торған яҡтарын көйләй. XVI быуатта Йосеф Каро төҙөгән Шулхан арух ҡағиҙәләр
тупланмаһы ортодоксаль иудаизмдың төрлө ағымдарында ҡабул ителгән, ул Галаха
белгестәренең күп быуаттар буйына барған хеҙмәт һөҙөмтәһе булып тора. Ашкеназ
йәһүдтәре уны ашкеназ общинаһының йолаларын иҫәпкә алған Моше Иссерлестың (Рамо)
һәм шулай уҡ һуңыраҡ осор төҙәтмәләре һәм аңлатмалары менән ҡабул иткән.

Танах — йәһ. תנ"ך‎, өс һүҙҙән яһалған аббревиатура: Тора́ йәһ. תורה‎, Невии́м
йәһ. נביאים‎, Ктуви́м йәһ. כתובים‎ — Ҡанун, Тәғлимәт; Пәйғәмбәрҙәр һәм Яҙмалар.
Тора Мусаның Биш китабы тип тә йөрөтөлә, сөнки был биш китап, йолаға ярашлы,
Муса тарафынан Алланан Синай тауында алынған.

Танахты «Иври Библияһы» тип тә йөрөтәләр (христиандарҙа ул Иҫке Ғәһедтең ҡануни
китаптарына инә). Унда донъя һәм кеше яратылмышы, Алла менән килешеү һәм
ҡанундар, шулай уҡ иври халҡының барлыҡҡа килгәндән алып Икенсе Ҡорам осоро
башланғанға тиклемге тарихы һүрәтләнә. Иудаизм һәм уның дини-фәлсәфәүи тәғлимәте
христианлыҡ һәм ислам барлыҡҡа килеү нигеҙе була.

Талмудтың хәҙерге баҫмаларына Тораны тәфсирләгән гаондарҙан (геоним) алып (иртә
Урта быуат) XVII быуатҡа тиклемге төрлө быуын аҡыл эйәләренең комментарийҙарын
индерәләр.

Библия эҙләү археологияһы уңышлы барыуға ҡарамаҫтан, Танах ғәмәлдә исраилдарҙың
иң боронғо тарихы тураһында мғлүмәт биреүсе берҙән-бер сығанаҡ булып тора,
шунлыҡтан боронғо иври тарихының ҡайһы өлөштәре — ысын, ҡайһылары легенда
икәнлеген асыҡлап булмай. Танахта ғына түгел, башҡа сығанаҡтарҙа ла телгә
алынған беренсе шәхес — Исраил батшаһы Ахав; уның тураһында б.э.т. 853 й.
ҡараған ассирий яҙмаһында һөйләнелә. Шул уҡ ваҡытты Тәүраттан башҡа ике
сығанаҡта (Меш батша стелаһы менән Тель-Дан стелаһы) таштағы был яҙыуҙар
барлыҡҡа килгәнгә тиклем 100—150 йыл элек кенә йәшәгән Дауыт батша династияһы
(Дауыт тоҡомо) телгә алына. Меш стелаһында Мештың Ғомри батша, Ахавтың атаһы,
менән яуҙары тураһында әйтелә.

Ғалимдарҙың күбеһе документаль фараз яҡлы, улар раҫлауынса, Тора (Биш китап)
бер-береһенә бәйһеҙ бер нисә әҙәби сығанаҡты берләштереү юлы менән төҙөлгән, ә
тулыһынса Муса тарафынан яҙылған китап түгел.

Күптәр фекеренсә, Беренсе Ҡорам осоронда Исраил кешеләре һәр халыҡтың үҙ аллаһы
булыуына ышанған, ләкин уларҙың Аллаһы иң баш Алла тип һанаған, йәғни монолатрия
ҡарашында торған. Ҡайһы берәүҙәр, ҡәтғи монотеизм Бабилға ҡыуып алып кителеү
осоронда зороастр дуализмына яуап булараҡ үҫешкән, тип иҫәпләй.Танах текстарында
гонаһҡа батыуҙа иблис шауҡымы булыуы телгә алына башлай, уға тиклемге
сығанаҡтарҙа ул осрамай. Был фаразға ярашлы, тик эллин дәүерендә генә күпселек
йәһүдтәр үҙҙәренең Аллаһы берҙән-бер булыуына, ә уларҙың халҡын берҙәм дин
туплап тороуына ышана башлай. Джон Дей фекеренсә, Библиялағы Эль, Бәғел һ.б.,
бәлки, тамырҙары менән гректарҙың аллалар пантеонына нигеҙләнгән иртә ҡәнғән
диненә барып тоташалыр.

Ортодоксаль иудаизм (бор. грек. ὀρθοδοξία — «дөрөҫ фекер» мәғ.) — иудаизмда
классик йәһүд диненә эйәргән ағымдарҙың уртаҡ атамаһы. Ортодоксаль иудаизм,
йәһүд дине ҡануниәте (Галаха) Талмудта нисек теркәлгән һәм Шулхан арухта нисек
нығытылған булһа, мотлаҡ шулай үтәлергә тейеш, тип һанай. Ортодоксаль иудаизмда
бер нисә йүнәлеш бар — литвак, төрлө төркөмдәргә бүленгән хәсидлек, модернистик
ортодоксаль иудаизм (ингл. Modern Orthodox Judaism), дини сионизм. Диндарҙарҙың
дөйөм һаны — 4 миллиондан ашыу кеше.

Хәҙерге заман иудаизмының ашкеназ тармағындағы классикаға нығыраҡ бирелгән
йүнәлеше. Литвактар тип аталалар, сөнки уларҙың төп дини үҙәктәре — йешивалары —
Икенсе донъя һуғышына тиклем нигеҙҙә Литвала (Бөйөк Литва кенәзлегенә хәҙерге
Литва, Беларусь һәм өлөшләтә Польша менән Украина ерҙәре инә).

XVIII быуатта барлыҡҡа килгән дини-мистик хәрәкәт. Әлеге осорҙа хәсидлек
үҙәктәре Израилдә, АҠШ-та, Бөйөк Британияла һәм Бельгияла урынлашҡан.

Ортодоксаль модернизм ортодоксаль иудаизмдың бөтә принциптарына тоғро ҡала, шул
уҡ ваҡытта уларҙы хәҙерге мәҙәниәт һәм цивилизация, сионизмды дини аңлау менән
яраҡлаштыра. Израилдә йәшәгән ортодоксаль динле йәһүдтәрҙең яртыһынан ашыуы уға
эйәрә.

XIX быуатта "Заман ортодоксияһы"н раввиндар Азриэль Хильдесхаймер (1820—1899)
менән Шимшон-Рафаэль Гирш (1808—1888) эшләй башлай, улар Тора вэ дэрех эрец —
Тораның тирә-яҡ (хәҙерге) донъя менән гармонияла булыу принцибын иғлан итә.

XX быуаттың икенсе яртыһында хәрәкәттең төп идеологтары — р. Цви-Иехуда Кук
(Израиль) менән р. Йосеф-Дов Соловейчик (АҠШ).

Иудаизмда хәҙерге осор хәрәкәте, XIX быуат уртаһында Германияла барлыҡҡа килә,
ойошҡан формалары XX быуат башында АҠШ-та ла яһала. Тәүҙән үк реформистик
иудаизм тармағы булып тора.

Израиль халҡының (5,3 млн) 25 % самаһы ортодоксаль иудаизмдың тулы эйәрсендәре
булып тора (уларҙың бер яртыһы — литвак йүнәлеше һәм хәсидселек яҡлы, икенсе
яртыһы — дини сионизм яҡлы), тағы 35 % самаһы үҙҙәрен өлөшләтә ортодоксаль
иудаизмға индерә.

Израилдә шулай уҡ — шәмбе һәм иудаизмдағы бөтөн байрамдар (Песах, Шавуот, Рош
а-Шана, Йом Кипур, Суккот) ял көнө булып тора.

Иудаизмдың мәжүси диндәргә мөнәсәбәтен Алейну Лешабе́ах доғаһы күрһәтеп тора
(хәҙерге тексын Бабил талмудсыһы Рав Аба Арика яҙған, III быуат), йәһүдтәҙең
тәүлек әйләнәһендәге дини хеҙмәттәре барыһы ла ошо доға менән тамамлана:

Тотош алғанда, иудаизм христианлыҡҡа иудаизмдың нигеҙен донъя халыҡтарына
еткерергә тейешле «үҙенән сыҡҡан», йәғни «бүлендек дин», тип ҡарай:

Ләкин ысын Мәсих килгәс, уңышҡа һәм бөйөклөккә өлгәшкәс, бөтәһе лә ата-бабалары
яңылыш өйрәткәнен һәм пәйғәмбәрҙәре хата юлға төшөргәнен аңлар.»

Христианлыҡты уның IV быуатта эшләнгән тринитар һәм христологик догматикаһы
менән бергә илаһҡа табыныу (мәжүсилек) тип аңларғамы, әллә Тосефта шитуф
(«өҫтәмәләр» менән бергә ысын Аллаға ла табыныу) булараҡ билдәле булған йәһүд
түгелдәр өсөн яраҡлы монотеизм формаһы тип ҡабул итергәме — абруйлы раввин
әҙәбиәтендә был хаҡта берҙәм фекер юҡ.

Христианлыҡ тарихи йәһәттән иудаизм эсенән яралған: Ғайса (йәһ. יֵשׁוּעַ‎) үҙе
һәм уның эйәрсендәре (апостолдар) йәһүд булып тыуған һәм тәрбиәләнгән; ивриҙар
христианлыҡты күп һанлы йәһүд секталарының береһе тип иҫәпләй. Мәҫәлән, апостол
Павел өҫтөнән судта Павел үҙен фарисей тип атай, шуның менән бергә был баш ҡаһин
менән йәһүд аҡһаҡалдары тарафынан әйтелә.

Иудаизм фекеренсә, Насратта (ивр. Нацрат, урыҫ. Назарет) йәшәгән Ғайса бер
ниндәй дини әһәмиәткә эйә түгел, һәм уның мәсихлек статусын таныу (шуға ярашлы,
«Христос» (Мәсих) тигән титулды ҡулланыу) дөрөҫ түгел. Ул осорҙоң дини йәһүд
текстарында Иисус (Ғайса) тип танырлыҡ шәхес бер тапҡыр ҙа телгә алынмай.

Ислам менән иудаизмдың үҙ-ара мөнәсәбәттәре VII быуатта Ғәрәп ярымутрауында
ислам барлыҡҡа килеү һәм таралыу менән башлана. Ислам менән иудаизм Ибраһим
диндәренә ҡарай һәм Ибраһимдан башланған боронғо дөйөм нигеҙгә эйә. Шунлыҡтан
был ике дин араһында уртаҡлыҡтар күп. Мөхәммәт раҫлауынса, ул иғлан иткән дин —
саф Ибраһим дине, һуңынан уны йәһүдиҙәр һәм христиандар боҙған.

Йәһүдтәр, христианлыҡтан айырмалы, исламды эҙмә-эҙлекле монотеистик дин тип
таный. Ҡағиҙә булараҡ, мосолман илдәрендә йәшәгән йәһүдтәргә үҙ динен тоторға
һәм үҙҙәренең эске эштәренә идара итергә рөхсәт бирелгән. Улар торор урын һәм
һөнәр һайлауҙа ирекле булған Ислам Андалусияһында (Испания) 712—1066 йылдар
йәһүд мәҙәниәтенең алтын быуаты тип аталған. Лев Поляков яҙыуынса, мосолман
илдәрендә иври общиналары ҙур ташламалар менән файҙаланған һәм сәскә атҡан.
Уларҙың эшҡыуарлыҡ эшмәкәрлегенә аяҡ салған закондар һәм социаль кәртәләр
булмаған. Күп йәһүдтәр мосолмандар яулап алған төбәктәргә күсенер һәм үҙҙәренең
общиналарын ҡорор булған. Ғосман империяһы Испаниянан католик сиркәүе тарафынан
ҡыуылған йәһүдтәрҙе һыйындырған.

Ғәҙәттә, мосолман булмағандар, шул иҫәптән йәһүдтәр ҙә, мосолман илдәрендә
подданный сифатында йәшәгән. Был халыҡтар өсөн Ғәббәсиҙәр осороноң абруйлы
мосолмандары тарафынан эшләнгән ҡанундарға нигеҙләнгән зимми статусы булған.
Ғүмерҙәре һәм мөлкәттәренең яҡлаулығы менән файҙаланып, улар, йәмғиәт тормошоноң
бөтә өлкәләрендә лә бары тик ислам хакимлығын бер һүҙһеҙ танырға һәм махсус
һалым (джизйә) түләргә тейеш булған. Шуның менән бергә улар башҡа һалымдарҙан
(зәҡәт) һәм ғәскәри хеҙмәттән азат ителгән.



https://ba.wikipedia.org/wiki/%D0%91%D0%B0%D1%88%D2%A1%D0%BE%D1%80%D1%82_%D0%92%D0%B8%D0%BA%D0%B8%D0%BF%D0%B5%D0%B4%D0%B8%D1%8F%D2%BB%D1%8B

Бүлек 2002 йылдың 2 июнендә ойошторолған. Башҡортостан исемле беренсе мәҡәлә
2005 йылдың 16 апрелендә аноним яҙыусы тарафынан төҙөлә башлаған. Бер йылдан
һуң, 2006 йылдың 26 апрелендә Химия исемле 100-сө мәҡәлә теркәлә. Шул ваҡыттан
Башҡорт Википедияһы — үҫеш юлында.

Шулай уҡ Башҡорт Википедияһының үҫеше буйынса айлыҡ статистик мәғлүмәттәрҙе
ҡарағыҙ

Берләшмә эшендә һәр ҡатнашыусы тигеҙ хоҡуҡлы. Бейҙәрҙең, хакимдарҙың, Юғары шура
ағзаларының һәм башҡа дәрәжәгә һайлап ҡуйылған ҡатнашыусыларҙың өҫтәмә бурыстары
бар.

Башҡорт телен туған тел итеп һанаған хакимдар өсәү (Рөстәм Нурыев, Haqmar,
Саган).

Башҡорт Википедияһының система хәбәрҙәрен башҡортсаға тәржемә итеү башлыса
Assele (01.01.2012 — 5531 тәржемә) һәм Haqmar (01.06.2012 — 2915 тәржемә)
тарафынан атҡарылды.



https://ba.wikipedia.org/wiki/%D0%90%D1%81%D1%82%D1%80%D0%BE%D0%BD%D0%BE%D0%BC%D0%B8%D1%8F

Астрономия (боронғо глек телендә αστρονομία, αστρον — йондоҙ һәм νόμος — закон
һүҙҙәренән яһалған) — күк есемдәре һәм уларҙың системалары (Йыһанға тиклем)
урынлашыуы, ҡоролошо, үҙенсәлектәре, килеп сығышы һәм үҫеше тураһында фән.

Астрономия Ҡояшты, Ҡояш системаһы планеталарын һәм уларҙың юлдаштарын,
астероидтарҙы, кометаларҙы, метеориттарҙы, планета-ара матдәне, йондоҙҙарҙы һәм
Ҡояш системаһынан тышындағы планеталарҙы, томанлыҡтарҙы, йондоҙ-ара матдәне,
галактикалар һәм уларҙың өйкөмдәрен, пульсарҙарҙы, квазарҙарҙы, кара тишектәрҙе
һ.б. өйрәнә.



https://ba.wikipedia.org/wiki/%D0%90%D0%BC%D0%B5%D1%80%D0%B8%D0%BA%D0%B0

Аме́рика — Төньяҡ Америка һәм Көньяҡ Америка ҡитғаларын һәм уларға яҡын ятҡан
утрауҙарҙы (шул иҫәптән Гренландияны) берләштереүсе донъя киҫәге.

Был донъя киҫәген шулай уҡ «Яңы Донъя» (урыҫ. «Новый Свет») тип атайҙар. Америка
атамаһы итальян сәйәхәтсеһе Америго Веспуччи исеменән алынған.

Ғәҙәттә был донъя киҫәген Төньяҡ Америкаға (Төньяҡ Америка ҡитғаһы илдәре һәм
уға яҡын утрауҙары), Латин Америкаһына (испан, португал һәм француз телле
дәүләттәр), Көньяҡ Америкаға (Көньяҡ Америка ҡитғаһы илдәре һәм уға яҡын
утрауҙары), Үҙәк Америкаға (Үҙәк Америка илдәре) һәм Кариб бассейнына (Кариб
диңгеҙе бассейнында урынлашҡан дәүләттәр һәм колониялар).

Башта Көньяҡ (көнбайыш Гондвана) һәм Төньяҡ Америка (көнбайыш Лавразия) төрлө
ҡитға булып торғандар, улар 8 миллион йыл элек Панама тирәһендә ҡушылғандар.



https://ba.wikipedia.org/wiki/%D0%A2%D1%8B%D0%BC%D1%8B%D2%A1_%D0%BE%D0%BA%D0%B5%D0%B0%D0%BD

Тымыҡ океан — Ер шарында океандарҙың майҙаны буйынса иң ҙуры һәм иң тәрәне.
Көнбайышта Евразия һәм Австралия, көнсығышта Төньяҡ һәм Көньяҡ Америка,
көньяктан Антарктида ҡитғалары араһында урынлашҡан.

Тымыҡ океан төньяҡтан көньяҡҡа 15,8 мең км һәм көнсығыштан көнбайышҡа 19,5 км
йәйелгән. Диңгеҙҙәр менән майҙаны — 179,7 млн км², уртаса тәрәнлеге — 3984 м,
һыу күләме — 723,7 млн км³ (диңгеҙҙәрҙе иҫәкә алмайынса: 165,2 млн км², 4282 м
һәм 707,6 млн км³). Тымыҡ океандың иң тәрән урыны (донъя океаныныңда) — Мариан
уйпатында 10 994 м Тымыҡ океанда яҡынса 180-се меридиан буйлап дата күсереү
һыҙаты үтә.

Океанда беренсе күргән европалы испан конкискодоры Бальбоа булған. 1513 йылда ул
юлдаштары менән Панама муйынын үтеп океанға сыға. Улар көньяҡҡа асыҡ ҡултыҡҡа
сыҡҡанға күрә, Бальбоа Көньяҡ океан тип атай (исп. Mar del Sur).1520 йылдың 28
ноябренде асыҡ океанға Фернан Магеллан сыға. Ул океанда 3 ай 20 көндә Утлы Ерҙән
Флиппин утрауҙарына тиклем үтеп сыға. Бөтә сәйәхәт барышында тымыҡ һауа торошо
булғанлыҡтан, Магеллан океанды Тымыҡ океан тип атай. 1753 йыда француз географы
Ж. Н. Бюаш (фр.n Jean-Nicolas Buache), океандарҙың иң ҙуры булғанға күрә, Бөйөк
океан тип атарға тәҡдим яһай. Был исем дөйөм танылыу тапмай һәм донъя
географияһында океан Тымыҡ океан тип атала. Инглиз телле илдәрҙә океан
ингл. Pacific Ocean тип атала. 1917 йылға тиклем Рәсәй карталарында Көнсығыш
океан тигән исем менән йөрөй.

Тымыҡ океан планеталағы иң ҙур океан, ул Донья океанының 49,5 % майҙанын һәм
53 % һыу күләмен алып тора. Көнсығыштан көнбайышҡа 19 мең км-ға һуҙылған һәм 16
км-ға — төньяҡтан көньяҡҡа. Его воды расположены большей частью на южных
широтах, меньшейна северных. Уның һыуҙарының күп өлөшө көньяҡ киңлектә, әҙерәге
— төньяҡ киҡлектә урынлашҡан.

1951 йылда инглиз экспедицияһы «Челленджер» фәнни-тикшереү судноһында эхолот
ярҙамында 10 863 метр иң тәрән урынды билдәләй 2011 йылдағы һуңғы тикшереүҙәр —
10 994 м ±40 м тигән мәғлүмәт бирә. Шулай итеп «Челленджер упҡыны»
ингл. Challenger Deepтип аталған иң тәрән урын, иң бейек Джомалугма тауынан
диңгеҙ кимәле менән сағыштырғанда алыҫыраҡ ята.

Океан үҙенең көнсығыш сиге менән Төньяҡ һәм Көньяҡ Америка ярҙарын йыуа,
көнбайыш сиге менән Австралия һәм Евразияның көнсығыш ярҙарын йыуа, көньяҡ сиге
Антарктиданы йыуа.

Тымыҡ океандың диңгеҙҙәре, ҡултыҡтары, боғаҙҙары майҙаны 31,64 млн км² (дөйөм
океан майҙанының 18 %), һыу кәуләме 73,15 миллион км³ (10 %). Диңгеҙҙәрҙең күп
өлөшө океандаң көнбайыш өлөшөндә Евразия буйлап урынлашҡан: Беринг диңгеҙе, Охот
диңгеҙе, Япон диңгеҙе, Япония эске диңгеҙе, Һары диңгеҙ, Көнсығыш Ҡытай диңгеҙе,
Филиппин диңгеҙе; Көньяҡ-Көнсығыш Азия уртауҙары араһындағы диңгеҙҙәр: Көньяҡ
Ҡытай диңгеҙе, Ява диңгеҙе, Сулу диңгеҙе, Сулавеси диңгеҙе, Бали диңгеҙе, Флорес
диңгеҙе, Саву диңгеҙе, Банда диңгеҙе, Серам диңгеҙе, Хальмахере диңгеҙе, Молукк
диңгеҙе; Австралия яры буйлап: Яңы Гвинея диңгеҙе, Соломон диңгеҙе, Мәрйен
диңгеҙе, Фиджи диңгеҙе, Тасман диңгеҙе; Антарктида янындағы диңгеҙҙәр (уларҙы
ҡайһы ваҡытта Көньяҡ океанда тип иҫәпләйҙәр): Дюрвиль диңгеҙе, Сомов диңгеҙе,
Росса диңгеҙе, Амундсен диңгеҙе, Беллинсгаузен диңгеҙе. Төньяҡ һәм Көньяҡ
Америка буйлап диңгеҙҙәр юҡ, әммә унда ҙур ҡултыҡтар урынлашкан: Аляска,
Калифорния, Панама ҡултығы.

Вулкан атылыу нәтижәһендә Тымыҡ океанда бер нисә мең утрау барлыҡҡа килгән.
Уларҙың ҡайһы берҙәре кораллдар менән үҫеп, кире диңгеҙгә батҡандар, үҙҙәренән
һуң атолл ҡулсаларын ҡалдырып.

Утрауҙар һаны (10 меңгә яҡын) һәм дөйөм майҙаны буйынса тымыҡ океан беренсе
урында тора. Океанда Ерҙә ҙурлығы буйынса икенсе һәм өсөнсө урындағы утрауҙар
урынлашҡан: Яңы Гвинея (829,3 мең км²) и Калимантан (735,7 мең км²); иң ҙур
утрауҙар төркөмө: Ҙур Зонд утрауҙары (1485 мең км², шул иҫәптән ҙур уртауҙар:
Калимантан, Суматра, Сулавеси, Ява, Банка). Башҡа ҙур утрауҙар һәм архипелагтар:
Яңы Гвинея утрауҙары (Яңы Гвинея, Колепом), Япон утрауҙары (Хонсю, Хоккайдо,
Кюсю, Сикоку), Филиппин утрауҙары (Лусон, Минданао, Самар, Негрос, Палаван,
Панай, Миндоро), Яңы Зеландия (Көньяҡ һәм Төньяк утрауҙар), Кесе Зонд утрауҙары
(Тимор, Сумбава, Флорес, Сумба), Сахалин, Молукка утрауҙары (Серам, Хальмахера),
Бисмарк архипелагы (Яңы Британия, Яңы Ирландия), Соломон утрауҙары (Бугенвиль),
Алеут утрауҙары, Тайвань, Хайнань, Ванкувер, Фиджи утрауҙары (Вити-Леву), Гавай
утрауҙары (Гавай), Яңы Каледония, Кадьяк архипелагы, Курил утрауҙары, Яңы
Гебридтар, Королева Шарлотта утрауҙары, Галапагосс утрауҙары, Веллингтон, Изге
Лаврентия, Рюкю утрауҙары, Риеско, Нунивак, Санта-Инес, Д‘Антркасто утрауҙары,
Самоа утрауҙары, Ревилья-Хихедо, Палмер архипелагы, Шантар утрауҙары, Магдалена,
Луизиада архипелагы, Линга архипелагы, Луайоте утрауы, Карагинский, Кларенс,
Нельсон, Принсесс-Ройал, Хановер, Командор утрауҙары.

Тымыҡ океандың климаты ҡояш радияцияһының зоналарға бүленеүе һәм атмосфера
циркуляцияһы, һәм шулай уҡ Азия материгының көҫлө йөғонтоһо аҫтында формалаша.
Океанда, төньяҡ поляр бүлкәттән тыш, бөтә климат зоналары урын алған. Уның
һауаһы дымға туйынған. Экватор янында 2000 миллиметрға тиклем яуым-төшөм була.
Төньяҡ Боҙло океандан Тымыҡ океанды ер һәм һыу аҫты һырттары һаҡлап тора.
Океандың төньяҡ өлөшө көньяҡ өлөшөнә ҡарағанда йылыраҡ. Океандың үҙәк өлөшөндә
пассаттар иҫә. Көнбайышында көслө муссондар иҫә. Ҡышын материктар ҡоро һәм
һалҡын муссон килеп, океан климатына йоғонто яһай, диңгеҙҙәрҙең бер өлөшө туңыр
боҙ менән ҡаплана. Көнбайыш өлөшөндә емергес тайфундар була. Уртаса кинлектә
штормдар ҡотора. Океандың төньяғында һәм ҡоньяғында 30 метрға еткән тулҡындар
булғылай.

Тымыҡ океанға Донъя окенының 50 % биомассаһы тура килә. Океанда тереклек бай һәм
күп төрлө, айырыуса Азия һәм Австралия араһындағы тропик һәм субтропик зонала
бик ҙур территориялар коралл рифтары һәм мангр әрәмәлектәре менән ҡапланған.
Океандың тропик һәм экваториаль киңлектәре, мәрйен рифтары араһында, тереклек
бай. Уның был үҙенсәлеген океандың ҙурлығы, тәбиғәт шарттарының төрлөлөгө,
океандың боронғолоғо менән аңлатыла. Төньяк өлөшөндә һөмбаш балык төрҙәре күп.
Һыу массаһы бик уңдырышлы, шуға күрә үҫемлектәр һәм хайуандар планктоны үрсей.
Планктон менән анчоус, ставрида, скумбрия һ.б. балыҡ төрҙәре туҡлана. Бындағы
ҡоштар: бакландар, пеликандар, пингвиндар балык менән туҡлана. Киттар, диңгеҙ
бесәйҙәре, диңгеҙ ҡондоҙҙары күпләп тереклек итә. Мәрйендәр, диңгеҙ терпелере,
молюскылар кеүек умыртҡаһыҙар күпләп тереклек итә.



https://ba.wikipedia.org/wiki/%D0%A0%D0%B8%D0%BC_%D0%B8%D0%BC%D0%BF%D0%B5%D1%80%D0%B8%D1%8F%D2%BB%D1%8B

Рим империяһы (лат. Imperium Romanum, бор. грек. Βασιλεία Ῥωμαίων) — Боронғо Рим
дәүләтселеге үҫешендәге республиканан һуңғы фаза, уға идара итеүҙең автократик
формаһы һәм Европа менән Урта диңгеҙ буйында ҙур территоииялар биләү хас була.
Донъяла бөтә Урта диңгеҙ буйына эйә булған берҙән-бер дәүләт. Рим империяһы
йәшәүенең ваҡыт сиктәре беренсе император Октавиан Августан башлап, империяның
Көнбайыш һәм Көнсығыш өлөштәргә бүленгәненә һәм артабан Көнбайыш Рим
империяһының ҡолауына тиклемге, йәғни б.э.т. 27 йылдан б.э. 476 йылға тиклемге
арауыҡты алып торған. Рим империяһының Көнсығыш өлөшө Константинополдәге үҙәге
менән 1000 йыл самаһы йәшәй.

Август принципаты республика магистратураһы менән хәрби монархия элементтарынан
тора. Магистратуралар етәкселеге һайлау йә тәғәйенләү юлы менән ҡуйыла, ләкин
монарх саны тәхетте мираҫҡа алыуҙы йә тар даирәлә һайлау үткәреүҙе күҙҙә тота.
Принципат тарихында һайлау ҙа, мираҫҡа алыуҙа күҙәтелә, һуңғыһы хатта уллыҡҡа
алыуҙы ҡулланып та тормошҡа ашырыла: император буласаҡ вариҫын уллыҡҡа ала.

Икенсе триумвират беренсеһе кеүек хосуси нигеҙҙә ҡоролмай, ул киң вәкәләтле
дәүләт учреждениеһы була: халыҡ йыйыны ҡарары менән триумвирҙарға дәүләтте
ҡороу — triumviri rei publicae constituendae causa —йөкмәтелә. Бөтә ойоштороу
власын ҡулына туплағас, Октавиан уны үҙенең һалдаттарын бүләкләү һәм
урынлаштырыу өсөн генә файҙалана ла шунан унан баш тарта һәм провинцияларҙың баш
командующийы званиеһы менән сикләнә (лат. imperator perpetuns). Киләһе йылына ул
Агриппа менән бергә цензор булып китә һәм «сенатта беренсе» (лат. princeps
senatus) тигән исемде ала.

Ошо рәүешле үҙенең сенатҡа мөнәсәбәтен белдереп, Октавиан үҙ өҫтөнән ғүмерлеккә
бирелгән баш командующий званиеһынан да баш тарта һәм тик сенатың ныҡышыуы
арҡаһында ғына был власты тағы 10 йылға ҡабул итеп ала. Был мөҙҙәт үткәс, ул
тағы 10 йылға оҙайтыла. Ул проконсул власы менән республиканың башҡа
магистратуралары власын — ғүмерлек трибунат (б.э.т. 23 й.), цензор (лат.
praefectura morum) һәм баш понтифик власын — берләштерә. Уның власы, шулай итеп,
ике йүнәлеште эсенә ала: ул римлыларға ҡарата республика магистратураһынан һәм
провинцияларға ҡарата хәрби империумдан ғибәрәт була. Октавиан бер үҙе сенат
президенты ла, император ҙа була. Был ике элемент Августҡа 27 йылда сенат
тарафынан бирелгән «арҙаҡлы» тигән почетлы титулда сағыла.

Август һәр нәмәлә сама белә. Ул Боронғо римдағы март айынан башлана торған
йылдың алтынсы айына үҙенең исемен бирергә рөхсәт итә, ләкин үҙен
илаһилаштырыуға юл ҡуймай, бары тик «илаһ улы» тигән (лат. divi filius)
ҡушымтаны ғына рөхсәт итә. Римдан ситтә генә үҙенең хөрмәтенә ҡорамдар төҙөргә
(лат. Roma et Augustus) һәм жрецтар коллегияһы — Августалдар ойошторорға рөхсәт
итә. Августтың власы унан һуң килгән императорҙар власынан шул тиклем ныҡ
айырыла, уны тарихта айырым термин менән принципат тип атап йөрөтәләр. Август
сенатты тергеҙеп кенә ҡалмай, ул сенат менән власты уртаҡлаша. Бөтә провинциялар
сенаттыҡына һәм императорҙыҡына бүленә. Беренселәренә тыныс төбәктәр ҡарай,
уларҙың проконсул званиеһындағы хакимдары әүәлгесә сенатта йәрәбә һалып ҡуйыла
һәм уның контроле аҫтында була, улар ҡарамағында ғәскәр булмай. Ғәскәрҙәр торған
һәм һуғыштар барған төбәк булыу ихтималлығындағы провинциялар Август менән ул
тәғәйенләгән легаттар власына тура буйһона, легаттар пропретор званиеһында була.

Финанс хакимиәте лә шулай бүленә:сенат ҡарамағында — эрарий (aerarium) — сенат
ҡарамағында, император провинцияларынан килгән килемдәр император ҡаҙнаһына
(лат. fiscus) инә.

Август граждандарҙың һаны билдәле булырға тейеш тип иҫәпләй һәм ҡулланыуҙан
сығып өлгөргән цензды яңынан индерә. 28 йылда ҡорал йөрөтөргә һәләтле граждандар
һаны 4 063 000 була, ә 19 йылдан 4 163 000-гә етә. Август Римды төҙөкләндереү
һәм биҙәү тураһында хәстәрлек күрә. Ул халыҡтың рухи көсөн һаҡларға, ғаиләне
нығытырға, холоҡ-фиғел ябайлығын тергеҙергә тырыша. Иҫкергән ҡорамдарҙы яңырта,
әхлаҡи тарҡалыуҙы тыйған, никахҡа инеүҙе һәм балалар тәрбиәләүҙе дәртләндергән
закондар сығара (Leges Juliae и Papia Poppeae, б.э.т. 9 й.). Өс улы булғандарға
һалым ташламалары бирелә (лат. jus trium liberorum).

Уның дәүерендә провинциялар яҙмышында текә үҙгәреш була: Рим поместьеларынан
улар дәүләт өлөшөнә әйләнә (лат. membra partesque imperii). Проконсулдарға
жалованье түләнә, уларҙың провинцияла булыу мөҙҙәте оҙайтыла. Элек провинциялар
Рим мәнфәғәтендә таланыуҙан бушамаһа, хәҙер, киреһенсә, Рим субсидиялар бирә.
Август провинциаль ҡалаларҙы төҙөкләндерә, уларҙың бурыстарын ҡаплай,
бәлә-ҡазалар ваҡытында ярҙамға килә.

Август хасил иткән дәүләт ҡоролошоноң етешһеҙлектәре ул вафат булғас та күренә
башлай. Ул уллыҡҡа алған Тиберий менән үҙенең ейәне, Август тарафынан утрауға
һөрөлгән йүнһеҙ егет, араһындағы мәнфәғәттәр һәм хоҡуҡтар бәрелеше хәл ителмәй
ҡала. Ҡаҙаныштары, аҡылы һәм тәжрибәһе буйынса Тиберий (14—37) дәүләттә беренсе
кеше булырға хоҡуҡлы. Уның деспот булғыһы килмәй: үҙенә ялағайланып әфәнде
(dominus) тип өндәшеүселәргә ул ҡолдарға ғына — әфәнде, ә провинциалдарға —
император, граждандарға граждан булыуы тураһында әйтә. Провинциялар өсөн ул
хәстәрлекле һәм эшлекле хаким була. Ләкин Римда ялағайҙар менән ошаҡсылар
арҡаһында сенат менән мөнәсәбәттәре тиҙ арала боҙола. Ғаиләһендәге фажиғәле
хәлдәр Тиберийҙың күңелен ҡатыра. Тарихҡа «сенаттағы намыҫһыҙ алыштар (лат.
impia bella)» тигән исем алған ҡанлы сәйәси ваҡиғалар башлана, улар Тациттың
үлемһеҙ әҫәрендә тулы һүрәтләнә.

Тиберийҙың ғүмер ахыры хаҡында асыҡ билдәле түгел, уның урынын ҡәрҙәше
Германиктың улы Калигула биләй (37—41). Был ярайһы уҡ һөйкөмлө егеттең тиҙҙән
властан башы әйләнә, унда бөйөклөк манияһы башлана, ул иҫ киткес ҡанһыҙ хакимға
әйләнә. Үҙенә табынһындар өсөн статуяһын Йәрүсәлим ҡорамына ҡуйҙырырға йыйынған
был диуананың ғүмерен преториан трибунының ҡылысы өҙә. Сенат, иркен тын алып,
республика тураһында хыяллана башлағанда, преториандар яңы императорҙы —
Германиктың туғаны Клавдийҙы (41—54) — килтереп ҡуя. Клавдий ике ҡатыны —
Мессалина менән Агриппинаның ҡулында уйынсыҡ ҡына була. Был ике ҡатын ул
осорҙағы римлы ҡатын-ҡыҙҙарҙың мәсхәрәле данын тарата. Шулай ҙа Клавдий осоронда
(һәм уның ҡатнашлығында) империяның үҫеше дауам итә. Лионда тыуған Клавдий
Галлияны бик яҡын күрә: сенатта төньяҡ Галлия кешеләренең Римдағы кеүек почетлы
исемдәр һорауын шәхсән үҙе ҡәнәғәтләндерә. 46 йылда Клавдий Котис батшалығын
Фракия провинцияһына әйләндерә, ә Мавретанияны Рим провинцияһы итә. Уның
осоронда Агрикола тарафынан яуланған Британияны тулыһынса биләп алыу тамамлана.
Агриппинаның интригалары, хатта, бәлки, енәйәте, уның улы Неронға юл аса
(54—68). Йәш Нерон холоҡ-фиғеле менән дәүләттә биләгән урынына бөтөнләй тап
килмәй. Һөҙөмтәлә, Нерон осоронда хәрби фетнә күтәрелә; император үҙ-үҙенә ҡул
һала, граждандар һуғышының киләһе йылында бер-бер артлы алмашынған өс
император — Гальба, Отон, Вителлий — һәләк була.

Власть баш күтәргән йәһүдтәргә ҡаршы һуғыштың баш командующийы Веспасианға
эләгә. Веспасиан (70—79) һәләтле ойоштороусы була. Ул батавтарҙың ихтилалын
баҫтыра, сенатҡа мөнәсәбәттәрҙе көйләй, дәүләт хужалығын тәртипкә килтерә, үҙе
Боронғо Римдағы әхлаҡи ябайлыҡ өлгөһө була. Уның улы Йәрүсәлимде тар-мар иткән
Тит (79—81) кешелекле була, ә Веспасиандың кинйә улы Домициан (81—96) властың
мираҫ буйынса тапшырылыуы Римға бәхет килтермәүен тағы бер тапҡыр раҫлай.
Домициан Тиберийҙан үрнәк ала, Рейнда һәм Дунайҙа һуғыша, сенат менән дошманлаша
һәм заговор һөҙөмтәһендә һәләк була.

Траян төньяҡта сиктәрҙе Карпаттан Днестрға еткерә, көнсығышта дүрт провинция
булдыра: Әрмән, Месопотамия, Ассирия, Ғәрәп провинциялары.

Заговорсылар ҡуйҙыртҡан префект Пертинакс та, порфираны ҙур аҡсаға һатып алған
сенатор Дидий Юлиан да власта оҙаҡ булмай. Иллирия легиондары үҙҙәренең
полководецы Септимий Северҙы император тип иғлан итә. Септимий Африкала Лептиста
тыуған. Ул үҙ илендә Ганнибалға кәшәнә төҙөтә. Ләкин хәҙер Рим өсөн яуҙа йөрөй.
Римдың күршеләре еңеүле императорҙың ауыр ҡулын үҙ елкәһендә татый; Рим
бөркөттәре Вавилондан алыҫ төньяҡтағы Йоркка тиклем елдереп йөрөп тора. Септимий
211 йылда мәрхүм була. Пуниялы Септимий Северҙың тупаҫ энергияһы уның улы
Каракаллала айырыуса ныҡ сағыла. Ул власты бер туған ағаһын үлтереп ҡулға
төшөрә. Каракалла, Африка тамырҙарын иҫтә тотоп, бөтә ерҙә Ганнибал статуяларын
ҡуйҙырта. Римда ул данлыҡлы термаларын төҙөтә. Атаһы кеүек үк, Рим ерҙәрен
Рейнда ла, Евфратта ла ныҡлы һаҡлай. Уның тыйып торғоһоҙ шауҡымлылығы үҙе
тирәһендәгеләрҙең заговор ойоштороуына килтерә, шуның һөҙөмтәһендә ул һәләк
була. Рим үҙенең иң бөйөк граждан ҡаһарманлыҡтарының береһе — бөтә
провинциалдарға Рим гражданы булыу хоҡуғын биреүе менән нәҡ Каракаллаға бурыслы.
Мысыр миҫалында ғына ла был сараның ни тиклем әһәмиәтле булыуы күренә. Август
Клеопатра батшалығын буйһондорғаны бирле был халыҡ иҫ киткес хоҡуҡһыҙлыҡтан
интегә. Септимий Север Александрияға үҙидаралыҡты ҡайтара, ә Каракалла
александрийҙарға Римда дәүләт вазифалары биләү хоҡуғын ғына түгел, мысырҙы тәү
башлап сенатҡа индерә. Пуниялыларҙың тәхеткә ултырыуы уларҙың Сүриәләге
ҡәбиләләштәренең власҡа килеүен тәьмин итә. Каракалланың тол ҡалған ҡатыны Меза
Каракалланы үлтергән кешене тәхеттән төшөртөүгә өлгәшә һәм уның урынына ейәне
Гелиогабалды ултырттыра. Был осорҙа Римда көнсығыш теократия хакимлыҡ ала. Ләкин
жрецтың Рим легиондары башында тороуын күҙ алдына ла килтереп булмай, тиҙҙән
Гелиогабал ике туған ағаһы Александр Северға алмаштырыла. Александр Север Майнц
эргәһендә һәләк була.

II быуат Рим империяһының иң яҡшы дәүере тип баһалана. Был ғәҙәттә ул осор
императорҙарының шәхси сифаттары менән бәйләнә. Ләкин Траян һәм Марк Аврелий
осороноң әһәмиәте бының менән генә түгел, ә шул заманда ҡапма-ҡаршы элементтар
һәм ынтылыштар — Рим һәм провинциялар, республика һәм монархия тәртиптәре —
араһында урынлашҡан тигеҙлек менән дә аңлатыла. Ә III быуатта был тигеҙлек юҡҡа
сыға. Хөкөм һөргән анархиянан Диоклетиандың бөтә нәмәне көйләргә, тәртипкә
күндерергә ынтылған системаһы үҫеп сыға. Кешене сәйәси ҡараштары буйынса Рим
граждандарына, союздаштарға һәм провинциалдарға бүлеү урынына социаль синыфтарға
бүлеү барлыҡҡа килә. Шуның менән үҙаллы община (polis) һәм граждан тигән
төшөнсәләргә нигеҙләнгән антик донъя юҡҡа сыға. Полис — муниципийға; почётлы
вазифа (honos) —хеҙмәт үтәүгә (munus); урындағы курияның сенаторы йәки куриал
ҡаланың һалым түләүҙән башы сыҡмаған крепостнойына әйләнә. Рим империяһында
эҙемтәләре буйынса иҫ киткес әһәмиәтле түңкәрелеш — дини нигеҙҙә берләшеү була.
Христианлыҡта берләшеү антик донъяға таныш сәйәси берләшмәнең сиктәренән сығып
китә: христианлыҡ, бер яҡтан, Рим гражданын — ҡол менән, икенсе яҡтан, римлыны
варвар менән берләштерә.

Британ легиондары тарафынан 312 йылда цезарь тип иғлан ителгән Константин Рим
эргәһендә үҙенең ярышташы, Рим преториандары кешеһе булған цезарь Максенцийҙы
ҡыйрата. Римдың был еңелеүе христианлыҡҡа юл аса. Константин христиандарға үҙ
диндәрен ирекле тоторға рөхсәт биреп кенә ҡалмай, дәүләт власының уларҙың
сиркәүен таныуын да тәьмин итә. Диоклетиандың тетрархияһын дүрт префектура
ойоштороу менән алмаштырып, Константин үҙенән алдағы император үткәргән
үҙгәртеүҙәрҙе һуңынан византий стиле тип аталған күп һанлы һарай вазифалары һәм
яңы титулдар хас булған ысулға алмаштыра. Яңы империяға яңы баш ҡала ла кәрәк
була, Константин ҡалаһы баш ҡала булып китә.



https://ba.wikipedia.org/wiki/%D0%9D%D0%B0%D0%BF%D0%BE%D0%BB%D0%B5%D0%BE%D0%BD_I

Наполео́н I Бонапа́рт (итал. Napoleone Buonaparte, франц. Napoléon Bonaparte
[na.po.leɔ̃ bɔ.nɑ.paʁt]; 15 август, 1769, Аяччо, Корсика — 5 май, 1821, Лонгвуд,
Изге Елена утрауы)— 1804—1815 йылдарҙа Франция императоры, бөйөк француз
полководецы һәм дәүләт эшмәкәре, хәҙерге заман француз дәүләтселегенә нигеҙ
һалған

Наполеоне Буонопарте (Корсикала уның исеме шулай әйтелгән) 1785 йылда артиллерия
кесе лейтенанты дәрәжәһендә хәрби хеҙмәтен башлап ебәрә; Бөйөк француз
революцияһы ваҡытында үҙен күрһәтә, Директория осоронда — бригада (14 ғинуар,
1794 йыл), шунан инде дивизия генералы һәм тыл хәрби көстәре команующийы
дәрәжәһенә күтәрелә. 1796 йылдың 23 февраленда Италия армияһы командующийы итеп
тәғәйенләнә.

Наполеондың еңеүле һуғыштары (бигерәк тә беренсе австрия кампанияһы, 1805 йыл;
прус кампанияһы, 1806 йыл; польша кампанияһы, 1807 йыл), Францияны континентта
төп державаға әүерелдерә. Мәгәр Наполеондың «диңгеҙҙәр батшаһы» Бөйөк Британия
менән уңышһыҙ көндәшлеге был статусты артыҡ көсәйтергә бирмәй..

Наполеон Корсика утрауында Аяччола тыуған, (ул ваҡытта Генуэз республикаһына
ингән). 1755 йылда Корсика генуэз хакимиәтен ҡолата, шунан бирле ғәмәлдә
урындағы ер биләүсе Паскуале Паоли етәкселек иткән үҙ аллы дәүләткә әйләнә уның
сәркәтибе Наполеондың атаһы була. 1768 йылдау Генуэз республикаһы Корсикаға
хоҡуҡтарын француз короле Людовикҡа XV-гә һата. Корсика халҡы баш күтәрә, әммә
фетнә баҫтырыла. Наполеон был хәлодәрҙән һуң 3 ай үткәс донъяға килә. Паоли
1790-сы йылдарға тиклем уның кумиры булып ҡала.

«Королева муйынсаһы» тигән конкурста, үҙе лә уйламағанда еңеп сығып, Париждағы
Король кадет мәктәбенә уҡырға алына (франц. École royale militaire). Францияны
һаман да күрә алмауы менән һабаҡташтарына оҡшамай, дуҫтары булмай.

1798—1801 йылдарҙа Наполеона Бонапарт тәҡдиме һәм етәкселеге менән Мысырға яу
асалар.

1 июлдә Наполеон ғәскәре Искәндәриә (Александрия)ға килеп етә, икенсе көнөнә үк
ҡала яулана. Тиҙҙән Ҡаһирәне лә алалар.

Үртәлеп, Наполеон Сүриәгә яу аса (февраль, 1799 йыл). Яффаны ала, әммә Акрала
уңышһыҙлыҡҡа осрай. 1799 йылда сигенә башлайҙар. Тоҙаҡҡа эләккәнен аңлап, 23
августа Наполеон генерал Клеберға армияһын ҡалдырып, во Францияға ҡайта.

Парижда 1799 йылға, Наполеон Мысырҙа йөрөгән арала, власть тулыһынса көсөн
юғалта, . Коррупцияға бирелгән Директория революция ҡаҙаныштарын яҡлай алмай.
Италияла урыҫ-австрия ғәскәрҙәре генерал-фельдмаршал А. В. Суворов етәкселегендә
Наполеондың ҡаҙаныштарын тотош тартып ала, хатта Францияға инеү хәүефе тыуа. Ошо
шарттарҙа Мысырҙан ҡайтҡан генерал, Жозеф Фушеның һәм армияның ярҙамына таянып,
вәкәләтле органдарҙы һәм и Директорияныҡыуып, консуллыҡ режимы урынлаштыра (9
ноябрь, 1799).

Наполеон Бонапарт шәмбе көн, 1821 йылдың 5 майында, 17 сәғәт 49 минутта
баҡыйлыҡҡа күсә. Ул "Ярангөл үҙәне " тигән ерҙә ерләнә..

Математикала күрһәткән хеҙмәттәре өсөн Наполеон Франция фәндәр академияһының
академигы итеп һайланған. Мәҫәлән:

Наполеон Бонапарт шәхесенә һәм уның осорона төрлө континеттарҙың тиҫтәләрсә
илдәренең : Европа, Америка, Африка, Азия, Океания һәм хатта Антарктиданың
йөҙҙәрсә почта маркалары бағышланған

Наполеон тематикаһы филателистар араһында бик популяр. Уның үҙенә генә түгел,
уға бәйле тематикалар буйынса ла маркалар йыялар.

1812 йылғы Ватан һуғышында башҡорттар ҙа ҡатнашҡан. Наполеонға ҡаршы 28 башҡорт
полкы ойошторола. Улар Рәсәй армияһы сафында төрлө походтарҙа ҡатнаша, Парижғаса
барып етә. Ошо һуғыш иҫтәлеге булып халҡыбыҙҙа «Любизар», «Кутузов», «Француз
көйө», «Ҡаһым түрә» тигән йырҙар ҡалған.



https://ba.wikipedia.org/wiki/%D0%9C%D0%BE%D0%BD%D0%B0%D0%BA%D0%BE

Мона́ко кенәзлеге, йәки Мона́ко (франц. Principauté de Monaco) — кәрлә (иргәйел)
дәүләт, Франция менән ассоциацияла, Европаның көньяғында Лигур диңгеҙе буйында
урынлашҡан; ҡоро ер буйынса Франция менән сиктәш.. Халыҡ иң тығыҙ йәшәгән һәм ң
бәләкәй дәүләт булараҡ билдәле. Монте-Карло казиноһы һәм Формула-1 — «Гран-при
Монако» донья чемпионаты үткәреү менән кенәзлек доньяла билдәле. Ил БМО (1993
йылдан), ОБСЕ, Европа советы (2004 йылдан), Интерпол, ЮНЕСКО, ВОЗ кеүек
халык-ара ойошмалар ағзаһы.

1297 йылдың 8 ғинуарында граждандар һуғышы барышында Монаконы Франческо
Гримальди һәм уның яҡлы кешеләр яулап ала. Был көн Гримальди династияһы хакимлек
иткәк көн һәм Монако бойондороҡһоҙлоҡ алҙан көн тип иҫәпләнә. Ошо көндән алып
хәҙер инде 700 йылдан артың кенәзлек менән ошо фамилия вәкилдәре идара итә.



https://ba.wikipedia.org/wiki/%D0%9A%D0%B0%D1%82%D0%BE%D0%BB%D0%B8%D0%BA_%D1%81%D0%B8%D1%80%D0%BA%D3%99%D2%AF%D0%B5

Католик сиркәүе (лат. Ecclesia Catholica), шулай уҡ Ри́м католи́к сиркәүе
(лат. Ecclesia Catholica Romana) — 1,25 миллиардтан ашыу ағзалары менән
донъялағы иң ҙур христиан сиркәүе. Иң боронғо дини ойошмаларҙың береһе, Көнбайыш
цивилизацияһы тарихында мөһим роль уйнаған. Үҙәкләштерелгән ойоштороу һәм иң күп
һанлы эйәреүселәре менән айырылып тора. Рим католик сиркәүе көнбайыш литургик
йолаларҙы яҡлаусы булып, 23 көнсығыш католик сиркәүҙәре менән бергә берҙәм
Католик сиркәүҙе тәшкил итә.

Эске документтарҙа Рим католик сиркәүе үҙ атамаһы булараҡ «Сиркәү» йәғни «Ғаләм
сиркәүе» (notae ecclesiae) ҡулланыла. Үҙен дүрт мөһим һыҙат — берҙәмлек, апостол
Павел менән аныҡланған кафоликлыҡ (Еф.4:4-5), илаһилыҡ һәм апостоллыҡ менән
билдәләй.

Рим тәхете эргәһендә ойошҡан сиркәүҙең уртаҡ ҡабул ителгән «Католик» (йәғни
башҡа әйтелештә «кафолик») һүҙе грек теленән (бор. грек. καθ όλη — «бер бөтөн
буйынса») алынған. «Католик сиркәүе катехизисы» буйынса, был термин «ғаләм»
(«барлыҡ» йәғни «ғөмүми» мәғәнәһендә) тип аңлатыла.



https://ba.wikipedia.org/wiki/%D0%9A%D0%B0%D1%82%D0%B0%D0%BB%D0%B0%D0%BD_%D1%82%D0%B5%D0%BB%D0%B5

Катала́н теле йәиһә вале́нсия теле (каталанса: Català (әйтелеше: [kətəˈɫa] йәки
[kataˈla]) йәиһә Valencià) — роман төркөмөнә ингән тел. Андорра Кенәзлегенең
рәсми теле, шулай уҡ Испаниялағы бер нисә автономиялы берлектә (Каталонияла,
Балеар утрауҙарында, Валенсияла) испан теле менән бер рәттән, Италиялағы
Сардиния утрауында урынлашҡан Альгеро ҡалаһында итальян теле менән бер рәттән
рәсми тел булып тора. Шулай уҡ Испаниялағы Арагон һәм Мурси́а автономиялы
берлектәрендә һәм Франциялағы Руссильон (Roussillon, шулай уҡ Төньяҡ Каталония)
тарихи өлкәһендә (йәғни хәҙерге Pyrénées-Orientales департаментында) киң
ҡулланыла.

Ҡайһы бер тел белгестәре каталан телен галл-роман төркөмөнөң окситан-роман
төркөмсәһенә инә, тип иҫәпләй. «Этнолог» белешмәһе буйынса каталан теле
классификацияһы:

Каталан теле IX быуатта Реконкиста ағымы осоронда үҙаллы тел булып формалашҡан,
тип иҫәпләнә. Ошо ваҡытта каталан теленең беренсе тарихи ҡомартҡылары барлыҡҡа
килә. Тел Пиреней ярымутрауында ябайлаштырылған халыҡ-латин теле нигеҙендә
барлыҡҡа килә. Урта быуаттың аҙағында каталан теле әҙәби тел статусын ала һәм
бик абруйлы була. XV быуатҡа тиклем шиғриәт өсөн окситан теле ҡулланылһа,
каталан теле өсөн фәлсәфә һәм фән өлкәһе асыла.

1469 йылда, Фердинанд II Изабелла I менән никахлашҡас, каталон дворяндары испан
теленә күсә башлай. Был каталан телен ҡулланыу даирәһен тарайта һәм беҙҙең
көндәргә тиклем диглоссияға (ике теллелек формаһына) килтерә.

Испан мираҫы өсөн һуғышта каталондар Габсбург династияһы яғында һуғыша. Был
XVIII быуатта, Бурбон династияһы хакимлыҡ иткән осорҙа, телгә ҡаршы репрессив
сәйәсәткә сәбәпсе була.

XIX быуатта каталан теле ҡулланыу даирәләренең күбеһенән тамам ҡыҫырыҡлана.
Шулай ҙа уның хәле, башҡа телдәр (мәҫәлән, галисий теле) менән сағыштырғанда,
яҡшыраҡ була. Тел халыҡ араһында һаҡланып ҡала. XIX быуатта телде һаҡлау өсөн,
Тергеҙеү (Renaixença) исеме аҫтында ҡаршылыҡ күрһәтеү хәрәкәте барлыҡҡа килә.
Башта ул әҙәби сиктәрҙән сыҡмай, быуат барышында сәйәси һәм милли һыҙаттар ала.
XX быуат башында каталан теленең беренсе еңеүе билдәләнә. 1930 йылда Каталонияла
икенсе рәсми тел статусын ала. 1936—1939 йылдарҙағы Граждандар һуғышы испан
диктаторы Франко еңеүе менән тамамланғас, каталан телендә һөйләшеү бөтөнләй
тыйыла. Уны ҡулланған өсөн енәйәт яуаплылығы ҡарала.

Был хәл Франко диктатураһы 1975 йылда бөткәнгә тиклем һаҡлана. Испанияла
демократлаштырыу башланғас, өлкәләр автономия ала, һәм 1979 йылда каталан теле
рәсми тел статусы алыуға өлгәшә.

Сығанаҡтар: Каталония: 2001 йылғы Халыҡ иҫәбен алыу мәғлүмәттәре, Institut
d’Estadística de Catalunya, Generalitat catalana [1]. Валенсия: 2001 йылғы Халыҡ
иҫәбен алыу мәғлүмәттәре, Institut Valencià d’Estadística, Generalitat
Valenciana [2]. Балеар утрауҙары: 2001 йылғы Халыҡ иҫәбен алыу мәғлүмәттәре,
Institut Balear d’Estadística, Govern de les Illes Balears [3]. Төньяҡ
Каталония: Media Pluriel Иҫәп 1997 йылдың Ҡарасай айында регион префектураһы
тарафынан алынған [4]. Андорра: Андорра хакимиәтенең социолингвистик
мәғлүмәттәре (1999 йыл) [5]. Арагон: Euromosaic социолингвистик мәғлүмәттәре
[6]. Альгеро: Euromosaic социолингвистик мәғлүмәттәре [7]. Башҡа илдәр: 1999 йыл
иҫәбе, Federació d’Entitats Catalanes.

1861 йылғы Мануэль Милла и Фонтанальс (Manuel Milà i Fontanals) теорияһы
буйынса, каталан телендә ике төп диалект бар: көнсығыш каталан диалекты һәм
көнбайыш каталан диалекты. Каталан теленең диалекттарында лексика һәм грамматика
айырмалары бик күп.

Каталан теленең ике стандарты бар. Беренсеһе, Каталан фәндәре институты
(Institut d’Estudis Catalans, IEC) стандарты, уртаҡ стандарт булып тора.
Орфография ҡағиҙәләрен кодлаштырыусы — Помпеу Фабра (Pompeu Fabra). Был тел
стандартының нигеҙен Үҙәк диалект тәшкил итә. Икенсеһе, Валенсия телдәр
академияһы (Acadèmia Valenciana de la Llengua, AVL) стандарты Помпеу Фабраның
орфографияһын ҡуллана, әммә был стандарттың нигеҙен көнбайыш каталан теле һәм
Валенсияла ҡулланылған каталан теле варианты тәшкил итә.

Ике стандарт араһында иң билдәле айырма — тоник баҫым: francès, anglès (IEC) —
francés, anglés (AVL), cafè (IEC) — café (AVL) (кофе), conèixer (IEC) — conéixer
(белеү), comprèn (IEC) — comprén (AVL) (ул аңлай). Бының сәбәбе: латин теленең ē
һәм ĭ фонемалары әйтелеше ике диалект тармағында айырылыла. Мәҫәлән, көнсығыш
тармағында боронғо ē фонемаһы [ɛ] тип әйтелә, көнбайыш тармағында [e] тип
әйтелә. Әммә-ләкин, AVL стандартында был фонема урынына һәр ваҡыт «è» яҙыла: què
(нимә), València, èter (эфир майы), sèsam, sèrie (сериал), època (йәш).

Альгеро ҡалаһында IEC стандартының Альгеро диалектына яраҡлаштырылған варианты
ҡулланыла. Мәҫәлән, билдәлелек артикле стандарт буйынса — el, ә Альгеро
вариантында — lo, эйәлек алмашы формалары Альгеро стандарты буйынса — la mia
(минең шәхси), lo sou/la sua (уның шәхси), lo tou/la tua (һинең шәхси) һ.б.
Тамамланмаған үткән ваҡытта бөтә ҡылымдың зат, һан, заман формаһында -v-
ҡулланыла: cantava, creixiva, llegiva; бик күп боронғо һүҙҙәр ҡулланыла: manco
(menys), calqui u (algú «кемдер»), qual/quala (quin/quina «ниндәй») һ.б.



https://ba.wikipedia.org/wiki/%D0%98%D1%80%D0%BB%D0%B0%D0%BD%D0%B4%D0%B8%D1%8F

Ирла́ндия, Ирла́ндия Респу́бликаһы (Éire; ингл. Ireland, Republic of Ireland) —
Көнбайыш Европала урынлашҡан дәүләт, Ирландия утрауының ҙур өлөшөн биләй. Илдең
исеме кельт телендәге Éire — дәүләт һүҙенән барлыҡҡа килә. Башҡалаһы — Дублин,
унда яҡынса 1,4 млн.кеше йәшәй. 1973 цылдан алып Европа Берләшмәһендә ағза булып
тора.

Ирландия парламент республикаһы булы тора. Ҡануниәт хакимиәтенең юғары органы —
ике палатанан (Ирландия йыйылышы һәм Сенаты) ҡоролған парламент (ирл.
«Ти́хе-ан-И́ряхташ» — Tithe An Oireachtais — «шуро», «ҡоролтай»).

Ирландияның төп халҡы сығышы менән кельт халҡына ҡарай. Дөйөм халыҡ һаны — 4,24
миллион кеше. Халыҡтың яҡынса 58 % ҡалалрҙа йәшәй. Илдә ҡырҡтан ашыу милләт көн
күрә, әммә уларҙың 88,6 % самаһы — ирландтар. Ҡалғандары Европанан, Африканан,
Азиянан сыҡҡан эмигранттар: поляктар (1,5 %), литвалар (0,6 %), нигерийҙар
(0,4 %), латыштар (0,3 %), американдар (0,29 %), ҡытайҙар (0,27 %), немецтар
(0,24 %).



https://ba.wikipedia.org/wiki/%D0%91%D1%80%D0%B8%D1%82%D0%B0%D0%BD%D0%B8%D1%8F_%D0%B8%D0%BC%D0%BF%D0%B5%D1%80%D0%B8%D1%8F%D2%BB%D1%8B

Британия империяһы (ингл. British Empire) — кеше йәшәгән бөтә континенттарҙа
колониялары булған тарихтағы иң ҙур дәүләт. ХХ быуаттың 30-сы йылдарында
Берләшкән Короллек иң ҙур майҙанға — яҡынса 34 650 мең км² эйә була
(Антарктикалағы яҡынса 8,1 млн км² территорияһын иғтибарға алмайынса), ул яҡынса
ҡоро ерҙең 22 % алып торған. Империяның дөйөм халҡы яҡынса 480 млн кеше (яҡынса
бөтә донъя халҡының дүрттән бер өлөшө). Британия империяһының мираҫы
булараҡинглиз теле транспорт һәм сауҙа өлкәһендә донъялағы иң таралған тел булып
тора.

Баҫҡынсылыҡ тәүҙә сауҙа һәм дипломатия менән башлана. Империя бөтә донъя буйлап
британ технологияларын, сауҙаһын, инглиз телен һәм идара итеү формаһын таратҡан.
Артабан был Берләшкән Короллектең иҡтисади үҫешенә һәм күпселек дәүләттәрҙең
сәйәсәтенә йоғонтоһо артыуына булышлыҡ иткән. Колонияларға инглиз теле, Бөйөк
Британияныҡына оҡшаған административ һәм хоҡуҡи сиктәр индерелгән. Деколонизация
барышында Берләшкән Короллек үҙенең элекке колонияларында парламент
демократияһын һәм үҙ хоҡуғы өҫтөнлөгөн урынлаштырырға тырыша. Күпселек
колониялар Милләттәр Берләшмәһе психологик планда империяны алыштыра тип һанай.

Британия колониялары Берләшкән Короллектең башлыса иҡтисади мәнфәғәттәренә
хеҙмәт иткән. Эмигранттарҙың колонияларында бойондороҡһоҙ иҡтисад төҙөү өсөн
инфраструктура булдырылһа ла, Африка һәм Азияның тропик төбәктәре тик сеймал
сығанағы булып торған һәм унда инфраструктура бик насар үҫешкән. Бөгөн күп кенә
һүлпән үҫешле дәүләттәрҙең (ингл. Less developed countries) иҡтисады нигеҙҙә
сеймал һатыу менән көн күрә.

Британия империяһы англосакстарҙың этник айырымлығына, яулап алыусыларҙың
өҫтөнлөкле раса булыуына нигеҙләнгән. Британия колонияларының хоҡуҡ нигеҙе булып
этник төркөмдәр араһында низағ тыуҙырыу торған һәм был колониаль хакимлыҡты
тоторға булышлыҡ иткән. Хәҙерге заманда ла «Бүл һәм хакимлыҡ ит» классик
принцибы арҡаһында күп низағтар килеп сыға, мәҫәлән, Төньяҡ Ирландияла,
Һиндостанда, Зимбабвела, Суданда, Угандала йәки Ираҡта. Типик миҫал булып
1952—1957 йылдарҙа Кенияла бәләкәй генә ихтилалдар тоҡанып, уларҙың үҫешкән
ҡәбиләләр араһында ҡанлы һуғышҡа әүерелеүе тора. Һөҙөмтәлә колонизаторҙар яғынан
тик 22 кеше, ә төп ҡәбиләләрҙән 18000-дән алып 30000-гә тиклем кеше һәләк була.

Урта быуаттарҙа Англия күбеһенсә утрау дәүләте була, XVI быуатҡа тиклем уның
хәрби-диңгеҙ флоты булмаған һәм йыш ҡына континенттан һөжүм итеү объекты булып
торған. Англдар һәм сакстар үҙҙәре Британ утрауҙарына Германиянан килгәндәр.
Тәүҙә уларҙың хәрби отрядттарын Рим империяһынан азат ителгәндән һуң
бриттыларҙың хакимдары саҡырғандар һәм үҙ короллектәрен төҙөгәндәр. 1066 йылда
Англияны француз нормандары баҫып ала, уларҙың етәксеһе Вильгельм I яңы нәҫелде
нигеҙләй һәм англ-саксон ерҙәрен француз барондары араһында бүлә. Вильгельмдың
вариҫтары үҙҙәренең короллегенә 1282 йылда Уэльсты ҡуша һәм 1169 йылда
Ирландияны колонизациялай башлай. XVII быуатта Шотландия Англияға тигеҙ хоҡуҡлы
дәүләт булараҡ ҡушыла. Европала Англия корольдәре Францияның яртыһын үҙҙәренең
ҡулында тотҡандар һәм уның тәхетенә дәғүә иткәндәр, әммә Йөҙ йыллыҡ һуғыш
барышында Англия Франциялағы барлыҡ территорияларын юғалта. Был осорҙа илдә Ал
һәм Аҡ раузалар араһында һуғыш башлана һәм дәүләт яңынан Тюдор нәҫелен
нигеҙләгән Генрих VII менән яулап алына.

Христофор Колумбтың уңышлы сәйәхәттәренән һуң, 1496 йылда король Генрих VII
Атлантик океанда Азияға юлдарҙы өйрәнеү өсөн Джон Кабот етәкселегендәге
экспедиция ойоштора. 1497 йылда Джон Кабот Ньюфаундленд утрауына барып етә һәм
быны Азия яры тигән хәбәр алып ҡайта. Әммә уның икенсе һәм шул уҡ ваҡытта һуңғы
сәйәхәтенән һуң ул тыуған яғына башҡа әйләнеп ҡайтмай.

Бынан һуң Англиянан диңгеҙ сәйәхәттәре оҙаҡҡа туҡтап ҡалалар. XVI быуатта
Англияла реформация була, һөҙөмтәлә инглиз-испан ҡаршылыҡтары Англия менән
Испания араһындағы асыҡ һуғышҡа килтерә. 1562 йылда британ хөкүмәте Джон
Хокинсҡа һәм Фрэнсис Дрейкҡа каперс патенттары биргән, улар көньяҡ диңгеҙҙәрҙә
ҡолдар менән сауҙа итеү һәм пиратлыҡ менән шөғәләнгәндәр. Артабан был тәжрибә
британ хәрби-диңгеҙ флотын ойоштороу өсөн ҡулланылған.

Королева Елизавета I осоронда 1588 йылда «Еңелмәҫ армада» ҡыйратылғандан һуң,
Испан империяһы башҡаса Британия империяһы үҫешенә ҡурҡыныс янамаған. 1603 йылда
король Яков I тәхеткә ултыра һәм 1604 йылда Испания менән килешеү төҙөй. Бынан
һуң диңгеҙ аръяғындағы колониялар ойошторорға юл асыла. XVII быуат башында
Төньяҡ Америка һәм Вест-Һиндостанда, һәм тағы ла Азия менән сауҙа итеү өсөн
компаниялар (шул иҫәптән 1600 йылда асылған Ост-Һинд компанияһын) төҙөү менән
Британия империяһы нигеҙ һалына. XVIII быуат аҙағында булған Американың
бойондороҡһоҙлоғо өсөн һуғыштан һуң ун өс колонияның айырылғанына тиклемге
осорҙо «Беренсе британ империяһы» тип атағандар.

Британ Вест-Һиндостаны тәүге осорҙа иң мөһим һәм файҙалы инглиз колониялары
булып торғандар, әммә уға тиклем бер нисә колонизациялау ынтылышы уңышһыҙ үтә.
1604 йылда Британ Гвианаһында колония төҙөүгә ынтылыштар тик ике йыл дауам итә
һәм төп мәсьәлә — алтын табып булмағас ул эш уңышһыҙлыҡҡа тарый. Кариб
диңгеҙендәге Сент-Люсия (1605) һәм Гренада (1609) колониялары шулай уҡ юҡ була,
һуңыраҡ Сент-Китс (1624), Барбадос (1627) и Невис (1628) утрауҙарында урынлашыу
уңышлы үтә. Был колонияларҙың уңышлы булыуы, Бразилияла португалдар ҡулланған
кеүек шәкәр тростнигын үҫтереү плантациялар барлыҡҡа килеүенә бәйле. Был эш
ҡолдар эшенә бәйле булған, уларҙы тәүге осорҙа голланд ҡол һатыусыларынан
алғандар, ә голландтар шәкәрҙе алып Европаға һатҡандар. 1651 йылда Англия
парламенты инглиз колонңияларҙа тик инглиз караптары ғына сауҙа менән шөғәләнә
ала тигән ҡарар сығара. Был Голландия менән бер нисә һуғыштарға килтерә. 1655
йылда Англия Испаниянан Ямайка утрауын тартып ала, ә 1666 йылда Багам утрауҙарын
баҫып ала.

Төньяҡ Америкағы тәүге даими инглиз торағы Джеймстаунға 1607 йылда нигеҙләнгән.
Бында тиҙҙән Виргиния исемле колония ойошторолған. Бында шәкәр тростнигы урынына
тәмәке һәм башҡа ауыл хужалығы культураларын үҫтергәндәр. 1620 йылда дини
эҙәрлектәүҙәрҙән ҡасҡандар, пуритандар Плимут колонияһына нигеҙ һалғандар.
Һуңыраҡ дини эҙәрлектәүҙәрҙән ҡасҡандар Төньяҡ Америкалағы төрлө колонияларҙа
төйәкләнгәндәр: 1634 йылда католиктар колонияһы булараҡ Мэрилендҡа нигеҙ һалына,
1639 йылда конгрегационалистар — Коннектикут, 1636 йылда Род-Айленд колонияһы
Америкала тәүгеләрҙән булып үҙенең дини толерантлығы тураһында иғлан итә. 1663
йылда Каролина провинцияһы ойошторола. Икенсе голланд-инглиз һуғышынан һуң, 1664
йылда Англия Голландиянын Яңы Амстердам колонияһын (исеме Нью-Йорк тип
үҙгәртелә) Суринамға алыша. 1681 йылда Уильям Пенн Пенсильвания колонияһына
нигеҙ һала.

1670 йылда король Карл II монополиялы сауҙа итеү өсөн Гудзон боғаҙы компанияһына
ҙур территория бирә, һуңыраҡ ул Канаданың ҙур өлөшө булып китә ә уның икенсе
өлөшө француздарҙың Яңы Францияһы булып тора.

1672 йылда Король африка компанияһы ойошторола, ул инглиз Америка колонияларына
ҡолдар һатыу хоҡуғын ала. "Беренсе британ империяһы"ның төп иҡтисады булып
ҡоллоҡ булған. 1807 йылда ҡолдар менән һатыу тыйылғанға тиклем Британия
Африканан 3,5 миллион ҡолдо Америкаға оҙатҡан. Ҡолдар менән һатыу итеү өсөн
Көнбайыш Африка буйлап форттар төҙөлгән, мәҫәлән Джеймс (Гамбия), Аккра, Банс.
Британ Вест-Һиндостанында негроид расаһы халҡының һаны 1650 йылда 25%-тан 1780
йылда 80 %-ҡа тиклем арта, ә шул уҡ ваҡытта Ун өс колонияла — 10%-тан 40 %-ҡа
тиклем (күбеһенсә көньяҡ колонияларҙа).

1695 йылда Шотландия парламенты шәхси компанияларҙың береһенә (The Company of
Scotland Trading to Africa and the Indies) Панамала канал төҙөү маҡсаты менән
колония ойошторорға хоҡуҡ бирә. Экспедиция 1698 йылда юлға сыға, әммә
уңышһыҙлыҡҡа тарый. Күрше Яңы Гранаданың испан колонистары был тораҡты ҡамауға
алалар, шул уҡ ваҡытта малярия ныҡ тарала һәм ике йылдан һуң шотланд колонияһы
ташланыла. Был проект (Dariush scheme) Шотландия өсөн финанс ҡазаһына әйләнә —
ул шотланд капиталының бер сиреген юғалта. Был шотланд үҙ диңгеҙ империяһын
төҙөргә ышанысты бөтөрә. 1707 йылда Шотландия һәм Англия ҡушыла һәм Берләшкән
Короллек барлыҡҡа килә.

XVI быуат аҙағында Азия менән португалдарҙың монополиялы сауҙаһына Англия һәм
Голландия асыҡтан-асыҡ ҡаршы сыға.

1960 йылдың февралендә британ премьер-министыры Гарольд МакМиллан Көньяҡ Африка
Республикаһының Кейптаун ҡалаһында телмәр тота һәм «был континент өҫтөнән
үҙгәреү еле иҫә» тип әйтә. МакМиллан Францияның Алжирҙа алып барған һымаҡ
колониаль һуғыштан арынырға тырышҡан. Әгәр 1950-се йылдарҙа бойондороҡһоҙлоҡты
тик өс кенә колония ала алһа (Судан, Гана һәм Малайзия), 1968 йылға ҡарай
Африкалағы бөтә британ колониялары тиерлек бойондороҡһоҙлоҡ алалар. 1979 йылда
Родезия (хәҙерге Зимбабве) бойондороҡһоҙ дәүләт булып китә.

Урта диңгеҙҙә британдар грек-киприоттар менән башланған партизан һуғышы менән
осраша. 1960 йылға ҡарай һуғыш Кипрҙың бойондороҡһоҙлоҡ иғлан итеүе менән
тамамлана, әммә Берләшкән Короллек ҡарамағында Акротири һәм Декелия хәрби-диңгеҙ
базалары ҡала. 1964 йылда Мальта бойондороҡһоҙлоҡ ала.

1958 йылда Вест-Һиндостан Федерацияһы ойошторола, унан 1962 йылға ҡарай Ямайка
һәм Тринидад һәм Тобаго айырылып сыға. 1966 йылда Барбадос бойондороҡһоҙлоҡ ала,
ә Англияның Кариб диңгеҙендәге ҡалған утрауҙары 1970-се һәм 1980-се йылдарҙа
азат ителә. Шул уҡ ваҡытта Бөйөк Британия власы аҫтында Ангилья, Тёркс һәм
Кайкос утрауҙары, Британ Виргин утрауҙары, Монсеррат һәм Кайман утрауҙары ҡала.
1966 йылда Гайана бойондороҡһоҙлоҡ алһа, ә 1981 йылда — Белиз. Гватемала менән
Белиз араһында һаманда территориаль бәхәс сиселмәгән ҡала.

1970-се (Фиджи) һәм 1980-се (Вануату) йылдар араһында Тымыҡ океандағы британ
биләмәләре азатлыҡ ала. Фиджи, Тувалу, Соломон Утрауҙары, Папуа-Яңы Гвинея
Берләшмәнең короллектәре булып торалар.

1980—1981 йылдарға ҡарата, Родезияға, Яңы Гебридтарға һәм Белизға
бойондороҡһоҙлоҡ бирелгәндән һуң деколонизация процессы ғәмәлдә тамамлана.
Элекке империянан хәҙер инде бөтә донъя буйлап таралған утраулы биләмәләр һәм
аванпосттар һаҡланып ҡалған. 1982 йылда Британия Фолкленд утрауҙарына дәғүә
иткән Аргентина менән һуғыша. Шул уҡ йылда Канада метрополия менән һуңғы
бәйҙәрен өҙә. 1982 йылғы Канада тураһындағы Актты ҡабул иткәндән һуң, Канаданың
конституцияһына үҙгәртеүҙәр индерер өсөн башҡаса Британия менән яраштырыу
кәрәкмәй. 1986 йылда шундайыраҡ акттар Австралия һәм Яңы Зеландия өсөндә ҡабул
ителә.

1982 йылдың сентяберендә Британия премьер-министры Маргарет Тэтчер Ҡытайға ул
ваҡыттағы иң әһәмиәтле һәм күп кеше йәшәгән колонияһы — Гонконгтың киләсәге
тураһыңда һөйләшеүҙәр алып барырға килә. Әммә британ администрацияһын һаҡлай
алмайҙар, һәм 1984 йылда Гонконг инглиз-ҡытай берлегендәге ғариза буйынса
Ҡытайҙың махсус административ территорияһы булып китә. 1997 йылда Гонконг Ҡытай
Халыҡ Республикаһына тантаналы рәүештә ҡайтарыла һәм күптәргә «Империяның ахыры»
еткәнен аңлатҡан.

Ҡайһы бер Британияның диңгеҙ аръяғындағы территорияларына күрше илдәр дәғүә
белдерә: Гибралтарға — Испания; Фолкленд утрауҙарына, Көньяҡ Георгия һәм Көньяҡ
Сандвич утрауҙарына — Аргентина; Һинд океанындағы Британия территорияһына —
Маврикий һәм Сейшель Утрауҙары. Унан башҡа, Британ антарктик территорияһына
Аргентина һәм Чили дәғүә итә, ә ҡайһы дәүләттәр Антарктидаға булған бер кемдең
дә дәғүәһен танымайҙар.

Күпселек элекке колониялар Милләттәр Берләшмәһенә инәләр. Берләшмәнең 15 ағзаһы
үҙҙәренең дәүләт башлығы тип Англия королеваһын һанайҙар һәм Берләшмәнең
короллектәре булып торалар.



https://ba.wikipedia.org/wiki/%D0%91%D0%B0%D0%BD%D0%BA

Банк (итал. banco — эскәмйә, аҡса алыштырыусылар аҡса һала торған урын) — кредит
ойошмаһы, аҡса һәм ҡиммәтле ҡағыҙҙар менән төрлө төрҙәге операцияләр үткәрә,
хөкөмәткә, предприятиеларға, граждандарга һ.б. банкларға хеҙмәт күрһәтә.
Банкларҙың төп маҡсаты аҡса әйләнешен рациональ ойоштороу, түләүҙәр һәм өҫтәмә
ресурстар туплауҙы тәъмин итеү юлы менән иҡтисад үҫешенә булышыу. Баҙар
мөнәсәбәттәре үҫеү менән аҡса-кредит өлкәһендә көйләү һәм күҙәтселек итеү өсөн
иктисади ихтыяж тыуа. Аҡса эмиссияһынә һәм кредит учреждениеларына күҙәтселек
итеүҙе ғәмәлгә ашарыусы үҙәк банкылар шулай барлыҡҡа килә. Улар дәүләт менән
иҡтисад араһында аралашыусыға әүерелә. Рәсәйҙә Дәүләт банкы 1860 йылда ойоша.

Совет осоронда банклар системаһына СССР Дәүләт банкыһы, СССР Төҙөлөш банкыһы һәм
СССР Тышҡы сауҙа банкыһы кеүек универсаль кредит учреждениеларе керә. 1990
йылдарҙа ике дәрәжәдәге банкылар системаһы формалаша. Беренсе дәрәжәләгеһе –
РФ-ҙың Үҙәк банкыһы (Рәсәй банкы). Ул кредит ойошмалары банкы булып һанала һәм
аңа банкноттарҙы монополь эмиссиялаү, аҡса әйләнешен, кредит-банк эшсәнлеген,
валюта сфераһын көйләү, дәүләт алтын-валюта резервтарын һаҡлау хоҡуғы һәм
вәкәләте бирелә.

РФ субъекттарында Рәсәй банкыһы үҙенең территориаль учреждениелары - вертикаль
идарә итеү структураһы булған берҙәм система тәшкил итеүсе Баш идаралар һәм
Милли банкларҙан ғибәрәт. Рәсәйҙең икенсе дәрәжәләге банкылар системаһын
коммерция банкылары һәм банктыҡы булмаған кредит ойошмалары формалаштыра. Улар
эшсәнлегенең төп маҡсаты - табыш алыу. РФ-ҙә банкыларҙың ойошторолоуы һәм
эшсәнлеге РФ-ҙың 2002 йылдың 10 июлендәге «Рәсәй Федерациясының Үҙәк банкы
(Рәсәй банкыһы) тураһында»ғы һәм 1990 йылдың 13 февралендәге «Банкылар һәм банк
эшсәнлеге тураһында»ғы закондарына нигеҙләнә. Банкылар финанс баҙарында күп төр
операциялар башҡара торған универсаль кредит учреждениелары булараҡ эш итәләр:
төрҙәре һәм ваҡыттарына ҡарап, күп төрлө кредиттар биреү, ҡиммәтле ҡағыҙҙар һәм
сит ил валюталарын һатып алыу, һатыу һәм һаҡлау; иҫәп-хисап эштәрен ғәмәлгә
ашырыу, өсөнсө заттар өсөн гарантиялар һәм яуаплылыҡты уҙ өҫтөнә алыу
йөкләмәләре биреү; аралашыулыҡ итеү һәм ышаныснамә аша ышанып эшләү операциялары
алып барыу һ.б.ш. Коммерция банкы Рәсәйҙең Үҙәк банкы лицензиясе нигеҙендә эш
итә. Банклар теләсә ҡайһы хосуси, дәүләти, ҡатнаш милек формаһында ойошторолорға
мөмкин.



https://ba.wikipedia.org/wiki/%D3%A8%D1%81%D3%A9%D0%BD%D1%81%D3%A9_%D1%80%D0%B5%D0%B9%D1%85

Өсөнсө рейх (нем. Drittes Reich, Өсөнсө империя, Өсөнсө держава; урыҫ. Тре́тий
рейх, Третья империя, Третья держава) — 1933 йылдың 24 мартынан 1945 йылдың 23
майына тиклемге осорҙа Германия империяһының рәсми булмаған исеме.

Немец дәүләтенең 1871 йылдың 18 ғинуарынан 1943 йылдың 26 июненә тиклемге рәсми
атамаһы — Германия империяһы (Deutsches Reich), ә 1943 йылдың 26 июненән 1945
йылдың 23 майына тиклем — Бөйөк Германия империяһы (Großdeutsches Reich). Немец
телендә бер власҡа бойһонған ерҙәрҙе аңлатҡан «рейх» һүҙе ғәҙәттә «империя» тип,
ә ҡайһы саҡта, текстағы мәғәнәнән сығып, батшалыҡ («царство») йәки «держава» тип
тә тәржемә ителә. Әҙәбиәттә һәм тарихнамәлә йыш ҡына нацистик Германия һәм
фашист Германияһы (фашистик Германия) тигән һүҙ бәйләнештәр ҙә ҡулланыла.

Германия был осорҙа бер партиялы система һәм милли социализм идеологияһы
өҫтөнлөк иткән тоталитар дәүләт була. Йәмғиәттең бөтә яҡтары ла контролдә
тотола.

Өсөнсө рейх Милли-социалистик немец эшселәр партияһын етәкләгән һәм үҙенең 1945
йылдың 30 апрелендәге үлеменә ҡәҙәр алмашһыҙ дәүләт башлығы булған (рәсми
титулы — «фюрер һәм рейхсканцлер») Адольф Гитлерҙың власы менән туранан-тура
бәйле.

Үҙенең аяуһыҙлығы йәһәтенән Гитлер режимы бөтә тоталитар режимдарҙы, шул иҫәптән
Португалиялағы Антониу ди Оливейр Салазарҙың һәм Испаниялағы Франциско Франконың
уң диктатураларын да, СССР-ҙағы Сталиндың һул диктатор режимын да уҙып китә.

1938 йылдан Өсөнсө рейхтың тышҡы сәйәсәте территориаль-сәйәси экспанцияға
ынтылыш менән билдәләнә: 1938 йылдың мартында Беренсе Австрия Республикаһы баҫып
алына, 1938 йылдың сентябре — 1939 йылдың мартында Германия Чехияны һәм Клайпеда
крайын үҙенә ҡуша, вермахтың 1939 йылғы Польшаға хәрби кампанияһы нәтижәһендә
Ирекле Данциг ҡалаһы һәм Польша биләмәләренең бер өлөшө Германияға ҡушылдырыла,
1941 йылда Люксембург Германия тарафынан көсләп үҙенә ҡушылдырыуға (аннексия)ға
дусар ителә. Төрлө сит биләмәләрҙе көсләп берләштереү аҙаҡтан да дауам итә.

Икенсе донъя һуғышының тәүге йылдары Германия өсөн үтә уңышлы була. 1942 йылға
ул континенталь Европаның күп өлөшөндә (Испания, Португалия, Швейцария һәм
Швециянан башҡа) контроль урынлаштыра: биләмәләрҙең бер өлөшө баҫып алынған
булһа, ҡайһылары де-факто бойондороҡло дәүләт берәмектәренә әйләнә (мәҫәлән,
быға тиклем үҙ аллы булған Бойондороҡһоҙ Хорватия дәүләте). Хатта Германияның
союздаштары һаналған Болгария менән Финляндия ла бары тик өлөшләтә генә үҙ аллы
сәйәсәт алып бара. Әммә 1943 йылда һуғыш барышында Гитлерға ҡаршы коалиция
файҙаһына һынылыш була, ә 1945 йылдың ғинуарынан хәрби хәрәкәттәр Германияның
һуғышҡа тиклемге биләмәләренә күсә. 1945 йылдың 23 майында союзниктар тарафынан
рейхспрезидент Карл Дёниц етәкләгән Фленсбург хөкүмәте таратылғандан һуң Өсөнсө
рейх йәшәүҙән тулыһынса туҡтай.

Немец телендәге «рейх» һүҙен (нем. Das Reich) «дәүләт» йәки «империя» (урыҫса
«государство» йәки «империя») тип тәржемә итеп була, әммә мәғәнә яғынан ул
«держава» атамаһына күпкә яҡыныраҡ. немецсә ул шулай уҡ мистик ерлектә
«батшалыҡ» (урыҫса «царство») аңлатмаһын да бирә: «Dein Reich komme» — «Pater
noster» (урыҫ. Да придет Царствие Твое). Тәү башта германдар (алмандар)
тарафынан был атама Рим Империяһына бирелгән булһа, аҙаҡтан ул "Герман
милләтенең Изге Рим империяһы"на (урыҫса «Священная Римская Империя германской
нации]]» тағыла. Артабан «рейх» һүҙе немец ерҙәрен берләштергән дөйөм герман
дәүләте атамаһы булараҡ ҡулланыла башлай ҙа инде (нәҡ шул сәбәптән Веймар
Республикаһы ла рәсми рәүештә «Рейх» тип исемләнә. Ҡасандыр бары тик мистик
юҫыҡта ғына ҡулланылған «Өсөнсө рейх» («Третье царство») һүҙ бәйләнешенә
сәйәсәтсәйәси мәғәнәне тәүге тапҡыр милләтселек ҡараштарында торған немец
яҙыусыһы һәм тәржемәсеһе Артур Мёллер ван ден Брук һала: 1923 йылда нәшер
ителгән китабын ул шулай атай. Уның раҫлауҙарынса, 962—1806 йылдарҙа йәшәгән
«Герман милләтенең Изге Рим империяһы» — Беренсе рейх, ә 1871 йылда иғлан
ителеп, 1918 йылда ҡолатылған Германия империяһы — Икенсе рейх була. Мёллер ван
ден Брук фекеренсә, Өсөнсө рейх — идеаль пангерман дәүләте, һәм ул көсһөҙ Веймар
республикаһына алмашҡа килергә тейеш. Гитлер нәҡ ошо идеяны үҙенә ҡулланыуға ала
ла инде. Уның авторы, әлбиттә Гитлер хаҡында әллә ни юғары ҡараш-фекерҙә булмай
һәм 1925 йылда үҙ-үҙенә ҡул һала.



https://ba.wikipedia.org/wiki/%D2%92%D0%B0%D0%B8%D0%BB%D3%99

Ғаилә — тарихи аныҡ ойошҡанлыҡҡа эйә булған, ағзалары никах йәки туғанлыҡ (һәм
тәрбиәгә алған балаларға) мөнәсәбәте менән бәйле, уртаҡ көндәлек тормош, үҙ-ара
әхлаҡи яуаплылыҡ һәм социаль зарурлыҡ менән йәшәгән социаль төркөм. Ғаилә
йәмғиәттең халыҡ һанын арттырыу ихтыяжы шарты менән булдырыла.

Хәҙерге йәмғиәттә йәшәгән күп кеше өсөн иң мөһим тормош ҡиммәте булып ғаилә
тора. Йәмғиәттең һәр ағзаһы тыуған көнөннән һуңғы көнөнә тиклем социаль
статусынан, милләтенән, мөлкәтенән һәм матди хәленән тыш, ғаилә-никах хәле
тураһында характеристикаға эйә. Бала өсөн ғаилә — физик, психик, эмоциональ,
интеллектуаль уҫеше өсөн мөхит. Өлкән кеше өсөн ғаилә ихтыяжын ҡәнәғәтлендереү
сығанағы, төрлө һәм ҡатмарлы талаптар ҡуйыусы кесе коллектив. Кешенең йәшәү
циклында уның ғаиләләге статусы һәм бурысы үҙгәрә.

Төрлө тарихи дәүерҙә иҡтисади һәм территориаль аспект өҫтөнлөк алған. Мәҫәлән,
Францияла «төнгөлөктә бер ишек артында бикләнгән кешеләр төркөмө» ғаилә тип
ҡаралған. Ә урыҫ земство статистикаһы йорт буйынса иҫәп үткәргәндә «даими бер
өҫтәл артында, бер табаҡтан ашаған кешеләр»ҙе ғаилә тип иҫәпләгән.



https://ba.wikipedia.org/wiki/%D0%A5%D0%BE%D2%A1%D1%83%D2%A1

Хоҡуҡ — Йәмғиәт төҙөлөшөн, тормошон һәм эшмәкәрлеген билдәләүсе ижтимағи тәртип
ҡағиҙәләре. Хоҡуҡтын конкрет ысынбарлығы, билдәләмәһе ғалимдын субъектив
аңлауҙан килә. Ләкин төрлө юридик мәктәптәрҙен мәғәнәләре, дөйөм булып, хоҡуҡ
буйынса тулығынса мәғлүмәт бирә ала. Хоҡуҡ мәғәнәғен, билдәләмәһен аңлау өсөн
ҙур роль плюрализмда тора.

Бер-нисә билдәләмәләрҙә хоҡуҡ хоҡуҡтын системаһына оҡшаш (объектив хоҡуҡ йәки
закон, ҡануниәт). Бында хоҡуҡ хоҡуҡтын системаһы һымаҡ хоҡуҡтын сығанаҡтарҙа
таныла, уның йөкмәткеһе — Хоҡуҡ нормаһы.

Бер-нисә билдәләмәләрҙә хоҡуҡ — хоҡуҡ системаһы. Бында хоҡуҡтарҙы аңлау, хоҡуҡ
мәҙәниәте, хоҡуҡты тормошҡа ашырыу ҡушымта билдәләмәләр индерелә.

Хоҡуҡ нормаһы (урыҫ. норма права) — дәүләт менән танылған һәм ҡуйылған бөтәләрғә
лә мотлаҡ булған ҡағиҙә.

Са́нкция (лат. sanctio — ҡаты, ҡәтғи ҡарар) — тәртипте боҙған субъектка насар
эҙемтәһе килтерғән хоҡуҡ нормаһының элементы.

Англо-сакс хоҡуҡ системаһы (дөйөм хоҡуғы системаһы) прецедентта нигеҙләнә.
Система рим хоҡуҡтан әҙ алды, ләкин уны менән биҡ оҡшаш. Рим һәм англо-сакс
юристар киң күләмдәге һөҙөмтәләрҙән ҡасырға тырышалар. Уларҙын төп ысул – актив
казуистикаһы. Шулай уҡ дөйөм хоҡуҡ системаһы канон хоҡуҡтан да күп алды. Хоҡуҡ
бер-нисә этаптарҙа төҙөлә. Беренсе этап Англияны Норманд Яулап алыуы (ингл.
Norman conquest of England) менән бәйле. 1066 йылда Вильгельм I Яулап алыусы
Англияға инә һәм үҙәкләштереү процесстарға юл аса. Үҙәкләштереү – хоҡуҡ төҙөлөү
өсөн үтә кәрәкле шарт. Дөйөм хоҡуғы Король судтар менән төҙөлә. XIII быуаттан
статут хоҡуғы ролә зурая. XIV —XIX быуаттарҙа ғәҙҙәлек хоҡуғы (лорд-канцлер
суды) тыуа.

Таҙа төрҙә хәҙерге ваҡытта ҡулланылмай. Ҡушма төрҙә Көньяҡ Африка
Республикаһында һәм башҡа илдәрҙә ҡулланыла. Дәүләт органдары (мәҫәлән суд) ырыу
ҡоролтайының ҡарарҙы тыңлай.

1240 йылда копт яҙыусы А. Фазаил Фетха Негаст африка ябай хоҡуғының уникаль
документты яҙа. Ошо документ 1563-1931 Эфиопияның иң бғары закон булды.

XIX быуатта Африкала европа колониялар төҙөлә башлай. Колониаль хоҡуҡ тергеҙеү
бара.Француз Африкала (Алжир, Марокко) – француз хоҡуҡ, британ Африкала (Көньяҡ
Африка Республикаһы, Нигерия) – дөйөм хоҡуҡ, португал Африкала (Ангола,
Мозамбик) – португал хоҡуҡ, бельгия Африкала (Конго)-бельгия хоҡуғы таралыш
тапҡан. Колониаль власының ябай африка хоҡуғына бер талап булды: ул колониаль
власт хоҡуғына ҡаршы булырға тейеш түгел. Шулай булғас ябай африка хоҡуғы
ҡулланыыу дауам ителде, ләкин сикләнгән булды (1874 йылдағы ордонанс буйынса
Гана өсөн). 1867 йылда Көнбайыш Африка Апелляция суды, 1902 йылда Көнсығыш
Африка Апелляция суды британ властар менән төҙөлә. Хәҙерге ваҡытта Африка хоҡуғы
биҡ идеологияға буйһона. Традиционализм тенденцияғы бар (Сенегалда, Ганала 1960
йылда ябай африка хоҡуғы реабилитацияланған).

Мәзһәб(ғәр. مذهب‎)(ғәрәпсәнән тәржемә: юл, йүнәлеш)- мосолмандарҙа хоҡуҡ
системаһы йәки ағым. Хәҙер мосолмандарҙа дөйөм танылған дүрт мәзһәб бар. Улар -
хәнәфи, малики, шафиғи, хәнбәли мәзһәбтәре. Был мәзһәбтәрҙе башлап ебәргән Әбү
Хәнифә, Малик бине Әнәс, Шафиғи һәм Ибн Хәнбәл мөжәһиттәр, йәғни, мосолман
фикхын аңлатыуҙа иң абруйлы, дәрәжәлн кешеләр булараҡ танылғандар. Мәзһәбтәр
бер-береһенән фикхты аңлатыу һәм йолааларҙы ни рәүешле үтәү мәсьәләләрендә генә
айырылалар. Ул мәзһәбтәр барыһы ла тигеҙ хоҡуҡлы һанала. Һәр мосолман үҙе
теләгән мәзһәбтә була ала.

Хоҡуҡтын философияһы - фәлсәфә һәм юриспруденция бүлеге. Хоҡуҡтын мәғәнәһен
тикшереү, хоҡуҡтын тормошта ролен аңлау. Хоҡуҡтын философияһы бүленә:

Хоҡуҡ доктринаһы (лат. doctrina — «белем, фән») —закондар йыйылмаһында булмаған
йенәйәттәр, хәлдәр асыҡлаған ваҡытта дәғүәне юҡҡа сығарыу өсөн күренекле
ғалимдар эштәрен ҡулланныу практикаһы. Хоҡуҡ доктринаһы – англо-сакс хоҡуҡ
ғәйләһенең закон сығанаһы. Мосолман илдәрҙә доктринаның айырым статусы бар. Был
Ҡорәндә һәм суннала үҙенә ҡаршы пункттар менән бәйле. Хоҡуҡ доктринаһы Сәғүд
Ғәрәбстанда, Оманда закон сығанаһы. Мысырҙа, Төркиәлә, Марокко илдәрҙә доктрина
закондар йыйылмаһында булмаған йенәйәттәр, хәлдәр асыҡлаған ваҡытта ҡулланыла.

Кассация эше, кассация (лат. cassatio — «юҡҡа сығарыу»; урыҫ. Кассационное
производство ) — юғары торған судтар менән законлы көскә инғән приговорҙарҙы
тикшереү хоҡуҡ өлкәһендә процесс эше.

Кассациялар РФ субъектының енәйәт эштәр буйынса суд коллегияһы, РФ Юғары судының
енәйәт эштәр буйынса суд коллегияһы йәки РФ Юғары судының кассация коллегияһы
менән тыңлана.

Кеше хоҡуҡтары буйынса Европа Суды ингл. European Court of Human Rights,
франц. Cour européenne des droits de l’homme) — халыҡ-ара суд органы. Уның
юрисдикция Кеше хоҡуҡтарҙы яҡлау Конвенцияһы ратификацияланған дәүләттәре (1998
йылдан шул иҫәптә Рәсәй).

Кеше хоҡуҡтарҙы яҡлау Конвенцияһы буйынса 3 орган булды: Кеше хоҡуҡтары буйынса
Европа Комиссияһы, Кеше хоҡуҡтары буйынса Европа Суды, Европа Советының
Министрҙар Советы.

1998 йылдын 1 ноябрендән Кеше хоҡуҡтары буйынса Европа Комиссияһы һәм Кеше
хоҡуҡтары буйынса Европа Суды бер органға берләштерелде. Уның исеме Кеше
хоҡуҡтары буйынса Европа Суды. Штаб-фатир — Кеше хоҡуҡтары Һарайы, Страсбург,
(Франция), Европа Советы урынлашҡан ҡала.

Рәсәй Федерацияһының Юғары суды — Рәсәй Федерацияһының суд системаһының дөйөм
юрисдикция, юғары инстанция суды.

Судъялар Рәсәй Президенты тәкдиме аша Рәсәй Федерацияһы Федераль Йыйылышының
Федерация Советы менән ҡуйыла.

Төп документтар — Рәсәй Конституцияһы, «Суд власы» 7-се бүлеге; «О судах общей
юрисдикции в Российской Федерации» Законы.

Суд экспертизаһы — судья, прокурор һәм башҡа тәүтикшереү алыусының һорауҙарға
яуап итеү өсөн ойошторлған эксперт менән тикшереүнеүҙәр үткәреү һәм һөҙөмтә яһау
процессы. Суд экспертизаның төп маҡсаты техника, фән, сәнғәт, медицина һәм башҡа
өлкәләрҙә өҫтәмә белем талап иткән һорауҙарға яуап табыу.

Нотариат (лат. Notarius — секретарь) — юридик көсө булған эшмәкәрлек аша
граждандарҙың хоҡуҡтарын һәм законлы мәнфәғәттәрен тәьмин итергә тейешле
органдар системаһы.



https://ba.wikipedia.org/wiki/%D0%9D%D0%B0%D0%BC%D0%B0%D2%99

Намаҙ (ғәр. صلاة‎‎; фар. نماز; төр. Namaz) — мосолмандарға фарыз булған биш
ғәмәлдең икенсеһе, балиғ булған кеше үтәргә тейеш булған ғибәҙәт. Рәсүлебеҙ
Мөхәммәт СҒС әйткән:"Балаларығыҙҙы ете йәштән намаҙға өйрәтегеҙ, ә ун йәштән
намаҙға иғтибарһыҙлыҡтары өсөн һуғығыҙ һәм йоҡларға айырым һалығыҙ". Йәғни, ун
йәштән ир бала менән ҡыҙ бала айырым йоҡларға тейеш. Намаҙ уҡыясаҡ кешенең тәне,
кейеме һәм намаҙ урыны һәр төрлө нәжестәрҙән таҙа булырға тейеш. Шулай уҡ, һәр
намаҙ уҡыусыға шәриғәт бойорған рәүештә тейешле ағзаларҙы һыу менән йыуып,
тәһәрәт алыу фарыз.

3 – Ҡояш байығанда. Аҡшам намаҙына әйтеләсәк аҙан алдынан 45 минут алда. Әгәр
өлгөрмәй ҡалһаң, ҡояш байығанда икенде намаҙының фарызын ғына уҡырға мөмкин.



https://ba.wikipedia.org/wiki/%D0%9C%D3%99%D2%93%D0%B0%D1%80%D0%B8%D1%84

Мәғариф — кешелектең белемдә, оҫталыҡта, ижади эшмәкәрлектә һәм донъяға
эмоциональ-баһа биргән мөнәсәбәттә кәүҙәләнгән социаль әһәмиәтле тәжрибәһе
булған шәхестең үҫеү һәм үҙен үҫтереү процесы; шәхестең һәм йәмғиәттең матди һәм
рухи мәҙәниәтте һаҡлау һәм үҫтереү эшмәкәрлегенең зарури шарты.

Башҡортостанда мәғарифтың үҫеше ислам дине (мәктәп һәм мәҙрәсәләр асылыу менән
бергә бара) үтеп инеүгә бәйле. 18 быуаттың 20‑се йылдарынан башлап Өфөлә (тел
һәм цифир мәктәптәре) һәм Ырымбур ҡалаһында («татар уҡыусылары» мәктәбе һәм
инженерлыҡ мәктәбе) уҡытыу урыҫ телендә алып барылған уҡыу йорттары асыла. 30‑сы
йылдар уртаһында тәүге тапҡыр урыҫ булмаған халыҡтар өсөн дәүләт уҡыу йорттары
ойошторола (Ырымбурҙа «ғәрәп» һәм «ҡалмыҡ» мәктәптәре), 50‑се йылдарҙа тау
сәнәғәте мәктәптәре һәм училищелары асыла. Мәғарифты дөйөм дәүләт эше тип иғлан
итеү, 18 быуат аҙ:ағында тәүге мәктәп уставтарын ҡабул итеү урыҫ уҡыу
йорттарының артыуына килтерә. 1789 йыл Өфөлә Төп халыҡ училищеһы, Минзәлә,
Ырымбур, Силәбе ҡҡ. кесе халыҡ училищелары асыла. Халыҡ мәғарифы министрлығы
ойошторолғас (1802), Рәсәй биләмәһе уҡыу округтарына бүленә, уларҙың һәр
береһендә 4 баҫҡыслы уҡытыу системаһы ҡорола: мәхәллә училищелары, өйәҙ
училищелары, гимназиялар, университеттар. 1825 йылдан Ырымбурҙа Неплюев хәрби
училещеһы (Неплюев кадет корпусы) асыла. Өфө епархияһы ойошторолғандан һуң Дини
семинария,Ир балалар дини училищеһы, сиркәү-мәхәллә мәктәптәре һ.б. асыла.
Ырымбур губернаһында крепостной хоҡуҡ бөтөрөлөү мәленә 253 урыҫ уҡыу йорто (233
башланғыс һәм 3 урта дөйөм белем биреү, 17 һѳнәри) була, уларҙа 9489 кеше уҡый.
Урыҫ булмаған халыҡтарҙың балалары ғәмәлдә хөкүмәт мәктәптәренән ситтә ҡала,
урыҫса уҡый-яҙа белгәндәр 2—3% ҡына тәшкил итә. Башҡорттар араһында урыҫ телендә
белем алыуҙы үҫтереү саралары Башҡорт-мишәр ғәскәре командованиеһы тарафынан
күрелә, ул Ҡазан гимназияһында һәм университетында — 20, Ырымбур Неплюев кадет
корпусында — 30, Санкт‑Петербург кендек инәләре институтында 10 урын бүленеүгә
һ.б. өлгәшә. 30‑сы йылдар аҙағында — 40‑сы йылдар башында 300‑гә яҡын башҡорт
егете Мәскәүгә, Санкт‑Петербургҡа, Ырымбурға, Ҡазанға, Ижевскиға төрлө
һөнәрҙәргә уҡыу өсөн ебәрелә. Башҡорттарға ғәскәр иҫәбенә балаларын өйәҙ һәм
ҡала училищеларына бирергә рөхсәт ителә; улар өсөн кантон мәктәптәре ойошторола.



https://ba.wikipedia.org/wiki/%D0%9B%D1%8E%D0%BA%D1%81%D0%B5%D0%BC%D0%B1%D1%83%D1%80%D0%B3

Люксембу́рг Бөйөк Герцоглығы (люксем.Groussherzogtum Lëtzebuerg,
франц. Grand-Duché de Luxembourg, нем. Großherzogtum Luxemburg) — Көнбайыш
Европала урынлашҡан дәүләт бөйөк герцоглыҡ. 1957 йылдан алып Европа
Берләшмәһенең ағзаһы. Герцоглыҡ Бельгия, Германия и Франция дәүләттәре менән
сикләнә. Илдең атамаһы үргенемец теленән «lucilinburch» — «бәләкәй ҡала»
барлыҡҡа килә.

Люксембургтың барлыҡ халҡы 502 меңдән ашыу кеше тәшкил итә. Илдең төп халҡы —
люксембурглылар, лётцебургер (үҙатама). Улар һинд-европа телдәр ғаиләһенең
герман группаһының люксембург телендә аралашалар. Тағы ла немец һәм француз
телдәре киң таралған.



https://ba.wikipedia.org/wiki/%D0%9A%D0%B8%D0%BF%D1%80_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0%D2%BB%D1%8B

Кипр Республикаһы (грек. Κυπριακή Δημοκρατία, төр. Kıbrıs Cumhuriyeti) —Урта
диңгеҙҙең көнсығышындағы утрау дәүләт. 2004 йылдың 1 майынан Евросоюз ағзаһы.

Кипр Республикаһы рәсми рәүештә Кипр утрауының 98 % территорияһын һәм яҡындағы
Агиос Георгиос, Геронисос, Глюкиотисса, Кила, Киедес, Кордилия , Мазаки
утрауҙарын биләп тора. Утрауҙың ҡалған 2 % территорияһында британия хәрби
базалары уhынлашҡан.

Ысынбарлыҡта 1974 йылдан һуң утрау өс өлөшкә бүленгән: 60 % территория Кипр
Республикаһы властары контроле аҫтында (күберәк гректар йәшәй), 38 % — Төньяҡ
Кипр Төрөк Республикаһы, 2 % — Британия хәрби көстәре контролендә. Төньяҡ Кипр
Төрөк Республикаһының бойондороҡһоҙлоғо Абхазия Республикаһы һәм Төркиә
тарафынан танылған.



https://ba.wikipedia.org/wiki/%D0%9A%D0%B5%D2%AB%D3%99_%D1%82%D0%B5%D0%BB%D0%B5%D1%84%D0%BE%D0%BD%D1%8B

Кеҫә телефоны — мобиль телефон, GSM – форматы элемтә селтәрендә ҡулланылған
телефон; GSM селтәре ҡаплаған зона территорияһында телефон элемтәһе өсөн ябай
радио тулҡындарын һәм традицион телефон коммутацияһын ҡуллана.

Әлеге ваҡытта GSM-элемтәһе — бөтә мобиль элемтә төрҙәренән иң таралғаны,
шунлыҡтан, спутник телефоны, радиотелефон һәм магистраль элемтә аппараты мобиль
телефондарҙан һаналһа ла, кеҫә телефонын ғына мобиль телефон тип һанайҙар.

Кеҫә телефоны — ҡатмарлы юғары технологик электрон ҡоролма. Уға: 2—4
СВЧ-диапазонындағы ҡабул итеү ҡоролмаһы, махсуслаштырылған идара итеү
контроллёры, төҫлө/монохром дисплейы, интерфейс ҡоролмаһы, аккумулятор инә. Күп
телефондар уникаль номерҙан тора (атам. IMEI — мобиль ҡоролманың халыҡ-ара
идентификаторы). IMEI кеҫә телефоны эшләнелгән мәлдә бирелә һәм 15 һандан тора,
телефондың модификацияланмаған өлөшөнә яҙыла. Был номер телефондың аккмуляторы
аҫтында, этикеткаһында, баҫтырылған, шулай уҡ телефон ҡумтаһында (төргәгендә)
ҡуйылған (штрих-код аҫтында). Күп кенә телефондарҙа клавиатураһында *#06# кодын
йыйып белергә мөмкин.

Күп кенә мобиль элемтә стандарттары абоненттарҙы идентификациялау өсөн SIM-карта
ҡуллана. SIM-карта үҙенсә пластик карта формаһында, микросхемаһы һәм уникаль
идентификацион номеры бар. SIM-картаның электр ҡулланыу көсө 3,3 Вольт.



https://ba.wikipedia.org/wiki/%D0%9A%D0%B0%D1%82%D0%B0%D1%80

Ка́тар, Катар дәүләте (ғәр. دولة قطر‎ Да́влат Ка́тар) — Яҡын Көнсығышта
Ғәрәбстан ярымутрауының төньяҡ-көнсығышында урынлашҡан дәүләт (әмирлек). Көньяҡ
тан Сәғүд Ғәрәбстаны менән сиктәш, башҡа яҡтан Фарсы ҡултығы һыуҙары менән
йыуыла. Төньяк-көнбайышта Бәхрейн утрауҙары , көньяҡ-көнсығышта – Берләшкән
Ғәрәп Әмирлеге менән диңгеҙ сиге бар. Баш ҡалаһы -- Доха ҡалаһы.

Катар – донъялағы иң бай илдәрҙең береһе, Халыҡ-ара валюта фонда тикшереүҙәре
буйынса эске тулайым продукт күрһәткесе буйынса был ил лидерҙар рәтендә.

Катар — тәбиғи газ запасы буйынса 3-сө, тәбиғи газ эспортлау буйынса 6-сы
урында, щулай уҡ нефть һәм нефть продукттарын экспорлау буйынса 21-се урында
тора. Нефть экспортлаусы илдәр ойошмаһына инә.

VII быуаттан Ғәрәп хәлифәте бойондороҡлоғанда тора. XIII-XIV быуаттарҙа Бахрейн
әмирлеге бойондороҡлоғонда; XVI быуаттар — португалдар, һуңынан Ғосман
империяһында. 1916—1971 йылдарҙа британ протекторатына бойһона. Катар
«Аль-Джазира» телеканалы аша бөтө донъяла, “асыҡ” ғәрәп йәмғиәте булып, танылау
ала. Аҡса берәмеге – Катар риалы. Милли байрамы – 18 декабрь (Бойондороҡһоҙлоҡ
көнө). Рәсәй Федерацияһы менән дипломатик мөнәсәбәттә.

2003 йылдың 29 апрелендә ҡабул ителгән конституцияға ярашлы Катар дәүләте
абсолют монархия булып тора.



https://ba.wikipedia.org/wiki/%D0%9A%D0%B0%D1%80%D0%BB_%D0%9B%D0%B8%D0%BD%D0%BD%D0%B5%D0%B9

Карл Линне́й (швед. Carl Linnaeus, Carl Linné, лат. Carolus Linnaeus, 1761 йылда
дворян титулын алғас — Carl von Linné; 23 май 1707, Росхульт — 10 ғинуар 1778,
Уппсала) — швед тәбиғәтте өйрәнеүсеһе һәм табибы; хайуандар һәм үҫемлектәр
доньяһының дөйөм квалификацияһын төҙөүсе; был системала бөтә биология фәнендәге
тикшереүҙәр дөйөмләштерелә һәм тәртипкә һалына. Линнейҙың төп хеҙмәте — биологик
төр төшөнсәһен билдәләү, биноминаль (бинар) номенклатура төшөнсәһен индереү һәм
актив ҡулланыу, систематик (таксонометрик) категориялар араһындағы аныҡ
бәйленеште билдәләү.

Линней — тәбиғәтте өйрәнеүсе иң билдәле швед ғалимы. Швецияла уны шведтарға үҙ
илдәрен асҡан өсөн, сәйәхәтсе булараҡ хөрмәт итәләр, швед провинцияларында
тикшеренеп, бер провинция икенсе провинцияға нисек ярҙам итә алғанын өйрәнә.
Шведтар өсөн уның флора һәм фауна тураһындағы хеҙмәттәре генә түгел, ә көндәлек
булараҡ яҙып барылған сәйәхәтнамәләре ҡәҙерле. Был яҙмалар бай һәм аңлайышлы тел
менән яҙылған, әлеге көнгә тиклем нәшер ителә һәм уҡыла. Хәҙерге әҙәби швед
теленең барлыҡҡа килеүен Линней менән бәйләйҙәр, Линней фән һәм мәҙәниәт әһеле.

Швеция короллеге фәндәр академияһы ағзаһы (1739, академияға нигеҙ һалыусыларҙың
береһе), Париж фәндәр академияһы ағзаһы (1762) һәм башҡа фәнни ойошмалар һәм
академиялар ағзаһы.

Карл Линней 1707 йылдың 23 майында көньяҡ Швецияла, Смоланд провинцияһы Росхульт
ауылында тыуа. Уның атаһы — Нильс Ингемарссон Линнеус (швед. Nicolaus (Nils)
Ingemarsson Linnæus, 1674—1748), дини кеше, сығышы буйынса крәҫтиән; әсәһе —
Кристина Линней (Линнея), Бродерсонияла тыуған (швед. Christina Linnæa
(Brodersonia), 1688—1733), ауыл руханийы ҡыҙы.

Карл ғаиләлә беренсе бала булып доньяға килә (һуңыраҡ Ингемарссон һәм
Кристинаның тағы дүрт балаһы — өс ҡыҙы һәм бер улы тыуа).

1709 йылда ғаилә Росхульт янындағы Стенбрухульт ауылына күсеп килә. Унда Нильс
Линнеус йорт янында ҙур булмаған баҡса ултыртып, уны ҙур тырышлыҡ менән
тәрбиәләп ҡарай; баҡсала йәшелсә-емештәр, сәскәләр үҫтерә, уларҙың барыһынаң да
исемен белә. Карл бала саҡтан уҡ үҫемлектәр менән ҡыҙыҡһына, һигеҙ йәшендә ул
тирә-яҡтағы бөтә үҫемлектәрҙең исемдәрен белә, баҡсала уның үҙенең түтәлдәре лә
була.

1716—1727 йылдарҙа Линней Векшё ҡалаһында башланғыс мәктәптә һәм гимназияла
(1724—1727).уҡый. Стенбрухульта ауылы Векшё ҡалаһынан илле километр алыҫлыҡта
булғанға, Карл өйҙә каникул ваҡытында ғына була ала. Карлдың ата-әсәһе киләсәктә
атаһы кеүек дини кеше пастор булыуын теләй, әммә Карл дини фәндәрҙән һәм боронғо
телдәрҙән бик насар өлгәшә. Уны тик ботаника һәм математика ҡыҙыҡһындыра, йыш
ҡына дәрескә бармайынса тәбиғәтте өйрәнергә сығып китә.

Линней уҡыған мәктәптә логика, медицинаны уҡытҡан доктор Юхан Стенссон Ротман
(1684—1763) Нильс Линнеусты улын врачлыҡҡа уҡытырға ебәрергә тип кәңәш итә һәм
Карл менән медицина, физиология, ботаника буйынса айырым шөғөлләнә башлай Юхан
Стенссон Ротман. Ата-әсәнең Карлдың яҙмышы менән борсолоуы юҡҡа булмай, ул
ваҡытта Швецияла медиктар өсөн эш табыуы еңел булмай, ә дини рухани өсөн эш
етерлек була.

Векшё ҡалаһына иң яҡын юғары уҡыу йорто Лунд ҡалаһында була. 1727 йылда Линней
имтихан тапшырып Лунд университетына уҡырға инә, тәбиғәтте өйрәнеү фәне һәм
медицина буйынса белем ала. Профессор Килиан Стобеус (1690—1742) лекциялары ҙур
ҡыҙыҡһыныу уята. Линней профессорҙың өйөнә фатирға төшә; Стобеус ярҙамында ул
китаптан уҡыған һәм үҙе күҙәткән мәғлүмәтте билдәле бер тәртипкә һала.

Уппсал университетында Линней үҙенең йәштәше Петер Артеди (1705—1735) менән
таныша, уның менән ул ваҡыттағы тарихи классификацияны киренән ҡарау эшен
башлай. Линней, башлыса үҫемлектәрҙе өйрәнеп классификациялай, ә Артеди балыҡ,
ер-һыу хайуандары һәм сатырлы үҫемлектәрҙең классификацияһын төҙөй. Әйтеп үтергә
кәрәк, ике университетта ла уҡытыу кимәле түбән була, күп ваҡыт студенттар
үҙ-аллы шөғөлләнәләр.

1732 йылдың 12 майында, Упсал короллегенең фәнни ойошмаһынан аҡса алып,
Лапландия һәм Финляндияға юллана. Сәйәхәт барышында ул үҫемлек, хайуандар һәм
минералдарҙы ғына өйрәнмәй, ул урындағы халыҡтың йәшәү рәүешен, мәҙәниәтен
өйрәнә. Уппсалға коллекция һәм яҙмалар менән көҙ көнө 10 октябрҙә әйләнеп ҡайта.
1732 йылда уның экспедиция барышында йыйылған үҫемлектәрҙең каталогы йыйылған
Florula Lapponica («Лапландия флораһы») тигән хеҙмәте нәшер ителә. Лапландия
үҫемлектәр донъяһының тулы йыйынтығын биш йыл үткәс Голландияла ғына нәшер итә
ала. Экспедиция көндәлеге беренсе тапҡыр 1811 йылда нәшер ителә; саам (лопар)
халҡы тураһында яҙмаларының этнографик әһәмиәте бөгөн дә баһалып бөткөһөҙ, сөнки
ул замандағы ерле халык тураһында башҡа яҙмалар юҡ.

Линней тере организмдарҙы классификациялау өсөн фәнни классификация тәҡдим итә.
Ул тәбиғәтте өс батшалыҡҡа бүлә: минералдар, үҫемлектәр һәм хайуандар. Дүрт ранг
тәҡдим итә:класс, отряд, ырыу һәм төр.

Меңгә яҡын яңы үҫемлектең тасуирламаһын яҙып ҡалдыра (ул дөйөм һаны ун меңгә
яҡын үҫемлекте һәм бик күп хайуандарҙы тасуирлаған).[~ 1]

XVIII быуатта ботаника фәне үҫеше менән фенология фәне (тәбиғәтте, үҫемлек һәм
хайуандар тормошондағы күренештәрҙе йыл миҙгелдәренең алышыныуына бәйләп өйрәнә
торған фән) үҫеш ала. Швецияла Линней беренсе булып фенологик күҙәтеүҙәр башлай.
Фенология буйынса Линнейҙың беренсе хеҙмәте Calendaria Florae 1756 йылда яҙыла,
унда тәбиғәтәге үҙгәрештәр үҫемлектәр батшалығында күҙәтелә.



https://ba.wikipedia.org/wiki/%D0%91%D3%A9%D0%B9%D3%A9%D0%BA_%D0%B4%D0%B5%D0%BF%D1%80%D0%B5%D1%81%D1%81%D0%B8%D1%8F

Бөйө́к депре́ссия (ингл. Great Depression) — Икенсе донъя һуғышына тиклем ун
йылға һуҙылған донъя кимәлендәге иҡтисади рецессия. Бөйөк депрессия төрлө илдә
төрлө ваҡытҡа тура килә. Күп илдәрҙә башлыса 1929 йыл тирәһендә башлана, 1930
йылдар аҙағында, 1940 йылдар башында тамамлана (иң көслө осоро 1929—1933
йылдарға тура килә). Ул 20-се быуаттағы иң оҙон, донъя буйлап иң ныҡ таралған,
иң тәрән депрессия була.

Рецессия Америка Ҡушма Штаттарында 1929 йылдың 24 октябрендә фонд биржаһында
акция хаҡтарының ҡырҡа түбән төшөүенән башлана (был көн Ҡара шишәмбе исеме
аҫтында билдәле), һәм тиҙ арала донъяның һәр иленә тиерлек тарала. Ул башлыса
Көнбайыш Европаның үҫешкән илдәренә ҡағыла, сәнәғәт, ауыл хужалығы тауарҙарына
хаҡтар ҡырҡа төшә, эшһеҙлек кимәле күпкә арта.

1929 йылдың 29 октябрендә Америка Ҡушма Штаттарының Уолл-Стрит фонд биржаһында
акциялар хаҡы ҡырҡа төшә, артабан был көндө Ҡара шишәмбе тип атайҙар. Тарихсылар
йыш ҡына Бөйөк депрессияның башланыуын ошо ваҡиға менән бәйләй. Әммә күптәр быны
кире ҡағып, фонд биржаһындағы хәлде Бөйөк депрессияның сәбәбе итеп түгел, ә
һөҙөмтәһе итеп билдәләй.

Хатта 1929 йылдағы Уолл-Стрит ваҡиғаһынан һуң да күпмелер ваҡыт иҡтисади хәлдең
яйланыуына ышаныс һаҡлана. Фонд биржаларының эшмәкәрлеге 1930 йылдарҙың башында
тергеҙелә һәм 1929 йылдың апреле кимәленә әйләнеп ҡайта, был 1929 йылдың
сентябре кимәленән 30 процентҡа тиерлек ҡайтыш була. Килемдәрен акцияларҙа
тотҡан кешеләр байтаҡ аҡса юғалта. Улар артынса банктар юҡҡа сыға башлай —
уларҙан аҡса алып тороп акция һатып алыусылар бурыстарын ҡайтара алмай. Бынан
тыш, банктарҙың ябылыуынан ҡурҡҡан халыҡ депозиттарҙа һаҡлаған аҡсаларын кире
ала башлай, был банктарҙың артабан юҡҡа сығыуына килтерә. Банктарҙың ярҙамынан
яҙған ойошмалар ябыла, кешеләр күпләп эшһеҙ ҡала башлай. Халыҡтың һатып алыу
мөмкилеге ҡырҡа кәмей, ауыл хужалығы, сәнәғәт тауарҙары һәм башҡа төр тауарҙарға
хаҡтар төшә. 1930 йылдың аҙағынан иҡтисади хәл туҡтауһыҙ насарая, был 1933
йылдың мартына тиклем дауам итә.

Рецессия — баҙарға сығарылған тауарҙар һәм уларҙы һатып алыу күләме араһында
булған тигеҙһеҙлек арҡаһында ғәҙәттә була торған хәл. Башлыса тыныс һәм ҡыҫҡа
үтеүсән рецессияның ни сәбәптән тәрән һәм оҙайлы депрессияға әйләнеүе ҡыҙыҡһыныу
һәм бәхәстәр нигеҙе булып тора. Был депрессияның башланыу сәбәптәрен эҙләү
буласаҡ депрессияларҙы нисек булдырмаҫҡа тигән һорау менән тығыҙ бәйле. Төп
һорауҙарҙың береһе — депрессия башланыныуына нығыраҡ ирекле баҙар сәйәсәтеме,
әллә банктар һәм аҡса әйләнешен дәүләт ҡарамағына алыу өсөн үткәрелгән саралар
йоғонто яһағанмы? Дәүләттең иҡтисад үҫешендә роле ҙур булыуына ышаныусылар
ирекле баҙарҙы, ә ирекле баҙарға ышаныусылар хакимиәтте ғәйепле итеп күрә.

Йәшәп килгән теориялар өс төп төргә бүленә ала. Беренсеһе — монетаристар, улар
улар Бөйөк депрессия ғәҙәти рецессия булараҡ башлана, әммә яңылыш монетар
сәйәсәт арҡаһында ҡулланыуҙа булған аҡса күләме кәмей һәм был рецессияның
тәрәнәйенеүенә килтерә, тип иҫәпләй. Был ҡараш буйынса, әгәр Американың Федераль
резерв системаһы ваҡытында банктарға ярҙам күрһәтһә, улар күпләп банкротҡа
әйләнеүҙән туҡтар ине.

Икенсе төркөмдә Кейнсиан теорияһы айырыуса мөһим. Был теория буйынса, сәнәғәт
үҫешкән һайын, баҙарҙа яңы тауарҙар арта бара, әммә халыҡтың һатып алыу
мөмкиллеке үҙгәрмәй, был дефляцияға — хаҡтарҙың төшөүенә килтерә. Һөҙөмтәлә,
банктар һәм сәнәғәт ойошмалары юҡҡа сыға, иҡтисад үҫеше туҡтай. Был төркөмгә
шулай уҡ донъя баҙары тарҡалыуын, инвестицияларҙың кәрәк кимәлдән артыуын,
банкирҙарҙың спекулятив сәйәсәт алып барыуын, хакимиәт башлыҡтарының
белдекһеҙлеген төп сәбәп итеп күреүселәр керә.

Ахырҙа, был ике теорияның аңлатмаһын тулыһынса ҡабул итмәгән йә иһә бөтөнләй
кире ҡаҡҡан төрлө теориялар йәшәп килә. Мәҫәлән, яңы классик макроэкономистар
дәүләттең иҡтисадты үҙ ҡарамағы аҫтына алыуы баҙарҙың ирекле үҫешенә ҡамасаулай,
был депрессияның оҙаҡҡа һуҙылыуына килтерә, ә профсоюздар барлыҡҡа килеүе
эшһеҙлек үҫешенә булышлыҡ итә, тип иҫәпләй. Марксистар көрсөк башланыуында
капиталистик ҡоролоштоң үҙен ғәйепләй.

Ул ваҡытта әйләнештәге аҡса күләме алтын запастарына бәйле була, был монетар
система Алтын стандарт тип атала. Аҡса күләмен арттырыу өсөн, депрессияға ҡаршы
сара итеп Алтын стандарттан баш тарталар. Төрлө ил төрлө ваҡытта был монетар
системаны ҡулланыуҙан туҡтай, һәм төрлө илгә был төрлөсә йоғонто яһай.

1931 йылда Бөйөк Британия иң тәүге булып Алтын стандарттан баш тарта. Шул уҡ
йылда Япония, Скандинавия, башҡа илдәр — улар араһында Италия, АҠШ — 1932, 1933
йылдарҙа баш тарта. Ә Франция башлығында Польша, Бельгия һәм Швейцария 1935—1936
йылдарға тиклем стандартты һаҡлап килә, был илдәрҙе «алтын блок» тип атайҙар.

Артабанғы тикшереүҙәр күрһәтеүенсә, ни тиклем теге йәки был ил иртәрәк Алтын
стандартты ҡулланыуҙан туҡтаған, шул тиклем ул депрессиянан иртәрәк сыҡҡан.
Мәҫәлән, Бөйөк Британия һәм Скандинавия, 1931 йылда стандарттан баш тартып,
Бельгия һәм Франциянан күпкә иртәрәк депрессиянан сыға башлаған. Ҡытай һымаҡ
көмөш стандарт тотҡан илдәрҙе депрессия бөтөнләй ҡағылмай тиерлек.

АҠШ-та рецессия 1929 йылдың авгусында уҡ башлана. Сәнәғәт тауарҙарына хаҡтар
1930 йылдан 80 процентҡа, ауыл хужалығы тауарҙарына — 53 процентҡа төшә.
Президент Герберт Гувер депрессияға ҡаршы төрлө программаларҙы ғәмәлгә керетә
башлай, әммә уларҙың барыһы ла тиерлек уңышһыҙлыҡа килтерә. 1930 йылдың июнендә
Конгресс Смут-Хоули тариф актын раҫлай, был акт буйынса ситтән индерелгән
тауарҙарға тариф күтәрелә. Был акттың төп маҡсаты — сит ил тауарҙарҙың хаҡын
күтәреп, Америкала етештерелгән тауарҙар һатыу күләмен арттырыу була. Быға яуап
итеп, бүтән илдәр Америка тауарҙарына тарифты күтәрә, был донъя баҙарын
ҡаҡшатып, депрессияның көсәйеүенә килтерә.

Президент Гувер һәм Конгресс тимер юлдары, финанс институттарға, артабан ауыл
хужалыҡтарына, йәмәғәт эштәренә ярҙам күрһәтеү өсөн Финанс тергеҙеү корпорацияһы
булдыра, яңы өйҙәр төҙөүгә булышлыҡ итеү өсөн Федераль торлаҡ банкы актын ҡабул
итә. Әммә иҡтисад күрһәткестәре кәмегәндән-кәмей бара, хаҡтар төшөүен дауам итә,
эш менән тәьмин итеү насарая, был сәйәси үҙгәрешкә килтерә, — 1932 йылда
президентлыҡ Франклин Рузвельт ҡулына күсә.

Шул ваҡытта барлыҡҡа килгән Милли тергеҙеү админстрацияһының законлы булыуы
әлегәсә бәхәсле булып килә. Ул Америка иҡтисадына күп ҡәтғи үҙгәрештәр индерә,
дәүләт ролен күп өлкәлә ҙурайта. Милли тергеҙеү администрацияһы аша «ғәҙел
конкуренция» программаһы үткәрелә. Был программа буйынса бер категориялағы
эшселәргә бер үк эш хаҡы, шулай уҡ минималь эш хаҡының күләме билдәләнә. Әммә
1935 йылда АҠШ-тың Юғары суды ҡарары менән, Конституцияға ярашһыҙ тип иҫәпләнеп,
Милли тергеҙеү администрацияһы тарҡатыла. 1933 йылда Ауыл хужалығы тауарҙарына
хаҡтарҙы яйға һалыу акты ҡабул ителә. Был акт буйынса хаҡтарҙы күтәреү өсөн
сәсеү майҙандары, мал иҫәбе кәметелә.

Үткәрелгән программалар бюджеттан күп аҡса сарыфлауҙы талап итә. 1936 йылға төп
иҡтисади күрһәткестәр, эшһеҙлекте иҫәпкә алмағанда, 1920 йыл аҙаҡтары кимәленә
ҡайта. Эшһеҙлек иһә 11 % тәшкил итә, әммә был һан да 1933 йылғы 25 % кимәле
менән сағыштырғанда яҡшыраҡ һөҙөмтә була.

Эшһеҙлек айырыуса автомобиль сәнәғәте үҫешкән Детройтта ауыр кисерелә. 1932
йылда бында Генри Фордтың шәхси һаҡлау хеҙмәте һәм полиция эшһеҙ ҡалған завод
хеҙмәткәрҙәре үткәргән аслыҡ маршына ҡаршы ут аса. Биш кеше һәләк була, тиҫтәләп
кеше йәрәхәтләнә, маршта ҡатнашыусылар репрессияларға дусар була..

1929 йылдан алып 1933 йылға тиклем АҠШ-ның иҡтисады 31 %-ҡа төшә. 1925 йылдан
алып 1933 йылға тиклем АҠШ банктарының яртыһы уңышһыҙлыҡҡа осрай.

1937 йылдың июнендә Рузвельт хакимиәте федераль бюджетты ҡайтанан тулыландырыу
өсөн сарыф итеүҙе кәметә һәм һалымдарҙы арттыра. Һөҙөмтәлә, 1938 йылдың
аҙағынаса тиерлек Америка иҡтисады кире түбән төшә башлай. Сәнәғәт тауарҙары
етештереү һаны биш ай эсендә 30 процентҡа тиерлек, киң ҡулланыу тауарҙары
етештереү һаны унан да нығыраҡ кәмей. Эшһеҙлек кимәле 1938 йылға 19 % тәшкил
итеп, 5 миллиондан 12 миллионға тиклем күтәрелә. 1938 йылдың майына хаҡтар
күтәрелә, эш менән тәьмин итеү яҡшыра, 1938 йылдың июненән сәнәғәт тауарҙары
етештереү үҫә башлай.

1930 йылдың аҙағына Бөйөк Британияла эшһеҙлек 1 миллиондан 2,5 миллионға тиклем
арта, экспорт 50 процентҡа кәмей. Ҡайһы бер төньяҡ ҡалаларҙа эшһеҙлек 70
процентҡа тиклем барып етә. Эшһеҙ ҡалған халыҡ 1920—1930 йылдар дауамында аслыҡ
марштары ойоштора, был марштарҙың иң ҙуры 1932 йылдың сентябре-октябрендә Милли
аслыҡ маршы исеме аҫтында үтә.

Депрессиянан сығыу өсөн иң мөһим аҙым 1931 йылда яһала — Британия Алтын
стандарттан баш тарта. Был фунттың девальвацияһына килтерә. Бөйөк Британия
артынса Скандинавия, Голландия, Португалия, Аргентина, Бразилия һәм башҡа илдәр,
Британияның колониялары Алтын стандарттан баш тартырға мәжбүр була. Шулай итеп,
Англия тауарҙары донъя баҙарында хаҡы түбәнәйеүе арҡаһында үтемлерәк була
башлай.

Ошо һәм бүтән көрсөккә ҡаршы саралар ярҙамында 1933 йылдың аҙағына Англия
депрессиянан сыға. 1934 йылда уҡ бюджет сәйәсәте яйлана, эш хаҡтары арта,
эшһеҙлек буйынса пособиелар түләнә башлай, һалымдар кәметелә.

Францияға иҡтисади көрсөк һуңыраҡ ҡағыла, әммә оҙайлыраҡ һәм тәрәнерәк бара.
Төрлө сәйәси көстәр араһында барған ныҡлы көрәш депрессияға ҡаршы көрәш
үҙенсәлектәренә һәм көрсөктөң оҙаҡ дауам итеүенә йоғонто яһай.

1934 йылдың февралдендә фашистар хәрәкәте социалистар һәм коммунистар тарафынан
баҫыла. Был Милли фронтҡа берләшкән социалистар һәм коммунистарҙың йоғонтоһо
көсәйеүенә, хакимиәттең абруйы төшөүенә килтерә. 1936 йылдың 4 июлендә Милли
фронттың беренсе хакимиәте булдырыла, 7 июлдә эшҡыуарҙар менән эш хаҡын күтәреү,
профсоюздарҙы законлы тип таныу тураһында килешеү төҙөлә. Был килешеү буйынса
шулай уҡ аҙнаһына 40 эш сәғәте булдырылырға, түләүле ял бирелергә тейеш була.
Был Милли фронтты яҡлап эшсе хәрәкәтенең көсәйеүенә килтерә.

Көрсөктән сығыу буйынса дөйөм программа юҡлығы арҡаһында Францияның иҡтисади
хәле 30-сы йылдарҙың аҙағынаса тотороҡһоҙ ҡала. Шул арҡала Франция донъя
баҙарында тотҡан урыны ҡайтыш була. Икенсе донъя һуғышы алдынан ғына, хәрби
төҙөлөш башланғас, Франция иҡтисады яйға һалына башлай.

Германияның Беренсе донъя һуғышында еңелеүе, уның һуғыштан һуң иҡтисади йәһәттән
көсһөҙ булыуы, депрессияның был илдә тәрәнерәк һәм оҙайлыраҡ барыуына килтерә.
Иҡтисади көрсөк бында 1929 йылдың башында уҡ башлана. Һуғыш ваҡытындағы
сығымдарҙы ҡаплау өсөн Германия Версаль килешеүе буйынса ҙур күләмдә аҡса
түләргә тейеш була. Был мәсьәләне хәл итер өсөн хөкүмәт ҙур күләмдә аҡса баҫып
сығара башлай, был гиперинфляцияға килтерә. Германияны һуғыштан һуң тергеҙеү
өсөн бирелгән бурыстарҙы сит илдәр 1929 йылдың ноябрендә кире ҡайтарырға мәжбүр
итә. Донъя баҙарының ҡаҡшауы был ауыр хәлдән сығыу юлын бөтөнләй киҫә. Ойошмалар
күпләп юҡҡа сыға, кешеләр эшһеҙ ҡала башлай. 1932 йылда көрсөк иң түбән нөктәгә
етә, 68 мең ойошма тарҡала, банк сфераһы ҡыйрала, эшһеҙлек 8 миллион кешегә
тиклем барып етә. Вермар республикаһының көрсөккә ҡаршы тора алмауы, социаль
ҡаршылыҡтарҙың киҫкенләшеүе, бүтән ил башлыҡтарының Германияның эске хәленә
ғәмһеҙлеге 1933 йылда власҡа национал-социалистар килеүенә булышлыҡ итә. Артабан
был режим фашизм исеме ала.

Гитлерҙың власҡа килеүенә эшһеҙлек 30 процент тәшкил итә. Эшһеҙлекте кәметеү
өсөн халыҡ хәрби етештереү өлкәһенә ылыҡтырыла, эшһеҙҙәрҙең күп өлөшө хәрби
сафҡа саҡырыла. Милли хеҙмәтте ойоштороу тураһында закон мәжбүри хеҙмәт
булдырыуға булышлыҡ итә. Профсоюздар юҡҡа сыға, эшселәрҙең хоҡуғы тулыһынса юҡ
ителә, эшселәр күпме сәғәт эшләргә ҡушалар, шунса эшләргә тейеш булалар.

Был йүнәлеш Германия өсөн файҙалы булып сыға һәм ул 1934 йыл эсендә көрсөктән
сығып, тиҙ арала үҫеш юлына баҫа. 1935 йылдан иҡтисадты хәрби йүнәлешкә баҫтырыу
бигерәк тә ҙур көс менән алып барыла. Химия, авиация, металлургия өлкәләренә
тулыһынса һуғышҡа әҙерлек мәсьәләләре йөкмәтелә.

Сит илдәр менән һатыу итеү өсөн Гитлер һуғыш менән янау ысулын ҡуллана. Көньяҡ
һәм Көньяҡ-көнсығыш Европа илдәренә янап, ул үҙенә кәрәк тауарҙарҙы немец
тауарҙарына алмашыуға ирешә.

Италияла көрсөк фашизм режимы булдырылыуына килтерә. Көрсөккә ҡаршы көрәшеү
һылтауы менән, фашист хакимиәте төп иҡтисади тармаҡтарҙы үҙ ҡарамағына ала.
Илдең иҡтисадында монополия көсәйә, был урта һәм ваҡ эшҡыуарҙға кире йоғонто
яһай, күп ойошмалар эре конкуренттар ҡыҫымы аҫтында юҡҡа сыға, килемһеҙ ҡалған
эшҡыуарҙар эре ойошмаларға йәки дәүләткә эшкә барырға мәжбүр була. Иҡтисадты
централләштереү бюрократияның һәм коррупцияның үҫешенә килтерә.

Монополия һәм сәнәғәт үҫеше арҡаһында Италияның премьер-министры Муссолини тышҡы
сәйәсәтте үҙгәрә, ул баҫып алыу сәйәсәтен башлай. Бүтән Көнбайыш илдәре был
сәйәсәткә ҡаршылыҡ күрһәтеүҙәрен аңлап, Муссолини үҙенә союздаштар эҙләй башлай.
1935 йылда ул беренсегә Германия менән берҙәмләшеү теләген белдерә. Шул уҡ
ваҡытта ул Төньяҡ Африкала һуғыш башлауға әҙерләнә. 1939 йылдың майында Италия
һәм Германия араһында рәсми килешеү төҙөлә.

Капилистик илдәр менән бәйләнеш тотмағанға күрә, Бөйөк депрессия Советтар
Союзына аҙ ҡағыла. Уңышлы үҫешкән илгә хатта эшсе ҡулдар етешмәй. Советтарҙын
Нью-Йорктағы сауҙа ойошмаһы 6 000 эш урыны тураһында иғлан бирә һәм яуап итеп
100 000-дән ашыу ғариза ала. Шулай итеп, Бөйөк депрессияның Советтарға ҡағылмауы
Марксизм теорияһын хуплаусы бер миҫалға әйләнә, көрсөктән зарар күргән илдәрҙә
социализм һәм коммунизм агитацияһының көсәйеүенә килтерә. Көнбайыш интеллигенция
Советтар Союзына ҡарашын ыңғай яҡҡа үҙгәртә. Америка президенты Рузвельт
Советтар менән иҡтисади бәйләнештәр булдырыуға аҙым яһай. Шулай итеп, көрсөк
һөҙөмтәһендә СССР донъя сәйәсәтендә ныҡлы урын яулай.

Депрессия күп сәйәси үҙгәрештәр килтерә. Рузвельт АҠШ-та Кейнсиан ҡағиҙәләрен
ғәмәлгә керетә, был милли иҡтисадта дәүләттең ролен көстәйтә. Бөйөк депрессия
Икенсе бөтә донъя һуғышынан һуң Европа илдәрендә социал-демократия һәм планлы
иҡтисад урынлашыуының төп сәбәбе булып тора. Ахырҙа, депрессия Германия
башлығында төрлө илдәрҙә фашизм режимы урынлашып, Икенсе донъя һуғышы
башланыуына килтерә.

Финанс һәм эмоциональ йәрәхәт алған кешеләрҙең көрсөктән һуң үҙҙәре йәшәгән
донъяға ҡарашы үҙгәрә, был Бөйөк депрессияға ҡағылышлы әҙәби әҫәрҙәрҙә сағыла.
Иң билдәле һәм баһалауға лайыҡ әҫәрҙәрҙең береһе — Джон Стейнбектың «Асыу
тәлгәштәре» романы — Нобель премияһы һәм Пулитцер премияһына лайыҡ була.
Стейнбектың «Сысҡандар һәм кешеләр» романында ла Бөйөк депрессия осоро
һүрәтләнә. Режиссер Рон Ховардтың «Нокдаун» исемле фильмы — Бөйөк депрессия
ваҡытында йәшәгән боксер тураһында.



https://ba.wikipedia.org/wiki/%D0%91%D3%A9%D0%B6%D3%99%D0%BA%D1%82%D3%99%D1%80

Бөжәктәр (лат. Insecta, Insecta-Ectognatha, Ectognatha) — умыртҡаһыҙ быуынтыҡ
аяҡлы [[хайуандар классы (башҡа классификация буйынса — ярым класс). Күбаяҡтар
менән трахеялылар ярымпибына ҡарай. Күбәләк, ҡуңғыҙ, себен, ҡырмыҫка, бал ҡорто
һәм башҡаларҙы иҫәпкә алып, ерҙәге башҡа хайуандар араһында күп төрлөлөгө менән
айырылып тора. Бөжәктәрне өйрәнеүсе фән энтомология тип атала.

Бөжәктәрҙең күбеһе — ер өҫтөндә йәшәүселәр, күп кенә төрҙәре личинка фазаһында
йәки барлыҡ фазаларҙа ла сөсө һыулыҡтарҙа йәшәй; күбеһе тупраҡ менән бәйләнгән.
Уларҙың үҙ-үҙен тотошо ҡатлаулы: аҙыҡ эҙләүҙә яңлышмау, нәҫел тураһында
ҡайғыртыу, йыраҡҡа күсеүҙәр, функциялар бүленеше (бал ҡорттары) һ.б. Бөжәктәр
матдәләрҙең биологик өҙлөкһөҙ әйләнешендә һәм тупраҡ яһалыуҙа ҙур роль уйнай,
үҫемлектәрҙе һеркәләндерә, ҡиммәтле аҙыҡ продукттары һәм сеймал (бал, балауыҙ,
ебәк) бирә.

Икенсе яҡтан, бөжәктәр ауыл хужалығы, урман һәм декоратив үҫемлектәргә, аҙыҡ
продукттарына, ағаска зарар килтерә, кеше һәм хайуандарҙа төрлө ауырыу
ҡуҙғатыусыларҙы күсерә. Бөжәктәр доньяһының күп төрлөлөген һәм үҙенсәлеген,
ҡортҡостарға ҡаршы көрәш сараларын комплекслы фән — энтомология өйрәнә. Һуңгы
ваҡытта, тәбиғәт биоценозларының кеше тарафынан бозолоуы нәтижәһендә, бөжәктәр
һанының кәмеүе күҙәтелә.

Ауыҙ органдарының төзөлөшө, төрлө туҡланыу юлдарына яраҡлашҡанлыҡтан, төрлө
була. Ауыҙ аппаратының башланғыс тибы — кимереүсе, ул ҡаты аҙык — органик
ҡалдыҡтар, тере үҫемлек һәм хайуан аҙығы киҫәктәре менән туҡланыуға яйлашҡан;
тараҡан һымаҡтар, туры ҡанатлылар, ҡуңғыҙҙар өсөн хас. Ауыҙ органдарының башҡа
типтары кимереүселәрҙең үҙгәрештәр кисереүе нәтижәһендә барлыҡҡа килә. Шыйыҡ
аҙыҡ менән туҡланыуға күскән формаларҙың ауыыҙ органдары хортумсыҡлы һурыусы
ауыҙ аппаратына әүерелә. Ауыҙ органдары айырмалары буйынса бөжәкләрҙе һурыусы
типтағы 2 төркөмгә берләштерергә була: һурыусылар (шыйыҡ аҙыҡ субстратты
тишмәйенсә алына) һәм сәнсеп һурыусылар (аҙыҡ субстратны тишеп алына). Һурыусы
бөжәктәр (элпә ҡанатлылар, тәңкә ҡанатлылар, ҡан һурмаусы пар ҡанатлылар) нектар
һәм шыйыҡ органик аҙыҡ, сәнсеп һурыусы бөжәктәр (тигеҙ ҡанатлылар, ҡандалалар,
трипстар, беттәр, борсалар һәм ҡан һурыусы пар ҡанатлылар) үҫемлектәрҙең күҙәнәк
шыйыҡсаһы һәм хайуандар ҡаны менән туҡланалар.

Бөжәкләрҙең үҫеше өс йәки дүрт фазанан тора: йомортҡа, личинка, ҡурсаҡ
(барыһыныҡы ла түгел) һәм имаго (етлеккән бөжәк). Фаза һаны буйынса үсештең 2
метаморфоз тибын айыралар — тулы булмаган әүерелеш (3 фаза) һәм тулы әүерелеш (4
фаза, ҡурсаҡ стадияһын да керетеп) юлы. Тулы булмаған әүерелешле бөжәктәр
личинкалары тышҡы яҡтан ҙур бөжәктәр менән оҡшаш йәшәү рәүеше алып бара.
Личинкаларҙың тулы әүерелеш юлы менән үҫешенә ҡабыҡ һалыу ҙа хас, шуның
нигеҙендә кәүҙә ҙурая һәм тышҡы яҡтан үҙгәрештәр хасил була. Ҡабыҡ һалыуҙар һаны
өс (себендәр) йәки дүрт-биштән алып (туры ҡанатлылар, ҡандалалар, ҡуңыҙҙар,
күбәләктәр һ. б.) 25-кә ҡәҙәр (көнлөкселәр) үҙгәрә.



https://ba.wikipedia.org/wiki/%D0%91%D0%B8-%D0%B1%D0%B8-%D1%81%D0%B8

Тапшырыу мөмкинлеге киң булған Британия корпорацияһы, ҡыҫҡаса «Би-би-си́»
(ингл. British Broadcasting Corporation, ҡыҫҡаса BBC) — Бөйөк Британияның милли
ижтимағи радиотапшырыуҙар ойошмаһы.

BBC иң беренсе радиотапшырыу станцияларының береһе. 1922 йылда нигеҙләнә. Шул уҡ
йылдың 14 ноябрендә Бөйөк Британияла дөйөм милли радиоканал оҙон тулҡындарҙа
тапшыра башлай һәм төбәк радиоселтәрҙәрен төҙөй. 1930 йылдың 9 мартында Би-би-си
(BBC National Programme и BBC Regional Programme) исемен ала. 1932 йылда BBC
Empire Service халаҡ-ара радиоканалы эшләй башлай.

1929 йылдаг Лондондағы радиотапшырғыс файҙаланыла. 1932 йылдың 2 августынан
телевизион тапшырыуҙар эшләү башлана. 1934 йылда телевизион тапшырыуҙар
сикләнгән булыуға ҡарамаҫтан даими эфирға сыға. Икенсе донъя һуғышы ваҡытында
тапшырыуҙар әҙерләү туҡтап тора. Был ваҡытта каналдың аудиторияһы 25-40 мең йорт
иҫәпләнә. Бомба ташлаусы самолеттар өсөн УКВ-тапшырғыс пеленг булып тора һәм
станцияны хеҙмәтләндереүсе инженер һәм техниктар һуҡышта кәрәк була,
радиоканалды туҡтатыу ошо сәбәптәр менән бәйле.

1945 йылда BBC Light Programme каналы эшләй башлай. Телевизион тапшырыуҙар 1946
йылда тергеҙелә. Радиокомитеттың 1962 йылғы докладында Би-би-си ыңғай баһалама
алыуы билдәләп үтелә, ә конкурент ITV программалары тәнҡит ителә.



https://ba.wikipedia.org/wiki/%D0%90%D2%93%D0%B0%D1%81

Ағас — үҙағаслы олондан һәм япраҡлы сатырҙан торған типик формалағы ағаслы
үҫемлек.

Ылыҫлылар ғәҙәттә ылыҫтар йәки энәләр тип аталған ҡаты, мәңге йәшел, энәгә оҡшаш
йәки тәңкәле япраҡтары менән айырылып тора, тубырсыҡ йәки еләк (артышта)
барлыҡҡа килтерәләр. Был төркөмгә мәҫәлән, ҡарағай, шыршы, [[аҡ шыршы], ҡарағас,
кипарис, секвойя инә.

Киң япраҡлы ағастарҙың яҫы һәм киң япраҡтары бар — уларҙың ҡалынлығы оҙонлоғона
һәм киңлегенә ҡарағанда күпкә кәмерәк, ғәҙәттә йылына бер тапҡыр ҡойола. Киң
япраҡлы (йәки ябайыраҡ япраҡлы) ағастар ғәҙәттә сәскә аталар һәм емеш бирәләр.
Был төркөмгә саған, бук, йәсин ағасы, эвкалипт һ. б. ҡарай.

Япраҡ ҡойоусы ағастар билдәле бер тәртиптә япраҡ ҡатламын алмаштыра: ағастағы
бөтә япраҡтар ҙа йәшел төҫөн юғалта һәм ҡойола, билдәле бер ваҡыт эсендә (ҡышын)
ағастар япраҡһыҙ тора, һуңынан (яҙын) бөрөләрҙән яңы япраҡтар үҫеп сыға.

Мәңге йәшел ағастарҙа аныҡ ҡына япраҡ ҡатламын алмаштырыу ваҡыты юҡ: йыл
әйләнәһенә ағаста япраҡтар була, улар бер юлы ҡойолмай, әкренләп кенә ҡойолоп
алмашына бара.

Биологик синыфланыуҙан тыш ағастар башҡа төрлө сифаттары буйынса ла бүленә:
мәҫәлән, емеш биреүсе ағастар (уларҙың емештәрен кеше аҙыҡ сифатында ҡуллана),
ҡиммәтле (уларҙың үҙағастары сәнәғәт кәрәк-яраҡтарында ҡулланыла), карап төҙөүгә
яраҡлы (карап төҙөгәндә ҡулланыла), тропик (уларҙың таралыу ареалы экваторҙан
йыраҡ түгел ерҙә үтә), төньяҡ (уларҙың таралыу ареалы экваторҙан йыраҡта үтә)
һ.б.

Ағас тамыры — ул, ғәҙәттә, үҫемлектең ер аҫтында урынлашҡан өлөшө. Төп
функциялары — ағасты вертикаль торошта тота, тупраҡтан туҡлыҡлы матдәләрҙе һурып
алыу һәм уларҙы олон буйлап тапшырыу. Тамырҙар киң таралған булалар: улар 30
метрға тиклеп тәрәнлеккә һәм тирә-яҡҡа 100 метр ян-яҡҡа таралыуы мөмкин. Ҡайһы
бер ағастарҙың тамырҙары һауала аҫылынып тороуы мөмкин, улар ер өҫтөндә
урынлашалар, һәм уларҙың функциялары япраҡтарҙыҡына оҡшаш.

Ағас олоно сатыр өсөн терәк функцияһын үтәй, һәм шулай уҡ тамыр менән сатыр
араһында матдәләр тапшырылыуын башҡара. Ҡышҡы ваҡытта һыу һәм туҡлыҡлы матдәләр
һаҡлағысы сифатын башҡара. Ағас олоно үҙәктән һәм үҙағастан тора, һуңғыһы
камбийҙан эскә ҡарай үҫә, йыллыҡ үҫеү балдаҡтарын барлаҡҡа килтерә — ағастың
арҡыры киҫемендә күренгән асыҡ һәм ҡара өлөштәр. Йыллыҡ үҫеү балдаҡтарын һаны
урта зонала урынлашҡан урмандарҙа ағас йәшенә тиң, ә уларҙың ҡалынлығы иһә —
һәр-бер билдәле йылдағы ағастың йәшәү ысулына тиң була. Ҡоролоҡ райондарҙа
яуым-төшөм үткәндән һуң ағастарҙа ялған йыллыҡ үҫеү балдаҡтары хасил булыуы
мөмкин. Тышҡы яҡтан олон ҡабыҡ менән ҡапланған була. Ғәҙәттә ағастың бөтә ғүмер
оҙонлоғо эсендә бер генә олоно була. Төп олон зарар күргән (бысылған) осраҡта
ҡайһы бер ағастарҙа йоҡлаған бөрөләрҙән туғандаш олондар уҫеп сығыуы мөмкин.

Ағас сатыры — беренсе ботаҡланыуҙан ағастың осона тиклем олондо дауам итеүсе
ағастың юғарғы өлөшөндәге ботаҡтар һәм япраҡтар берҙәмлеге, йәки ҡыуаҡтағы бөтә
ян-яҡтағы ботаҡтар таралмаһы менән япраҡтар. Шулай уҡ киләһе үҙенсәлектәрҙе
айыралар: ағас сатырына ҡарап — колонна кеүек тән таралмалыға, сатыр тығыҙлығына
ҡарап — тығыҙ ҙан һирәккә тиклем, һәм ажурлы. Яҡтылыҡ тәҫьирендә япраҡтарҙа
фотосинтез арҡаһында кәрәкле матдәләр синтезланыуы бара.

Киң таралыу һәм эшкәртеү еңеллеге арҡаһында, донъялағы культураларҙың күбеһендә
көнкүреш тауарҙары (мебель, һауыт-һаба һ.б.) сифатында һәм шулай уҡ йортто
йыһазландырыу предметтары сифатында ҡулланыла. Ағастан йорттар төҙәләр, сваялар
эшләйҙәр.

Боронғо замандарҙан алып ағас тереклекте символлаштыра һәм тәүтормош диндәрендә
табыныу объекты булып торған. Мәҫәлән, боронғо гректар һәр бер ағас менән нимфа
бәйле булған тип уйлағандар.

Боронғо кельттар һәм друидтар ағастар менән үҙ-ара бәйләнештә булғандар, сихыр
йолаһында "коелбрен"дар тигән — бармаҡ ҙурҙығындағы ағас таяҡтар ҡулланғандар,
шуларҙың һәр береһендә ағастың тоҡомона ҡарап 20-нән булған огама тамғаның
береһен яндырып йәки соҡоп яҙылған. Коелбрен огама сихри серҙәргә хазинаһы
асҡысы булып тора һәм друидтар көсөнөң төп сығынығы булып тора.

Пальма йәкшәмбеһе, йәки Иерусалимға алланың сығыу байрамы башрамлы ғибәрәт ҡылыу
менән билдәләнә, уға ышыныусылар пальма ботаҡтары менән киләләр. Рәсәйҙә иң
беренсе булып тал ата (тал ағасы), шуңа күрә был ағастың ботаҡтарың ҡуллана
башлағандар һәм байрам Тал көсөгө йәкшәмбеһе исемен алған.



https://ba.wikipedia.org/wiki/%D2%BA%D0%B0%D0%BB%D2%A1%D1%8B%D0%BD_%D2%BB%D1%83%D2%93%D1%8B%D1%88

Һалҡын һуғыш — бер яҡтан СССР һәм уның союздаштары, икенсе яҡтан АҠШ һәм уның
союздаштары араһындағы 1946 йылдан 1991 йылға тиклем дауам иткән һәм бөтә Ер
шарын солғап алған сәйәси, хәрби, иҡтисади һәм идеологик өлкәләрҙәге
ҡапма-ҡаршылыҡ (конфронтация).

Халыҡ-ара хоҡуҡ күҙлегенән тулы мәғәнәлә «һуғыш» тип атап булмаған был
ҡапма-ҡаршылыҡтың төп йүнәлеше — идеологик көрәш булды. Ул үҙ сиратында Америка
Ҡушма Штаттарындағы капиталистик йәмғиәт һәм Советтар Союзында иғлан ителгән
социалистик йәмғиәт араһындағы үҙ-ара килешмәүсәнлектән килеп сыҡты.

Ике яҡтың бер-береһенә ҡаршы тороуы уларҙың донъяның теләһә ниндәй өлөшөндәге
низағтарҙа мотлаҡ ҡатнашыуына һәм хәл-ваҡиғаларҙың артабанғы үҫешенә нисек булһа
ла ҡыҫылыуына килтерҙе. АҠШ-тың да, Советтар Союзының да бар тырышлығы тәү
сиратта сәйәси өлкәлә өҫтәнлөк итеүгә йүнәлтелде. Шуға ла улар үҙҙәренең
йоғонтоһо аҫтындағы илдәр ингән «НАТО» (Төнъяк Атлантик Килешеү Ойошмаһы) һәм
«Варшава килешеү ойошмаһы» тип аталған хәрби-сәйәси берләшмәләр (блоктар)
төҙөнө.

Һалҡын һуғыш ҡайһы бер йылдарҙа «өсөнсө донъя һуғышы» тоҡаныу ҡурҡынысын
тыуҙырған ғәҙәти һәм ядро ҡоралдары буйынса ҡыҙыу ҡоралланыу менән үрелеп барҙы.
1962 йылғы «Кариб көрсөгө» (урыҫса «Карибский кризис») бөтә Ер шарын нәҡ ошондай
һәләкәт сигенә килтереп баҫтырҙы. Шуға ла артабанғы 70-се йылдарҙа СССР
халыҡ-ара көсөргәнешлекте йомшартыу һәм ҡоралланыуҙы сикләү өсөн һиҙелерлек көс
һалды.

1985 йылда Советтар Союзында власҡа килгән Михаил Горбачёв башлаған «үҙгәртеп
ҡороуҙар» (урыҫса «перестройка») сәйәсәте КПСС-тың етәксе роленың юҡҡа сығыуына
килтерҙе. Иҡтисади көрсөк, ижтимағи һәм милләт-ара мөнәсәбәттәрҙәге хәл
ителмәгән мәсьәләләр һәм башҡа бик күп эске һәм тышҡы сәбәптәр арҡаһында 1991
йылдың декабрендә СССР-ҙың тарҡалыуы һалҡын һуғыштың тамаланыуына сәбәп булды.
Көнсығыш Европаның Советтар Союзы ярҙамынан мәхрүм булып, терәк һәм таянысһыҙ
ҡалған коммунистик хөкүмәттәре бынан алда, 1989—1990 йылдарҙа уҡ ҡолатылғайны.
1991 йылдың 1 июлендә «Варшава договоры» рәсми рәүештә үҙенең эшмәкәрлеген
туҡтатты. Аҙ ғына һуңыраҡ, 1991 йылдың 19—21 авгусындағы ваҡиғаларҙан һуң
СССР-ҙың юғары даирәләре барлыҡ власын юғалтты һәм был хәлде һалҡын һуғыштың
тулыһынса тамамланыуы тип иҫәпләргә мөмкин.

1945 йылдың 19 октябрендә Бөйөк Британияла нәшер ителгән «Трибьюн» аҙналығында
донъя күргән «Һин һәм атом бомбаһы» (урыҫса «Ты и атомная бомба») мәҡәләһендә
яҙыусы һәм публицист Джордж Оруэлл «һалҡын һуғыш» аңлатмаһын беренсе тапҡыр
ҡуллана. «Һанаулы ғына секундтар эсендә миллионлаған кешене юҡ итергә мөмкинлек
биргән атом бомбаһының АҠШ-тан башҡа тағы ла бер нисә башҡа ҡулға эләгеүе 2—3
рәхимһеҙ бөйөк державаның барлыҡҡа килеүенә сәбәп булыр ине, ә улар үҙ сиратында
донъяны үҙ-ара бүлешер ине», тип яҙа ул. Автор фекеренсә, был бөйөк державалар,
атом ҡоралын бер-береһенә ҡаршы ҡулланмау тураһында йәшерен килешеү төҙөр ине.
Нәтижәлә, еңелеү белмәйенсә, улар даими һалҡын һуғыш хәлендә ҡалыр ине (инглизсә
«in a permanent state of „cold war“ with its neighbors», урыҫса находились бы в
"состоянии постоянной «холодной войны»). Был, үҙ сиратында, «тыныслыҡ булмаған
тыныслыҡты сикһеҙ оҙайтыу иҫәбенә масштаблы һуғыштарға сик ҡуйыр ине», ти ул
артабан.

1946 йылдың мартында Оруэлл был һүҙ бәйләнеште икенсегә ҡуллана. 1945 йылдың
декабрендәге Мәскәү кәңәшмәһенән һуң Рәсәй Британияға һәм Британия империяһына
ҡаршы «һалҡын һуғыш» алып бара башланы, тип яҙа ул.

1947 йылдың 16 апрелендә АҠШ президенты Гарри Трумэндың кәңәшсеһе Бернард Барух
Көньяҡ Каролина штатының вәкилдәр палатаһындағы сығышында «һалҡын һуғыш»
атамаһын рәсми шарттарҙа беренсе булып ҡуллана.

Икенсе донъя һуғышы тамамланғандан һуң Көнсығыш Европа илдәренең Советтар Союзы
ҡарауы аҫтында ҡалыуы һәм бигерәк тә Польшала Лондондағы поляк эмигрант
хөкүмәтенә ҡаршы булараҡ совет яҡлы хөкүмәт төҙөлөүе Бөйөк Британияның етәксе
даирәләренең СССР—ға хәүеф-хәтәр менән ҡарай башлауына килтерә. Был турала
һығымта яһаусы совет ғалимдәре тағы ла икенсе һығымтаны алға ҡуя: Америка
империализмының ҡапма-ҡаршылыҡты тоҡандырыуға йүнәлтелгән тышҡы сәйәсәте АҠШ-тың
монополистик даирәләре мәнфәғәттәре менән тығыҙ бәйләнештә була һәм капиталистик
ҡоролошто һаҡлап ҡалыу һәм нығытыу маҡсатын күҙ уңында тота.



https://ba.wikipedia.org/wiki/%D2%A0%D1%8B%D1%82%D0%B0%D0%B9%D2%99%D0%B0%D2%93%D1%8B_%D0%BC%D3%99%D2%99%D3%99%D0%BD%D0%B8_%D0%B8%D0%BD%D2%A1%D0%B8%D0%BB%D0%B0%D0%BF

Ҡытайҙағы мәҙәни инҡиллап (урыҫса Великая пролетарская культурная революция,
ҡытайса 無產階級文化大革命, ябай 无产阶级文化大革命, пиньин телендә: Wúchǎn Jiējí Wénhuà Dà
Gémìng, палл.: Учань цзецзи вэньхуа да гэмин, ҡыҫҡаса文化大革命 Вэньхуа да гэмин йәки
文革 Вэньгэ) — 1966—1976 йылдарҙа Ҡытайҙа Коммунистар партияһы (ҠКП) Рәйесе Мао
Цзэдун йәйелдергән һәм шәхсән идара иткән идея-сәйәси кампаниялар йыйылмаһы. Ул
Ҡытай Халыҡ Республикаһында «капитализмдың яңынан тергеҙелеү» мөмкинлеге, «эске
һәм тышҡы ревизионизм менән көрәшеү» һылтауы менән сәйәси оппозицияның абруйын
төшөрөү һәм уны юҡ итеү, үҙенең шәхси хакимлеген урынлаштырыу маҡсаттарын ҡуя.

«Мәҙәни инҡиллап»тың төп сәбәптәре: 1) Мао Цзэдундың социалистик йәмғиәттә синфы
көрәш әһәмиәтен абсолютлаштырыуы; 2) уның көсәйә барған шәхес культының нәҡ ошо
осорҙа иң юғары кимәлгә етеүе; 3) Ҡытай Коммунистар партияһында лидерлыҡ өсөн
көрәштә юғары етәкселәр, шул иҫәптән Линь Бяо, Кан Шэн, Цзян Цин (Маоның ҡатыны)
һәм башҡалар тарафынан Мао Цзэдундың «һул» ҡараштарын, уның шәхес культын һәм
идара итеүҙәге бер башлыҡлылыҡ стилен үҙ маҡсаттарында шәхси властарын көсәйтеү
өсөн әүҙем файҙаланыуы.

«Мәҙәни инҡиллап» зыялыйҙарға ҡаршы киң масштаблы сәйәси золомға, Ҡытай
коммунистар партияһының, йәмәғәт ойошмаларының (Ҡытай Коммунистик йәштәр
союзының (КСМК), һөнәри союздарҙың, пионер ойошмаларының һәм башҡаларҙың)
тарҡатылыуына, мәҙәниәт һәм мәғарифкә ғәйәт ҙур зыянға, феодаль ғөрөф-ғәҙәттәр
һәм йолалар менән көрәш лозунгыһы аҫтында мәҙәни ҡомартҡыларҙың юҡ ителеүенә,
тышҡы сәйәсәттең үҙгәреүенә һәм илдә Советтар Союзына ҡарата ныҡ кире
уй-ҡараштарҙың ҡырҡа көсәйеүенә алып килә.

«Мәҙәни инҡиллап» атамаһын тәү тапҡыр ағалы-энеле Гординдар үҙҙәренең «Анархизм
манифесы»нда 1917 йылдың майында ҡуллана. Совет осорондағы сәйәси телмәргә ул В.
И. Лениндың «Кооперация тураһында» исемле хеҙмәтенән 1923 йылда инеп китә:
«Мәҙәни инҡиллап — ул... ысын боролош, халыҡ массаларының мәҙәни үҫешендәге
тотош осор»..

Ҡытай Халыҡ Республикаһы (ҠХР) һәм СССР араһында 1950-се йылдарҙа хәсил булып,
1980-се йылдар аҙағына тиклем дауам иткән дипломатик ҡапма-ҡаршылыҡтарҙың
айырыуса киҫкенләшеүе 1969 йылға тура килә. Был көсөргәнешлек халыҡ-ара
коммунистик хәрәкәттәге тарҡалыу һәм бүленеү менән аралашып бара.

КПСС-тың XX съезында И. В. Сталин тәғлимәттәрен фашлау, тыныс һыйышып йәшәү
сәйәсәте шарттарында Н. С. Хрущёвтың иҡтисадтағы әкренләп либераллаштырыу курсы
Мао Цзэдундың ризаһыҙлығын тыуҙыра: ул был хәлдәрҙе коммунистик идеологияға
ҡаршы килә һәм үҙенең ҠКП-лағы шәхси власына ҡурҡыныс тыуҙыра тип иҫәпләй.

1966 йылдың 16 майында ҠКП Политбюроһы «буржуазия вәкилдәрен» һәм Маоның
партиялағы, киң мәғлүмәт сараларындағы, ғилми һәм мәҙәни учреждениеларындағы
дошмандарын юҡ итеүгә күрһәтмә биргән «16.05 директива»һын иғлан итә. Уның төп
авторҙары булып Цзян Цин, Кан Шэн, Чэнь Бода, Чжан Чуньцяо һәм Ци Бэньюй
иҫәпләнә. 1966 йылдың 28 майында ҠКП Үҙәк Комитеты ҡарамағындағы Мәҙәни инҡиллап
эштәре буйынса төркөм ойошторола. Ул формаль рәүештә ҠКП Үҙәк Комитеты
Политбюроһының Даими комитетына, ғәмәлдә бары шәхсән Мао Цзэдунға бойһона.
Етәксеһе итеп тә исем өсөн Чэнь Бода тәғәйенләнә, ысынында төркөмдө Маоның
ҡатыны Цзян Цин етәкләй. Тора-бара партия һәм дәүләт власының юғары органына
әйләнгән был төркөмгә «16.05 директива»һының бар авторҙары ла йәлеп ителә.

«Мәҙәни инҡиллап» башланыу менән Ҡытайҙа сираттағы «үҙ-үҙеңде тәнҡитләү»
кампанияһы йәйелдерелә: партия ағзалары һәм башҡа кешеләр яҙма формала
«ғонаһтарынан тәүбәгә килергә» һәм партия алдындағы ғәептәрен танырға тейеш
була. Ошондай «үҙ-үҙен тәнҡитләүҙе» ҠХР Рәйесе Лю Шаоци ҙә яҙырға мәжбүр була.

Мао, хәүеф-хәтәрҙән ҡурҡып, властың юғары ҡатламындағы таҙартыуҙар менән генә
сикләнмәй. «Партия сафтарын яңыртыу» киң таралыу ала, һәм ул төрлө идеология
кампаниялары аша тормошҡа ашырыла. Бындай таҙартыуҙарҙың 1940-сы йылдарҙан уҡ
киң ҡулланылыуын да билдәләргә кәрәк. Мао нәҡ ошо ысулды яңынан тергеҙеп,
ҠКП-лағы оппозиция көстәренә ҡаршы көрәш башлай, иҡтисадтың планлы нигеҙҙә
үҫеүен һәм СССР менән хеҙмәттәшлек зарурлығын билдәләгән VIII съезд ҡарарҙарын
яңынан ҡараға тотона. Ул был съезды «насар» тип атай һәм уның өсөн «партияны
тәнҡитләргә» бөтә илде саҡыра.

Мао Цзэдун билдәләүенсә, «мәҙәни инҡилап» Яо Вэньюандең 1965 йылдың 10 ноябрендә
баҫылған мәҡәләһенән башлана. 1966 йылдың 8 авгусында ҠКП Үҙәк комитетының XI
пленумы «Бөйөк пролетар мәҙәни инҡилабы тураһында ҡарар» ҡабул итә:

1960-сы йылдар башында тарихсы һәм драматург У Хань мәҡәләләрен һәм пьесаларын
ҡырҡа тәнҡитләү башлана. Уның Миндәр династияһына ҡараған Хай Жуй исемле түрә
хаҡындағы Шанхай театрында ҡуйылған сәхнә әҫәрендә юғары власть даирәләре кире
яҡтан һүрәтләнә — был тамашасының юғары баһаһына лайыҡ була, әммә ил етәкселеге
тарафынан ҡапма-ҡаршы юҫыҡта ҡабул ителә. 1962 йылда ҠКП Үҙәк Комитеты пленумы
«хәҙерге заман ревизионистарына» ҡаршы көрәшкә һәм «яңыса социалистик тәрбиә
биреү» кампанияһын йәйелдереүгә саҡыра. Мао Цзэдундың ҡатыны Цзян Цин
етәкселегендәге «театрҙы яңыртыу» был кампанияның төп йүнәлешенә әйләнә. Уның
ҡулы аҫтында «хәлдәр торошон төҙәтеү» — бығаса булған традицион репертуарҙы
«эшкәртеү» һәм уны «заманға яраҡлаштырыу», йәғни сәхнә әҫәрҙәренең йөкмәтке
асылын һәм бөтөнлөгөн юҡҡа сығарыу башлана. «Социализмдағы синфи көрәш» тезизы
рухында «шәхси бәхет» темаһы «халыҡ массалары һәм инҡилап мәнфәғәттәренә яуап
бирмәй» тип иғлан ителә һәм өлгөлө герой тураһындағы фекер әүҙем тәү урынға
ҡуйыла. Уның үрнәге итеп Мао Цзэдун әҫәрҙәрен даими уҡыған һәм бары тик уның
күрһәтмәләренә ярашлы эш иткән, тик бәхетһеҙ осраҡ арҡаһында һәләк булған Лэй
Фэн исемле йәш һалдат иғлан ителә.

Ошолай исемләнгән кампания студенттарҙың, эшселәрҙең һәм хәрбиҙәрҙең бер өлөшөн
ҡалаларҙан Ҡытайҙың ауыл райондарына оҙатыуҙан ғибәрәт. Был осор репрессиялары
ғәҙәттәгесә дәүләт именлек органдары тарафынан үткәрелә. 1968 йылдың февраленән
майға тиклем, йәшерен дошманлыҡ эшмәкәрлегендә ғәйепләнеп, 346 мең кеше ҡулға
алына, уларҙың өстән ике өлөшө — монголдар. Шаньси провинцияһы заводтарының
береһендә 1968 йыл аҙағында йәнәһе «547 шымсы-шпиондан торған торған төркөм
булған», уларға 1200 енәйәттәше ярҙам иткән. Юньнань провинцияһындағы аҙ һанлы
милләттәр вәкилдәренең сыуалыштарынан һуң 14 мең кеше язалана.

Сығанаҡтарҙың күпселеге 100 миллион зыян күреүселәр хаҡында һүҙ йөрөтә. Был һан
тәүге тапҡыр 1979 йылдың 26 октябрендә 14 телдә (шул иҫәптән урыҫса ла) сыҡҡан
һәм ҠКП-ның рәсми баҫмаһы булған «Жэньминь жибао» («Көндәлек халыҡ гәзите»,
урыҫса «Народная ежедневная газета») гәзитендә килтерелә. Ж.-Л. Марголен
(франц.) яҙыуынса, һәләк булыусылар миллион кеше булған. Бер Гуанси
провинцияһында ғына ла «мәҙәни инҡилап» ваҡытында 67 меңдән артыҡ, Гуандун
провинцияһында — 40 мең кеше һәләк була.

«Мәҙәни инҡилап» барышында 5 миллионға яҡын партия ағзаһы золом ҡорбаны була һәм
ҠКП-ның IX съезына уларҙың һаны 17 миллионға яҡын тәшкил итә. 1973 йылда уҙған X
съезды инде 28 миллионға яҡын коммунист ҡаршылай, йәғни 1970—1973 йылдарҙа
партия үҙенә 10—12 миллион яңы ағза ала. Шулай итеп, Мао партияның ниндәй булһа
ла ризаһыҙлыҡ белдереүгә һәләтле «ҡарт» ағзаларын «яңыларға» — шәхес культының
фанатиктарына алмаштыра.



https://ba.wikipedia.org/wiki/%D0%A1%D1%82%D0%B0%D1%82%D0%B8%D1%81%D1%82%D0%B8%D0%BA%D0%B0

Статистика - йәмғиәт тормошонда булған күренештәрҙең һан күрһәткестәрен
билдәләүсе фән һәм ғәмәли эшмәкәрлек тармағы. Бер үк ваҡытта шул һан
күрһәткестәрҙе статистика тип атайҙар.

Йәмғиәт тураһында мәғлүмәтте теркәү кәрәклеген тәү-тормош кешеләренең дә аңы
еткән. Быны мәмерйә һүрәттәре дәлилләй. Ул ваҡыттағы тормош күренештәрен
(ҡырағай йәнлектәргә һунар) генә һүрәтләү түгел, ә уның һан күрһәткестәре булған
таяҡсалар һыҙып ҡалдырғандар. Фәнни әйләнешкә статистика һүҙе XVIII быуатта
Готфрид Ахенфель (1719-1772) тарафынан индерелгән тип иҫәпләнә.

Рәсәй дәүләте кимәлендә рәсми рәүештә ғәмәли эшмәкәрлек булараҡ статистика 1802
йылдың 20 (яңыса) сентябрендә барлыҡҡа килгән тип фаразларға була. Был көндө
император Александр I «...министерлыҡтар тарафынан мәғлүмәттәр бирергә...» тигән
фарманға ҡул ҡуя. Һәр йылдың 20 сентябре, рәсми рәүештә иҫтәлекле көндәр
исемлегенә индерелмәүгә ҡарамаҫтан, Рәсәйҙең статистика тармағында эшләүсе
хеҙмәткәрҙәр тарафынан байрам итеп билдәләнә.

Тарихи Башҡортостанда статистиканың губерна комитеты 1835 йылдың 9 (21) мартында
асыла. 1917 йылға тиклем губерна статистика комитетының рәсми етәксеһе
губернатор булған.



https://ba.wikipedia.org/wiki/%D0%A1%D0%B0%D0%BB%D0%B0%D1%83%D0%B0%D1%82_%D0%AE%D0%BB%D0%B0%D0%B5%D0%B2_(%D1%85%D0%BE%D0%BA%D0%BA%D0%B5%D0%B9_%D0%BA%D0%BB%D1%83%D0%B1%D1%8B)

«Салауат Юлаев» хоккей клубы — Өфө ҡалаһында 1961 йылда ойошторолған шайбалы
хоккей командаһы. Башҡорт халҡының милли батыры Салауат Юлаев исемен йөрөтә.
2008 йылдан Рәсәйҙең Континенталь хоккей лигаһы составында уйнай. Ике тапҡыр
Рәсәй чемпионы, Гагарин Кубогын яулаусы, Рәсәй чемпионатының беренсе лигаһында
дүрт тапҡыр еңеүсе. Европалағы иң көслө хоккей командаларының береһе.

«Салауат Юлаев» Болгария, Дания, Латвия, Польша, Румыния, Финляндия, Хорватия,
Чехословакия, Швейцария, Швеция йыйылма һәм клуб командалары менән 77 халыҡ-ара
матч үткәрә (66 еңеү, 5 отошһоҙ, 5 еңелеү (2000 йылдың яҙы). Беренсе халыҡ-ара
матч 1961 йылдың 30 декабрендә Өфөлә «Висмут» менән уйнала.

1978 йылда «Салауат Юлаев» совет хоккейының юғары лигаһына сыға һәм тәнәфестәр
менән 5 йыл уйнай (1978/1979, 1980/1981, 1982/1983, 1985/1986, 1986/1987). 1992
йылдан «Салауат Юлаев» Милләт-ара хоккей лигаһында, 1997 йылдан — Рәсәй хоккей
лигаһында уйнай. 2007/2008 йылдар миҙгелендә клуб — даими чемпионатта, ә унан
һуң Рәсәй чемпионатында еңә.

«Салауат Юлаев» Рәсәй чемпионатын еңгәс, бөтә Рәсәй көслө командалыры кеүек яңы
барлыҡҡа килгән Континенталь хоккей лигаһында ҡатнаша башлай. Миҙгел алдынан
Рәсәй йыйылма командаһы һәм «Нэшвилл Предаторз» Милли хоккей лигаһы клубы
һөжүмсеһе Александр Радулов менән килешеү төҙөлә. Уның Рәсәйгә ҡайтыуы МХЛ һәм
КХЛ араһында ҙур ғауға тыуҙыра, сөнки Радуловтың МХЛ клубы менән ғәмәлдәге
контракты була.

Команданың сығыш яһауы уңышһыҙ тип билдәләнә һәм баш тренер Сергей Михалев
эшенән ҡыуыла. Рәсәй йыйылма командаһының баш тренеры Вячеслав Быков «Салауат
Юлаевтың» яңы баш тренеры була. Вячеслав Быков — Игорь Захаркин тандемы менән
контракт ике йылға төҙөлә.

Миҙгел барышында отставкаға команданың баш тренеры Венер Сафин китә, уның
урынына Владимир Юрзинов-кесе килә. «Салауат Юлаев» даими чемпионатты үҙ
конференцияһында бишенсе урында тамамлай. Конференция сирекфиналында Өфө
хоккейсылары магнитогорскиҙың «Металлургын» ете уйында үтә. Артабан шулай уҡ ете
уйында «Салауат Юлаев» «Аҡ Барсҡа» еңелә һәм миҙгелен тамамлай.

Миҙгелдәр араһы ваҡытында командана бер-нисә мөһим уйынсы китә: Игорь Мирнов «Аҡ
Барс» менән контракт төҙөй, Никита Филатов «Юграға» күсә, Сергей Зиновьевтың
килешеү ваҡыты бөтә, Виталий Прошкин карьераһын тамамлай, Брент Сопел АХЛ-ға
китә, ә Андрей Василевский Милли хоккей лигаһы клубы «Тампа Бэй Лайтнинг» менән
йәш уйынсы контрактын төҙөй. Клуб Евгений Скачков, Игорь Скороходов, Дмитрий
Сёмин, Александр Кутузов һәм Виталий Коваль менән тулылана. Мөһим уйынсыларҙы
юғалтыу, даими чемпионат барышында үткәрелгән уңышһыҙ трансфер политикаһы
команданың баш тренеры Юрзинов һәм генераль менеджер Олег Гросс араһында
конфликтҡа күсә. Һуңғыһы 2014 йылдың декабрендә отставкаға ҡыуыла. Шулай итеп
Олег Гросстың «Салауат Юлаев» командаһында 2006 йылдан 2014 йылға тиклем дауам
иткән һәм клуб тарихында иң уңышлы булған эпохаһы тамамлана.

Чемпионат барышында команданың генераль бағыуысыһы «Урал» хәйриә фондының
активтарына арест һалынғас ҡыйынлаҡтар барлыҡҡа килә. 2015 йылдың февралендә
бөтә Башҡортостан хоккей вертикаленең генераль бағыусыһы алмашыныуы үтә: клубтың
яңы генераль бағыусыһы итеп ЯАЙ АКБО «Башнефть» нефть компанияһы була.
Команданың етәкселегендә лә үҙгәрештәр була. Клуб президенты вазифаһына Сергей
Молчанов килә, ә генераль директоры Александр Семак була.

Команданан Дмитрий Макаров, Денис Хлыстов, Кирилл Кабанов, Владимир Сохатский,
Рафаэль Хәкимов, Иван Вишневский, Олег Сапрыкин, Артем Чернов, Роман Дерлюк,
Филипп Метлюк һәм Николай Прохоркин китә. Ә клубтың составын Денис Куляш,
Константин Корнеев, Евгений Бодров, Кирилл Капризов, Дмитрий Воробьёв, Андрей
Литвинов, Григорий Ващенко, Александр Кудреман һәм Иван Федотов тулыландыра.
Шулай уҡ «Салауат Юлаев»тың әле Төньяҡ Америкала уйнаған Сергей Бойковҡа хоҡуғы
барлыҡҡа килде..

Иҫкәрмәләр: У — уйындар һаны, Е — төп ваҡытта еңеүҙәр, ӨВЕ — өҫтәмә ваҡытта
еңеүҙәр, БСЕ — булиттар серияһында еңеүҙәр, Т — тигеҙ иҫәптәр, ӨВО — өҫтәмә
ваҡытта отолоуҙар, БСО — буллитар серияһында отолоуҙар, О — төп ваҡытта
отолоуҙар, ШК — керетелгән шайбалар, ҮШ — үткәргән шайбалар, ±Ш — шайбалар
айырмаһы, М — мәрәйҙәр, %М — мәрәйҙәр проценты

Иҫкәрмәләр: У — уйындар һаны, Е — төп ваҡытта еңеүҙәр, ӨВЕ — өҫтәмә ваҡытта
еңеүҙәр, БСЕ — булиттар серияһында еңеүҙәр, ӨВО — өҫтәмә ваҡытта отолоуҙар,
БСО — буллитар серияһында отолоуҙар, О — төп ваҡытта отолоуҙар, Ш — шайбалар,
М — мәрәйҙәр, ДУ — даими миҙгелдә урыны

«Өфө-Арена» — Башҡортостан Республикаһындағы яһалма боҙло иң ҙур спорт
ҡоролмаһы. Ул 2007 йылда Өфө архитекторҙары проекты буйынса төҙөлә, ҡала
үҙәгендә, Ленин урамында, ваҡытында «Труд» стадионы булған ерҙә урынлашҡан. Боҙ
һарайының хоккей майҙаны, 8070 урынлыҡ трибунаһы, спортсмендар һәм тренерҙар
өсөн ял бүлмәләре, судьялар өсөн айырым бокс, медицина кабинеты, 2 боҙ ҡойоу
машинаһы өсөн гараж, 100 урынлыҡ конференц‑залы булған пресс‑үҙәк,
аппарат‑студиялы комплекс, ресторан бар.

2010 йылдың август айында опера йырсыһы Рафаэль Рәхмәтуллин башҡарыуында «Минең
йөрәгем мәңгегә йәшел» (урыҫ. Моё сердце навеки зеленое) гимны донъя күрә (йыр
һәм һүҙҙәр авторы — Азамат Моратов).

2015 йылдың 16 февралендә генераль бағыусы — «УРАЛ» хәйриә фонды «Салауат Юлаев»
хоккей клубын финанслауҙы туҡтатыуы тураһында белдерҙе. 2015 йылдың 28
февралендә Гагарин кубогының конференция сирекфиналының тәүге уйыныда уйынсылар
яңы бағыусы булған яңы формала сығалар, формала «Башнефть» нефть компанияһының
эмблемаһы була.

«Салауат Юлаев» өсөн иң мөһим ярышташ итеп Ҡазандан «Аҡ Барс» хоккей клубын
атарға була. Был клубтар араһында уйындарҙы «Йәшел дерби», «Ҙур йәшел дерби» йә
«Татар-башҡорт дербиһы» тип атайҙар. «Салауат Юлаев» һәм «Аҡ Барс» — Гагарин
кубогын беренсе булып еңгән командалар. Дерби үҙенең исемен командаларҙың
формалары төҫө оҡшаш булғанға килеп сыға. Был көсөргәнешле уйынды ике
республиканы сағыштырыуға бәйләйҙәр.



https://ba.wikipedia.org/wiki/%D0%A0%D3%99%D1%81%D3%99%D0%B9_%D0%A4%D0%B5%D0%B4%D0%B5%D1%80%D0%B0%D1%86%D0%B8%D1%8F%D2%BB%D1%8B_%D0%9A%D0%BE%D0%BC%D0%BC%D1%83%D0%BD%D0%B8%D1%81%D1%82%D0%B0%D1%80_%D0%BF%D0%B0%D1%80%D1%82%D0%B8%D1%8F%D2%BB%D1%8B

Рәсә́й Федера́цияһы Коммуниста́р па́ртияһы (урыҫ. Коммунисти́ческая па́ртия
Росси́йской Федера́ции, ҡыҫҡаса КПРФ) – Рәсәй Федерацияһының рәсми теркәлгән һул
ағымдағы сәйәси партияһы. Үҙен Советтар Союзы Коммунистар партияһы — КПСС-тың
тура вариҫы итеп һанай. Рәсәй Дәүләт Думаһына барлыҡ һайлауҙарҙа ҡатнашҡан өс
партияның һәм улар һөҙөмтәһендә барлыҡ саҡырылыш Дәүләт Думаһында тейешле
урындар алған ике партияның береһе.

КПРФ Рәсәй коммунистарының ғәҙәттән тыш II съезында (13 – 14 февраль 1993 йыл)
РСФСР Коммунистар партияһын тергеҙеү аша ойошторола. Ил төбәктәрендә 81
бүлексәһе бар, ағзалар һаны – 157 528 кешенән артыҡ (2012). КПРФ бөтә саҡырылыш
Дәүләт Думаһында урын алған, шулай уҡ төбәктәр кимәлендәге хөкүмәт органдарында
үҙенең вәкиллектәренә эйә.

Партия оҙайлы киләсәккә үҙенең стратегик маҡсаты итеп Рәсәйҙә яңартылған
социализм төҙөү тип атай. Ҡыҫҡа ваҡытлы киләсәктә үҙ алдында түбәндәге
бурыстарҙы ҡуя: хөкүмәткә илһөйәр көстәрҙең килеүе, тәбиғи байлыҡтарҙы һәм Рәсәй
иҡтисадының ҙур әһәмийәткә эйә булған тармаҡтарын милләтләштереү, ошоноң менән
бергә кесе һәм урта эшҡыуарлыҡты һаклау, дәүләттең сәйәси ижтимағи йүнәлешен
үҫтереү. Барлыҡҡа килгәндән үк ғәмәлдәге хөкүмәткә ҡаршы тороусы партия итеп
сифатлай.

Юғары орган – партия съезы, ул партияның Үҙәк комитетын һәм уның рәйесен һайлай.
1993 йылдан КПРФ рәйесе Геннадий Зюганов, 2004 йылға тиклем КПРФ үҙәк башҡарма
комитеты рәйесенең беренсе урынбаҫары Валентин Купцов булған. КПРФ рәйесенең
урынбаҫарҙары (2013 йылға ҡарата) — Владимир Кашин, Валерий Рашкин, Дмитрий
Новиков, 2004 йылдан беренсе урынбаҫары – Иван Мельников. Тикшереүсе орган –
партияның Үҙәк контроль-ревизия комиссияһы, рәйесе Николай Иванов.

2008 йылда ҡабул ителгән партия программаһының яңы редакцияһында, КПРФ тураһында
ялланма хеҙмәт кешеләренең хоҡуҡтарын һәм милли-дәүләт мәнфәғәттәрен яҡлаусы
берҙән-бер сәйәси ойошма тип күрһәтелгән. Рәсәйҙә яңартылған социализмды төҙөү,
XXI быуат социализмы – партияның программалағы стратегик маҡсаты тип
билдәләнгән. Партия маркс-ленин ғилеменә таянып эшләй һәм уны ижади үҫтерә,
ватан һәм донъя фәндәренең ҡаҙаныштары һәм тәжрибәһенә таяна – тип, КПРФ
программаһында белдерелгән. Программа документтарында һәм партия лидерҙарының
эштәрендә ҙур урынды, яңы донъя тәртибе (сәйәсәт) һәм мең йыллыҡ тарихлы урыҫ
халҡының ҡаршы тороуҙары, уның үҙенсәлектәре менән – берҙәмлек һәм ҡеүәтлек,
тәрән ышаныстары, урыҫ һорауы — биләй.

Үҙенең программаһы буйынса, КПРФ илде өс этапта үҙгәртеп ҡорорға кәрәк тип
иҫәпләй. Беренсе этапта КПРФ башлығында коалиция шәхсилегендә хеҙмәтселәр
хөкүмәтенең барлыҡҡа килеүе планлаштырыла. Был маҡсаттың уңыштары, һуңғы ун
йыллыҡта хәләкәтле реформа эҙемтәләрен бөтөрөргә ярҙам итәсәк, айырыуса, 1990
йылдарҙа приватизацияға эләккән милекте милләтләштереүҙә. Шул уҡ ваҡытта, шулай
ҙа, ваҡ тауар етештереүселәр ҡаласаҡ, һәм, унан да бигерәк, юғары капитал,
чиновниктар һәм мафия төркөмдәре талауҙарынан һаҡлау ойоштороласаҡ. Шулай уҡ
төрлө кимәлдәрҙә советтар идара итеү реформаһын тормошҡа ашырыу планлаштырыла.

Икенсе этапта советтар һәм провсоюздар роле күпкә үҫәсәк. Иҡтисадта әкренләп
хужалыҡтың социалистик өлгөләренә күсеү буласаҡ, шулай ҙа ваҡ шәхси капитал
һаҡланып ҡаласаҡ. Ниһайәт, өсөнсө этапта социализмды төҙөү планлаштырыла.

Программа-минимумда (партияның стратегик маҡсаттарының беренсе сиратта тормошҡа
ашырыу саралары) алдағы маҡсаттар ҡарала:

КПРФ, Г. А. Зюганов һүҙҙәре буйынса, православие сиркәүе менән хеҙмәттәшлек өсөн
сығыш яһай, мәҫәлән, урыҫ православие сиркәүе менән берлектә сит илдәрҙән
секталарҙы Рәсәйгә инеүгә ҡаршы закон ҡабул итеүҙә сығыш яһаған.

Шулай уҡ партия ватан тарихы мөнәсәбәтендә үҙенең ҡарашына эйә, һәм
тарихсыларҙың биләгән позицияһын алдаҡ тип уйлай: мәҫәлән, Украиналағы аслыҡ
тураһында, Катыньдағы енәйәт, коллективлаштырыу. Шул уҡ ваҡытта партия 1930 -
1940-сы йылдарҙағы айырым социализм законлығын боҙоуын таный һәм уларҙы
ғәйепләй. Сталиндың ролен баһалағанда, КПРФ вәкилдәре иҡтисади ҡаҙаныштарын,
Бөйөк Ватан һуғышында еңеүҙе һәм һуғыштан һуңғы илде, «ядро ҡалҡаны» булдырыу
менән бергә, аяҡҡа баҫтырыуҙы иҫәпкә алыуҙы тәҡдим итә. «Репрессияларға
ҡағылғанда, 1950-се йылдарҙа уҡ партия уларҙың ярамағанлығын белдерҙе һәм уның
бер Ҡасан да ҡабатланмаҫлығына ант бирҙе» – тип, билдәләне 2009 йылда Зюганов.

Үҙенең заманса күренешендә КПРФ күбеһенсә милли-патриотик партия булып тора, ә
коммунистик түгел. Милли ҡараштарҙы партияның төп идеологтарының береһе Алексей
Подберезкинда тотоңҡорап тора.

КПРФ федерацияның һәр төбәгендә берәр региональ бүлектән тора, региональ
бүлектәр һәр муниципаль районда, ҡала округында йәки ҡала эсе территорияһында
берәр урындағы бүлектән, урындағы бүлектәр һәр ҡала ултыраҡтарында, ауыл
биләмәләрендә, торлаҡ хужалары ширҡәтендә (ТСЖ) йәки урам комитеттарында берәр
башланғыс бүлектән тора.

Башланғыс бүлектең юғары органы – дөйөм йыйылыш, дөйөм йыйылыштар араһында –
башланғыс бүлектең бюроһы, юғары вазифа заты – башланғыс бүлектең секретары,
урындағы бүлектең юғары органы – урындағы бүлектең конференцияһы, конференциялар
араһында – урындағы бүлек комитеты, урындағы бүлектең башҡарма органы – урындағы
бүлектең комитет бюроһы, урындағы бүлектең юғары вазифа заты – урындағы бүлек
комитетының беренсе секретары, региональ бүлектең юғары органы – региональ
бүлектең конференцияһы, конференциялар араһында – региональ бүлек комитеты,
региональ бүлектең башҡарма органы – региональ бүлектең комитет бюроһы,
региональ бүлектең юғары вазифа заты – региональ бүлек комитетының беренсе
секретары.

КПРФ Рәсәй Федерацияһының барлыҡ территорияһында үҙенең региональ, урындағы һәм
башланғыс партия ойошмаларын ойоштора. КПРФ етәкселек органының даими урынлашҡан
ере Мәскәү ҡалаһы. Партияла фракциялар булдырыу тыйылған. Дуҫлыҡ лы йәштәр
ойошмаһы – Рәсәй Федерацияһының ленинсы коммунистик йәштәр союзы (ЛКСМ РФ).

Юғары органы – Съезд, съездар араһында – КПРФ Үҙәк комитеты (КПРФ ҮК), Үҙәк
комитет партия программаһы һәм съездар ҡарарҙары нигеҙендә мөһим мәсьәләләр
буйынса документтар әҙерләй. Башҡарма органдары – Үҙәк комитет Президиумы һәм
Үҙәк комитет Секретариаты. КПРФ Үҙәк комитеты пленумдары араһындағы осорҙа
сәйәси һәм ойоштороу мәсьәләләрен хәл итеү өсөн Президиум һайлана. Ағымдағы
эштәрҙе ойоштороу өсөн һәм партияның үҙәк органдары ҡарарҙарының башҡарыуын
тикшереү өсөн КПРФ Үҙәк комитеты, президиумға хисап биреүсе, секретариат һайлай.

2013 йылдың 24 февралендә Үҙәк комитет пленумында һайланған ағымдағы КПРФ ҮК
президиумы составы:

Шулай уҡ партияла юғары тикшереү органы бар – КПРФ Үҙәк контроль-ревизия
комиссияһы (ЦКРК). ЦКРК съезд тарафынан йәшерен тауыш биреү ысулы менән һайлана.
Был структура КПРФ ағзаларының һәм структуралы бүлексәләренең уставты үтәүҙәрен
тикшерә. Шулай уҡ был орган теге йәки был юғары органдарҙың ҡарарҙарына КПРФ
ағзаларының апелляцияларын ҡарау менән шөғөлләнә. ЦКРК рәйесе — Николай Иванов.

1993 йылдың март айында Советтар Союзы Коммунистар партияһы, элекке Советтар
Союзының союздаш республикалары коммунистар партияһын берләштереүсе, халыҡ-ара
ойошма – Советтар Союзы Коммунистар партияһы – коммунистар партияһы союзына
(СКП-КПСС) үҙгәртеп ҡорола. Ойошманы 2001 йылдың ғинуарынан КПРФ лидеры Геннадий
Зюганов етәкләй.

Партия Европа һулдары халыҡ-ара партияһы менән бәйләнештә тора, әммә уның ағзаһы
түгел, шулай уҡ Ҡытай Коммунистар партияһы менән бәйләнештә.

Партия матбуғаты – «Правда» гәзите, 30-ҙан ашыу төбәк баҫмалары, «Вестник
организационно-партийной и кадровой работы» эске баҫмаһы, «Политическое
просвещение» журналы. Элегерәк «Правда России» аҙналығы нәшер ителгән һәм
«Резонанс» радиоһы дуҫлыҡлы булған.

Иң ҙур дуҫлыҡлы гәзит – «Советская Россия» гәзите, 2004 йылға тиклем «Завтра»
гәзите дуҫлыҡлы булған. Киң мәғлүмәт сараларының иң тиражлы баҫмаларында, шулай
уҡ телевидение һәм төп радиостанцияларҙа КПРФ барлыҡҡа килгән мәленән бирле бик
һаран күрһәтелгән, һәм икеләнеүһеҙ әйтеп булмай. Тарих дәреслектәрендә һәм
күпселек киң мәғлүмәт сараларында, мәҫәлән, РСФСР Коммунистар партияһын тыйыу
тураһындағы Б. Н. Ельцин указының рәт ҡағиҙәләрен РФ Конституция суды тарафынан
тыйыу ( һәм сағыштырыуҙа күренгәнсә), 2003 йылғы һайлауҙарҙы боҙоп күрһәтеү
тураһындағы дәғүә телгә алынмай.

2008 йылда КПРФ сығымдары шулай уҡ 148 миллион һум тәшкил иткән, шул иҫәптән
81,5 миллион һайлауҙар кампанияһын үткәреү өсөн тотонолған, 31,5 млн – матбуғат
продукцияһын һәм «Правда» гәзитен баҫтырыу өсөн, ә 23 млн һумға күсемһеҙ милек,
ул хәҙер партияның 22 төбәгендә бар, алыуға киткән. 2008 йылдың 19 октябрендә
КПРФ лидеры Геннадий Зюганов, партияның программа маҡсаттарын ғәмәлгә ашырыу
өсөн, Рәсәй граждандарына матди ярҙам һорап мөрәжәғәт итте.

КПРФ Рәсәй коммунистарының ғәҙәттән тыш II съезында (13 – 14 февраль 1993 йыл)
РСФСР Коммунистар партияһын тергеҙеү аша ойошторола. КПРФ уставы түбәндәгене
белдерә: «КП РСФСР һәм КПСС башланғыс ойошмалары коммунистары инициативаһы
буйынса ойошторолған Рәсәй Федерацияһы Коммунистар партияһы КПСС һәм КП
РСФСР-ҙың эшен, уларҙың идеяларын дауам итеүсе булып тора».

1993 йылдың көҙгө ваҡиғалары ваҡытында КПРФ башта Рәсәй Федерацияһы Юғары Советы
һәм президент вазифаһын башҡарыусы А. В. Руцкойҙы хуплап сығыш яһаған һәм хатта
үҙенең яҡлыларын Б. Ельциндың №1400 һанлы указына ҡаршы акцияла ҡатнашырға
саҡырған. Әммә, конфликт һөҙөмтәһе аңлашыла башлағас, Геннадий Зюганов,
кәрәкмәгән ҡорбандар булдырмаҫ өсөн, халыҡҡа актив сығыштарҙан баш тартырға
саҡырып телевидение аша сығыш яһаны. Һуңыраҡ уның әйтеүенсә, әгәр уның тәҡдиме
үтәлгән булһа, ҡан ҡойоштан ҡотолорға мөмкин булыр ине.

Һуңынан КПРФ-ты «Конституция проектын тәнҡитләгән» өсөн Дәүләт Думаһының I
йыйылышы һайлауҙарынан сығарырға ниәтләгәндәр; Ельцин уларҙан Конституцияны
«теймәҫкә» талап иткән, ә хөкүмәттең беренсе вице-премьеры Владимир Шумейко,
КПРФ-ты ҡалған ҡаршы тороусы партиялар менән бергә һайлауҙарға индермәҫкә талап
иткән – әммә, ләкин, башҡарып тормағандар. Дәүләт Думаһына һайлауҙар
билдәләнгәндән һуң, КПРФ – бойкотҡа саҡырған башҡа һул ағымдағы партияларҙан
айырмалы, – һайлауҙарҙа ҡатнашыуҙан баш тартмаған. Был ваҡиға Рәсәйҙең һул
ағымында бер аҙ ҡапма-ҡаршылыҡ тыуҙырған. 1993 йылдың 26 октябрендә КПРәсәй
Федерацияһының I конференцияһында Дәүләт Думаһының беренсе йыйылышы
депутаттарына дөйөм федераль һайлау алды кандидаттар исемлеге тәҡдим ителгән.
1993 йылдың 12 декабре һайлауҙары һөҙөмтәһе буйынса КПРФ исемлеге, ЛДПР һәм
«Выбор России» партияларынан һуң, өсөнсө урынды биләгән. КПРФ, 32 мандат
биләрлек, 6 666 402 тауыш (12,40 %) алған, унан башҡа, КПРФ-тан 10 кандидат бер
мандатлы округтарҙан үткән. Шулай уҡ КПРФ һәм уның сәйәси союздаштары
вәкилдәренең өлөшө өҫтәмә рәүештә Рәсәй Аграр партияһы теҙмәһе буйынса
депутатлыҡҡа үткәндәр.

1996 йылдың 15 февралендә Бөтә Рәсәй КПРФ конференцияһында Рәсәй президенты
посына Г. Зюганов кандидатураһы хупланған. 1996 йылдың февраль-март айҙарында
Зюгановты яҡлау өсөн КПРФ етәкселегендә халыҡ-патриотик көстәр Блогы
ойошторолған. 1996 йылдың 16 июнь һайлауҙарының беренсе турында Зюганов 24 211
790 тауыш алған, йәки 32,04 % (Ельциндан ҡала иенсе урын – 35,28 %). Икенсе
турҙа 1996 йылдың 3 июлендә – 30 113 306 тауыш, йәки 40,31 % (Ельцин – 53,82 %).
Һайлау кампанияһы ваҡытында телевидениеға инеү мөмкинлеге булмауға ҡарамаҫтан,
һайлауҙарҙың икенсе көнөнә үк Г. Зюганов үҙенең еңелеүен таныған һәм Б. Ельцинды
еңеүе менән рәсми рәүештә ҡотлаған.

Шулай ҙа 1999 йылда тауыш биреү барышында ғәйепләүҙәрҙең бер бүлеге лә тейешле
300 тауыш йыя алмаған (унан башҡа, Ельциндың вәкәләтен туҡтатыу өсөн Федерация
Советының ҡарары талап ителгән). Зюгановтың һүҙҙәре буйынса ЛДПР депутаттарының
позицияһы арҡаһында Дәүләт Думаһына 17 тауыш алып булманы, шулай ҙа «был көрәш
үҙ ролен уйнаны. Бер нисә ай үтеү менән ысын импичмент булды, Ельцинды ваҡытынан
алда отставкаға һәм үҙенең вәкиллек хоҡуғын һалыуға килтерҙе».



https://ba.wikipedia.org/wiki/%D0%99%D1%8B%D0%BB%D2%A1%D1%8B

Йылҡы (лат. Equus ferus caballus) — аттар ырыуынан булған берҙән-бер йомро
тояҡлылар ғаиләһе; йомро тояҡлы, ялбыр ҡыл ҡойроҡло, яллы эре йорт хайуаны;
кешене, йөктө һ.б. йөрөтөү, ташыу өсөн файҙаланыла торған, йомро тояҡлы эре йорт
малы, ат.

Яҙ етеп ер асылғас, туғай-болондар хуш еҫле йәшеллек менән ҡапланғас та ҡышҡыһын
ябыҡҡан аттар тиҙ генә көрәйеп ала һәм башҡорттар ҡымыҙ әҙерләү эшенә тотона.
Бер аҙҙан йәш балаларҙан алып ҡарыуы ҡайтҡан ҡарттарға тиклем был шифалы
эсемлекте эсә башлай. Аҙ ғына ваҡыт эсендә оҙон һал-ҡын ҡышты аслы-туҡлы
үткәреүҙән барлыҡҡа килгән ауырыуҙары һыпырып алдандай юҡҡа сыға. Кешеләрҙең
ябығыуҙан һурыҡҡан йөҙҙәре тулыланып, йәшәреп китә. Хатта сабыйҙарҙың, йәштәрҙең
генә түгел, ҡарттарҙың бит остарына алһыу төҫ ҡуна.



https://ba.wikipedia.org/wiki/%D0%93%D1%80%D0%B8%D0%B3%D0%BE%D1%80%D0%B8%D0%B0%D0%BD_%D0%BA%D0%B0%D0%BB%D0%B5%D0%BD%D0%B4%D0%B0%D1%80%D1%8B

Григориан стиле — иҫкергән Юлиан календары урынына керетелнән календарь. Юлиан
стиле буйынса бер йылда 365,25 тәүлек бар тип иҫәпләнгән. Григориан календарында
йыл 365 көндән тора, дүрт йылға бер килгән кәбисә йылы 366 көндән тора. Ғәмәлдә
иһә Ер Ҡояш тирәләй 365 тәүлек 5 сәғәт 48 минут 46 секундта тулы әйләнеш яһай.
Шуға күрә календарҙа мөһим дата, көн менән төн тигеҙләшкән көн — 21 март
быуаттар үткән һайын артта ҡала бара. XVI быуатта бар дата 10 көнгә артта ҡала.
Был айырманы 1582 йылда Рим папаһы Григорий XIII төҙәтә. Был тарихҡа Григориан
календары булып кереп ҡала.

365 , 2425 = 365 + 0 , 25 − 0 , 01 + 0 , 0025 = 365 + 1 4 − 1 100 + 1 400
{\displaystyle 365,2425=365+0,25-0,01+0,0025=365+{\frac {1}{4}}-{\frac
{1}{100}}+{\frac {1}{400}}}

Рәсәйҙә яңы стилгә күсеү XIX быуат урталарында уҡ күтәрелә. Ләкин сиркәү
әһелдәренең ҡаршылығы арҡаһында ғәмәлгә ашмай ҡала. Рәсәйҙә 1918 йылдың 24
ғинуарында Совнарком рәйесе В.И. Ленин календарь реформаһы тураһында декретҡа
ҡул ҡуя. Шулай итеп Рәсәйҙә Григориан календары, йәғни яңы стиль индерелә. Иҫке
стиль менән айырманы бөтөрөү өсөн декрет буйынса 31 ғинуарҙан һуң 1 февраль
түгел, ә 14 февраль тип иҫәпләнә башлай.



https://ba.wikipedia.org/wiki/%D0%91%D0%B8%D0%BE%D0%BB%D0%BE%D0%B3%D0%B8%D1%8F

Биология (грек телендә Βìο — йәшәү һәм Λoγος — өйрәнеү) — йәнле тәбиғәт
тураһында фән. Биология тере организмдарҙы характеристикалау һәм
классификациялау, организм төрҙәренең барлыҡҡа килеүен, уларҙың бер-береһе менән
һәм тирә-яҡ мөхит менән мөнәсәбәтен өйрәнеү менән шөғөләнә.

Биологияға кергән ботаника, зоология, медицина һымаҡ фәндәр — боронғо фәндәр.
Шуға ҡарамаҫтан, биология айырым фән булараҡ 19-сы быуатта, фән эшмәкәрҙәре бөтә
тере организмдар өсөн дөйөм булған ҡайһы бер характеристикаларзы асҡас, уҫешә
башлаған. Бөгөнгө көндә биология — алдынғы фәндәрҙең береһе. Биология һәм
медицина журналдарында йыл һайын миллиондан ашыу мәҡәләләр баҫыла, шулай уҡ
биология мәктәптәрҙә стандарт уҡыу предметы булып тора.



https://ba.wikipedia.org/wiki/%D0%90%D1%81%D1%81%D0%BE%D1%88%D0%B8%D1%8D%D0%B9%D1%82%D0%B5%D0%B4_%D0%9F%D1%80%D0%B5%D1%81%D1%81

Ассошиэ́йтед Пресс агентлығы (АП; ингл. Associated Press, AP) — донъялағы иң эре
мәғлүмәт-яңылыҡтар агентлыҡтарының береһе . Тәүҙә — яңылыҡтар баҫыусы гәзиттәр
кооперативы . Штаб-квартираһы Нью-Йоркта урынлашҡан.

Ассошиэйтед Пресс агентлығы (ҡыҫҡаса — «АП») 1846 йылдың майында Нью-Йоркта биш
гәзит сығарыусы нәшриәттең берләштерелгән кооперативы булараҡ ойоша. Ойошоу
маҡсаты — пони — экпресс почта хеҙмәтен булдырыу, Алабама штаты аша Мексика
һуғышы тураһында мәғлүмәтте, америка почта хеҙмәтенән алдараҡ төнъяҡҡа еткереү.

Коопертивҡа ойошоуҙың маҡсаты Европанан яңылыҡтарҙы оператив рәүештә еткереү
менән бәйле (элек Америкаға хәбәр 20 көн үткәс кенә килеп еткән).

1970 йылда компанияла 100 мең хеҙмәткәр эшләгән. 1978 йылда Юнайтед Пресс
Интернэшнл менән АҠШ-та мәғлүмәт таратыу буйынса монополист булалар, улар
«АҠШ-та барлыҡ гәзиттәрҙең ⅔ өлөшөн, 3 меңдән артыҡ радио- һәм телестанцияларҙы,
4 меңдән артыҡ сит ил баҫмаларын хеҙмәтләндерә».

АП ҡарамағында «Доу Джонс» экономика һәм коммерция хеҙмәте, шулай уҡ фото-,
теле- һәм радиохеҙмәттәр бар.

Ассошиэйтед Пресс биргән мәғлүмәт, фотографиялар, репортаждар, телевизион
видеоматериалдарҙы, «Известия», «Комсомольская правда» кеүек баҫмалар һәм башҡа
КМС файҙалана.

Ассошиэйтед Пресстың Мәскәү бюроһын билдәле америка журналисы Линн Берри
етәкләй.

Телевизион хеҙмәтте (APTN) Александр Меркушев етәкләй. 2005 йылда телевизион
хеҙмәттең Мәскәү бюроһы Баслан ваҡиғаларын яҡтыртҡан өсөн «Эмми» премияһына
лайыҡ булды. 2003 йылда Мәскәүҙә APTN офисында янғын сыға, бюроның күп
документтары юҡҡа сыға.

1991 һәм 1996 йылдарҙағы Рәсәй тураһындағы фоторепортаждар өсөн АП шеф-фотографы
Александр Земляниченко Пулитцеров премияһына лайыҡ була..



https://ba.wikipedia.org/wiki/%D0%90%D1%80%D1%85%D0%B8%D1%82%D0%B5%D0%BA%D1%82%D1%83%D1%80%D0%B0

Архитекту́ра йәки зо́дчество — йорттар, биналар һәм ҡоролмаларҙы проектлаштырыу,
төҙөү һәм биҙәү сәнғәте һәм фәне (уларҙың архитектур ансамблен дә үҙ эсенә
алып), а также сама совокупность зданий и сооружений, создающих пространственную
среду для жизни и деятельности человека. Архитектура кешеләрҙең
ынтылыш-теләктәренә, заманса техник мөмкинлектәргә һәм эстетик фекер-ҡараштарға
ярашлы уларҙың тормошо һәм эшмәкәрлеге өсөн кәрәк булған материаль ойошторолған
мөхит булдыра. Объекттарҙың функциональ (тәғәйенләнеше, файҙаһы), техник
(ныҡлығы, оҙаҡ ваҡыт хеҙмәт итеүе) һәм эстетик (матурлығы) үҙенсәлектәре
архитектурала үҙ-ара тығыҙ бәйләнгән.

Архитектура эштәре йыш ҡына мәҙәни һәм сәйәси символ, шулай уҡ сәнғәт әҫәре
булараҡ ҡабул ителә. Тарихи мәҙәниәттәр (цивилизациялар) үҙҙәренең архитектура
ҡаҙаныштары менән дә айырылып тора һәм билдәләнә. Архитектура бер үк ваҡытта
йәмғиәттең йәшәйеш функцияларын тормошҡа ашырырға булышлыҡ итһә һәм уларҙы
йәмғиәт үҫеше ҡанундарына ярашлы тейешле юҫыҡҡа йүнәлтә. Әммә архитектура
кешеләрҙең мөмкинлектәренә һәм ихтыяж-талаптарынан сығып йәшәп килә.

Ер-урын, аралыҡ менән эшләү предметына шулай уҡ тораҡ пуктын дөйөм ойоштороу ҙа
инә. Ҡала төҙөлөшө (градостроительство) төшөнсәһе менән ул айырым йүнәлеш итеп
ҡарала һәм ижтимағи-иҡтисади, төҙөлөш-техник, архитектура-сәнғәт,
санитар-гигиена проблемаларын үҙ эсенә ала. Шуға ла, ҡала төҙөлөшө нигеҙҙәрен
белмәй, архитектура ҡоролмаһына дөрөҫ баһа биреү ауырға төшә.

Архитектура өлкәһендәге юғары халыҡ-ара бүләктәрҙең береһе —Притцкер премияһы,
ул һәр йыл һайын архитектура буйынса иң юғары ҡаҙаныштар өсөн бирелә.

Халыҡ-ара архитекторҙар союзының 1996 йылда Барселонала үткән 20-се Генераль
ассамблеяһы ҡарарына ярашлы, һәр йыл һайын октябрҙың беренсе дүшәмбеһендә
архитекторҙарҙың һәм архитектура ҡомартҡыларын яратыусыларҙың халыҡ-ара һөнәри
байрамы — Бөтә донъя архитектура көнө билдәләнә.

Рус телендә киң ҡулланылышта булған һәм уның аша элекке Советтар Союзында
йәшәгән башҡа халыҡтар телдәренә инеп киткән «архитектура» һүҙе поляк теле аша
(пол. architektura) латин теленән (лат. architectura) үҙләштерелгән. Латин
телендә был һүҙ architectus «архитектор» һүҙенән яһалған, ә уныһы үҙ сиратында
боронғо грек теленән алынған (бор. грек. ἀρχιτέκτων): αρχι- (главный, старший)
һәм τέκτων (плотник, строитель) — «главный строитель».

Рус телендә төҙөлөш сәнғәтенә ҡағылышлы тағы ла бер үҙенсәлекле һүҙ ҡулланыла:
«зодчество» (иск.-слав. «зьдьчий» «зьдь» — глина, материя) һүҙенән алынған.

Архитектор — йорт һәм биналар, уларҙың фасадтары, шулай уҡ эске аралыҡ пландарын
дөйөм һәм өлөшләтә эшләүҙе үҙ эсенә алған архитектура йәһәтенән проектлау менән
шөғөлләнеүсе махсус белемле белгес. Рәсәй Федерацияһында архитектура буйынса
юғары белем 270100 «Архитектура» һәм 270900 «Ҡала төҙөлөшө» (градостроительство)
һөнәрҙәре буйынса бирелә.

Сәнғәт төрө булараҡ архитектура рухи мәҙәниәт өлкәһенә ҡарай, кешенең тирә-яғын
эстетик йәһәттән формалаштыра, йәмғиәттең уй-фекерҙәрен һәм идеяларын нәфис
(художестволы) образдарҙа сағылдыра һәм кәүҙәләндерә.

Художестволы образдарҙы формалаштырыу йәһәтенән архитектураны һынлы булмаған
(неизобразительный, тектонический) сәнғәт төрҙәренә индерәләр, сөнки уларҙа
ҡулланылған билдәләр сағылдырған образдарҙа ниндәйҙер реаль предметтарҙы,
күренештәрҙе һәм хәл-ваҡиғаларҙы күреп-таныу мөмкин түгел. Архитектура
әҫәрҙәренә эстетик баһа уларҙың үҙ функциональ тәғәйенләнешен үтәү,
хеҙмәтләндереү һәләтлеге аша бирелә.

Образдарҙың булдырылыу ысулдары буйынса архитектураны сәнғәттең арауыҡлы
(пластик һынлау) төрөнә индерәләр пространственный (пластический вид искусства).
Уның әҫәрҙәре:

Архитектура сәнғәтен сағылдырған саралар иҫәбенә архитектура композицияһы,
тектоника, масштаб, пропорциялар, ритм, күләмдәр пластикаһы, фактура (әҫәрҙәр
техникаһының үҙенсәлеге) һәм ҡулланылған төҙөлөш материалдарының төҫө инә.
Архитектура әҫәрҙәренең эстетик йәһәттән йоғонтоһона байтаҡ дәрәжәлә уларҙың
конструктив сиселеше йоғонто яһай. Ҡоролма ныҡ булыу менән бергә үҙенең ныҡлығы
тураһында ныҡлы тәьҫир ҙә ҡалдырырға тейеш. Әгәр ҙә ҡарағанда материалдың
етмәгәнлеге хаҡында фекер тыуа икән, йорт-бина ла тотороҡһоҙ һәм ышанысһыҙ булып
күренә, шул уҡ ваҡытта материалдың артыҡлығы саманан тыш ауырлыҡ тойғоһо
тыуҙыра. Был инде үҙ сиратында кире эмоцияларға килтерә.

Күләмле-планлы проектлау (архитектура тар мәғәнәлә, зодчество) — архитектураның
төп бүлеге, ул бина һәм ҡоролмаларҙы проектлау һәм төҙөү менән бәйле.

Архитектура эшмәкәрлеге — архитекторҙарҙың архитектура объекты булдырыуға
йүнәлтелгән маҡсатлы һөнәри эшмәкәрлеге. Ул түбәндәгеләрҙе үҙ эсенә ала:



https://ba.wikipedia.org/wiki/%D2%BA%D1%8B%D1%80%D0%B0

Һыра — арпа әсеткеһе менән әсетеп яһаған эсемлек ; ҡур (солод) һоҫлаһы (сусло)
ҡушып әсеү һөҙөмтәһендә спирт барыҡҡа килгән иҫерткес эсемлек, йыш ҡына ҡомалаҡ
ҡушып әсетәләр. Һыра составында этил спирты 3,0-6,0 %, ҡаты эсемлектәрҙә 8 % —
14 %. Еңел эсемлектәрҙә 1—2 %. Алкогльһыҙ һырала ҡоро матдәләр,
(башлысаУглеводтар) 7—10 %, углекислый газ 0,48—1,0 %.

Һыра — популярлығы буйынса донъяла өсөнсө эсемлек (һыу һәм сәйҙән ҡалышып,
алкоголе эсемлектәр араһында беренсе урында). Хәҙерге көндә, ҡыҙғанысҡа ҡаршы,
күптәр өсөн һыра — тормоштоң айырылғыһыҙ атрибуты, модалы «зарарһыҙ» эсемлек,
еңел аралашыу мөмкинлеге, һыуһын ҡандырыу һәм тынысланыу сараһы. Ваҡыт үтеү
менән һыраһыҙ көндәр аҙая, һиҙҙермәйсә күләме арта, эсеү ваҡыты кистән —
көндөҙгә, хатта иртәнсәккә күсә килә. Эсемлектән ауыҙ итмәһә кеше ҡуҙғыусанға
әйләнә, хәлһеҙлек күҙәтелә. Унан организмда «көтмәгәндә» алкоголизмға булышлыҡ
итеүсе биохимик процестар үҙгәрә.

Һыра — иң боронғо эсемлектәрҙең береһе, тамырҙары менән неолит осорона барып
тоташа (яҡынса Б. Э.Т 9500 йылдарҙа иген культуралары үҫтерә башлайҙар). Ҡайһы
бер мәғлүмәт буйынса иген икмәк өсөн түгел, һыра әсетеү өсөн үҫтерелә

Ҡайһы бер сығанаҡтарҙа һыраның сағыштырмаса йәш булыуы тураһында мәғлүмәт
билдәләнһә лә, ысынында иһә был эсемлек үҙенең тамырҙары менән меңйыллыҡтар
төпкөлөнә барып тоташа. Әйткәндәй, легенда раҫлауынса, һыраны уйлап сығарыусы
тип урта быуатта Фландрия хакимдарының береһе Гамбринус һанала. Икенсе фекер
буйынса, һыра тәүләп Птолемейҙар осоронда Мысырҙа барлыҡҡа килгән. Археологик
ҡаҙыу эштәре ваҡытында был илдә һыра әҙерләүҙең иң боронғо рецебы табыла. Рим
империяһында шарапҡа өҫтөнлөк бирелә, шулай ҙа яңы эра башында ҡайһы бер рим
тарихсылары кельт, алман һәм башҡа ҡәбиләләрҙең һыра эсеүе хаҡында телгә ала.
Европала Урта быуаттарҙа һыра етештереү монастырҙарға күсә. Европа монахтары
ҡомалаҡ ярҙамында һыра ҡайнатыу ысулын камиллаштыра. Шулай итеп, монах яҙмалары
буйынса ҡомалаҡ ҡуллана башлау ваҡыты VIII быуатҡа тура килә. Германияла уны XII
быуатта өҫтәй башлайҙар, Нидерландта — XIV быуатта, ә Англияға ҡомалаҡ XV
быуатта килеп етә. Һыраны, ҡағиҙә булараҡ, төньяҡ региондарҙа етештерәләр. Урта
быуаттарҙа ул ярлылар һәм варварҙарҙың эсемлеге һаналған, шарап менән
сағыштырғанда күпкә түбән статусҡа эйә булған.

Бөгөнгө көндә һыра үҙенең тәме һәм хуш еҫе мәнән бөтә донъяны яулап алған.
Һыраның меңгә яҡын төрө етештерелә. Тәме буйынса һыралар бер-береһенән айырыла.
Һыраны йән башына иң күп ҡулланған илдәр: Чехия, Германия, Ирландия, Австрия,
Финляндия, Рәсәй, Польша, Ирландия, Бельгия, Бразилия, Япония.

Көнбайыш Европа һыра етештереүселәре союзы «The Brewers of Europe» 2010 йылдың
16 ноябрендә Европа илдәрендә йән башына һыра ҡулланыу (литрҙарҙа) статистикаһын
өйрәнә:

Шулай уҡ һыра эсеүгә ҡаршы организмда (күберәк бауырҙа) патологик матдә барлыҡҡа
килә. Ул йыш һыра эскән ирҙәрҙең организмында метилтестостерон (ирҙәрҙең төп
енес гормондары) барлыҡҡа килеүен тотҡарлай. Һыралағы фитоэстроген (ҡатын-ҡыҙ
енес гормондары аналогы) ирҙәрҙе аҡрынлап феминизацияға килтерә. Ҡатын-ҡыҙ тибы
буйынса янбашҡа, уның ҡырҙарына май ултыра, һөт биҙҙәре ҙурая (гинекомастия),
янбаштар киңәйә — эстән дә (генетик кимәлдә), тыштан да ҡатын-ҡыҙға оҡшай
(ҡатыншаға әйләнә) башлай. Башҡа енескә ҡыҙыҡһыныуҙы кәметә. «Һыра стажына»
15-20 йыл тулыуға импотенция гарантиялана. Был яуыздың ниндәй эҙемтәләргә
килтереүен ишетеп кенә белмәгән Германияның беренсе рейхсканцлеры Бисмарк бындай
аңлатма бирә: «Һыранан ялҡауға, аңраға һәм көсһөҙгә («импотент» мәғәнәһендә)
әйләнәһең». Ә һыра яратҡан гүзәл заттарҙа иһә яман шеш менән ауырыу һәм
түлһеҙлек ихтималлығы арта, әгәр имеҙеүсе ҡатын булһа, балаһының эпилепсик
тартышыу менән яфаланыуы бар. Шулай уҡ ҡатын-ҡыҙҙың тауышы тупаҫлана, «һыра
мыйыҡтары» үҫә.

Һыраға өйрәнеп китеү, айырыуса йәштәргә, шул иҫәптән реклама йоғонтоһона тиҙ
бирелгән уҡыусыларға ҙур хәүеф менән янай. Бынан тыш, һыраның файҙалылығы
хаҡында ла һүҙҙәр йөрөй. Ысынлап та, һыраның нигеҙен витаминға, аҡһым-майға,
углеводҡа бай булған АРПА тәшкил итә. Әммә һоҫла (араҡы, һыра яһай торған ҡуйы
шыйыҡлыҡ) составындағы әсетеүсе микробтар арпаның файҙалы сифаттарын үлтерә. Был
хаҡта һәм һыра алкоголизмынан дауалауҙың да араҡыныҡы кеүек үк ауыр икәнен,
әлбиттә, һөйләп бармайҙар. Араҡыға ҡарағанда һыра күпкә мәкерлерәк. Кешеләрҙең
«көсһөҙ» тип алданыуы менән ҡурҡынысыраҡ.

Реклама ла тәү сиратта йәштәр өсөн тәғәйенләнгән. Хатта хәҙер арзан «көсһөҙ»
спиртлы эсемлектәр ярҙамында йәштәргә ҡаршы һуғыш алып барыла тип әйтергә лә
була. Һөҙөмтәлә, ата-әсәһенең күҙе алдында айыҡ балалар — эсергә яратҡан
йәштәргә, ә эскән йәштәр эскесе ата-әсәгә әүерелә. Һыра субкультураһының
быуындарҙың деградацияһына, ә аҙаҡ халыҡтың юҡҡа сығыуына алып килеүсе
наркотизмдың башланғысы икәне аңлашыла.



https://ba.wikipedia.org/wiki/%D2%AE%D1%82%D3%99%D1%88%D0%B5%D0%B2%D0%B0_%D0%9B%D3%99%D0%B9%D1%81%D3%99%D0%BD_%D0%90%D0%BB%D1%8C%D0%B1%D0%B5%D1%80%D1%82_%D2%A1%D1%8B%D2%99%D1%8B

Үтәшева Ләйсән Альберт ҡыҙы (28 июнь 1985) — Рәсәйҙең билдәле спортсыһы,
художестволы гимнастика буйынса атҡаҙанған спорт мастеры, Рәсәй йыйылма
командалары составында донъя һәм 2 тапҡыр Европа чемпионы, күп тапҡыр Донъя
кубогын яулаусы, художестволы гимнастика буйынса халыҡ-ара спорт комментаторы,
Рәсәй телеканалдарында (НТВ, НТВ+, Россия-2, ТНТ һ.б.) төрлө йүнәлештәге
тапшырыуҙар алып барыусы.

Ләйсән Үтәшева 1985 йылдың 28 июнендә Башҡорт АССР-ы (хәҙер Башҡортостан
Республикаһы) Әлшәй районының Раевка ҡасабаһында (2003 йылдан ауыл) тыуған.

1989 йылда атаһы Альберт Дамир улы һәм әсәһе Зөлфиә Солтангәрәй ҡыҙы менән
Волгоград ҡалаһына күсенә. Үтәшевтар дүрт йәшлек ҡыҙҙарын балет мәктәбенә
бирергә ниәтләнә, әммә осраҡлы осрашыу Ләйсәндең артабанғы тормошон бөтөнләй
икенсе юҫыҡҡа үҙгәртә.

2012 йылдың 14 мартында Ләйсән ауыр юғалтыу кисерә: иң яҡын кешеһе, 47 йәшендә
генә йөрәк өйәнәгенән вафат булған әсәһе Зөлфиә Солтангәрәй ҡыҙын, һуңғы юлға
оҙата.

2012 йылдың сентябрендә Ләйсән актёр һәм шоумен Павел Воля менә ғаилә ҡора. 2013
йылдың 14 майында улдары Роберт, 2015 йылдың 6 майында ҡыҙҙары София тыуа.

2016 йылда «Glamour» журналы үткәргән конкурс һөҙөмтәһендә Ләйсән Үтәшева һәм
Павел Воля «Йыл пары» тип танылды.

Ҡала кибеттәренең береһендә сиратта торғанда гимнастика тренеры Надежда
Касьянова ҡыҙҙың быуындарының үтә һығылмалы булыуына күҙ һала һәм уны үҙенә
художестволы гимнастика менән шөғөлләнергә саҡыра. 1994 йылдан Ләйсәнде Татьяна
Сорокина үҙ ҡулы аҫтына ала. 1997 йылда йәш гимнастка Мәскәүгә күсә һәм спорттың
был төрө менән әүҙем шөғөлләнәнеүен Алла Янина һәм Оксана Скалдина етәкселегендә
дауам дауам итә.

2000 йылда танылған совет һәм Рәсәй гимнасткаһы, 1993 йылдың 11 февралендә
автоһәләкәттә ғүмере өҙөлгән Оксана Костина иҫтәлегенә үткәрелгән турнирҙа
Ләйсән Үтәшева көмөш миҙал яулай. Артабанғы ике йыл уның өсөн оло ҡаҙаныштар
алып килә: 2001 йылдың сентябрендә Берлиндә үткән Донъя кубогы этабының барлыҡ
алты төр ярыштарында ла Ләйсән абсолют еңеүсе була. Октябрь айында иһә
Мадридтағы Донъя беренселегендә Рәсәй командаһы составында алтын миҙалға лайыҡ
була. Был уңыштары өсөн гимнастка «Халыҡ-ара спорт мастеры» исемен ала.

2002 йылдан Ләйсән Үтәшева менән тренерҙар Ирина Винер һәм Вера Шаталина
шөғөлләнә. Гимнастка Словениялағы халыҡ-ара турнирҙа икенсе урын алғандан һуң,
май айында Францияның Корбей-Эсон ҡалаһында үткән рәсми булмаған донъя
чемпинатында еңеүсе була. Июндә Мәскәүҙә уҙғарылған Үҫмерҙәр уйындарында
күпбәйгелә (многоборье) һәм тағы өс төр ярыш (ырғымыс (скакалка), туп һәм
булава) буйынса алдынғылыҡты бер кемгә лә бирмәй.

2002 йылдың сентябрендә Һамар ҡалаһында ойошторолған күрһәтмә сығышта насар
әҙерләнгән матҡа уңышһыҙ төшөүе арҡаһында гимнастка аяҡ табанын ауыртыра.
Медицина тикшереүе ниндәйҙер имгәнеү тапмай, һәм Үтәшева ярыштарҙа ҡатнашыуын
дауам итә, ә был, аҙаҡтан асыҡланыуынса, кире эҙемтәләргә килтерә. Тиҙҙән
спортсының аяғы ауыртыуына зары йышая, әммә яңы тикшереүҙәр тағы ла бер һөҙәмтә
лә бирмәй. Үтәшеваны өнәп бөтмәүселәр өсөн был хәл «ул имгәнеүгә юрый һылтана»
тип раҫларға сәбәп була.

2002 йылдың декабрендә донъя кубогы этабынан һуң Винер булышлығында гимнастка
Германия клиникаһында комплекслы медицина тикшереүе үтә. Магнит томографияһы
уның бер аяғындағы ладьяға оҡшаш һөйәктең (урыҫса ладьевидная кость) күп тапҡыр
һыныуын, ә икенсе аяҡ табаны һөйәктәренең даими ауырлыҡ төшөүҙән айырылыуын
күрһәтә. Был мәғлүмәт спортсының карьераһы тамамланыуға ғына түгел, уның
бөтөнләй атлай алмаҫына килтереү ҡурҡынысы тыуҙыра. Шулай ҙа Рәсәй хирургтары
яһаған уңышлы операциянан һуң Ләйсән яңынан спортҡа ҡайта. 2004 йылда илдең
йыйылма командаһы составында сығыш яһап, Европа чемпионы була, артабан Латвияла
һәм Францияла үткән халыҡ-ара турнирҙарҙа еңеүгә өлгәшә. 2008 йылда Пекинда
уҙасаҡ Йәйге Олимпия уйындарына тиклем сығыш яһарға ниәтләнһә лә, 2006 йылдың
апрелендә Рәсәйҙең художестволы гимнастика буйынса йыйылма командаһының баш
тренеры Ирина Винер менән кәңәшләшкәндән һуң, Үтәшева спорттан китергә ҡарар
итә.

Рәсәй телеканалдарында төрлө йүнәлештәге күңел асыу тапшырыуҙары алып барған
билдәле спортсылар араһында танылған гимнастка, донъя, Европа чемпионы, донъя
Кубогын яулаған Ләйсән Үтәшева айырым урын алып тора. Ул «Төп юл» (урыҫса
«Главная дорога»), НТВ-ла «Бөгөн иртән» тапшырыуҙарын, иртәнге зарядканы,
«Ләйсән Үтәшеваның матурлыҡ академияһы» тип аталған авторлыҡ программаһын алып
барҙы. «Йәшә» каналында — "Йондоҙҙар менән фитнес"та, "Спорт-плюс"та иһә «Шәхси
тренер» тапшырыуҙары менән тамашасыларҙың көтөп алған алып барыусыһына әйләнде.

2014 йылдан Ләйсән ТНТ-ла «Бейеүҙәр» программаһын алып бара. Уның беренсе
миҙгеле ярайһы ғына уңыш ҡаҙанды, икенсеһе 2015 йылдың 22 августа башланды. Унда
Рәсәй ҡалаларынан ҡыҙ һәм егеттәр ил кимәлендәге «Иң яҡшы бейеүсе» исемен алыу
һәм 3 миллион һумлыҡ аҡсалата бүләк өсөн бәйге тота. Ләйсән Үтәшеваның «Труд»
гәзите хәбәрсеһе менән әңгәмәһендә нәҡ ошо танылған проект хаҡында һүҙ бара.
Ләйсән шулай уҡ телевидение хаҡындағы фекерҙәре менән дә бүлешә. «Башҡортостан»
гәзите, был материалды тәржемәләп, үҙенең 2015 йылғы 26 август һанында
урынлаштырған.



https://ba.wikipedia.org/wiki/%D0%AF%D2%A3%D1%8B%D1%80%D1%8B%D1%83

Яңырыу, йәки Ренесса́нс (фр. Renaissance, итал. Rinascimento; «re/ri» — «яңынан»
һәм «nasci» — «тыуған» тигәндән) — Европа илдәренең урта быуаттарҙан һуңғы фән
һәм сәнғәттең көслө үҫеше менән билдәләнгән яңы осоро; архитектурала гуманистик
йүнәлеште яңынан ҡайтарыуға ынтылған ижтимағи-сәйәси һәм мәҙәни хәрәкәт; XIV б.
Италияла башлана һәм Европа илдәрендә XV-XVI бб. дауам итә ; Европа мәҙәниәте
тарихындағы донъя әһәмиәтенә эйә булған, Урта быуаттарға алмашҡа килгән дәүер,
Мәғрифәтлектең элгәре. Италияла XIV быуат башынан (ҡалған Европала — 15-16
быуаттарҙан) — XVI быуат аҙағына тиклем, ҡайһы бер урындарҙа XVII быуаттың тәүге
тиҫтә йыллыҡтарынаса ваҡыт арауығын алып тора. Яңырыу дәүерен айырып торған
һыҙаттар — мәҙәниәттең донъяуи төҫ алыуы, гуманлылығы һәм кешене үҙәккә ҡуйыуы
(антропоцентризм). Антик мәҙәниәткә ҡыҙыҡһыныу күтәрелә, йәғни уның «яңырыуы»
бара — термин шунан алынған да инде.

Яңырыу термины итальян әҙәмиәтселәрендә, мәҫәлән, Джорджо Вазариҙа уҡ осрай.
Хәҙерге мәғәнәһендә термин XIX быуаттағы француз тарихсыһы Жюль Мишле тарафынан
ҡулланыуға индерелә. Әлеге осорҙа Яңырыу термины мәҙәни сәскә атыу метафораһына
әйләнгән.

Яңырыу дәүере башланыуында Византия дәүләтенең ҡолауы һәм, китапханаларын,
Европаға таныш булмаған күп төрлө антик сәнғәт әҫәрҙәрен алып, византийҙарҙың
Европаға ҡасыуы айырым әһәмиәткә эйә була. Мәҫәлән, византий лекторы сығышынан
әҫәрләнеп, Козимо Медичи Флоренцияла Платон академияһына нигеҙ һала.

Ҡала-республикалар үҫеше феодаль мөнәсәбәттәрҙә ҡатнашмаған сословиеларҙың —
һөнәрселәрҙең, сауҙагәрҙәрҙең, банкирҙарҙың — йоғонтоһо артыуға килтерә.
Ҡиммәттәрҙең урта быуаттар, нигеҙҙә, сиркәү мәҙәниәте тыуҙырған иерархик
системаһы, баҫынҡы, йыуаш рух уларға ят була. Был гуманизм, йәғни әҙәмиәт —
кешене, уның шәхесен, азатлығын, ижадсан эшмәкәрлеген ижтимағи институттарҙың иң
юғарғы ҡиммәте итеп ҡараған ижтимағи-фәлсәфәүи хәрәкәт яралыуына килтерә.

Ҡалаларҙа донъяуи фән һәм сәнғәт үҙәктәре барлыҡҡа килә, уларҙың эшмәкәрлеге
сиркәү күҙәтеүенә буйһонмай. Донъяға яңыса ҡараш антикаға мөрәжәғәт итә, сөнки
унда гуманистик, кешене һанлаған мөнәсәбәттәрҙе күрә. XV быуат уртаһында китап
баҫыуҙы уйлап табыу тотош Европала антик мираҫ һәм яңыса ҡараштар таралыуына
килтерә.

Яңырыу Италияла тыуа, унда уның тәүге билдәләре XIII һәм XIV быуаттарҙа уҡ
шәйләнә (Пизано, Джотто, Орканья ғаиләләре эшмәкәрлегендә һ.б.), ләкин XV
быуаттың 20-се йылдарынан ғына нығынып китә. Франция, Германия һәм башҡа илдәрҙә
был хәрәкәт һуңыраҡ башлана. XV быуат аҙағына инде ул сәскә атыу үренә етә. XVI
быуатта Яңырыу идеяларының кризисы башлана, шуның эҙемтәһе булараҡ маньеризм
менән барокко барлыҡҡа килә.

Тәүренессанс Урта быуаттар, роман, гот, византий традициялары менән тығыҙ
бәйләнгән, был осор Яңырыуға әҙерлек булып тора. Ул ике өлөштән: Джотто ди
Бондоненың вафатына тиклемге һәм унан һуңғы (1337 год) өлөштәрҙән тора. Иң мөһим
асыштар, иң сағыу оҫталар беренсе өлөштә була. Икенсе өлөш Италияға тағун
ябырылыу менән билдәле. XIII быуаттың аҙағында Флоренцияла төп ҡорам — Санта
Мария дель Фьоре — төҙөлә. Уның авторы Арнольфо ди Камбио була, унан һуң эште
Джотто (Флоренция соборының кампанилаһын проектлаусы) дауам итә.

«Яңырыу Иртәһе» тигән осор Италияла 1420 —1500 йылдарҙы биләй. Ошо һикһән йыл
эсендә сәнғәт кисәгенән тулыһынса ҡотолоп өлгөрмәй, әммә уларға классик
боронғолоҡ элементтарын ҡуша башлай. Яйлап рәссамдар Урта быуаттар нигеҙенән
тулыһынса ҡотола һәм антик сәнғәт өлгөләре менән ҡыйыу эш итеүгә күсә.

Альптан төньяҡҡа, шулай уҡ Испанияға, Яңырыу XV быуат аҙағында ғына килеп етә,
һәм уның иртәһе яҡынса киләһе быуаттың уртаһына тиклем дауам итә.

Яңырыуҙың өсөнсө осорон «Яңырыу Үре» тиҙәр. Ул Италияла 1500 —1527 йылдарҙы алып
тора. Был ваҡытта итальян сәнғәтенең йоғонто яһау үҙәге Флоренциянан Римға күсә,
быға ҡыйыу, эшлекле Папа Юлий II-нең тәхеткә ултырыуы сәбәп була. Ул һарайына иң
яҡшы рәссамдарҙы саҡыра, үҙен сәнғәт һөйгән кеше итеп таныта. Антик сәнғәт
төптәнерәк өйрәнелә, яңы сәнғәт өлгөләрендә теүәлерәк, ентеклерәк һәм
эҙмә-эҙлеклерәк ҡуланыла; уйынсыл гүзәллекте тыныс дәрәжәлелек алмаштыра; Урта
быуаттар билдәләре бөтөнләй юҡҡа сыға, сәнғәт әҫәрҙәренә классиклыҡ яғыла. Ләкин
боронғоларға оҡшатыу рәссамдарҙың үҙаллылығына зыян имәй, улар грек-рим
сәнғәтенән үҙ зауыҡтары һәм ихтыярҙары ҡушҡанды алып, үҙ фантазияһы аша үткәреп,
ижад иткән әҫәрҙәрендә ҡуллана.

Өс бөйөк итальян оҫтаһының ижады Ренессанс Үрен биҙәй, улар — Леонардо да Винчи
(1452—1519), Микеланджело Буонарроти (1475—1564) һәм Рафаэль Санти (1483—1520).

Италияла Яңырыу Ахыры 1530-сы йылдарҙан 1590—1620-се йылдарға тиклем дауам итә.
Был осорҙа сәнғәт һәм мәҙәниәт шул тиклем күп төрлө була: бөтәһен бер нигеҙгә
ҡороу хатта үтә ҡатмарлы булып тойола. Ҡараштарҙағы ҡаршылыҡтар һәм кризис
башланғанын тойоу Флоренцияла тәбиғи булмаған төҫтәрҙән һәм һыныҡ һыҙыҡтарҙан
торған «нервылы» сәнғәтте — маньеризмды хасил итә.

Итальян Ренессансы 1450 йылға тиклем башҡа илдәргә йоғонто яһамай. 1500 йылдан
һуң стиль бар континентҡа тарала, ләкин гот ахырының тәьҫире барокко осоронаса
шәйләнә әле.

Сағыу вәкилдәре — Альбрехт Дюрер, Ганс Гольбейн (Кесе), Лукас Кранах (Өлкән),
Питер Брейгель (Өлкән).

XIV—XVI быуаттарҙа ғилемдәр үҫеше донъя һәм унда кеше биләгән урын тураһындағы
күҙаллауҙарҙы ныҡлы үҙгәтә. Бөйөк географик асыштар, Николай Коперниктыңдонъяның
гелиоцентрик ҡоролошо тураһындағы асышы Ерҙең ҙурлығы, уның Ғаләмдәге урыны
тураһындағы фараздарҙы үҙгәртә, ә Парацельс менән Везалийҙың антиканан бирле
тәүге тапҡыр кешенең төҙөлөшөн һәм уның эсендә барған процестарҙы өйрәнеү
буйынса тырышлыҡтары фәнни медицина менән анатомияға нигеҙ һала.

Йәмғиәт фәндәрендә лә ҙур үҙгәрештәр була. Жан Боден менән Никколо Макиавелли
хеҙмәттәрендә тарихи һәм сәйәси процестар тәүләп кешеләрҙең ниндәй ҙә булһа
төркөмдәренең һәм уларҙың мәнфәғәттәренең үҙ-ара мөнәсәбәттәре һөҙөмтәһе тип
ҡарала. Шул саҡта уҡ «идеаль» йәмғиәт ҡоролошон эшләргә ынтылыштар күҙәтелә:
Томас Морҙың «Утопия»һы, Томмазо Кампанелланың «Ҡояш ҡалаһы». Антикаға
ҡыҙыҡһыныу арҡаһында бик күп антик текстар тәртипкә килтерелә һәм баҫтырыла.
Бөтә гуманистар тиерлек классик латин теле менән боронғо грек телен өйрәнә.

Дөйөм алғанда, был дәүерҙә өҫтөнлөк иткән пантеистик мистика ғилми белемдәр
үҫеше өсөн бик үк ҡулай булмаған ерлек тыуҙыра. Ғилми методтың тулы өҫтөнлөк
алыуы һәм уға эйәргән XVII быуаттағы Фәнни инҡилап Яңырыуға ҡаршылыҡ күрһәтеүсе
булараҡ яралған Реформация хәрәкәтенә бәйләнгән.

Яңырыу философияһына католик дин тәғлимәттәрен ҡабул итмәү һәм кеше шәхесенә
ҡыҙыҡһыныу хас. Гуманистар ағымы эсендә был ҡыҙыҡһыныу классик гуманизм
идеяларында сағылыш таба һәм хәҡиҡәттең ҡулланма критерийын (тәжрибә+файҙа)
раҫлауға килтерә, ул хәҙерге тәбиғәт фәндәре методологияһы нигеҙенә ята.

XV быуатта (1459) Флоренцияның Кареджи виллаһында Платон академияһы яңыртып
асыла.

Әҙәбиәттә Яңырыу дәүерен башлаусы тип итальян шағиры Данте Алигьери (1265—1321)
һанала, ул «Комедия» тигән әҫәрендә замандаштарының асылын асып һала, әҫәр иһә
һуңғары «Илаһи комедия» тигән исем ала. Был исем аша бөйөк шағирҙың вариҫтары
уның мәшһүр әҫәренә ҡарата һоҡланыуын белдерә. Яңырыу дәүере әҙәбиәтендә
гармониялы, ирекле, ижадсы, һәр яҡлап үҫешкән шәхесте данлау сағыла. Франческо
Петрарканың (1304—1374) мөхәббәт шиғырҙары кешенең эске донъяһының тәрәнлеген,
уның хистәр-кисерештәр тормошоноң байлығын аса. XIV—XVI быуаттарҙа итальян
әҙәбиәте сәскә атыу кисерә — Петрарканың лирикаһы, Джованни Боккаччоның
(1313—1375) новеллалары, Никколо Макиавеллиҙың (1469—1527) сәйәси трактаттары,
Лудовико Ариостоның (1474—1533) һәм Торквато Тассоның (1544—1595) поэмалары был
дәүер итальян әҙәбиәтен донъя «классик» әҙәбиәттәре (боронғо рим һәм боронғо
грек менән бергә) рәтенә индертә.

Яңырыу әҙәбиәте ике традицияға — халыҡ шиғриәтенә һәм антиканың «китап»
әҙәбиәтенә таяна, шунлыҡтан унда йыш ҡына рациональ башланғыс шиғри фантастика
менән ҡатнашып китә, ә кәмитсел жанрҙар ҙур популярлыҡ яулай. Былар дәүерҙең иң
мәшһүр ҡомартҡыларында ла ярылып ята: Бокаччоның «Декамерон», Сервантестың «Дон
Кихот» һәм Франсуа Рабленың «Гаргантюа һәм Пантагрюэль» әҫәрҙәрендә. Милли
әҙәбиәттәр барлыҡҡа килеү ҙә Яңырыу дәүере менән бәйләнгән — урта быуаттар
әҙәбиәтенән айырмалы улар латин телендә ижад ителә. Театр һәм драма ҙур үҫеш
ала. Уильям Шекспир (1564—1616, Англия) менән Лопе де Вега (1562—1635, Испания)
дәүерҙең иң билдәле драматургтары булып таныла.

Дәүергә архитектурала антик, айырыуса рим сәнғәте принциптарына һәм формаларына
ҡайтыу хас. Симметрия, нисбәтлелек, геометрия һәм төҙөүсе өлөштәрҙең тәртип
менән урынлашыуы ҙур әһәмиәткә эйә була, рим архитектураһының беҙҙең көндәргә
килеп еткән өлгөләре лә шуны дәлилләй. Урта быуаттар биналарының ҡатмарлы
нисбәттәрен колонналар, пилястрҙар һәм ҡашағаларҙың яңыса урынлашыу тәртибе
алмаштыра, нисбәтһеҙ ҡоролмалар урынын ярымтүңәрәк арка, көмбәҙ ярымсфераһы,
стеналарға эшләнгән уйымдар һәм эдикулалар биләй. Ренессанс архитектураһына биш
оҫта иң ҙур өлөштө индерә:

Донъяуи музыка сәнғәтенең яңы жанрҙары барлыҡҡа килә — Италияла фроттола һәм
вилланелла, Испанияла вильянсико, Англияла баллада, Италияла тыуып (Лука
Маренцио, Якоб Аркадельт, Джезуальдо да Веноза), бөтә ерҙә таралған мадригал,
күп тауышлы француз йыры (Клеман Жанекен, Клод Лежён).

Италияла киң тасуирлау мөмкинлектәренә эйә һыҙғыслы музыка ҡоралдарын эшләү
сәнғәте күтәрелә. Яңырыу дәүере соло йыры, кантата, оратория, опера кеүек
гомофония стилен раҫлауға яҡынлаштырған яңы жанрҙар барлыҡҡа килеү менән
тамамлана.



https://ba.wikipedia.org/wiki/%D0%A7%D0%B5%D1%85%D0%B8%D1%8F

Чехия (чех Česko) / Че́х республикаһы (чех Česká republika) — Үҙәк Европала
урынлашҡан дәүләт. Төньяҡтан Польша, төньяҡ-көнйатыш һәм көнбайыштан Германия,
көньяҡтан Австрия, көнсығыштан Словакия менән сикләшә. Сиктәренең дөйөм
оҙонлоғо — 1 880 км. Баш ҡалаһы — Прага . Хәҙрге Чехия составына ошо тарихи
төбәктәр инә: Богемия (чех Čechy), Моравия (чех Morava) һәм Чех Силезияһы (чех
české Slezsko). Ил атамаһы ошо исемдәге халыҡ этнонимынан алынған.

Чех республикаһы — суверенлы, демократик дәүләт. Ғәмәләдге конституцияһы 1992
йылдың 16 декабрендә ҡабул ителгән һәм 1993 йылдың 1 ғинуарынан ғәмәлгә ашырыла
башлаған. Дәүләт етәксеһе — президент, ул парламенттың ике палатаһы тарафыннан 5
йыллыҡ мөҙҙәткә һайлана . Закон сығарыусы органы — депутаттар палатаһы һәм
Сенаттан торған парламент. Башҡарма хакимиәт органы — президент тарафынан
тәғәйенләп ҡуйылған хөкүмәт.



https://ba.wikipedia.org/wiki/%D0%A2%D3%A9%D1%80%D0%BA%D0%B8_%D1%82%D0%B5%D0%BB%D0%B4%D3%99%D1%80

Төрки телдәр — Алтай макро-ғаиләһенә ингән ҡәрҙәш телдәр ғаиләһе; Азияла һәм
Көнсығыш Европала киң таралған. Төрки телдәрҙә өлкән майҙанда — Көнсығыш
Себерҙәге Лена йылғаһынан алып Урта диңгеҙҙең көнсығыш ярҙарына тиклем —
һөйләшәләр.

Төрки тәүтел Көньяҡ Себерҙә һәм Алтайҙа б.э.т. I быуатта барлыҡҡа килгән, тип
һанала. Ғәҙәти рәүештә төрки телдәр Алтай макро-ғаиләһенә индерелә, әммә һуңғы
ваҡытта һайһы бер тюркологтар (төрки тел белгестәре) быны шикле һанай. Алтай
макро-ғаиләһе эсендә төрки телдәр монгол телдәренә оҡшашлыҡ күрһәтә.

Уғыҙ төркөмө: Төрөк, Төрөк-месхетин, Гагауз, Әзербайжан, Ирандың төрки
ҡәбиләләре телдәре, Шахсевендар, Кашкайҙар, Каджарҙар, Төрөкмән, Салар телдәре;

Ҡыпсаҡ төркөмө: Татар, Крәшен, Нағайбаҡ, Себер татар, Ҡырым татар, Башҡорт,
Ҡарасай , Балҡар, Ҡарайым, Ҡырымсаҡ , Ҡумыҡ теле, Нуғай, Ҡаҙаҡ, Ҡарағалпаҡ,
Ҡырғыҙ;

Ҡырым татарҙарының Ҡырым утрауының көньяҡ өлөшендә йәшәгәндәре уғыҙ төркөменә
кергән диалектта һөйләшә.

Был мәҡәлә тәү башлап Интернаттағы «Народы и религии мира»[1] сайты
мәғлүмәттәренән сығып төҙөлдө.



https://ba.wikipedia.org/wiki/%D0%A1%D3%99%D1%81%D0%BA%D3%99

Сәскә (күплек һанда. сәскәләр, урыҫ. цветок цветы, лат. flos -oris, грек. ἄνθος
-ου) — ябыҡ орлоҡло сәскәле үҫемлектәрҙең үрсеү органы. Сәскә үҙенең эсендә
аталаныу, спора һәм гамет, һуңынан емеш һәм орлоҡ барлыҡҡа килтерерге яраҡлашҡан
үҫенде булып тора. Cәскәнең, үҙенә гене хас, морфологик роле — енси һәм енси
булмаған үсеү процестарын башҡарыу менән бәйле. Ас орлоҡлоларҙан
(урыҫ. голосемянные) айырмалы булараҡ сәскә һеркәләнгән ваҡытта һеркә
(урыҫ. пыльца) емешлек ауыҙына (урыҫ. рыльце,урыҫ. пестик)) эләгә.

Ас орлоҡло тубырсыҡтарҙа һеркә тура орлоҡ бөрөһөнә (урыҫ. семязачаток) эләгә.
Сәскәләр тәбиғи төҙөлөшө, эшмәкәрлеге, төҫө, үлсәме буйынса үҙҙәренә генә хас иҫ
китмәле яһалма булып тора.

Иң бәләкәй, диаметры 1 мм самаһы, сәскәләр һыу тәңҡәләрендә (урыҫ. рясковые).
Диамеры 91 см, ауырлығы 11 кг-ға еткән иң ҙур сәскә Индонезияның Суматра
утрауындағы риффлезия сәскәһе раффлезии Арнольда (Rafflesia arnoldii R.Br.)



https://ba.wikipedia.org/wiki/%D0%A1%D0%B0%D0%BD-%D0%A4%D1%80%D0%B0%D0%BD%D1%86%D0%B8%D1%81%D0%BA%D0%BE

Сан-Франци́ско (исп. San Francisco, ҡыҫҡаса Frisco) — АҠШ-тың Калифорния
штатындағы ҡала. католик әүлиәһе (испанса San) изге Франциск Ассизский исеме
менән аталған. 2014 йылда халҡының һаны 852 мең 469 кеше булып, был күрһәткес
буйынса Калифорнияла дүртенсе, ә Америка Ҡушма Штаттары-нда 12-се урында тора.
Сан-Францисконың майҙаны 600,6 км2, шул иҫәптән ҡоро ер — 121,4 км2, һыу өҫтө —
479,2 км2. Ҡала Сан-Франциско ярымутрауының төньяғында урынлашҡан.

1776 йылда испандар, ярымутрау ярында төпләнеп, «Алтын Ҡапҡа» ҡултығы янында
ҡәлғә ҡоролмаһындағы айырым нығытма (форт) төҙөй һәм уға изге Франциск Ассизский
исемен бирә.

Сан-Франциско — донъяның танылған туристик үҙәге. Ул үҙенең йәйге һыуыҡ
томандары, бейек убалары, боронғо һәм бөгөнгө архитектура ҡомартҡылары менән
билдәлелек алған. Улар араһында «Алтын Ҡапҡа» күпере, Алькатрас утрауы, канатлы
трамвай системаһы, Койт башняһы һәм ҡытайҙар йәшгән Чайна-таун районы.



https://ba.wikipedia.org/wiki/%D0%A0%D3%99%D1%81%D3%99%D0%B9_%D0%B8%D0%BC%D0%BF%D0%B5%D1%80%D0%B8%D1%8F%D2%BB%D1%8B

Рәсәй империяһы (реф. тик. Россійская Имперія; шулай уҡ Бөтә Рәсәй империяһы,
Рәсәй дәүләте йәки Рәсәй) — 1721 йылдың 22 октябренән (2 ноябренән) алып 1917
йылда Февраль революцияһына һәм Рәсәй республикаһын иғлан итеүгә тиклем йәшәгән
дәүләтм.

Төньяҡ һуғыш тамамлағандан һуң Сенаттың үтенесе буйынса урыҫ батшаһы Пётр I 1721
йылдың 22 октябрендә (2 ноябрендә) Бөтә Рәсәй императоры һәм Ватан атаһы титулын
ҡабул иткәс империя иғлан ителә.

Рәсәй империяһы баш ҡалаһы булып 1721 йылдан алып 1728 йылға тиклем һәм 1730
йылдан алып 1917 йылға тиклем Санкт-Петербург, ә 1728—1730 йылдарҙа — Мәскәү
ҡалалары була.

Рәсәй империяһы донъя тарихында ҡасанда булған дәүләттәр араһында майҙаны
буйынса өсөнсө (Британ һәм Монгол империяларынан һуң) булған. Империя башлығы —
Бөтә Рәсәй императоры бер нисектә сикләнмәгән абсолют властҡа эйә булған.

1897 йылғы йән иҫәбен алыу мәғлүмәттәре буйынса Рәсәй империяһының халҡы
129,2 млн кеше тәшкил иткән.



https://ba.wikipedia.org/wiki/%D0%9F%D1%80%D0%BE%D1%86%D0%B5%D1%81%D1%81%D0%BE%D1%80

Процессор (ингл. Central Processing Unit) һәр бер компьютерҙың мөһим өлөшө. Мейе
кәүҙә менән идара иткән кеүек, процессор копьютерҙың башҡа өлөштәре менән идара
итер өсөн сигналдар ебәрә.

Бик ҡатмарлы программаларҙы ошо әйтелеп киткән инструкцияларҙы берләштереп
башҡарып була. Һәр бер инструкция бик аҙ ваҡыт эсендә башҡарылғас бындай
мөмкинлек тыуа. Хәҙерге процессорҙар бер секунд эсендә 1 миллиардтан ашыу
инструкциялар башҡара ала. Билдәле бер ваҡыт эсендә үҙәк процессор ни тиклеп
күберәк эштәр башҡарһа ул шул тиклем шәберәк тигәнде аңлата. MIPS процессорҙың
тиҙтеген үлсәү бер ысулдарҙың береһе. Шулай уҡ Flops һәм процессорҙын такт
йышлығы (күбеһенсә ГГц тарҙа үлсәнелә) ысулдары тағы бер үҙәк процессорҙар
билдәле бер ваҡыт экендә башҡарған эште үлсәу өсөн ҡулланыла.

Үҙәк процессор логик вентельдарҙан тора; процессорҙа ҡыбырлап торған өлөштәр юҡ.
Компьютерҙың процессоры, видеокарта йәки BIOS һымаҡ, башҡа электрон өлөштәр
менән тоташҡан була. Ошо периферия ҡоролмаларын, компьютер программаһы яҙыу һәм
уҡыу үҙгәртеүҙәренән ҡурсалап махсус компьтер хәтере урынында тота.



https://ba.wikipedia.org/wiki/%D0%9F%D0%B0%D0%BD%D0%B0%D0%BC%D0%B0

Пана́ма Республикаһы (исп. República de Panamá [re̞ˈpuβ̞lika ð̞e̞ panaˈma]) —
Үҙәк һәм Көньяҡ Американың Панама боғаҙында Кариб диңгеҙе һәм Тымыҡ океан
араһында урынлашҡан президент идараһы формалы, дәүләт төҙөлөшө унитар һәм
демократик режимлы дәүләт. Көнбайыштан Коста-Рика, көнсығыштан Колумбия менән
сиктәш. Ерле индейҙар телендә был атама «балыҡ күп урын» тигәнде аңлата.

2012 йыл башында The New York Times гәзите, киләһе йылда барып күрергә зарур
урындар исемлегендә, Панаманы беренсе урынға ҡуйҙы (икенсе урында — Хельсинки,
өсөнсө урында — Мьянма).

Климаты — диңгеҙ тропигы; юғары дымлылыҡ, болотло; майҙан ғинуарға тиклем —
ямғырҙар миҙгеле, ғинуарҙан майға тиклем — ҡоро миҙгел. Рельефы текә тигеҙһеҙ,
таулы һәм тигеҙлекле. Иң юғары нөктәһе — Чирики (Chiriqui) провинцияһында
урынлашҡан Бару вулканы (volcan Baru) (3475 м).

Тәбиғи ресурстары — баҡыр, ағас, диңгеҙ продукттары, гидроэлектростанциялар
төҙөргә мөмкинлек бар. Панама биләмәһендә көслө дауылдар һәм урман янғындары
булғылай. Йылғалар ауыл хужалығы ҡалдыҡтары менән бысрана, был инде балыҡ
ресурстарына зыян килтерә. Тропик урмандарҙы күҙәтеүһеҙ киҫеү ер деградацияһына
килтерә, уңдырышлы тупраҡ ямғырҙар менән йыуыла, шулай уҡ Панама каналына зыян
килә.



https://ba.wikipedia.org/wiki/%D0%9E%D1%81%D0%BA%D0%B0%D1%80_(%D0%BA%D0%B8%D0%BD%D0%BE%D0%BF%D1%80%D0%B5%D0%BC%D0%B8%D1%8F)

Оскар — кинопремия, Американың Кинематография сәнғәте һәм фәндәре академияһы
премияһы (инглизсә Academy Awards, Академия премияһы), 1940 йылдан «О́скар» тип
танылған. Йола буйынса Лос-Анджелес ҡалаһының «Долби» исемле театрҙа тапшырыла.
Тантана йыл һайын февраль аҙағы — март башында үтә. «Оскар» менән бүләкләү
тантанаһы унарлаған илдә тура эфирҙа күрһәтелә.

Еңеүселәрҙе һайлау ҡағиҙәләре һәр ваҡыт тәнҡитләнеп килде, Академия ағзалары
коррупцияла ғәйепләнделәр. Шуға ҡарамаҫтан, Ер шарында «Оскар» кинопремияһы
абруйын юғалтмай. Америка кинокритигы Эмануил Леви шулай ти:

Беренсе АҠШ киноакадемияһын төҙөү хыялы Metro-Goldwyn-Mayer компанияһы директоры
Луис Б. Майер 1926 йылдың ноябрендә уйына килә. Бөтә Америка киноиндустрияһы
менән илдең туғыҙ мөһим кинокомпаниялары һәм биш берләшмәләре "Киностудияларҙың
башланғыс үҙ-ара килешеүе"нә ҡул ҡуйғас, Академияға нигеҙ һалыуға төп сәбәп.
Шуға ҡарамаҫтан, был килешеү техник хеҙмәткәрҙәренә генә ҡағыла.

Монтажсылар, композиторҙар, рәссам-постановщиктар һәм башҡалар үҙ һөнәре
берекмәләре эшләгәнгә тиклем, Майер эшкә ҡушылырға ҡарар итә, һәм 1926 йылдың
декабрендә ошо тармаҡтың өс лидеры менән осраша: актёр Конрад Нэйджел
(англ.)русск., режиссёр Фред Нибло (англ.)русск. һәм АҠШ кинопродюсерҙар
Ассоциацияһы етәксеһе Фред Битсон. Улар барыһы ла ойошма асыу тураһында
нейәтләнә. Ойошма төрлө хеҙмәт дәғүәләрен яйға һалыусы һәм Хейс офисы аша, бөтә
донъяла Голливуд рәүешен камиллаштырып, киноэкрандағы бәхәсле күренештәрҙе
күҙәтеп барыусы ойошма булырға тейеш.

Яһаласаҡ берләшмәлә, ағзалар һайлау комитете башлығына, Майер, коллегалары
ярҙамында, үҙен үҙе һайлай. 1927 йылдың 11 ғинуарында ул тармаҡтың 36 лидерен
рәсми рәүештә Амбассадор отелеһенә йыйылышҡа саҡыра. Майер Академияны
«Халыҡ-ара» тип атарға тәҡдим яһай, ә исемлеккә тик сәнғәт һәм кинопроизводство
фәне өлкәһендә күренекле шәхестәрҙе раҫлау ғына. Шулай ҙа, уның адвокаттары
ассоциация атамаһынан «Халыҡ-ара» һүҙен алырға кәңәш бирәләр. Тиҙҙән Академия
рәсми рәүештә "Кинематографиялар сәнғәте һәм фәндәр Академияһы " тип атала
башлай.

1927 4 майында Академия ҡанунға ярашлы корпорацияға әүерелә . Калифорния штаты
хөкүмәте уға коммерсиялы булмаған статус биргәс барлыҡҡа килә. Шул уҡ ваҡытта,
36 ағзаһы булған корпорация беренсе вазифалар тәғәйенләй: актёр Дуглас Фэрбенкс
президент була, ә сценарист Фрэнк Вудс (англ.)русск. — секретарь. Үҙенең
киностудияһы иҫәбенә, Майер 300 кешене банкеткә саҡыра, йыйылыу урыны: отел
«Билтмор» (англ.)русск.#cite_note-Levy.E2.80.942003.E2.80.94.E2.80.9441-6.
Фэрбенкс бында оҙаҡ телмәр һөйләй. «Киноэкран менән бар тамаша ҙур һәм борсоулы
цензура менән нәфрәт болоты аҫтында», ти ул үҙенең телмәрендә.

«Оскар», элеккесә аталған «Әһәмиәтле бүләктәр» (англ. Merit Awards), үҙенең
тәүге тантанаһына ныҡлап әҙерләнә. Фэрбенкс Академия ағзалары итибарын
киҫкенләштерә: был бүләк кино һөнәрендә иң юғары күрһәткестәр өсөн генә
бирелергә тейеш! 1928 йылдың июлендә «Әһәмиәтле бүләктәр» комитете тауыш биреү
тәртибен тәҡдим итә:

Башта уҡ ниндәй кинолар һайланырға тейеш тигән аңлашмаусанлыҡ тыуа. Донъялағы
беренсе тауышлы таҫма, бер нисә номинацияла күтәрелгән —премьера «Джаз йырсыһы»
шартлаған бомба тәҫъир ҡалдырған һымаҡ, Академияның беренсе ҡарары ғауғалы була.
Бында ике абруйлы категория була. «Джаз йырсыһы» ике номинацияға ла дәғүә итә
алмай ине: «Иң яҡшы производство» («юғары күрһәткесле кинокартинала, иң яҡшы
өлөштәрен туплаусы») һәм «Уникаль нәфис уйын» («иң яҡшы продюсер компанияһына
йәки айырым продюсергә»)#cite_note-Levy.E2.80.942003.E2.80.94.E2.80.9442-7.

Беренсе тапҡыр «Оскар» һүҙе алтынсы бүләк тапшырыу тантанаһында ҡулланыла .
Әлегә хәтлем, был исемде ҡушҡан кеше билдәһеҙ. Юрауҙар төрлөсә:

Статуэтканы скульптор Джорджем Стэнли (англ.)русск. эшләй, ә уның дизайны MGM
кинокомпанияһы художник-ҡуйыусы Седрик Гиббон тарафынан уйлап сығарыла. Гиббонс
һыҙма һүрәт эшләй: рыцарь кино таҫмаһы кәтүгендә баҫып тора, ҡулында ике яғы
үткер ҡылыс. Модель итеп Эмилио Фернандес алына. Кәтүк ниғеҙендә Академия
бүлектәрен аңлатҡан биш уйма: продюсер, сценарист, режиссёр, актёр һәм техник.
Башта «Оскарҙар» табаҡ биттәрҙә генә һуғыла, аҙаҡ алтындан эшләнә. Гиббонстың
һыҙмаһын Стенли балсыҡта һынландыра, ә Алекс Смит статуэткаларҙы аҡ ҡурғаш менән
баҡыр иретмәһенән ҡоя, аҙаҡ алтынға мана. «Оскар» статуэткаһы бейеклеге 33,5
сантиметр һәм 3,5 килограмм.

Икенсе донъя һуғышы ваҡытында тимер статуэткалар урынына гипс ҡулланыла, сөнки
металл фронта кәрәк була. Һуғыш бөткәс, Акдемия яңынан алтын ҡуллана башлай.
Еңеүселәр бер ниндәй түләүһеҙ бүләкләнә.

Академия, үҙе эшләүҙән башҡа, етешмәүсәнлектән ҡотолор өсөн, йыл һайын Southern
California Trophy компанияһында 50 статуэткаға заказ бирә. Бында уларҙы1930
йылда сығара башлайҙар. 24 номинация ғына булыуға ҡарамаҫтан, ҡайһы ваҡытта,
тауыш биреү һөҙөмтәһендә ике актёрҙар, сценаристар йәки техниктар араһында
бүленә. Академиктәр арҙаҡлы «Оскарҙар» исемлектәрен һәр саҡ иҫтә тоталар. Шуныһы
яҡшы, номинациялар иғлан ителгәс (театре Сэмюэля Голдвина (англ.)русск.), бирелә
торған, иң күп бүләктәр һанын иҫәпләү башлана.

Беренсе бүләкләү йылы, Академия етәксеһе 1928 йылдың 15 авгусына тиклем тауыштар
бирелеп бөтөргә тейеш, тип бөтә ағзаларға белдерә. Һәр Академия бүлегенән берәр
кеше, биш судьялар коллегияларына бөтә номинацияларҙы ла ҡарап сығырға ҡушыла.
Иң күп тауыш алған ун номинант һайланып алына, ә шорт-листкә өс кеше генә эләгә.
Һуңынан үҙәк судьялар хаҡиме еңеүсене билдәләй һәм исемдәрен шуда уҡ әйтәләр.
Бөғөнғө тантаналар менән сағыштырғанда, бүләккә дәғүәселәр, уларға тапшырғансы
тиклем, алданыраҡ билдәле була.

Мэри Пикфорд «Кокетка» фильмендә, «Иң яҡшы ҡатын роле» номинацияһында еңә, ул
киноны бер нисә кеше генә күрә. Йәмғиәт эсендә ҡәнәғәтһеҙлек тыуа һәм
кинокритиктар араһында ҙур тауыш ҡуба. Пикфордҡа, ул ваҡытта, «йондоҙ» булғанға
ғына бирелә. . Башҡа номинанттар, Рут Чаттертон («Мадам Икс (англ.)русск.») и
Джинн Иглс («Письмо (англ.)русск.»), Пикфордҡа ҡарағанда, улар күпкә яҡшыраҡ
күренәләр.

Ошо ғауға арҡаһында, «Оскар» номинацияларына үҙгәрештәр инә, тауыш биреү
үҙгәртелә . Хәҙер номинанттар шорт-листкә Академия бүлектәренән дә вәҡилдәр
һайларға тейеш, ә еңеүсе өсөн уларҙың бар ағзалары тауыш бирә . Шуға ҡарамаҫтан,
был тәртип тә тәнҡит ителә ,1935 йылда актриса Бетти Дэвис актёр һәләтлеге
буйынса, «Кеше әүәҫлектәренең ҡыйынлығы» фильмендә номинацияға үтмәй .
Тәнҡитселәр уның ҡәүҙәләнештәренә ихлас һоҡланалар, Life журналындағы мәҡәләлә
һығымта яҙыла: «Дэвис Америка актерҙарының киноэкранда кәүҙәләндереүҙән
айырылмалы, башҡаса ҡәүҙәләндереүҙең иң яҡшыһы». Күңелһеҙ биҙәк яғынан, таҫма
касса килеменә лә йоғонто яһай. Һөҙөмтәлә Академия ағзалары был киноны ҡарамай .
The Hollywood Reporter журналы бындай әҙәпһеҙлеккә шул тиклем аптырай. Дэвис был
ғауғанан буш ҡына ҡотола алмай. Голливудтағы танылған кешеләр Академияға төрлө
хаттар яуҙыра. Улар ғәҙеллек талап итә . Хатта Норма Ширер, шул йылды «Барретты
с Уимпол-стрит», фильменә дәғүәсе булараҡ, Дэвискә ауыр сағында ярҙам ҡулы һуҙа.

Номинанттар иғлан ителеп, бер нисә көн үткәс, Академия президенте Говард
Эстабрук ошолай белдереү яһай: «…комитет тауыш биреү ҡағиҙәләрен үҙгәртергә
ҡарар итте, юғиһә, һәр кемгә үҙ иркен файҙаланырға бар мөмкинселектәҙе биреү
зарур». 1935 йылдың февралендә, рәсми рәүештә, Академия ағзаларына, үҙҙәренең
күңеленә ятҡан өҫтәмә кандидатты яҙырға рөхсәт ителә . Бетти Дэвис шорт-листкә
инеү тураһында хәбәр сыҡҡас һәм уның тантанаға киләсәген белгән, иң яҡшы ҡатын
роленә номинанттар һәм күптәр, шулай уҡ Клодетт Колбер, был сараға килмәҫкә
булалар.

2007 йыл башындағы күрһәтмәләргә таянғанда, Америка киноакадемияһында тауыш
биреү хоҡуҡ менән 5 829 ағза, улар төрлө 15 гильдияларға бүленгән. Актёр
гильдияһы иң күп һанлы (1 311 тауыш биреүсе ҡатнашыусылар —бар күләмдән 22 %).
Һәр гильдия үҙ категорияһында тауыш бирә (актёрҙар иң яҡшы ҡатын актерҙы, иң
яҡшы ир актёрҙы, иң яҡшы икенсе планда ҡатын актеры, иң яҡшы икенсе пландағы ир
актёрҙы һәм һ. б.). Киноакадемияға инмәғән махсус тауыш биреүсе төркөмдәр
номинантарҙы һәм еңеүселәрҙе һайлау өсөн: «иң яҡшы документаль фильм», «иң яҡшы
сит телдәге фильм», «иң яҡшы грим», «иң яҡшы ҡыҫҡа метражлы фильмдәр», «иң яҡшы
тауыш монтажы» һәм «иң яҡшы махсус эффекттар».

Рәсми атамаһы Ҡаҙаныштары өсөн Академия премияһы (англ. Academy Awards of
merit). Ҡағиҙә булараҡ, күрһәтелгән номинацияла премия, тапшырылған календар
йылда кинопрокатҡа сыҡҡан фильмдәр эшләүҙә, сәнғәткә индергән өлөшө һәм ҙур
ҡаҙаныштарын билдәләй. Ҡағиҙә буйынса, премия алырға мөмкинселге булған
фильмдәр:

Кинематография донъяһында, «Оскар» премияһы даны билдәле булыуға ҡарамаҫтан,
уның сәйәсәте һуңғы йылдарҙа тәнҡитләүгә дусар була. Тауыш биреүсе Академия
ағзаларының фекерендә ҡайһы осраҡта ғәҙеллек күренмәй, тиелә. Тауыш биреү осоро
башланыу менән, уларға кинокомпаниялар яғынан көслө реклама аша дәғүәселәр баҫым
яһай.

Белгестәр билдәләүенсә, номинанттарға талап кимәле кәмеүе, шулай уҡ фильм
прокатынан финанс күрһәткестәре лә Академия ағзаларының тауыш биреүенә тәҫъире
көслө. Еңеүселәр һәм номинанттар бер сәғәтлек калифҡа әйләнәләр һәм үҙ ҡиммәтен
юғалталар. Киноакадемия ихтибары нәфислек сифатына ҡарап билдәләй торған
картиналар, ғәҙеллек тапмай, юҡҡа сыға.. Киноакадемия һайлап алыуы картинаның
артабанғы прокат яҙмышына ҙур йоғонто яһай, шулай уҡ DVD/Blu-ray һуңынан
һатылыуы — еңеү — табыш менән бөнғөнлөктөң айырмаһын аңлатырға мөмкин. «Артист»
картинаһы премия лауреаты булып һайланғас, һатҡан билет хаҡы 41%-кә арта. Прокат
уңышы «Пи Тормошо» яҡынса ($593 млн.), артхаус сигендәге сюжет үҙенсәнлеклеген,
белгестәр туранан-тура «Оскар» артынан ҡыуыу менән сағыштыра. Айр Калб (CBS)
баһалауы буйынса, иң яҡшы фильм номинацияһында еңеү хаҡы — уртаса $14 млн,
фильмдең өҫтәлмә табышы.



https://ba.wikipedia.org/wiki/%D0%9D%D0%B5%D0%BC%D0%B5%D1%86%D1%82%D0%B0%D1%80

Немецтәр, ниместәр, шулай уҡ әлмәндәр (нем. Deutsche) — Германияның төп халҡы.
Дөйөм һаны — 140 миллион. Милли теле — герман төркөмөнөң немец теле.

Немецтәрҙең яртыһы тейерлек Германиянан ситтә йәшәй. Немец теле үҙ милли
варианты булараҡ киң таралған Австрия, Швейцария, Лихтенштейн һәм Люксембург
халҡының күбеһе һуңғы ваҡытта үҙҙәрен немец тип түгел, ә австриецтәр, швейцарҙар
һәм лихтенштейнецтер тип һанай. Немецтарҙең ҙур ғына ойошмалары Бельгияла
(яҡынса 70 мең мәҙәни-тел автономиялары бар), Данияла, Францияла (Эльзас һәм
Лотарингияла, төньяҡ-көнсығыш Мозель департаменты), Италияла, Польшала, Чехияла,
Словакияла, Венгрияла, Румынияла (румын немецтәре), Рәсәйҙә (рәсәй немецтәре),
Ҡаҙағстанда (килеп сығыштары уртаҡлығы һәм мәҙәниәте, тел яҡынлығы менән шулай
уҡ рәсәй немецтәре булып иҫәпләнәләр), Бразилияла, Латин Америка һының башҡа
илдәрендә, Намибияла АҠШ-та (халыҡ иҫәбен алыу мәғлүмәттәре буйынса, сығышы
менән немец булған халыҡтың бик күп төркөмө, Англиянан сыҡҡандарҙы үтеп, АҠШ-та)
йәшәй. Дөйөм иҫәбе 140000 мең кеше, шул иҫәптән Германияла — 76000 мең кеше. Күп
һанлы нимес төркөмдәре АҠШ-та (42000 — 58000 мең кеше), Канадала (1200 мең
кеше), Ҡаҙағстанда (180 832 кеше), Рәсәй Федерацияһында (394 138 кеше),
Бразилияла (710 мең кеше), Европа һәм Латин Америкаһының башҡа илдәрендә,
Австралияла һәм Көньяҡ Африкала бар.

Ниместәр, (нем. Deutsche, дойче үҙатама) халыҡ — Германияның төп халыҡ. Нимес
этносының нигеҙен беҙҙең эраның беренсе быуатында романлаштырылған кельт һәм
Альптағы рәт халҡы менән аралашып бөткән боронғо гермн ырыуҙары — франктар,
сакстар, баварҙар, алемандар тәшкил итә.

Франк империяһының айырылганынан һуң (843) көнсығыш-франк короллегенең герман
телле халҡы бүленеп сыға. Х быуат башында ул Тевтондар тип атала башлай (был
атама боронғо герман этнонименең тевтон ырыуынан килп сыҡҡан); нимессә үҙатамаһы
диутистәр (һуңыраҡ дойч) Х быуат уртаһынан билдәле булараҡ ниместәрҙәң
дөйөмләшеүен раҫлай. X—XIV быуаттарҙа ниместәр төп халыҡты өлөшләтә
ассимиляцияһы итеп, Эльбаның көнсығыш ерҙәрендә урынлаша.

Ҡайһы бер нимес төркөмдәренең хәҙәрге Чехия, Польша, Венгрия, Румыния һәм
Европаның башҡа илдәре территорияларына күсенеү процессы ошо быуатта бара.
Артабан да күп быуаттар осоронда Германияның сәйәси бүленеүҙәре сәбәпле
ниместәрҙең берҙәм халыҡ булып үҫеүенә ҡамасаулыҡ итә.

XVI быуат башында консолидация процессы иң тәүҙә саксон (мейсен) диалекты
нигеҙендә әҙәби нимес телен төҙөүҙә күренә. Әммә ниместәрҙәң дин буйынса
католиктәргә һәм протестант-лютерандарға бүленеүе сәбәпле халыҡтың көнкүрешендә
һәм мәҙәниәтендә айырмалыҡтар килеп сыға. Иҡтисадтың насар үҫеше, нимес ерҙәрен
ҡыйратҡан һуғыш һөҙөмтәһендә XVIII—XIX быуаттарҙа ниместәр Америка һәм Европаның
төрлө илдәренә (шул иҫәптән Рәсәйгәлә) күпләп күсенә башлай.

Тик XVIII быуаттың 2-се яртыһында ғына ниместәрҙең үҙаңлы ныҡлап үҫешә. 1871
йылда Пруссия эгидаһы аҫтында Германия берләшә. Илдең берләшеүе, бер ни тиклем
реформалар үткәрәү сәнәғәттең тиҙ үҫеүенә йоғонто яһай, дөйөм герман баҙары
булдырыла. Халыҡтың сәнәғәт үҙәктеренде төпләнеүҙәре мәҙәни невелировкаға,
этнографик үҙенсәлектәрен юғалтыуға килтерә.

XIX быуат аҙағында, ҡайһы бер ерҙәрҙәге халыҡтың мәҙәни-көнкүреш үҙенсәлектәре
һаҡланыуына ҡарамаҫтан, нимес милләте барлыҡҡа килә. Юғары индустрия шарттарында
йәмғиеттең күпселек өлөшөн ҡала халыҡ тәшкил итеү сәбәпле айырым нимес
төркөмдәренең этнографик үҙенҫәлек тәүген юғалта башлағанына карамаҫтан, оҙайлы
тарихи үҫеш процессендә дөйөм этник һыҙаттары булдырыла. Икенсе илдәрҙә йәшәгән
ниместәрҙә өлкә үҙатамаһы һаҡланған — баварҙар, швабтар, саксондар, франкондар
һәм башҡалар.

Игенселек төп хужалыҡ тармағы була: бойҙай, арыш, һоло, арпа, тары, ҡарабойҙай,
бәрәңге, фасоль һәм борсаҡ сәскәндәр, техник культураларҙан етен һәм киндер
үҫтереү таралған. Йәшелсә культураларынан һуған, һарымһаҡ, кәбеҫтә, ҡыяр, кишер
үҫтергәндәр, шул иҫәптән тәмәке сәскәндәр. Ерҙе һөргәндә заводта эшләнгән күп
төрәнле тимер һабан, бер киң тимер төрәнле еңел һуҡа, төрлө типтағы һуҡа
ҡулланғандар. Ҡул менән сәскәндәр, уңышты ураҡ ярҙамында йыйғандар, етеш
ғаиләләрҙә ураҡ урғыс машиналар, көлтә бәйләгестәр булған. Һыйыр малы һәм ваҡ
мал, сусҡа, йорт ҡоштары үрсеткәндәр. Ҡортсолоҡ, балыҡсылыҡ һәм һунарсылыҡ менән
шөғөлләнгәндәр. Мебель яһау, аяҡ һәм өҫ кейеме тегеү, тире һәм күн эшкәртеү,
ҡайыш әйберҙәр әҙерләү, тимерселек эше, һыра ҡайнатыу һөнәрҙәре үҫеш алған.
Ҡатын-ҡыҙ бәйләү, сигеү һәм башҡа эштәр менән шөғөлләнгән.

Немецтарҙың торамалары (колониялар) өсөн бер һыҙыҡтағы планировка хас булған,
ғәҙәттә, ауыл уртаһында мәктәп төҙөгәндәр, уның алдына бәләкәй майҙан
эшләгәндәр. Күскенсе немецтар өйҙәрҙе далалы райондарҙа балсыҡтан йә ҡулдан
һуғылған саман кирбестән, урманлы райондарҙа бурап төҙөгәндәр. Ҡыйығын ике йә
дүрт яҡлы итеп эшләгәндәр, башлыса һалам, һирәк осраҡта черепица, таҡта, һуңыраҡ
тимер менән яба башлағандар. Стеналарҙы балсыҡ менән һылағандар, эзбизләп
ағартҡандар. Интерьер бейек арҡалы киң ағас карауаттан, күтәртеп ҡуйылмалы
эскәмйә рәүешендәге дивандан (пелзнанк), һауыт-һаба шкафынан торған. Интерьерҙы
сигелгән һәм бәйләнгән һөлгөләр, ашъяулыҡтар, шаршауҙар, таҫтамалдар, селтәр
ҡаймалы япмалар һәм башҡа биҙәгәндәр. Йорт биләмәһендә йәйге аш өйө (икмәк
мейесе менән бергә) төҙөгәндәр. Мунса, ыҫлыҡ, һарайҙар һәм мал аҙбарҙары бер
ҡыйыҡ аҫтында булған.

Немецта традицион ҡатын-ҡыҙ кейеме аҡ туҡыма күлдәктән (хемд), алдан уйымлы һәм
баулы корсаждан (ляйбхен, мидер), сигеү, һирәгерәк сәйлән, ялтырауыҡтар менән
биҙәлгән түшелдеректән (брустшмук), жакет йә кофтанан (кофтхе, хофта), итәктән
(рок), алъяпҡыстан (шюрце) торған. Күлдәк өҫтөнән түшелдерек, уның өҫтөнән
корсаж, унан һуң билгә етеп торған ҡыҫҡа жакет кейгәндәр. Итәктәр күбеһенсә
нәҙек аҡ һәм ҡуйы ҡыҙыл һыҙыҡтар төшкән ҡараһыу күк йә ҡара төҫтәге етен,
киндер, йөн туҡыманан тегелгән. Байрамдарҙа атлас һәм кешмир итәк, батистан,
кесейәнән тегелгән, туҡылған һүрәт төшкән ҡупшы, биҙәкле оҙон аҡ алъяпҡыс
кейгәндәр. Өҫ кейеме буҫтау йә драптан тегелгән (геш, геххе, хальбпалето,
шванцкофтхе) һырылған мамыҡлы ҡыҫҡа пальтонан (фуфайка) торған. Ҡатын-ҡыҙҙың
традицион баш кейеменә көләпәрә (хаубе), ситса өскөл яулыҡ (хальстух, копфтух)
ингән, һалҡын ваҡытта улар өҫтөнән бәйләнгән йылы яулыҡ, шәл ябынғандар. Йәйен
һалам эшләпә (штроххут) кейгәндәр. Ҡатын-ҡыҙ аяғына баулы, үксәһеҙ тәпәш күн
башмаҡтар (нидриге шуэ) һәм туфли кейгән.

Немецтар традицион ирҙәр кейеме күлдәк (хемд, хемп; иҙеүе тура йә диагональ
уйымлы, яғаһыҙ) һәм ыштандан (хозен) торған, күлдәк өҫтөнән ҡыҫҡа йә оҙон жилет
(весте), пинжәк (беншак, пидшак, рок) йә кафтан, галстук (хальстух) йөрөткәндәр.
Кейемде ҡара төҫтәге киндер, кизе-мамыҡ йә йөн туҡыманан теккәндәр. Ҡышын
һырылған ҡыҫҡа буҫтау тун (пельце), оҙон толоп, һырылған йылы мамыҡлы ҡыҫҡа
пальто (хальбпалето) кейгәндәр. Ирҙәрҙең баш кейеме фуражканан (картус), фетрҙан
тегелгән тар һәм киң тирәсле һалам эшләпәләрҙән торған. Йылдың һалҡын ваҡытында
буҫтау бүрек, кейеҙҙән (филлькаппе, филльхут), тиренән ҡолаҡсын (каппе мит
флигель, филгелькаппе) һәм ҡайтармалы бүрек (шафпельцкаппе) кейгәндәр. Хәллерәк
немецтар аҡ тиренән тегелгән бүрек (вайсе пудделькапп) йөрөткән. Көндәлек аяҡ
кейеменә күн башмаҡ (поршни), күн табанлы бәйләнгән туфли (хаусшуэ) ингән. Ҡышын
ҡатын-ҡыҙ һәм ирҙәр быйма (филльштифель) һәм ҡыҫҡа кейеҙ аяҡ кейеме (филльшуэ)
кейгән.

Немецтар төп аҙығын игенселек (бөртөклөләр, йәшелсә-емештәр) һәм малсылыҡ
продукттары тәшкил иткән. Икмәк бешереү өсөн ҡомалаҡтан әсетке әҙерләгәндәр.
Рацион күберәк бәрәңге, шалҡан һәм уларҙан әҙерләнгән төрлө ашамлыҡтар, арыш һәм
бойҙай икмәге, ҡамыр аштары (һалма, сумар һәм башҡа), бутҡанан торған. Иттән
колбаса һәм нәҙек колбасалар эшләгәндәр. Ҡышҡылыҡҡа тоҙланған кәбеҫтә
әҙерләгәндәр, сусҡа майы, ит, балыҡ ыҫлағандар. Башлыса ҡаймаҡлы кофе, сәй,
минераль һыу эскәндәр, иҫерткес эсемлектәрҙән һыра булған. Традицион аштары —
һалмалы (нудль) йә сумарлы һурпа, сумарлы щи, кәбеҫтәгә төрөп бешерелгән ит,
эремсекле билмәндәр. Байрамдарҙа быҡтырылған кәбеҫтә менән сусҡа йә ҡаҙ, бешкән
бот ите, котлет, ҡойҡа, колбаса һәм башҡа әҙерләгәндәр, кишер менән сырниктар,
йөҙөмлө йә сәтләүекле пудинг, запеканкалар, төрлө эслек һалынған бәлеш (кухен),
рулет (штрудель), печенье, перәник, торттар бешергәндәр, конфитюр һәм башҡа
эшләгәндәр.

XIX быуат тиклем немецтар ғаилә мөнәсәбәттәрендә яҡын туғандарҙың бер нисә
быуынынан торған күп балалы ҙур ғаиләләр ҡороу һаҡланған. Ғаилә башлығы булып
атай йә иң өлкән ир кеше һаналған. Туған булыуҙан тыш, ҙур ғаилә ағзалары бергә
йәшәү һәм уртаҡ хужалыҡ алып барыу менән бәйле булғандар. XIX быуат аҙағында
алып немецтар бәләкәй патриархаль ғаилә ҡороу өҫтөнлөк алған. Ҡайһы бер осраҡта
ғаиләлә йәштәр үҙ торлаҡтарын булдырғансы, йәрәшеү менән туй араһында бер нисә
йыл үтеп киткән; крәҫтиән ғаиләләрендә вариҫ һаналған улдың өйләнеүе шулай уҡ
мөлкәт бүлешеү арҡаһында тотҡарланып торған. Немецтар ижтимағи тормошо өсөн
төрлө ферейндар (уртаҡ ҡыҙыҡһыныуҙар, яҡташлыҡ төркөмдәре һәм башҡа) хас булған.

Немецтар традицион байрамдарына Уңыш байрамы, Раштыуа, Яңы йыл, Пасха ингән.
Уңыш байрамы, ғәҙәттә, октябрь аҙағы — ноябрь башында үткәрелгән. Был көндө
сиркәү йә ғибәҙәт ҡылыу йорто яңы уңыштың иң яҡшы емештәре, иң һуңғы урылған
көлтәнең бойҙай башаҡтарынан эшләнгән таждар менән биҙәлгән.

Халыҡтың ауыҙ-тел ижадында ҡыҫҡа комик хикәйәләр (шванки), әкиәттәр, сагалар
күберәк, халыҡ бейеүҙәре һәм йырҙары бик популяр булған. Туй йолаһы йырҙары һәм
бейеүҙәре киң таралған. Йырҙар үҫеп килгән быуынды тәрбиәләү сараларының береһе
булараҡ мөһим урын тотҡан.

Немецтар традицион музыка ҡоралдарына гармоника, фисгармония, скрипка, кларнет,
гитара һәм башҡа инә. Иң атаклы классик композиторҙар — Йоһанн Себастьян Бах,
Франц Петер Шуберт, Вольфганг Амадей Моцарт, Людвиг ван Бетховен һәм Рихард
Вагнер.

Немец философияһы ҡараштары буйынса ифрат күп төрлө була. Быуаттар буйына
аналитик һәм континенталь философия мәктәптәре араһында үҙәк урынды алып тора.
Немец философияһының төп вәкилдәре: Иммануил Кант, Георг Гегель, Карл Маркс,
Фридрих Ницше, Людвиг Витгенштейн.

Дингә ышаныусылар — протестанттар (асыулда лютерандар) һәм католиктәр.
Германиянан ситтә йәшәгән ниместәр араһында, католиктәр һәм лютерандарҙан башҡа,
протестантизмдың бүтән йүнәлештәре байтаҡ күп — баптистар, меннониттар,
адвентисттар һәм башҡалар.

Немец теле йәиһә әлмән теле — герман төркөмөнөң көнсығыш герман төркөмсәһенә
ҡараған тел. 100 миллион тирәһе кеше немец телен тыуған теле рәүешендә белә.
Хәҙерге немец теле үрге һәм түбәнге әлмән (платт-дойч) диалекттарына бүленә.
Платт-дойч диалектының үҙ әҙәбәте бар. Яҙмаһы — латин әлифбаһы. Грамматик төрө
буйынса немец теле флектив-аналитик тел була. XX быуат 80-се йылдар аҙағында
алып СССР-ҙа немец теле туған тел булараҡ уҡытылған мәктәптәр асыла башлай.
1996-97 уҡыу йылында Башҡортостанҙа шундай 3 мәктәп эшләгән, 2004—05 йылдар — 4.
Хәҙерге ваҡытта немец теле туған тел булараҡ Өфөлә 86-сы гимназияһында, Благовар
районының Пришиб һәм Таң ауылдар, Алексеевка, Яңы Никольский, Викторовка ауылдар
башланғыс мәктәптәрендә уҡытыла.

Башҡортостанда немецтар йәшәгән тәүге торамалар 17 быуатта барлыҡҡа килеп,
уларҙың Өфө гарнизонында хеҙмәт итеүенә бәйле була. Өфө губернаһында немец халҡы
башлыса Бәләбәй өйәҙендә һәм Өфө өйәҙендә; Ырымбур губернаһында — Ырымбур
өйәҙендә йәшәгән. Халыҡ иҫәбен алыу мәғлүмәттәре буйынсаса, немецтар һаны 1897
йылда Өфө губернаһында — 1,1 мең кеше, Ырымбур губернаһында — 5,5 мең; БАССР‑ҙа
1926 йылда — 6,5 мең, 1939 йылда — 6,3 мең, 1959 йылда — 12,8 мең, 1970 йылда
12,1 мең, 1979 йылда — 11,3 мең кеше тәшкил иткән. Бөйөк Ватан Һуғышы йылдарында
БАССР‑ға элекке Волга буйы немецтары АССР‑ынан күсерелгән немецтар килеп
ултырған.

Башҡортостан территорияһында тәүге немец мәктәбе асылыу Рәсәйҙә тау сәнәғәте
үҫеше менән бәйле. 1811 йылда Ырымбур губернаһы Троицк өйәҙендә Златоуст ҡорал
фабрикаһында эшләүсе Германиянан саҡырылған немец оҫталары өсөн мәктәп асылған.
1900 йылда Ырымбур губернаһы колонистарҙың 17 башланғыс мәктәбе иҫәпләнгән. 1908
йылда Өфө губернаһы Ҡаҙанғол улусының Дәүләкән ауылда үҙәк немец училищеһы
(центральшуле) асылған. 1897 йылда Бөтә Рәсәй халыҡ иҫәбен алыу мәғлүмәттәре
буйынса, Өфө губернаһы. Немецтар араһында яҡынса 1080 кеше (шул иҫәптән яҡынса
120 кеше юғары башланғыс белемле), Ырымбур губернаһы — яҡынса 5450 кеше (яҡынса
190) грамоталы һаналған. БАССР барлыҡҡа килгәс, республика территорияһында 1926
йылда яҡынса 4 мең грамоталы немецтар һаналған. 1926/27 уҡыу йылында Өфө
кантонында — 4, Бәләбәй кантонында 1 1‑се баҫҡыс немец мәктәбе эшләгән.

Рәсәй немец этник яҡтан тергеҙеүгә булышлыҡ итеү өсөн 1989 йылда. Башҡортостан
немецтарының «Видергебурт» ижтимағи-сәйәси һәм мәҙәни-ағартыу союзы, 1998 йылда
Пришиб ауылда «Алексеевский» немец тарихи-мәҙәни үҙәге, 2005 йылда алып Өфөлә
«Башҡортостан—Германия» йәмғиәте, «Фолькскланг» фольклор ансамбле эшләп килә.

Немецтар һаны 1989 йылда РСФСР‑ҙа — 842 мең, 2002 йылда РФ‑та — 597,2 мең, 2010
йылда — 394,1 мең кеше. БАССР‑ҙа 1989 йылда 11 мең Немецтар йәшәгән,
Башҡортостанҙа 2002 йылда — 8,2 мең, 2010 йылда — 5,9 мең. Башҡортостанҙа (2010
йылда мәғлүмәттәре буйынса; халыҡ һаны) Немецтар айырыуса Өфө (1638),
Октябрьский (754), Стәрлетамаҡ (527), Салауат (291), Ишембай (245), Бәләбәй
(149), Нефтекама (136) ҡалаларҙа, Дәүләкән һәм Дәүләкән районында (349), Туймазы
һәм Туймазы районында (344), Бәләбәй һәм Бәләбәй районында (149), Благовар
(347), Әлшәй (97), Өфө (96) райондарында тупланып йәшәй. Немецтар күбеһе урыҫ
телен, немец телен, бер өлөшө башҡорт телен, татар телен белә. Немецтар
диндарҙарҙың төп өлөшө католицизм, бер өлөшө протестантизм динен тота.



https://ba.wikipedia.org/wiki/%D0%9C%D0%B5%D1%81%D0%BE%D0%BF%D0%BE%D1%82%D0%B0%D0%BC%D0%B8%D1%8F

Месопотамия (бор. грек. Μεσοποταμία «ике йылға араһы [ерҙәре]»; ғәр. بلاد
الرافدين‎ «йылғалар ере») — Яҡын Көнсығышта, Тигр һәм Евфрат йылғалары үҙәнендә
булған Боронғо донъяның бөйөк цивилизацияларының береһе. Шартлы хронологик
сиктәре — беҙҙең эраға тиклем IV меңйыллыҡ урталарынан (Урук дәүере) алып беҙҙең
эраның 539 йылдың 12 октяберенә тиклем («Вавилондың ҡолауы»). Төрлө ваҡыттарҙа
бында Шумер, Аккад, Вавилония һәм Ассирия батшалыҡтары урынлашҡандар.

Беҙҙең эраға тиклем IV меңйыллыҡ урталарынан алып һәм беҙҙең эраның XIII
быуатына тиклем Месопатамияла иң ҙур ҡалалар һәм ҡала агломерациялары
урынлашҡандар. Боронғо донъяла Вавилон "донъя ҡалаһы"ның синонимы булып торған,
ә Урта быуаттарҙа — Бағдад. Месопатамия вавилон һәм ассирия хакимлыҡтары
дәүерендә, һуңынан ғәрәптәр осоронда сәскә атҡан.

Былар барыһы ла беҙҙең эраға тиклем IV—III меңйыллыҡтар осорондағы Месопатамияны
цивилизацияларҙың иң боронғор усаҡтарының береһе булып тора. Бында боронғо
ҡала-дәүләттәр, шул иҫәптән шумер ҡалалары Киш, Урук, Ур, Лагаш, Умма, семит
ҡалаһы Акшак, аморей/шумер ҡалаһы Ларса, һәм тағы ла Аккад, Ассирия һәм б.э.т. 2
меңйыллыҡтағы — Вавилония дәүләттәре барлыҡҡа килгәндәр. Артабан Месопатамия
территорияһы Ассирия (б.э.т. IX—VII быуаттар), Яңы Вавилон батшалығы (б.э.т.
VII—VI быуаттар) составына керә.

Месопотамия барлыҡҡа килеү тарихы донъя тарихы башланыу менән тап килеүе мөмкин.
Тәүге яҙма документтар шумерҙарҙыҡы тип иҫәпләнә. Боронғо Месопотамия 25 быуатҡа
яҡын йәшәгән.



https://ba.wikipedia.org/wiki/%D0%9C%D0%B0%D0%B4%D1%80%D0%B8%D0%B4

Мадри́д (исп. Madrid [maˈðɾið]) — Испанияның баш ҡалаһы һәм иң ҙур ҡалаһы, шулай
уҡ шул исемдәге провинцияның һәм автоном берәшмәһенең административ үҙәге.
Муниципалитет (комарки) Ареа-Метрополитан районына (комарка) ҡарай. Илдең эре
иҡтисади, сәйәси һәм мәҙәни үҙәге. Ҡала халҡы — 3,273 млн кеше (2010).

Ҡала Пиреней ярымутрауының үҙәк өлөшөндә урынлашҡан. Оло Мадрид 1,2 мең км²
майҙанға йәйелгән ҡала агломираты булып тора. Ҡала үҙе 607 км² майҙанды биләй
һәм 21 административ районды берләштерә. Эре транспорт узеле (бында тимер юл һәм
тиҙ йөрөшлө шоссе юлы бар, донъялағы иң ҙур аэропорттарҙың береһе урынлашҡан).

Мидрид Испанияның үҙәк өлөшөндә, диңгеҙ кимәленән 667 м бейеклектә урынлашкан.
Ҡала аша ҙур булмаған, элек тарихи Кастилия өлкәһенә ҡараған, Мансанарес йылғаһы
аға. Төньяҡ-көнбайыш өлөшөндә Сьерра-де-Гуадаррама тау массивы урынлашҡан.



https://ba.wikipedia.org/wiki/%D0%9A%D2%AF%D2%99%D3%99%D0%BD%D3%99%D0%BA

Организмдарҙың күбеһе күҙәнәк тип аталған мономер берәмектәрҙән тора (вирустар
ғына күҙәнәктән тормай). Күҙәнәктең үҙ метаболизмы (матдәләр алмашыныуы) бар,
тағы үҫеү һәм үрсеү һәләтенә эйә. Бөтә тере организмдар ике төргә бүленәләр: бер
күҙәнәклеләр һәм күп күҙәнәклеләр. Бер күҙәнәклеләргә бактериялар инә.
Бәшмәктәр, үҫемлектәр һәм хайуандар араһында төп өлөше күп күҙәнәклеләр булһа
ла, бер күҙәнәкле вәкилдәре лә бар(мәҫәлән, сүпрә, хлорелла,
инфузория-туфелька).Күҙәнәк төҙөлөшенең ике кимәле бар.Прокариот(ядроһыҙ) һәм
эукариот(ядролы) күҙәнәк.

Ике төркөм күҙәнәктәр бар: прокариоттар һәм эукариоттар. Прокариот күҙәнәктәрҙә
ядро мембранаһы булмағанлыҡтан ДНК күҙәнәк эсендә ирекле йөрөй, шуға уларҙы
ядроһыҙҙар тип атайҙар. Эукариоттар (ядролылар) — ядролары мембрана-тышса менән
уратып алынған күҙәнәктәр. Ядрола уларҙың хромосомалары урынлаша. Прокариот
күҙәнәктәргә архейҙар һәм бактерияларҙың күбеһе ҡарай. Эукариоттарға күп
куҙәнәклеләр ҡарай. Покариот күҙәнәктәр (ядроһыҙҙар) — төҙөлөшө буйынса ябайыраҡ
һәм алдараҡ (боронораҡ) барлыҡҡа килгән, ә эукариоттарҙың төҙөлөшө ҡатмарлыраҡ,
һәм улар һуңыраҡ барлыҡҡа килгән. Ике төр күҙәнәктәрҙә лә цитоплазма,
органеллалар, ДНК, РНК-ның төрҙәре һәм мебрана-тышса менән күҙәнәктәр солғап
алынған.

Прокариоттар — күҙәнәгендә ядро мембранаһы булмаған, ДНК-һы күҙәнәк эсендә
ирекле булған организм, уларҙы ҡайһы берҙә ядроһыҙҙар тип атайҙар. Прокариот
күҙәнәктәргә архейҙар һәм бактерияларҙың күбеһе ҡарай.

Эукариоттар (ядролылар) — ядролары тышса-мембрана менән уратып алынған
күҙәнәктәр, ядрола уларҙың хромосомалары урынлаша. Эукариоттарға бер һәм күп
куҙәнәклеле организмдар ҡарай, йәғни Органик донъяның дүрт батшалығы
вәкилдәре:Бәшмәктәр,Үҫемлектәр, Хайуандар.Төп билдәләренә нәҫел материалының
цитоплазманан тышса-мембрана менән айырылыуынан тыш, күҙәнәк
органеллаларының(органоид) тышса-мембрана менән сикләнеүе лә инә.Бындай
органеллалар булып:митохондриялар, пластидтар (ике ҡат мембраналылар) һәм
лизосомалар, эндоплазматик селтәр, йәғни, эндопластик ретикулум(ректилиум түгел
һүрәттә яҙылғанса), Гольджи аппараты(бер мембраналы)тора.Прокариот күҙәнәктәрҙә
мембранаһыҙ структуралар ғына була.

Бөтә күҙәнәктәр ҙә прокариот һәм эукариот булыуына ҡарамаҫтан, мембрана
тышсаһынан торалар. Мембрана күҙәнәктә булған эске органеллаларҙҙы һәм башҡа
кәрәкле берләшмәләрҙе тышлап тора, тағы мембрана күҙәнәктең электрик потенциалын
тота (ул хәрәкәт һәм нервы импульстарын барлыҡҡа килтерә). Мембрана эсендә тоҙло
цитоплазма күҙәнәктең иң күп урынын алып тора. Бөтә күҙәнәктәргә ДНК, гендарҙағы
нәҫеллек материалдар, һәм РНК бар. РНК аҡһымдар, ферменттар яһай торһан
ваҡытлыса мәғлүмәт туплай. Күҙәнәктәрҙә тағы икенсе төр биомолекулалар бар.

Куҙәнәк цитоплазмаһы күҙәнәк мембранаһы менән (тышса) солғап алынған. Мембрана
күҙәнәкте тышҡы мөхиттән һаҡлай. Мембрана күбеһенсә ике ҡат липид (гидрофоб
майға хас молекулалар) һәм гирдофил фосфор молекулаларынан тора. Шулай итеп, был
ҡатлам ике ҡатлы фосфолипид тип атала. Ошо мембранала уранлашҡан аҡһымдар, насос
һәм канал кеүек эшмәкәрлек итә, улар ҡайһы бер молекулаларҙы күҙәнәк эсенә
индерә, ә ҡайһыларын күҙәнәк эсенән сығара. Мембрананы ярым үткәреүсе тип
әйтәләр, сөнки ул ҡайһы бер матдәләрҙе (молекулаларҙы йәки иондарҙы) сикләнгән
күләмдә генә үткәрә, ә ҡайһыларын бөтөнләй үткәрмәй. Күҙәнәк тышындағы
рецепторҙар, сигнал молекулаларын (гормондар кеүек) аныҡлаусы аҡһымдан тора.

Цитоһөлдә тип күҙәнәк цитоплазмаһында булған фибрилляр (еп кеүек) аҡһым
структураларҙы атайҙар. Цитоһөлдә күҙәнәктең формаһын һаҡларға ярҙам итә һәм
төҙөлөшөн тәртипләштерә; эндоцитоз ваҡытында (тышҡы материалдарҙы йотоу) ярҙам
итә; цитокинезда (күҙәнәк бүленеүе) ҡатнаша; күҙәнәк хәрәкәт иткән һәм үҫкән
ваҡытта күҙәнәк өлөштәрен урынлаштырыуҙа ҡатнаша. Эукариот цитоһөлдә
микрофиломент, аралыҡ филаментынан (промежуточные филоменты) һәм
микрокөпшәләрҙән тора; ошоларға оҡшаш күҙәнәктең төҙөлөшөн контролдә тотоусы күп
аҡһымдар бар. Прокариот цитоһөлдәне өйрәнеү ныҡ үҫешмәгән, әммә ул цитокинезда,
поляризацияла, күҙәнәктең формаһын тотҡарлауҙа ҡатнаша.

Күҙәнәктәрҙә ике төр генетик материал бар: дезоксирибонуклиен кислотаһы (ДНК)
һәм рибонуклиен кислотаһы (РНК). Организмдарҙың күбеһе оҙайлы ваҡытта генетик
материал мәғлүмәтен һаҡлау өсөн ДНК ҡуллана, әммә ҡайһы бер вирустар (мәҫәлән,
ретровирустар) РНКны был маҡсатта ҡуллана. Организм тураһында биологик мәғлүмәт
ДНК йәки РНК эҙмә-эҙлелегендә кодланған. РНК тағы мәғлүмәт тапшырыуҙа ҡулланыла
(мәҫәлән, иРНК — информацион РНК), һәм фермент функцияһында ДНКны оҙайлы
ваҡҡытта генетик код итеп ҡулланған организмдарҙа (мәҫәлән, рибосом РНК-һы).
Транспорт РНК-һы (тРНК) молекулаһы аҡһым эшләп сығарған ваҡытта (трансляцияла),
аминокислоталар өҫтәп торалар.

Сит генетик материал (күбеһенсә ДНК) трансфекция тип аталған процеста, яһалма
рәүештә күҙәнәккә индерелә ала. Әгәр сит ДНК күҙәнәк геномына индерелмәһә, был
процесс ваҡытлы була ала, әгәр геномға инһә, был процесс стабиль була. Ҡайһы бер
вирустар үҙенең генетик материалын күҙәнәк геномына индерә ала.

Күҙәнәктә бер-нисә төр органеллалар бар. Ҡайһылары (мәҫәлән, ядро һәм Гольджи
аппараты) берешәр генә була, шул уҡ ваҡытта икенселәре (мәҫәлән, митохондриялар,
лизосомалар, пероксисомалар) күп була алалар (йөҙ мең тирәһе). Цитоплазмала
органеллаларҙы уратып алған күҙәнәк-ара шыйыҡса тултыра.

Митохондрия үҙ-аллы үрсеү һәләтенә эйә органелла булып тора.Был һәләте уның үҙ
нәҫел матдәһе -ДНК молекулаларының һәм аҡһым эшләп сығарыусы рибосомалары
булыуына бәйле.Митохондрия икегә бүленеп үрсей. Эукариот күҙәнәктәрҙә
митохондриялар һаны төрлө була.Был күҙәнәктең үҫеш фазаһына,үтәгән функцияһына,
әү-ҙемлегенә бәйле.Эукариот күҙәнәктәрҙә митохондрия энергия эшләп сығарыуҙа
мөһим роль уйнай. Митохондрия күҙәнәктәрҙә тупланған туҡлыҡлы матдәләрҙе
(күбеһенсә, глюкозаны) кислород ярҙамында тарҡатып АӨФ (йәки аденазинөсфосфоат;
урыҫса — АТФ) синтезлай. Күҙәнәктең һулау процесы ла митохондрияла бара.

Хлоропласт тип аталған органеллаларҙы дөйөм исем менән әйткәндә — пластидтар.
Хлоропласт (йәшел пластидтар) күҙәнәктең фотосинтез процесында энергия туплауҙа
ҡатнаша. Ул ҡояш энергияһын ҡулланып, углекислый газ һәм һыуҙан күмерһыуҙар
синтезлай. Митохондрия һәм хлоропластың, күҙәнәк ядро геномынан айырмалы
рәүештә, үҙ гендары бар. Ике органеллала ла, прокариот күҙәнәктәргә хас, түңәрәк
плазмидала ДНК бар.

Гольджи аппараты эукариот күҙәнәктәрҙә генә була. Гольджи аппараты — сит яҡтары
киңәйеп киткән мембрана цистерналары ҡатламы. Гольджи аппаратының төп функцияһы
булып макромолекулаларҙы (аҡһым, липид) өҫтәмә эшкәртеү, өлгөрөп еткәнсе һаҡлап
тороу, сортировкалау тора. Был процесс секрецияла ҡулланған аҡһымдарға иң
кәрәклеһе булып тора.

Рибосома тигән органоид РНК комплексынан һәм аҡһым молекулаларынан тора.
Рибосома ядронан килгән РНКны ҡулланып, конвейер линияһына оҡшаш,
аминокислоталарҙан аҡһым синтезлай. Рибосома күҙәнәк эсендә ирекле була, йәки
мембранаға беркетелгән була (эукариоттарҙа ҡытыршы эндоплазмик ретикулум,
прокариоттарҙа күҙәнәк мембранаһына).

Лизосомала аш һеңдереүсе ферменттар (гидролаз кислотаһы) бар. Лизосомалар артыҡ
булған йәки туҙған органеллаларҙы, аҙыҡ өлөштәрен, тотолған вирустарҙы йәки
бактерияларҙы «ашайҙар». Пероксисомала, күҙәнәкте ағыулы пероксидтарҙан азат
итеүсе ферменттар бар. Күҙәнәктә әйтеп кителгән ферменттар айырым мебрана менән
уратып алынырға тейеш. Был органелланы «суицид тоҡсай» тип атайҙар, сөнки ул
һытылһа, бөтә күҙәнәкте юҡҡа сығара.

Центросома — күҙәнәк цитоһөлдәһе барлыҡа килеүҙә иң кәрәкле органоид. Центросома
цитоһөлдәнең иң кәрәкле компонентын — күҙәнәк микрокөпшәләрен яһай. Центросома
ике центриолдән тора. Ул (центросома) Гольджи аппаратында һәм эндоплазмик
ректилиумдағы матдәләр траспортировкаһы менән идара итә. Күҙәнәк бүленгәндә ошо
центриолдәр уларҙы айырыуҙа ҡатнашалар. Хайуандар күҙәнәгендә бер центросома
була. Центросома ҡайһы бер бәшмәктәрҙә һәм ылымыҡтарҙа бар.

Вакуолдә туҡлыҡлы матдәләр һәм кәрәкмәгән ҡалдыҡтар туплана. Ҡайһы бер вакуоль
өҫтәмә һыу һаҡлағыс булып тора. Күбеһенсә уны күҙәнәк эсендәге шыйыҡса тип
атайҙар (күҙәнәк һуты). Амёба кеүек күҙәнәктәр вакуолдәге артыҡ һыуҙы ҡыҫып
сығара ала. Эукариот күҙәнәктәрҙә вакуоль ҙурыраҡ була.

Ҡамсылар ярҙамында күҙәнәктәр хәрәкәт итә. Ошо органелла цитоплазмала башланып,
күҙәнәк стенкаһы аша сығалар. Улар оҙон епкә оҡшаш аҡһымдар. Ҡамсылар күбеһенсә
бактерия күҙәнәктәрендә була, һәм хайуан күҙәнәктәрендә лә була.

Күҙәнәк метоболизм арҡаһында үҫә. Метоболизм (матдәләр алмашыныуы) — күҙәнәккә
йәшәү өсөн кәрәкле булған процесс. Метоболизм ике стадияға бүленә: катаболизм
(ҡатмарлы органик берләшмәләрҙән ябайыраҡ берләшмәләргә тарҡалыу — энергия
етештерә) һәм анаболизм (энергия ярҙамында аҡһымдар, сахарозалар, липидтар һәм
нуклиен кислоталары синтезлау — энергия ҡулланыла). Организм шәкәрҙәр комплексын
ябайыраҡ молекулаға — глюкозаға тарҡата. Ә глюкоза үҙ сиратында тарҡалып
энергияһын АӨФҡа (аденозинөсфосфат — күҙәнәк энергия формаһы) тапшыра, ошо
энергия тапшырыу процесы ике юл буйынса бара ала.

Беренсе юл, гликолиз, кислородһыҙ бара һәм анаэроб метаболизм тип тә атала. Был
ысул менән барған реакцияларҙа водород иондары барлыҡа килә, ә улары үҙ
сиратында АӨФ етештерелгәндә ҡулланыла. Прокариот күҙәнәктәрҙә, гликолиз —
энергетик АӨФ туплауҙа берҙән-бер ысул булып тора.

Икенсе юл, Кребс циклы (йәки лимон кислотаһы циклы) тип атала. Был процесс
митохондрия эсендә бара һәм күҙәнәктең бөтә функцияларын үтәрлек АӨФ эшләп
сығара. Был ысул — энергетик уңышлыраҡ.

Күҙәнәктәр үҙ эшмәкәрлегендә кәрәк булған аҡһымдарҙы синтезлау һәләтенә эйә.
Аҡһым синтезлау процесы тип, ДНК һәм РНКла яҙылған мәғлүмәтте ҡулланып,
аминокислоталарҙан (төҙөлөш материалдарынан) аҡһым яһау процесын атайҙар. Аҡһым
синтезлау процесы ике төп этаптан тора: транскрипция һәм трансляция.
Транскрипция ваҡытында ДНК молекулаһында яҙылған мәғлүмәтте уҡыу, һәм ошо
мәғлүмәтте иРНК-ға (информацион РНК) яҙыу бара. Трансляция процесында, тРНКла
(транспорт РНК) яҙылған мәғлүмәттән аҡһым синтезлана.



https://ba.wikipedia.org/wiki/%D0%9A%D0%BE%D0%BD%D1%82%D0%B8%D0%BD%D0%B5%D0%BD%D1%82%D0%B0%D0%BB%D1%8C_%D1%85%D0%BE%D0%BA%D0%BA%D0%B5%D0%B9_%D0%BB%D0%B8%D0%B3%D0%B0%D2%BB%D1%8B

Континенталь хоккей лигаһы (КХЛ) (урыҫ. Континентальная хоккейная лига,
ингл. Kontinental Hockey League) — халыҡ-ара хоккей лигаһы. Лиганың баш бүләге
Гагарин Кубогы өсөн Рәсәй, Беларусь, Казахстан, Латвия, Финляндия, Хорватия,
Словакия һәм Ҡытай илдәренән командалар көрәшә. Европала иң көслө лига тип
һанала. КХЛ 2008 йылда барлыҡҡа килә һәм башта 24 команданы эсенә ала. 2016/17
йылдар миҙгелендә Лигала 27 ҡаланан 29 команда ҡатнаша.

1996 йылда Милләт-ара хоккей лигаһы тарҡалғас, БДБ илдәренең көслө командалары
үҙ чемпионаттарына таралдылар. 2005 йылдың октябрендә физик культураһы һәм спорт
бкйынса федераль агентствоһының башлығы Вячеслав Фетисов Рәсәй, Беларус,
Ҡазағстан һәм Украина (киләсәктә — Көнбағыш Европа һәм Алыҫ Көнсығыш) илдәренең
командалары өсөн берҙәм лига проектын тәҡдим итә, тик был лига Евро-азиат хоккей
лигаһы тип аталырға тейеш (ЕАХЛ). Был лига Рәсәй (РХФ) һәм башҡа милли хоккей
федерацияларынан һәм Профессиональ хоккей лигаһынан (Рәсәй суперлигаһын үткәрә
торған организация) бойондороҡһоҙ буларға тейеш ине. Һәм был лига, Милли хоккей
лигаһы кеүек, коммерциялы структураға ориентирлана. Туғыҙ Рәсәй клубы үҙҙәренең
ҡултамғаларын килешеүҙә ҡуйылар. Яңы лига 2006/07 йылда башланырға тейеш ине.
Тәүге сезонда 12 команда ҡатнашһа, киләсәктә — 20 һәм күберәк һанға еткерергә
уйлайғандар. Әммә төрлө сәбәптәр арҡаһында уйлағанса килеп сыҡманы. 2006/07
йылда яңы лиганы башлау тураһында күп һөйләшеүҙәр үтте, әммә һөҙөмтәһеҙ булды
был эштәр. Ниһәйәт, 2008 йылдың февралендә, РХФ яғынан булған ҡаршылыҡтарға
ҡарамайынса, Асыҡ Рәсәй хоккей лигаһы барлыҡҡа килә. Аҙаҡтан ул Континенталь
Хоккей Лигаһына (КХЛ) үҙгәртелә. КХЛ президенты итеп Александр Медведев һайлана,
ә директорҙар советының рәйесе урынына Вячеслав Фетисов килә. Был проектта ЕАХЛ
өсөн тәғәйәнләнгән бөтә идеалар тиерлек бар: башта БДБ илдәренең командаларының
ҡатнашыуы, ә аҙаҡтан — Көнбайыш Европаның; таланттар йәрминкәһе; исемле
дивизиондарға һәм конференцияларға бүленеү; эш хаҡтарының түбәһе; исемле кубок;
командаларға инфраструктура буйынса ҡаты талаптар; дүрт еңеүгә тиклем «оҙон»
плей-офф сериялары. Тик бер айырма ғына бар: Евро-азиат хоккей лигаһында Рәсәй
суперлигаһының 12 һайланма командалары инергә тейеш ине, ә был лигаға бөтә 20
командыла керҙе.

Организаторҙар эксперименталь тип һанаған тәүге КХЛ чемпионаты 2008/09 сезонда
үтә. Тәүге шайбаны 2008 йылдың 2 сентябрендә Риганың «Динамо» командаһының
һөжумсеһе Александр Неживий Хабаровскиҙың «Амур» ҡапҡаһына керетә. 2008 йылдың
сентябрендә Новокузнецкийҙың «Металлург»тың уйынсыһы Александр Шинкарь, Риганың
«Динамо» ҡапҡаһына өс шайба керетеп, КХЛ тарихында тәүге хет-трик яһай. КХЛ
Рәсәй суперлигаһы нигеҙендә барлыҡҡа килә һәм шул ваҡытта лига эсенә 24 команда
инә. Уларҙың 21 Рәсәйҙән, тағы ла Белоруссия, Латвия һәм Ҡаҙағстан илдәренән
берешер команда. Суперлиганан айырмалы рәүештә КХЛ чемпионатты үҙ аллы ойоштора.
РХФ менән булған өс йыллы контракт буйынса Гагарин кубогын яулаусы үҙенең ниндәй
илдән булыуына ҡарамаҫтан Рәсәй чемпионы исемен ала.

2009 йылдың 12 апрелендә «Аҡ Барс» хоккей клубы Гагарин кубогының тәүге
яулаусыһы һәм КХЛ 2008/2009 йылдар миҙгеленең чемпионы була.

2009/10 миҙгелдән башлап лигаға икенсе командалар ҙа керә башлайҙар.
Чемпионаттан ҡыуылған воскресенскиҙың «Химик» урынына Екатеринбургтан
«Автомобилист» килә.

2010 йылда «Югра», Юғары лиганың 2008/09 һәм 2009/10 йылдар миҙгелдәрендә
чемпионы, КХЛ ҡатнашыусылар составына инә. Финанс мәсьәләләр арҡаһында «Лада»
Лиганан сығырға мәжбүр була. Мәскәүҙең «Динамо»һы менән ҡушылғандан һуң ХК МВД
тарҡала.

2011 йылдың 9 май көнөдә Братиславала махсус брифинг үтә, шунда КХЛ президенты
Александр Медведев Лигаға 2011/12 миҙгеленән башлап «Лев» хоккей клубы инеүе
тураһында рәсми рәүештә әйтә. 2011 йылдың 7 сентябрендәге Ярославль өлкәһендәге
авиакатастрофа арҡаһында «Локомотив» хоккей клубы чемпионатта ҡатнашыуҙан баш
тарта. 2011/2012 миҙгелде клуб Юғары хоккей лигаһында үткәрҙе.

2012/2013 йылдар миҙгелендә, ярославльдең «Локомотив» командаһының киренән
ҡатнаша башлауынан башҡа, Лигаға братиславаның «Слован» һәм Донецктан булған
«Донбасс» хоккей клубтары керә. «Донбасс» үткән керер алдынан Юғары хоккей
лигаһында бер миҙгел уйнай. «Лев» клубы Попрад ҡалаһынан Чехияның баш ҡалаһы
Прагаға күсә, әммә ул словакия хоккейының вариҫы түгел.

2014/2015 йылдар миҙгелендә Лигаға «Лада», «Йокерит» һәм «Сочи» хоккей клубтары
керә. Шул уҡ миҙгелде Лига составынан «Лев», «Донбасс» һәм «Спартак» командалары
сыға.

2015/2016 йылдар миҙгелендә «Спартак» хоккей клубы ҡайта, ә «Атлант» Лига
составынан сыға.

2016 йылдың 24 июнендә КХЛ директорҙары кәңәшмәһе Лига составына Ҡытайҙан «Ҡыҙыл
Йондоҙ Куньлунь» ҡабул итә.

Континенталь хоккей лигаһының йондоҙҙар уйыны 2009 йылдан башлап йыл һайын
үткәрелә. Тәүҙә уйындар иң яҡшы сит ил уйынсылары һәм иң яҡшы Рәсәй уйынсылары
йыйылған командалар ҡатнашлығында үтә, ә командалар Ягр-тим һәм Яшин-тим
исемдәрен үҙҙәренең капитандары исемдәренән (Яромир Ягр һәм Алексей Яшин) ала.
2010/11 йылдар миҙгелендә уйындың форматы үҙгәрә — Көнбайыш конференцияһынан
булған уйынсыларҙан йыйыған команда Көнсығыш конференцияһының уйынсыларынан
тупланған командаға ҡаршы уйнай. 2017 йылдан башлап йондоҙҙар уйыны мини-турнир
форматында үтә. Унда дивизиондар командалары ҡатнаша. Сергей Мозякин — иң яҡшы
уйынсы. Ул 8 уйында 31 мәрәй йыя һәм ул КХЛ йондоҙҙар уйындарының бөтәһендә лә
ҡатнаша.

Редрафт — клубҡа состав йыйырға ярҙам иткән ваҡиға. Клуб «Локомотивтан» һәм сит
ил командаларынан башҡа һәр команда тәҡдим иткән 5 кешенән берәүҙе һайлай. Ете
сит ил уйынсыһын һәм бер ҡапҡасыны һайларға ярай. .

Континенталь хоккей лигаһы тарихында ике редрафт үтә. Тәүгеһе 2013/14 йылдар
миҙгеле башланыр алдынан «Адмирал» хоккей клубы өсөн булһа, икенсеһе — 2014/15
миҙгел башланыр алдынан «Сочи» һәм «Лада» клубтары өсөн.

КХЛ юниорҙар йәрминкәһе йәки Юниорҙар драфты — клубтарҙың йыл һайын үҙҙәренең
рәттәрен Канада, Америка, Европа һәм Рәсәйҙең иң яҡшы юниорҙары һәм олораҡ
уйынсылар менән тулыландырыу. Тәүге тапҡыр һәүәҫкәр драфт 2009 йылда КХЛ
офисында үтә, 2011 йылдан башлап драфт хоккей клубтарының боҙ ареналарында үтә
башлай. 2015 йылда башлап ул КХЛ юниорҙар йәрминкәһе тип атала башлай. Йәрминкә
йылына бер тапҡыр һәм үткән миҙгел бөтөүенә бер-ике айҙан үткәс. 2016 йылда
үткән йәрминкә һуңғы булыуы мөмкин.

КХЛ уйынсылар профсозы (урыҫ. Профсоюз игроков КХЛ) — Континенталь хоккей
лигаһында хоккейсыларҙың мәнфәғәттәрен яҡлау өсөн хоккейсыларҙы берләштергән
профсоюз.

Лига Көнсығыш һәм Көнбайыш конференцияларына географик принцип буйынса бүленә.
Һәр конференция эсенә ике дивизион инә. Көнбайыш конференцияһы: Тарасов
дивизионы һәм Бобров дивизионы, Көнсығыш конференцияһы: Чернышёв дивизионы һәм
Харламов дивизионы. Һәр дивизионда етешәр команда.

Иң күп мәрәй йыйған команда даими чемпионаттың еңеүсеһе була, һәм уға Континент
кубогын бирәләр.

Икенсе этапта һәр конференциянан икешәр команда (16 команда) плей-офф системаһы
буйынса Көнбайыш һәм Көнсығыш конференцияларында еңеүселәрҙе билдәләйҙәр, шул
еңеүселәргә «„Көнбайыш“ конференцияһы еңеүсеһе» һәм «„Көнсығыш“ конференцияһы
еңеүсеһе» кубоктарын бирәләр. Конференцияларҙың еңеүселәре үҙ-ара уйындар
серияһында Контиененталь хоккей лигаһының чемпионын һәм Гагарин кубогы хужаһын
билдәләйҙәр.

Шул уҡ ваҡытта Рәсәй чемпионы билдәләнә. Плей-офф сериялары һөҙөмтәләре буйынса
иң яҡшы рәсәй командаларына алтын, көмөш йә бронза миҙалдарын бирәләр.
Конференцияларҙа сирекфиналдар, ярымфиналдар һәм финал уйындары үткәрелә.
Гагарин кубогы финалында конференция еңеүселәре ҡатнаша. Плей-офф сериялара дүрт
еңеүгә тиклем бара.

* 2010 йылда ХК МВД менән ҡушылғанға тиклем «Динамо» Мск ҡатнашыу тарихтары ла
һанала.

* Чемпионаттың даими өлөшө һөҙөмтәләре буйынса беренсе урын өсөн бүләк 2009/10
миҙгелдә ҡабул ителә. 2008/09 миҙгелдә «Салауат Юлаев» хоккей клубы даими
беренселектең еңеүсеһе була.

Йыл һайын КХЛ етәкселәре, генераль менеджерҙар, тренерҙар, уйынсылар һәм спорт
журналистары һайлауҙары ярҙамында Лига тамамланған чемпионаттың иң яҡшы
уйынсыларын билдәләй. Номинантар һәм еңеүселәр исемдәре миҙгел аҙағында финал
уйындан һуң махсус кисәлә билдәле була. Шул кисә иң яҡшы командаларҙы,
уйынсыларҙы, тренерҙарҙы, судьяларҙы, команда етәкселәрен һәм КМС билдәләүгә һәм
тамамланған миҙгелде йомғаҡлауға бағышлана. Иң престиж кубок — Гагарин кубогы,
ул Гагарин кубогы плей-оффы тамамланыуы менән еңеүсегә бирелә. Даими миҙгелдә иң
күп мәрәй йыйған команда Континент кубогын еңә. Плей-оффҡа эләкмәгән командалар
үҙ-ара Өмөт кубогы өсөн уйнайҙар. Шулай уҡ даими миҙгелдә уйынсыларҙың
статистикаһы нигеҙендә уларға күп төрлө бүләк бирелә. Даими беренселектең
бүләктәренә өҫтәүенә плей-офф һәм бөтә миҙгел һөҙөмтәләре буйынса трофейҙар
бирелә. Улар араһында ике хоккейсыға чемпионаттың иң тиҙ һәм иң һуң керетелгән
голдары өсөн бирелгән «Секунда» призы; Алексей Черепанов исемендәге трофей —
бөтә уйынсылар араһында тәүге тулы миҙгел уйнаған иң яҡшы хоккейсыға; «Алтын
сәкән» призы — даими чемпионаттың иң яҡшы уйынсыһына; «Плей-офф оҫтаһы» призы —
плей-офф иң яҡшы уйынсыһына. Тағы ла Континенталь Хоккей Лигаһы клубтарының иң
яҡшы етәксеһе Валентин Сыч исемендә приз ала. Командаларҙан һәм клуб
етәкселәренән башҡа, Лига иң яҡшы судьяны һайлай һәм уны махсус трофей менән
бүләкләй.

Уйындарҙың трансляцияларына хоҡуҡтарына БДБ, Балтия, АҠШ һәм Канада илдәрендә
күрһәткән КХЛ каналы эйә. Шулай уҡ ҡайһы бер уйындарҙы ҡатнашыусы илдәрҙең
федераль каналдары һәм Рәсәйҙең региональ партнёрҙары күрһәтә. Федераль каналдар
араһында уйындарҙы күрһәтә: Рәсәй-2 (Рәсәй), Беларусь-2 (Белоруссия), LTV7
(Латвия), 7 канал (Ҡаҙағстан). Шулай уҡ КХЛ көн һайын лиганың интернет сайтынан
тура трансляциялар ойоштора. Түләүле (шулай уҡ HD форматында) һәм түләүһеҙ
трансляциялар YouTube Лиганың рәсми каналында.

КХЛ дүртенсе миҙгеленән башлап YouTube популяр видеохостингта лиганың каналы
эшләй башлай. Каналдың эсенә инә:

Ҡайһы берҙә Лигаға көнсығыш Азиянан (Ҡытай, Япония һәм Көньяҡ Корея) һәм яҡын
Көнсығыштан (Катар, БҒӘ) командаларҙың инеүе тураһында һүҙ була. 2012 йылдан
башлап КХЛ-ТВ каналы Ҡытай һәм Корея илдәрендәге йәшәгән кешеләр өсөн үҙҙәренең
трансляцияларын ебәрә башлай, тип көтөлә. Александр Медведев интервьюла
пландарҙа Тымыҡ океан дивизионын (4-6 команда) барлыҡҡа килтереү уйы барлығын
белдерә, һәм Лиганың шундай киңәйеүенең сәбәбе Көньяҡ Кореялағы Ҡышҡы Олимпия
уйындары була ала. Төркиә хоккей федерацияһы сайтында Газпром Төркиәлә хоккейҙы
үҫтереүҙә спонсор була, тип яңылыҡ килеп сыға. Шуның арҡаһында Лигала Төркиәнән
клубтың килеп сығыуы тураһында һөйләй башлайҙар.

Энвер Хансен, Дания хоккей союзы директоры, Дания хоккейсылары Европаның иң
көслө лигаһында уйнарға тейеш, тип уйлай. Әммә хоккейсылар әле булған командала
түгел, ә яңынан төҙөлгән командала уйнарға тейеш.

2011 йылдың 17 декабрендә Континенталь Хоккей Лигаһы һәм Швейцарияның
«Хельветикс» хоккей клубы араһында ниәттәр тураһында протокол ҡабул ителә.

2012 йылдың 29 мартында Братиславаның «Слован» хоккей клубы 2012-13 миҙгелдә
Лигаға инер өсөн рәсми заявка бирә. Чехия хоккей ассоциацияһы «Лев» хоккей
клубының Прагаға күсеүенә рөхсәт бирә.

2012 йылдың 19 май көнөндә Лигаға Украинаның «Донбасс» һәм Словакияның «Слован»
хоккей клубтары инә. Шулай уҡ Прагаға Попрад ҡалаһынан күскән «Лев» һәм яңынан
барлыҡҡа килгән Ярославлдәгә «Локомотив» хоккей клубтары Лигала ҡатнашыуҙарын
дауам итәсәк.

2013 йылда Польша иле вәкилдәре КХЛ етәкселеге менән осраша һәм Континенталь
Хоккей Лигаһында сығыш яһаған һәм иң көслө бөтә поляк уйынсылары уйнаған
«Оливия» хоккей клубын барлыҡҡа килтереү ниәтен белдерә.

2013 йылдың 28 июнендә Финляндияның «Йокерит» хоккей клубы Лигаға 2014/15 йылдар
миҙгелендә инеүе билдәле була. 2014 йылдың 19 март көнөндә КХЛ ағзалары дөйөм
йыйылышы һөҙөмтәләре буйынса хельсинкиҙың «Йокерит», тольяттиҙың «Лада» һәм
«Сочи» клубтарының Лигаға инеүе тураһында иғлан ителә

2013 йылдың сентябрь айында КХЛ президенты Александр Медведев әйтеүе буйынса,
Лигаға Норвегиянан, Швейцариянан һәм Германиянан клубтарҙың инеүе мөмкин.

2015 йылдың 19 ноябрендә Эстонияның «Ильвес» хоккей клубының Лига составына инеү
планлаштырыла, тип акционерҙарҙың береһе әйтә.



https://ba.wikipedia.org/wiki/%D0%98%D0%BE%D1%80%D0%B4%D0%B0%D0%BD%D0%B8%D1%8F

Иорда́ния (ғәр. الأردن‎, Эль-Урдунн) — Яҡын Көнсығышта урынлашҡан ғәрәп
дәүләте.Көньяҡтан Сүриә, төньяҡ-көнсығыштан Ираҡ, көньяҡтан Сәғүд Ғәрәбстаны,
көнсығыштан Израиль һәм өлөшләтә танылған Фәләстан Дәүләте менән сиктәш.
Иордания үле диңгеҙ яры буйында урынлашҡан.

Илдең 90 % биләмәһен сүллек һәм ярымсүллек алып тора. Туристарҙы Иорданияға Үле
диңгеҙ пляжы, Акаба ҡултығының корал рифтары, боронғо ҡала Петра йәлеп итә.

Иордания халҡы 6,2 млн, халыҡтың 95 % — ғәрәптәр. Күпселек халыҡ шәфи сөнни:әр
(ислам) динендә. 6% кеше христиан динендә, әммә парламентта уларҙың өлөшө 20%.
Ғәрәп теле рәсми тел тип танылған. Әммә бизнеста, хөкүмәтте, белемле кешеләр
араһында инглиз теле таралған. Ғәрәп һәм инглиз телдәре бөтә мәктәптәрҙә мәжбүри
уҡытыла. Айырым мәктәптәрҙә француз теле уҡытыла, әммә был телде белеү мөһим
түгел.

Илдең шаҡтай өлөшөн сүллек (90 %) биләп тора. Илдең көнбайышы таулы. Иордан
йылғаһы Иорданияны Израилдән айырып тора. Илдең иң бейек нөктәһе Умм-эд-Дами
(1854 м) тауы , иң түбән нөктәһе — Үле диңгеҙ (-427 м). Ил сүллектә урынлашҡанға
күрә климат ҡороһәм йылы. Илдең төньяҡ-көнбайышы Урта диңгеҙгә яҡыныраҡ булғанға
күрә, йыллыҡ яуым-төшөм 300 -800 мм. Яуым-төшөм башлыса һалҡын осорға тура килә
(ноябрҙән мартҡа тиклем). Ҡышын 6—7 сәғәт ҡояшлы, йәйен 12—13 сәғәт.



https://ba.wikipedia.org/wiki/%D0%94%D0%B8%D0%B0%D0%BB%D0%B5%D0%BA%D1%82

Диале́кт (грек. διάλεκτος — «рәүеш» грек. διαλέγομαι — «һөйләү, аңлатыу») —
дөйөм халыҡ телендә ниндәйҙер бер һыҙаттары менән айырылып торған ерле тел;
дөйөм халыҡ теленең үҙенсәлекле бер тармағы.

Бөтә халыҡ теленең айырым бер төбәк, социаль төркөм, профессия кешеләренә хас
төрө. Территориаль һәм социаль диалекттар була. Уртак сифаттары менән берләшкән
диалекттар йыйылмаларын ҙур диалекттар , ә кескенә диалекттарҙы һөйләштәр тип
атарға мөмкин. Территориаль диалекттар ауаҙҙар төҙөлөшө яғынан, грамматик, һүҙ
яҫалыш, лексик үҙенсәлектәре менән айырылалар. Әлеге айырмалар әллә ни ҙур
түгел, һәм билдәле бер телдең төрлө диалекттарында һөйләшеүселәр бер-береһен
аңлайҙар (мәҫәлән, төрки телдәр диалекттары). Башҡа осраҡтарҙа айырмалар шул
тиклем ҙур, төрлө диалекттарҙа һөйләшеүселәр үҙ-ара ауырлыҡ менән аңлашалар,
йәки бөтөнләй аңлаша алмыйҙар (мәҫәлән, немец йә иһә кытай телдәре диалекттары).

Диалекттар күп быуаттар дауамында барлыҡҡа киләләр. Ваҡыт дауамында территориаль
берәмлектәрҙең үҙгәреүе нәтижәһендә диалекттар бүленәләр, берләшәләр, яңы
төркөмдәргә айырылалар. Хәҙерге диалекттарның ареалдары ҡәбиләләр, феодаль
ерҙәр, дәүләттәр араһындағы үткән замандарҙағы сиктәрҙе сағылдырырға мөмкин. Ҡол
биләүсе йә иһә феодаль дәүләттәр ҡәбиләләренең һәм ерҙәренең территориаль
бүленеүҙәре уларҙың телдәрендә диалекталь айрмаларҙың үҫеүенә булыша.

Диалекттар феодализм осоронда айырыуса актив формалаша. Әлеге осорҙың әҙәби
йәдкәрҙәре ерле диалекттарҙың үҙенсәлектәрен сағылдыралар. Әҙәби телдәр милләт
формалашҡанда, ғәҙәттә, диалекттарҙың береһе — илдең сәйәси, мәҙәни, дини үҙәге
халҡы диалекты нигеҙендә барлыҡҡа киләләр. Әлеге диалект, нигеҙҙә, бөтә халыҡ
һөйләм телен сағылдыра. Башҡа диалекттар, әҙәби телде ҡайһы бер үҙенсәлектәре
менән өлешсә байытып, мөстәҡиллектәрен, төп үҙенсәлектәрен юғалталар, ҡала
халҡының күпселек өлөшө һәм ауыл йәштәре ҡуллана торған ярым диалекттарга
әүереләләр.



https://ba.wikipedia.org/wiki/%D0%93%D1%80%D1%83%D0%B7%D0%B8%D1%8F

Гру́зия (груз. საქართველო [sɑkʰɑrtʰwɛlɔ], Сакартве́ло) — Кавказ аръяғының
көнбайыш өлөшөндә һәм Ҡара диңгеҙҙең көнсығыш ярҙарында урынлашҡан дәүләт, Алғы
Азияға һәм Яҡын Көнсығышҡа ҡарай[* 6][* 7]; йыш ҡына хәҙерге Европаның бер өлөшө
булып та ҡарала.

Грузия көнбайышта Ҡара диңгеҙ һыуҙары менән йыуылһа, көнсығышта һәм төньяҡта
Рәсәй, көньяҡта — Әрмәнстанһәм Төркиә, көньяҡ-көнсығышта — Әзербайжан менән
ситәш. Өлөшләтә танылған Абхазия һәм Көньяҡ Осетия биләмәләренә грузин хөкүмәте
ғәмәлдә (де-факто) контроллек итмәй. Грузия, ОБСЕның Парламент Ассамблеяһы,
Америка Ҡушма Штаттары һәм Европа комиссияһы тарафынан улар Грузияның Рәсәй
баҫып алған ерҙәре тип иҫәпләнә[* 8].

Грузияның хәҙерге флагы 2004 йылда махсус «Флаг тураһында Закон» менән
раҫланған. Унда флагтың нисбәтен күрһәткән схема бирелгән: оҙонлоғоның киңлегена
нисбәте — 3:2. Тәренең киңлеге дөйөм флаг киңлегенең 1/5 өлөшөн тәшкил итә.

Грузия гербы — уның дәүләт символы. Хәҙерге герб 2004 йылдың 1 октябрендә ҡабул
ителгән. Ул ҡыҙыл ҡалҡанға эшләнгән Грузияның ҡурсалаусыһы, дейеүҙе һөңгө менән
сәнсеп үлтереүсе Изге Георгийҙың көмөш фигураһынан ғибәрәт. Ҡалҡан грузин
монархтары ырыуы Багратиониҙарҙың алтын батша коронаһы менән уратылған, уны ике
алтын арыҫлан тотоп тора. Ҡалҡан аҫтына «Берҙәмлектә — көс» тигән девиз яҙылған
таҫма бар. Герб өлөшләтә Багратиониҙарҙың урта быуаттағы гербына нигеҙләнгән.

1918—1921 йылдарҙа бойондороҡһоҙ Грузия республикаһының үҙ символикаһы була. Ул
ваҡыттағы дәүләт гербы алтын орнамент менән ҡаймаланған ете сатлы йондоҙҙан
ғибәрәт. Уның үҙәгендә алтын тояҡлы аҡ атҡа атланған Изге Георгий һүрәтләнгән
ҡалҡан урынлашҡан. Уның уң ҡулында көрәшкә әҙер торған көмөш башлы алтын — өңгө,
ә һулында — ҡалҡан (терһәгендә, атының һул ҡабырғаһында). Изге Георгийҙың баш
осонда һигеҙ сатлы йондоҙ балҡый; йондоҙҙоң һул яғында — ай, уң яғында — ҡояш;
һул йондоҙ — ай, ә уң яҡтан — ҡояш. Ай һәм ҡояштан аҫтараҡ, тағы ике һигеҙ сатлы
йондоҙ урынлашҡан. Ат аҫтында тау һүрәтләнгән. Гербтың авторы — академик Евгений
Лансере.

1991 йылда, бойондороҡһоҙлоҡ тергеҙелгәндән һуң, 1918 йылдағы герб ҡабаттан
ҡабул ителә. 2004 йылда хәҙерге гербҡа алмаштырыла.

1921 йылда Грузияла совет власы урынлаштырыла һәм 25 февралдә Грузия ССР-ы
ойошторола. 1922 йылдың 12 мартынан ул ЗСФСР составына инә. Грузияның элекке
гербы ғәмәлдән сығарыла. Артабан ЗСФСР (1936) һәм Грузия ССР-ы гербы ҡулланыла.
Гербтың авторҙары — академиктар Евгений Лансере менән Иосиф Шарлеман. Грузия
ССР-ы өлөшләтә элекке герб мотивтарын ала (атап әйткәндә, орнаментта ете сатлы
йондоҙ бар).

Грузия Республикаһының Дәүләт гимны — флаг һәм герб менән бер рәттән Грузияның
төп дәүләт символы. Гимн көйө Захарий Палиашвилиның (1871—1933) «Даиси»
(«Сумерки») һәм «Абессалом менән Этери» операларынан алынған. Гимн тексының
авторы — билдәле грузин шағиры Давид Маградзе. Ул шулай уҡ классик грузин
шағирҙары Акакий Церетели, Важа Пшавела, Григола Орбелиани һәм Галактион Табидзе
әҫәрҙәренән цитаталар ҡулланған.



https://ba.wikipedia.org/wiki/%D0%93%D0%B8%D0%B1%D1%80%D0%B0%D0%BB%D1%82%D0%B0%D1%80

Гибралта́р (ингл. Gibraltar [dʒɪˈbrɔːltɚ]) — Пиреней ярымутрауының көньяғында
Гибралтар ҡаяһы менән тоташтырып торған муйын менән Бөйөк Британияның диңгеҙ
аръяғы биләмәһе.

Урта диңгеҙҙе Атлантик океан менән тоташтырып тороусы Гибралтар боғаҙы мөһим
стратегик урын алып тора. НАТО хәрби-диңгеҙ базаһы урынлашҡан.

Бөйөк Британия ағзалығы аша Гибралтар Евросоюз ағзаһы булып тора (1973 йылда
Бөйөк Британия Норман һәм Мэн утрауһыҙһыҙ Евросоюз ағзаһы булды). На него не
распространяется общая сельскохозяйственная политика ЕС, шенгенские соглашения,
также он не является общей таможенной территорией ЕС, поэтому здесь нет НДС.

2004 йылдан Гибралтарҙа йәшәүселәр Европа парламентына һайлауҙарҙа ҡатнаша ала.
Гибралтар граждандары Бөйөк Британия һәм Евросоюз граждандары булып тора.

Гибралтар Европала ярым ҡырағай маймылдар — маготтар йәшәгән берҙән бер урын.
Урындағы ышаныу буйынса, маймылдар йәшәһә, Гибралтар Бөйөк Британияныҡы була.

Гибралтар һүҙе испанлаштырылған «Джаб Аль Тарик» (ғәр. جبل طارق‎) тигән ғәрәп
һүҙенән алынған, был һүҙ «Тарик тауы» тигәнде аңлата. Был исем Пиреней
ярымутрауына һөжүмде етәкләгән ғәрәп полководецы Тарик ибн Зияд хөрмәтенә
бирелгән.

Гибралтар тарихы (легендар Геркулес бағаналарының береһе) 3000 йылдан артығырак.
«Геркулес бағаналары» тигән төшөнсә Платон яҙмаларындала осрай. Финикийлылар һәм
карфагендар Гибралтарҙа корабль тора торған урын эшләгәндәр. Рим империяһы
осоронда ҡая улар ерҙәренә кергән, империя емерелгәс герман кәбиләләре — вандал
һәм готта власы аҫтында ҡалған..

711 йылда вестготтар баҫып алғас Гибралтар улар милеге була. 1462 йылда
Реконкиста процессы барышында Испания милегенә күсә. В 1704 йылда, Испан
империяһының ахырында Джордж Рук етәкселегндәге инглиз эскадраһы баҫып ала. 1713
йылда Англия һәм Франция Испанияға көсләп таҡҡан тыныслыҡ килешеүе буйынса
Гибралтар Бөйөк Британияға күсә. 1727 йылғы инглиз-испан һәм шулай уҡ
испан-француз (1779—1783) һуғышы йылдарында испандар крепосты кире алырға
тырыша. 1783 йылғы Версаль килешеүе буйынса ҡая Британия биләмәһе булып ҡала.

1830 йылда Гибралтар рәсми рәүештә Бөйөк Британия колонияһы тип иғлан ителә.
1869 йылда Суэц каналы асылғас уның әһәмиәте тағы ла арта, канал Европанан
Һиндостанға юлды ике тапҡып ҡыҫҡарта. Ҡаяны ҡул аҫтында тотоу Урта диңгеҙҙә
суднолар йөрөшөн контрольдә тоторға мөмкинлек бирә.

1940 йылда Икенсе Бөтә донъя һуғышы башланған йылда каудильо Франсиско Франко
хәрби нейтралитет һаҡлап, Һитлерҙың Гибралтарҙы баҫып алырға тигән тәҡдимен кире
ҡаға.

1954 йылда, Гибралтарҙы алыуҙың 250 йыллығын билдәләгәндә, колонияға Бөйөк
Британия королеваһы Елизавете II килә, был ваҡытта Испания властары үҙ
консульлыҡтарын яба һәм Испания һәм Гибралтар араһында йөрөүҙе сикләй.

60-сы йылдар уртаһында Испанияға ҡушылыу төркөмө («паломос») колонияла протестар
компанияһын башлай. Әммә 1967 йылдың 10 сентябрендәге референдумда күпселек
гибралтарҙар (12 138, 44-кә ҡаршы) испан суверенитетына күсеүгә ҡаршы тип тауыш
бирҙеләр. Испан хөкүмете яуап итеп 1969 йылдың 9 июлендә Испания һәм Гибралтар
араһындағы сикте яба, Британия биләмәһенә тулы экономик блокада иғлан итә,
телефон һәм телеграф бәйләнеше туҡтатыла, диңгеҙ юлы ябыла, һәм шулай уҡ
испандарға Гибралтарҙа эшләү тыйыла. Сәйәси хәл испан диктаторы Франсиско Франко
1975 йылда үлгәс кенә йомшара [1]

Шунан бирле Гибралтарҙың сәйәси статусы тураһында бәхәс бара. 2004 йылда
Гибралтарҙа йәшәүселәр беренсе тапҡып Европа парламентына һайлауҙарҙа ҡатнаша.



https://ba.wikipedia.org/wiki/%D0%93%D0%B5%D0%BE%D0%BC%D0%B5%D1%82%D1%80%D0%B8%D1%8F

Геоме́трия (бор. грек. γῆ — ер һәм μετρέω үлсәйем) — математика фәненең бер
бүлеге, формаларҙы һәм ғөмөмиләштереүҙәрҙе өйрәнә. Геометрия математиканың башҡа
бүлектәре менән тығыҙ бәйләнгән, шуға күрә уның сиктәре теүәл билдәләнмәгән.

Геометрия — иң элекке фәндәрҙең береһе, килеп сыгышы бик борондан килә, беҙҙең
эраға тиклем үк барып етә. Геометрия һүҙе грек теленән тәржемә иткәндә «ер
үлсәү» («гео»-ер, ә «метрео»-үлсәү) тигәнде аңлата. Бындай исемдең килеп сығышы
ошолай аңлатыла: беренсе геометрия үҫеше төрлө үлсәү эштәре менән башлана, ер
үлсәүҙәр, юлдар һалыу һәм төҙәлөш ваҡытында үлсәүһеҙ эшләүе бик ҡыйын, ә был фән
менән был мәсьәләләр тиҙ сиселгән.

Геометрияға ҡағылышлы белемдәр бик боронғо замандан уҡ (Мысыр, Вавилон) Ер
майҙанын, есемдәрҙең күләмен үлсәү, төҙөү, һуғарыу һ.б. эштәр, астрономик
күҙәтеүҙәр ихтыяжы һөҙөмтәһендә тупланып килгән. Боронғо грек ғалимы Евклидтың
«Башланғыстар» («Начала») исемле хеҙмәтендә (Б. Э. Т. 3 быуат) беренсе мәртәбә
аксиомалар — геометрияның төп закондары тәғбирләнгән, улар ярҙамында иң ябай
фигураларҙың төрлө үҙлектәре иҫбатлап сығарылған. Архимед (майҙан һәм күләмдәрҙе
тулыландырып иҫәпләү ысулы, Б. Э. Т. 3 быуат), Аполлоний (коник киҫемдәр
тураһындағы тәғлимәт, Б. Э. Т. 3 быуат), Птолемей (сферик геометрия, Б. Э. Т. 2
быуат) асыштары ла — геометрия өлкәһендәге мөһим ҡаҙаныштар.

XVII быуатта Р. Декарт (1637) тарафынан төҙөлгән координаталар ысулы геометрия
мәсьәләләрен һандар теленә күсерергә һәм уларҙы алгебраик ысулдар менән сисергә
мөмкинлек бирә һәм яңы асыштарҙың — дифференциаль һәм интеграль иҫәпләүҙәрҙең
(И. Ньютон һәм Г. В. Лейбниц) нигеҙен тәшкил итә. XVIII быуатта евклидса
фазалағы кәкреләрҙе һәм өҫлөктәрҙе өйрәнгәндә анализ ысулдары ҡулланыу барышында
(бер туған Я. һәм И. Бернуллилар, Г. Монж, Л. Эйлер һ.б. хеҙмәттәрендә) классик
дифференциаль геометрияға нигеҙ һалына. 19 быуатта өҫлөктәр теорияһындағы иң
мөһим нәтижәләр немец математигы К. Ф. Гаусс исеме менән бәйле. Ул өҫлөктөң эске
геометрияһы тигән, бөгөлгәндә лә үҙгәрмәүсән эске үҙлектәре йыйылмаһы төшөнсәһен
керетә (1827). Евклидса геометриянан бөтөнләй айырмалы, логик ҡаршылыҡһыҙ булған
геометрия төҙөп, Н. И. Лобачевский был фәндең үҫешендә принципиаль яңы аҙым
яһай. 19 быуатта Лобачевский геометрияһы барлыҡҡа килеү, шунан һуң башҡа
геометриялар төҙөлөү математикала аксиомалар ысулын үҫтереүгә һәм
камиллаштырыуға этәргес бирә (Д. Гильберт һ.б.). Немец математигы Ф. Клейндың
рәүеш үҙгәртеүҙәр төркөмдәре теорияһы нигеҙендә нәевклид геометриялар
классификацияһын төҙөүе 19 быуаттаге ҙур казаныштарҙың береһе булып һанала. 1854
йылда немец математигы Б. Риман нәевклид геометриялар ҡыҫаларына һыймаған
фазалар төҙөй. Риман күп төрлөлөктәре һәм уларҙы ғөмөмиләштереү буйынса алып
барылған тикшеренеүҙәрҙә «ғөмөмиләштерелгән фәзалар» тип аталған төшенсә
керетелә, ә уларҙы өрәнеү 20 быуатта киң ҡолас ала. Мәҫәлән, А. Эйнштейн, дүрт
үлсәмле Риманса фаза-ваҡыт төшөнсәһен ҡулланып (1916), сағыштырмалылыҡтың дөйөм
теорияһын төҙөй.

19-20 быуаттар сигендә математикала абстракт ҡараштарҙың үҫеше геометрияне
күплектәр теорияһы нигеҙенә күсереүгә килтерә. Француз математигы А. Пуанкареның
күп төрлөлөктәрҙә интеграль иҫәпләүҙәр, француз математигы М. Фреше менән немец
математигы Ф. Хаусдорфның метрик күп төрлөлөктәр теорияһына ҡараған һәм Мәскәү
математик мәктәбе вәкилдәренең (П. С. Александров, П. С. Урысон,
А. Н. Колмогоров, Л. С. Понтрягин) тикшеренү нәтижәләре геометрияның яңы
бүлеге — топология фәне барлыҡҡа килеүгә ярҙам итә, ә ул математиканың башҡа
өлкәләре үҫешенә лә ҙур йоғонто яһай. 20 быуатта дифференциаль геометрияла ике
йүнәлеш билдәләнә. Беренсе йүнәлеш, математик анализ ысулдарын файҙаланып,
бирелгән нөктә тирәһендәге геометрик объекттарҙың локаль үҙлектәрен өйрәнә һәм
ул тикшерелә торған объекттарҙы һыҙыҡсалатырға, һыҙыҡлы алгебра ысулдарын
ҡулланырға мөмкинлек бирә. Шул йүнәлештең үҫеүе нәтижәһендә К. Риччи, Т.
Леви-Чивита, Э. Картан һ.б. хеҙмәттәрендә тензорлы анализға, бәйләнгәнлек
теорияһына һәм ковариант дифференциаллауҙарға нигеҙ һалына. Икенсе йүнәлеш —
дифференциаль топология — 1930 йылдар уртаһында Х. Уитни һәм Э. Штифель,
Л. С. Понтрягин, Ш. Чжень һ.б. хеҙмәттәрендә нигеҙләнә. Шыма күп төрлөлөктәрҙең
топологик инварианттарын, уларҙы сифатлаусы класстарҙың терминдарын өйрәнгәндә
ғәйәт ҙур нәтижәләргә ирешелә (В. А. Рохлин, Д. У. Милнор, М. Ф. Атья һ.б.).
Ғөмүмән алғанда, геометрия кәкреләр һәм өҫлөктәрҙең төҙөлөшөн Евклид һәм
нәевклид фазаларында һәр яҡлап, шул иҫәптән уларҙың шыма түгеллеген һәм
үҙенсәлекле нөктәләре булыуын да иҫәпкә алып өйрәнә (Н. В. Ефимов,
А. Д. Александров, А. В. Погорелов, Н. Кейпер һ.б.).



https://ba.wikipedia.org/wiki/%D0%93%D0%B5%D0%BE%D0%B3%D1%80%D0%B0%D1%84%D0%B8%D1%8F

Геогра́фия (грек телендә γεωγραφία, ерҙе тасуирлау) — Ерҙе тасуирлаған, йәғни
Ерҙең географик тышлығын тикшергән фәндәр системаһы. Географик тышлыҡ иһә
литосфера, атмосфера, гидросфера һәм биосфераның бер-береһенә үтеп инеү һәм
йоғонто яһау сфераһы итеп аңлайҙар. Физик география был тышлыҡтың физик асылы
менән шөғөлләнә (уның элементтарының бер-береһенә ҡарата урынлашыу һәм унда
барған процестар менән). Шунан тыш, географияның сәйәси, социаль һәм иҡтисади
тармаҡтары бар. Был һуңғы йүнәлештәр кеше эшмәкәрлегенең төрлө төрҙәрен
географик аспекта өйрәнәләр.



https://ba.wikipedia.org/wiki/%D0%91%D0%BE%D1%80%D0%BE%D0%BD%D2%93%D0%BE_%D0%93%D1%80%D0%B5%D1%86%D0%B8%D1%8F

Боронғо Греция (Эллада; грек телендә Αρχαία Ελλάδα) — историографияла ҡабул
ителгән Балкан ярымутрауы, Эгей диңгеҙе утрауҙарында, Фракия ярында урынлашҡан
тәүге осор синфи йәмғиәттәренең уртаҡ исеме.

Боронғо Грецияның башланғыс дәүерендә был биләмәләрҙең этник төҙөлөшө төрлө
була: пеласгалар, лелегалар һәм башҡалар, һуныраҡ уларҙы протогрек ҡәбиләләре —
ахеецтар (ахеялылар) һәм иониецтар (ионикалылар) — ассимиляциялаштырылған.
Беренсе ахеялыларҙың тәүге осор синфи дәүләттәре (Кносс, Фест, Микена, Тиринф,
Пилос, Афина һ. б.) б. э. т. II мең йыл башында уҡ барлыҡҡа килгән.



https://ba.wikipedia.org/wiki/%D0%91%D0%B5%D0%B9%D0%B5%D2%AF

Бейеү — ритмик, мәғәнәле,  бер бөтөн төҙөлөшлө, көйгә ҡушылған тән хәрәкәте .
Бейеү — иң боронғо сәнғәттәрҙең береһе: ул ҡайғы-шатлыҡтарҙы хәрәкәт ярҙамында
башҡаларға еткереү теләге менән бәйле. Тәүтормош кешеһенең күп ваҡиғалары бейеү
ярҙамында күрһәтелә: тыуыу, үлеү, һуғыш, яңы башлыҡты һайлау, ауырыуҙы йүнәлтеү.
Бейеү менән алланан ямғыр, ҡояш нуры, уңыш, яҡлау һорағандар, ғәфү үтенгәндәр.
Бейеү хәрәкәте (па - фр. pas — «аҙым») кешенең тәбиғәтенән: атлап, йүгереп,
һикереп, ырғып, әйләнеп, тайып йөрөүҙән барлыҡҡа килгән. Бейеүҙә иң мөһиме
ритм — төп хәрәкәттәрҙең тиҙ йәки сағыштырмаса яй ҡабатланыуы һәм үҙгәреүе;
кәүҙәләнеше — хәрәкәттәрҙең композицияға төҙөлөүе; үҫеше — хәрәкәттәр киңлеген
һәм көсөргәнешлеген төрлөләндереү; техника — хәрәкәттәрҙе башҡарыу оҫталығы. Күп
бейеүҙәрҙә ҡул хәрәкәттәре бик мөһим. Бейеүҙең төрлө кәүҙәләндереү саралары бар:

Бейеү үҙеңде күрһәтеү, ижтимағи аралашыу ысулы, диндә ҡулланыш таба, спорт,
күрһәтмә сәнғәт төрө. 

Бейеү боронғо заманда, кешене биләп алған хистәрен күрһәткәндә, барлыҡҡа килгән.
Уртаҡ бейеү башҡарыусыларҙың һәм тамашасыларҙың кисерелгән тойғоларын арттыра.
Һәр халыҡтың бейеүгә бәйле үҙ йолалары барлыҡҡа килә. Халыҡ бейеүендә үҙе өсөн
(тормоштағы) һәм тамашасылар өсөн (сәхнәлә) бейегән төрҙәр барлыҡҡа
килә. Тормоштағы бейеүҙәр араһында ваҡыт үтеү менән ҡала һәм крәҫтиән төрҙәре
айырыла. Ҡала бейеүҙәренән батша һарайы, бал, салонда башҡарылғандары була . Был
бейеүҙәр Европа балеты нигеҙендә.

Европа бейеү мәҙәниәтенә Боронғо һәм антик доньяның мәҙәниәте ҙур йоғонто яһай:
ассирий, боронғо Мысыр, Боронғо Греция  дин байрамдары. Хәрби, атлетик бейеүҙәр
Боронғо Греция театр тамашаһының мотлаҡ өлөшөн алған. Пантомима бейеүселәр
б.э.т. 4—2 быуаттарҙа эллинизм ваҡытында барлыҡҡа килгән. Эллинизм бейеүе б.э.т.
2-1 быуаттарҙа үҫешен Боронғо Римдә дауам итә һәм юғары кимәлгә б.э. 2—5
быуаттар пантомимаһында етә. Пантомима — «сәхнә сәнғәте төрө, бында художестволы
образды тыуҙырыу ысулы булып кеше тәненең һығылмалылығы, ым, мимика» булып тора.
Урта быуаттарҙаЕвропала бейеүҙең театрға яҡынайыуын күреп була, жонглёрҙар,
шпильмандар (илгиҙәр артистар), мәҙәксе кешеләр (скоморох) барлыҡҡа килә. 15—16
быуаттарҙа бейегә бағышлап, китаптар сыға башлай, 17 быуатта балет килеп сыға.
Был ваҡытта 1661 йылда барлыҡҡа килгән Француз короле бейеү академияһы бейеү
системаһын уйлап сығара, хәҙерге ваҡытта ул классик бейеү тип атала.

Австрия өлкәһе Ландлдә барлыҡҡа килгән парлы әйләнмәле ландлер бейеүе ваҡыт үтеү
менән вальс бейеүенә әйләнә. 18 - 19 быуаттар арауығында Венаны яулап алып,
вальс күп илдәр буйлап тарала. 19 быуаттың икенсе яртыһында сәхнә бейеүендә
бейеү лейтмотивы килеп сыға. Лейтмотив — музыка әҫәрҙәрендә бер нисә тапҡыр
ҡабатланған һәм әҫәрҙең темаһын тәшкил иткән төп көй. Солистарҙың һәм
кордебалеттың берҙәмлеге бик мөһим. Ошо ваҡытта пуанты (башҡарыусыға
бармаҡтарында торорға, йөрөргә һәм әйләнергә форсат биргән аяҡ кейеме) килеп
сыға, шуға күрә бейеүҙең яңы төрҙәре өҫтөндә эшләргә мөмкинлек була. 19 быуат
аҙағында «модерн» — ирекле, пластик йәки ритмопластик бейеү килеп сыға. 19 — 20
быуат башында бейеү өсөн махсус майҙансыҡтар һәм биналар асыла (шантан кафелары,
бейеү барҙары, залдар, баҡса майҙандары).

-Electro -House -Trance -Тектоник (ингл. Tecktonik) 21 быуаттағы яңы бейеү
йүнәлеше, үҙенә jumpstyle, хип-хоп, локинг, поппинг, техно һ.б. бейеүҙәрен ала.

Балет (франц. ballet, итал. ballo — бейейем) — көй менән театрлаштырылған
тамаша, башҡарыусылар ым, хәрәкәт, бейеү ярҙамында холоҡтарын, уйҙарын күрһәтә. 

Бал бейеүе — бейеү кисәһендә (балда) парлы йәки күберәк ҡатнашыусылар
башҡарыуында күңел асыу төрө. Тәүҙә тәпәш бейеүҙәр — шәм тотоп, баш эйеү,
реверанс менән басседанс, бейеүселәр йырлап, флейта, тамбурин һ.б. инструменттар
ҡушылып уйнауы менән айырыла. Бал бейеүенең барлыҡҡа килеп, үҫеше, ҡағиҙәләрен
уйлап сығарыу 14 быуатта Италияла үтә, унан Францияға барып инә, унд 16—17
быуаттарҙа бал бейеүҙәре төп үҫеш ала. 17 быуатта был бейеү төрө Европала
таралып, төрлө халыҡтың милли үҙенсәлектәрен үҙенә ала. Иң билдәлеһе менуэт
була. Париждағы  бейеү академияһы бал бейеүҙәренең стиле һәм ғәҙәттәрен
билдәләй, импровизация, ҡағиҙәләрҙе боҙоу тыйыла. Бал бейеүҙәрен уҡытыу өсөн
махсус уҡытыусылар, мәктәптәр барлыҡҡа килә.1715 йылда Парижда беренсе түләүле
бал үтә. Яңы, иреклерәк бейеүҙәр тарала: паспье, мюзет, ригодон, контрданс,
экоссез, лендлер. Ижтимағи тормоштоң үҙгәреүе 19 быуатта күмәк, ритмик, тәбиғи
лансье, лендлер, галоп, канкан, полька, мазурка, полонез кеүек бейеүҙәрҙең
таралыуына булышлыҡ итә. 19 быуаттың уратһынан гавот һәм менуэтты вальс баҫып
ала, уның үҫешенә ҙур өлөштө Вена композиторҙары И. Штраус-ата, И. Ланнер, И.
Штраус-ул. 19 быуат аҙағында— 20 быуат башында Төньяҡ һәм Көньяҡ Америкала
вальс-бостон, ту-степ, уан-степ, блюз, фокстрот, квик-степ, чарл-стон һ.б.
бейеүҙәр барлыҡҡа килә, улар бал бейеүенә ҙур йоғонто яһай. Бал бейеүҙәре парлы
ғына түгел, күп кеше ҡатнашлығында түңәрәккә тороп йәки бер буйҙа бейеү
мөмкинлеге тыуа (летка-енка, сиртаки һ.б.). 50—60 йылдарҙа күпләп бейеү тарала,
хәрәкәттәрҙә сикләү юғала, контактһыҙ бейеү йышая.

Хастл (ингл. hustle «этешеү») — парлы бейеү, импровизацияла һәм «йөрөтөүҙә»,
1980-се йылдарҙа таралған диско стилендәге диско-фокс, диско-свинг һәм хастл
көйҙәрендә нигеҙләнгән.

Бейеү донъяһында спорт бейеүе буйынса ярыштар 2 программаға бүленә: Европа
(Standart, Modern йәки Ballroom), Латин Америка (Latin) бейеүҙәре, ҡайһы саҡта
уларҙы ун бейеү тип атайҙар. Ун бейеү эсенә: 

Эстрада бейеүе — «сәхнә бейеүе төрө, бәләкәй бейең тамашаһы (бейеү миниатюраһы),
ғәҙәттә күңел асыу ниәте менән башҡарыла».



https://ba.wikipedia.org/wiki/%D0%90%D0%B9_(%D1%8E%D0%BB%D0%B4%D0%B0%D1%88)

Ай — Ерҙең берҙән-бер тәбиғи эйәрсене. Ерҙә Ҡояштан һуң яҡтылығы буйынса икенсе
урында, Ҡояш системаһында тәбиғи эйәрсендәр араһында ҙурлығы буйынса бишенсе
урында. Һәм шулай уҡ кеше аяғы баҫҡан ерҙән ситтәге беренсе һәм берҙән-бер
объект. Ерҙең үҙәгенән Ай үҙәгенә тиклем яҡынса 384 467 км.

Күк йөҙөндә тулы айҙың йондоҙ дәүмәле − 12m,71. Болотһоҙ төндә тулы Айҙың Ер
өҫтөнә яҡтыртыуы − 0,25 лк. Ай өҫтөнә төшкән яҡтылыҡтың 7 % ғына кире ҡайтара.

Ай Ер тирәләй хәрәкәт итә һәм Ер яғына һәр ваҡыт бер яҡ йөҙө менән ҡарай.
Эллиптик орбитаның ҙур ярым күсәре − 384 399 км, эксцентриситеты 0,0549-ға
тигеҙ.

Барлыҡ төрки телдәрҙә (сыуаш теленән башҡа) Ерҙең юлдашын «ай» тип йөрөтәләр.
Боронғо славян һәм һинд-европа телдәрендәге lūna «луна» һүҙе латин теленән
ингән. Гректар Селена (грек. Σελήνη), боронғо мысырлылар Ях (Иях) тип атаған.

Ай өҫтөндә атмосфера бөтөнләй юҡ тиерлек. Айҙағы тәүлек Ерҙәге 27,32 тәүлеккә
тиң. Ерҙәге ике аҙнаға һуҙылған Ай көнөндә уның йөҙө +120 °C-ҡа тиклем йылына,
шулай уҡ оҙайлы Ай төнөндә һәм күләгәлә −160 °C-ҡа тиклем һыуына. Ай өҫтөндә күк
йөҙө һәр саҡ аяҙ сөм-ҡара, йондоҙ һәм планеталар көндөҙ ҙә күренә. Айҙың Ергә
ҡараған яғынан, Айҙан 3,67 тапҡыр ҙурыраҡ Ер шары күренә. Айҙа һауа юҡ, шуға
курә күк йөҙө гел аяҙ, болоттар йөҙмәй, таң нурҙары уйнамай. Ай өҫтө метеориттар
бәрелеүҙән барлыҡҡа килгән ҡая һыныҡтары һәм туҙан менән ҡапланған.



https://ba.wikipedia.org/wiki/%D2%AE%D0%BB%D0%B5%D0%BC

Үлем — тормош туҡтау, организм йәшәйеше туҡтау; организмдың тормош эшмәкәрлеген
тулыһынса туҡтатыуы, уның йәшәүенең мотлаҡ булған стадияһы; Йән эйәләренең
тереклек итеүҙән туҡтаған хәле; үле хәл.

Үлем — йәшәүгә ҡапма-ҡаршы күренеш. Үлемдең тышҡы сифаттары һулыш алыуҙың һәм
пульстың туҡталыуында сағыла. Улар үпкәләрҙең һәм йөрәктең эшләмәй башлауы
тураһында һөйләйҙәр. Йәшәү менән үлем, бер-береһенә ҡапма-ҡаршы (антиподтар)
булһалар ҙа, улар теүәл сиктәрҙән мәхрүм. Йәшәүҙең тамамланыуы һәм үлемдең килеп
етеүе — бер ни ҡәҙәр дауамлы процесс. Әйтәйек, йөрәк менән үпкәләр эшсәнлеге
туҡталған, ә мейе һаман үҙенең эшсәнлеген дауам итә был,—үлемдең, буҫағала булһа
ла, тамам әле килеп етмәгәнлеген күрһәтә. Эш шунда, эшләүҙән туҡтаған йөрәк
менән үпкәләрҙе медицина ярҙамында яңынан эшләтә башларға мөмкин. Мейе лә үҙенең
эшсәнлеген юғалтҡас ҡына, үлем килгән тип әйтеп була. Йөрәк менән үпкәләрҙең
эшсәнлеге туҡтаған, ә мейе эшсәнлеге дауам иткән аралыҡ (5—7 минут) медицинала
клиник үлем тип атала. Тимәк, йәшәү менән үлем араһында үҙенсәлекле (йәшәүҙе лә,
үлемде лә туплай торған) аралыҡ бар әле.

Ә инде башҡорт халҡыныү рухи ҡомартҡыhы «Урал батыр» ҡобайырында Yлем hүҙе 79
тапҡыр ҡабатланып, иҫкә алына, уның тәбиғәте, сифаттары бик ентекле итеп
тасуирлана hәм әhәмиәте ҡат-ҡат hыҙыҡ өҫтөнә алына икән, был үлемhеҙ әҫәр
туранан-тура Махамудраның сығанағы тип әйтә алабыҙ.



https://ba.wikipedia.org/wiki/%D0%AF%D0%B2%D0%B0

Я́ва (индон. һәм яв. Jawa) — Индонезия составындағы утрау (Индонезияның баш
ҡалаһы Джакарта ошо утрауҙа урынлашҡан). Майҙаны — 132 мең км². Донъялағы халыҡ
иң тығыҙ йәшәгән утрау булып тора.

Яваның бай тарихы бар. Мәҫәлән, Явала Матарам, Маджапахит, Демак дәүләттәре
барлыҡҡа килгән.

Донъяла кеше иң күп йәшәгән утрау (140 млн кеше, (2010); халыҡ тығыҙлығы — 1061
кеше/км²). Иң таралған телдәр — ява һәм индонез.

Утрауҙа Индонезияның иң иҫтәлекле урыны — Боробудур ғибәҙәтханаһы урынлашҡан.
Буддизм диненең изге ғибәҙәтханаһы Будда космологияһының моделе булып тора.
Ғибәҙәтхана ЮНЕСКО-ның архитектура-тарихи ҡомартҡылар исемлегенә инә һәм бөтә
донъя мираҫы һанала.



https://ba.wikipedia.org/wiki/%D0%AE%D1%82%D0%B0

Юта (ингл. Utah) — АҠШ штаты. Таулы штаттарға ҡарай, Ҡаялы тауҙар төбәгендә
урынлашҡан. Вайоминг, Колорадо, Аризона, Невада һәм Айдахо менән сиктәш. Баш
ҡалаһы — Солт-Лейк-Сити. Огден һәм Прово — ҙур ҡалалар. «Юта» атамаһы халыҡ
исеменән килеп сыҡҡан, юттар телендә «тау кешеләре» тигәнде аңлата. Штаттың
тәртип номеры — 13. 1896 йылдың 4 ғинуарында төҙөлгән. Элек Юта территорияһы
исеме менән йөрөгән. Штаттың ҡушаматы — Умарта-штат.

2011 йылғы мәғлүмәт буйынса Юта штатында 2 817 222 кеше йәшәй, халыҡ тығыҙлығы
бер квадрат км-ға 12,81 кеше. АҠШ штаттары араһында халыҡ һаны буйынса урыны —
34.



https://ba.wikipedia.org/wiki/%D0%AD%D1%81%D0%BF%D0%B5%D1%80%D0%B0%D0%BD%D1%82%D0%BE

Эсперанто теле — яһалма телдәр араһында иң киң кулланылған тел. Был телдең исеме
1887 йылда тәү башлап Unua Libro (Беренсе китап) мәҡәләһен баҫтырыусы Лазарь
(Людвиг) Марк улы За́менһофтың псевдонимынан (Доктор Эсперанто) алынған.
Эсперанто «өмөтләнеүсе» тигәнде аңлата. Заменгофтың маҡсаты — халыҡ-ара аңлашыу
өсөн өйрәнеүгә еңел булған тел барлыҡҡа килтереү булған. Уның уйынса, был тел
туған телдәрҙе алмаштырырға түгел, ә ярҙамсы тел булараҡ хеҙмәт итергә тейеш
була.

Бөгөнгө көндә эсперанто теле донъя сәйәхәттәрендә, киң мәғлүмәт сараларында,
әҙәбиәттә, телевидениела һәм радиола ҡулланыла. Ҡайһы бер дәүләттәрҙең уҡыу
системаһы һайланма рәүештә уҡытыу курстарын эсперанто телендә тәҡдим итә.

Эсперанто 1870-се йылдар аҙағында — 1880-се йылдар башында поляк офтальмологы
Людвиг Заменгоф тарафынан барлыҡҡа килтерелә. Эсперанто телен уйлап сығарғандан
һуң ун йыл дауамында Заменгоф әҙәби әҫәрҙәрҙе был телгә әйләндергән һәм шулай уҡ
ошо телдә прозаик әҫәрҙәр һәм шиғырҙар ижад иткән, ә 1887 йылдың июлендә Варшава
ҡалаһында эсперанто теленең грамматикаһы баҫылып сыҡҡан. Артабанғы 50 йыл эсендә
был телдә һөйләшеүсе кешеләр һаны Рус империяһы һәм Көнсығыш Европала, һуңынан
Америкала, Ҡытайҙа һәм Японияла бик тиҙ артҡан. Тәүге йылдарҙа эсперанто телендә
һөйләшеүселәр почта һәм матбуғат аша аралашҡан, ә 1905 йылда Францияның
Було́нь-сюр-Мер ҡалаһында беренсе донъя Эсперанто телендә һөйләшеүселәр конгресы
үткәрелгән. Шунан алып, бындай донъя конгрестары биш континентта, ике Донъя
һуғышын һанамағанда, йыл һайын уҙғарылып, 6000-гә тиклем кеше йыйған. 20-се
быуат башында ҡыҫка ваҡыт йәшәүсе Нейтраль Мореснет иле беренсе эсперанто иле
итеп булдырылған. Ҡытайҙа 1911 йылғы Синьхай революцияһынан һуң ҡайһы бер
төркөмдәрҙә ил менән 20-се быуатҡа сағыу итеп аяҡ баҫыу өсөн рәсми тел рәүешендә
ҡытай теле урынына эсперанто телен ҡабул итеү тураһында һүҙ йөрөгән, әммә был
йүнәлеш яраҡһыҙ тип табылған. Эсперанто ҡайһы бер халыҡ-ара ойошмаларҙа
ҡулланыла, тик был ойошмаларҙың күбенеһе — эсперантоның үҙенә арналған
ойошмалар. Шуларҙың иң ҙуры — Эсперанто донъя ойошмаһы, был ойошма БМО һәм
ЮНЕСКО менән рәсми бәйләнеш тота.

Эсперанто телендә һөйләшеүселәр Америка, Африка һәм Океанияға ҡарағанда Европа
һәм Көнсығыш Азияла күберәк һәм ауылдарға ҡарағанда ҡалаларҙа күберәк. Бигерәк
тә ул Европаның төньяҡ һәм көнсығыш илдәрендә, Азияның Ҡытай, Корея, Япония,
Иран илдәрендә, Американың Бразилия, Аргентина һәм Мехико илдәрендә, Африканың
Того һәм Мадагаскар илдәрендә киң таралған. Төрлө сығанаҡтар буйынса,
эсперантола һөйләшеүселәр һаны — 2 миллион кеше. 200—2000 кеше өсөн эсперанто —
туған тел, улар был телде эсперантола һөйләшеүсе ата-әсәһенән өйрәнгән (ҡайһы
берҙә ҡатнаш ғаиләләрҙә һәм эсперанистар ғаиләһендә эсператно ғаилә теле булып
тора).

Эсперанто телендә ижад ителгән һәм тәржемә ителгән әҙәбиәт йыйынтығы байтаҡ — 25
меңдән ашыу китаптар менән бер рәттән 100-ҙән ашыу журналдар даими баҫыла.
Эсперанто телендә һөйләшеүселәрҙең күбеһе был телде донъя сәйәхәттәрендә
ҡуллана. Йыл һайын эсперантола һөйләшеүсе 1500 — 6000 кеше эсперанто телендә
һөйләшеүселәр конгресында осраша. Эсперанто телендә яҙылған музыканың күбеһе
төрлө халыҡ йолаларына нигеҙләнә, ә аҙаҡҡы йылдарҙа әҫәрҙәр рок һәм башҡа
жанрҙарҙа ижад ителә. Эсперанто телендә ике нәфис фильм төшөрөлгән.

Эсперанто теленең барлыҡҡа килеүенән алып тиерлек был тел ғилми мәҡәләләр
баҫтырыу өсөн ҡулланыла. Эсперанто — «Эсперанто Университеты» булараҡ билдәле
Сан-Марино халыҡ-ара фәнни академияһының тәуге уҡытыу һәм етәкселек итеү теле
булып тора.



https://ba.wikipedia.org/wiki/%D0%A8%D3%99%D1%80%D0%B8%D2%93%D3%99%D1%82

Шәриғәт (ғәрәпсә бойроҡ.күрһәтмә, закондар) — мосолмандарҙың дини ҡанундар
йыйылмаһы.Ҡөрьәнде өйрәнеү-тәфсир фәнен, ә хәҙистәрҙе өйрәнеү Сөнәне тыуҙырған
кеүек, дини әҙәбиәттең ошо ике тармағы нигеҙендә дин белеме теология(Ҡаләм) һәм
хоҡуҡ белеме- фикх барлыҡҡа килә.

Шәриғәт төп дүрт сығанаҡҡа — Ҡөрьәнгә,Сөннәгә, Ижмағҡа һәм Ҡыясҡа нигеҙләнеп
эшләнгән. Бына ошо сығанаҡтарҙы өйрәнү һәм файҙаланыуҙа уларҙың ҡайһыһына
күберәк өҫтөнлөк бирергә тигән һорау тыуа. Аллаһ исеме менән эшләнгән шәриғәт
закондары һәм шул осорҙағы тәҡдимдәр ошоғаса үҙгәрешһеҙ ҡала. Ҡайһы бер мосолман
илдәрендә суд-хөкөм эштәрендә уларҙы әле лә иҫәпкә алалар. Шәриғәт әлегәсә йәелк
һәм йәнһеҙ мөлкәткә хосуси милекселекте Аллаһ исеме менән законлаштыра.
Шәәәриғәттә шулай уҡ намаҙ, тәһәрәт, ураҙа, зәкәт, хаж һәм йыһат (жихад) турында
тулы күрһәтмәләр бар.



https://ba.wikipedia.org/wiki/%D0%A7%D0%B8%D0%BB%D0%B8

Чи́ли (исп. Chile), рәсми исеме — Чи́ли Респу́бликаһы (исп. República de Chile
[reˈpuβlika ðe ˈʧile]) — Көньяҡ Америкала Тымыҡ океан һәм Анд тауҙары араһында
оҙон һыҙат булып урынлашҡан дәүләт. Көнбайыштан Тымыҡ океан менән йыуыла,
көнсығыштан Аргентина, төньяҡтан Перу, төньяҡ-көнсығыштан Боливия менә сиктәш.

Чилиҙың Тымыҡ һәм Атлантик океанға сығышы бар. Чилиҙың оҙонлоғо — төньяҡтан
көньяҡҡа 4908 саҡырым (4630 км) һәм көнбайыштан көнсығышҡа 456 саҡырым (430 км).

Чилиҙың халҡы күбеһенсә европиоид расаһына ҡарай (30-55 %). Метистар — 45-65 %,
индейҙар — 5 %. Килмешәктәрҙең күбеһе Испания, Италия, Франция һәм Хорватия
илдәренән. XX быуатта Чилиға 600 мең килмешәк килгән, уларҙың күбеһе испандар,
итальяндар, ниместәр, хорваттар һәм ғәрәптәр. Әлеге көндә Чилиҙа 800 меңгә яҡын
кеше сит илдә тыуғандар.



https://ba.wikipedia.org/wiki/%D0%A2%D0%B0%D0%B8%D0%BB%D0%B0%D0%BD%D0%B4

Таила́нд (тай. ประเทศไทย) Таиланд короллеге (тай. ราชอาณาจักรไทย [râːtɕʰa
ʔaːnaːtɕɑ̀k tʰɑj]) — Көньяҡ-Көнсығыш Азияла урынлашҡан дәүләт, Һинд-Ҡытай
ярымутрауында һәм Малакка ярымутрауында урынлашҡан. Көнсығыштан Камбоджа һәм
Лаос, көнбайыштан Мьянма, көньяҡтан Малайзия менән сиктәш.

1939 йылға тиклем Сиам тип атала. «Тхай» (Ҡалып:Lang-th2) һүҙе «азатлыҡ» тигәнде
аңлата. Һүҙ үҙен-үҙе аҡлай: башҡа дәүләттәр Франция һәм Бөйөк Британия
колониялары булғанда, Таиланд Көняҡ-Көнсығыш Азияла мөстәҡиллеген һаҡлап ҡалған
берҙән-бер дәүләт.

«Таиланд» (Thailand) — XX быуаттың 30-сы йылдарында ғәҙәти тормошҡа инеп ҡалған
инглизлаштырылған тайҙар йәшәгән ил исеме. Тайса ил исеме «Мыанг Тхай» йәки
«Пратхет Тхай» тип яңғырай.



https://ba.wikipedia.org/wiki/%D0%A1%D1%8B%D1%83%D0%B0%D1%88%D1%82%D0%B0%D1%80

Сыуаштар (cыу. чӑвашсем) — Рәсәйҙә күп һанлы төрки халыҡтарҙың береһе. Дөйөм
һаны, 2002 йылғы халыҡ иҫәбен алыу мәғлүмәттәре буйынса, 1 миллион 637 мең
самаһы. Рәсәйҙәге иң ҙүр этностарҙың береһе. Сыуашстанда 49,2 % сыуаш йәшәй.
Сыуаш диаспоралары йыйнаҡ төркөмдәр булып башҡа төбәктәрҙә йәшәй.

Ситтә йәшәүселәрҙең 30 % самаһы Урал-Волга буйындағы өлкәләрҙә: Татарстан,
Башҡортостан, Һамар, Ульяновск, Һарытау өлкәләрендә тупланған.

Башҡортостанда сыуаштар халыҡ һаны буйынса урыҫтарҙан, башҡорттарҙан,
татарҙарҙан ҡалышып 4-се урында. Улар башлыса Ауырғазы районында — 12,5 мең,
Бишбүләк районында — 10, 4 мең, Стәрлетамаҡта — 4,9 мең, Ҡырмыҫҡалы районында —
4,8 мең йәшәй.

Сыуаш шағирҙары К. В. Иванов, Я. Г. Ухсай Башҡортостандың Бәләбәй районы
Ыҫлыҡбаш ауылында тыуған.



https://ba.wikipedia.org/wiki/%D0%A0%D0%B0%D0%B4%D1%83%D0%BB%D0%BE%D0%B2_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%92%D0%B0%D0%BB%D0%B5%D1%80%D1%8C%D0%B5%D0%B2%D0%B8%D1%87

Радулов Александр Валерьевич (5 июль 1986) — Рәсәй хоккейсыһы, һөжүмсе. Ике
тапҡыр донъя чемпионы. 2016 йылдан Монреаль Канадиенс хоккей клубы уйынсыһы.

Александр Валерьевич Радулов 1986 йылдың 5 июлендә Свердловск өлкәһенең Түбәнге
Тагил ҡалаһында тыуған. Тәүге аҙымын «Спутник» клубында башлай. Һуңынан Тверь
хоккей командаһында, «Динамо» (Мәскәү), Салауат Юлаев, өс миҙгел Канаданың
йәштәр лигаһында сығыш яһағас, НХЛ-дың «Нэшвилл Предаторз» командаһында ике
миҙгел уҙғара. Радулов юлаевсылар рәтенә НХЛ-дың «Нэшвилл Предаторз» клубынан
2008 йылда күсеп килә. 2012 йылдан — Мәскәүҙең ЦСКА командаһы уйынсыһы. Үҙ
карьераһында юниорҙар араһында Рәсәй командаһы составында ике тапҡыр донъя
беренселегенең бронза миҙалына лайыҡ була. Канада хоккей лигаһының иң шәп
уйынсыһы исемен дә ала. Рәсәй йыйылма командаһында 2007 йылдан сығыш яһай
башлай.

Радуловтар сығыштары менән Түбәнге Тагилдан. Атаһы Валерий Юрьевич урындағы
«Спутник» хоккей командаһында уйнаған. Александрҙың олатаһы ла хоккей мөхитендә
ҡайнап, спорт майҙансығының хеҙмәткәре булып эшләй. Шуға ла ағалы-ҡустылы
Радуловтар, ғаилә традицияһын дауам итеп, боҙ майҙансығын икенсе өйгә әйләндерә.
1999 йылда Радуловтар ғаиләһе Ярославль ҡалаһына күсеп китә. 13 йәшлек Александр
Ярославль хоккей мәктәбендә шөғөлләнеүен дауам итмәксе була. Тик ундағы тренер,
буласаҡ «йондоҙ»ға ҡарап, хоккей һинең шөғөлөң түгел, тип ишекте яба. Радулов
юғалып ҡалмай, бер йыл буйы ағаһының командаһында шөғөлләнгәндән һуң, Мәскәүҙең
«Динамо» хоккей клубына барып яҙыла. Тормош дауам итә. Йәш Радулов яйлап
"Динамо"ның төп составына эләгә, тик унда нығына алмай һәм клуб етәкселеге
Сашаны Тверь хоккей командаһына ҡуртымға бирә. Шунан башлана ла инде
геройыбыҙҙың уңыштары. Ул Тверь хоккей һөйөүселәренең кумирына әйләнә. Һәр бер
йәш хоккейсы хыялланған һымаҡ, Александр ҙа НХЛ-да уйнағыһы килә. Ул ваҡыттағы
донъя "йондоҙҙары"ның гәзит-журналдарҙа сыҡҡан фотоларын йыя, улар кеүек булыр
өсөн көнө-төнө үҙ өҫтөндә эшләй. Һәм хыялы тормошҡа аша. «Динамо» өсөн бер генә
уйын уҙғарған Радуловҡа НХЛ белгестәре күҙ һалып, «Нэшвилл Прэдаторз» клубы
вәкилдәре уны һайлап ала. Шулай итеп кесе Радулов океан аръяғына юллана. Тик
унда ла шунда уҡ төп составҡа эләкмәй, фарм-клубта уйнарға мәжбүр була. Бер
миҙгелдә генә 32 шайба индереп, 45 пас бирә, иң өмөтлө уйынсыға әйләнә.
Һөҙөмтәһе көндән-көн яҡшыра бара. Икенсе йылына 62 уйында 61 гол индереп, 93
тапҡыр гол индереүгә булышлыҡ итә. Бер осрашыуҙа хатта ете тапҡыр уңышҡа өлгәшә.
Шулай ҙа ҡайһы бер белгестәр, был һөҙөмтәһенә ҡарамаҫтан, төп составҡа тиҙ генә
эләкмәҫ, тип күҙаллай. Әммә 20 йәшлек уйынсы барыһын да пыран-заран килтерә, һәм
"Нэшвилл"дың төп составына юл ала.



https://ba.wikipedia.org/wiki/%D0%A0%D0%B0%D0%B4%D0%B8%D0%BE

Ра́дио (лат. radio — «нурланам, ебәрәм», radius — «нур») — мəғлүмəтте радио
тулҡындары ярҙамында тапшырыу алымы.

1872 йылда тәүге үткәргесһеҙ элемтәгә патентты Малон Лумис (Mahlon Loomis). Ул
1866 йылда үткәргесһеҙ элемтә сараһын уйлап табыуы тураһында иғлан итә.
Германияла радионы уйлап табыусы тип Генрих Герц (1888), АҠШта — Дэвид Хьюз
(1878), тағы ла Томас Эдисон (1875, патент алыу йылы — 1885), АҠШта һәм ҡайһы
бер балкан илдәрендә — Никола Тесла (1891), Белоруссияла — Яков
(Сармат-Яков-Сигизмунд) Оттонович Наркевич-Иодка (1890), Францияла — Эдуард
Бранли (1890), Һиндостанда — Джагадиш Чандра Боше (1894 йәки 1895), Англияла —
Оливер Джозеф Лодж (1894), Бразилияла — Ландель де Муру (1893—1894) иҫәпләнә.

Радиотулҡындар (радиотелеграфия) ярҙамында тәүге уңышлы мәғлүмәт менән алмашыныу
системаһын уйлап табыусы тип ҡайһы бер дәүләттәрҙә Италия инженеры Гульельмо
Маркони (1895) иҫәпләнә.

Рәсәйҙә радиотелеграфияны уйлап табыусы тип традицион рәүештә А. С. Попов
һанала. Радиоэлемтә буйынса тәүге тәжрибәләрендә Поповтың радиоалғысы 60 метр
аралығына тиклем радиосигналдар таба алған. 1895 йылдың 7 майында
Санкт-Петербургта уҙған Урыҫ физик-химик йәмғиәте ултырышында А. С. Попов үҙенең
уйлап сығарылған объектын — ғәмәлдә донъялағы тәүге булып торған радиоалғысын
күрһәтә. 7 май көнө радионың тыуған көнө булып китә.

АҠШта радионы уйлап табыусы тип Никола Тесла һанала. Ул 1893 йылда
радиотапшырғысҡа һәм 1895 йылда радиоалғысҡа патенттар ала. Францияла
үткәргесһеҙ телеграфияны уйлап табыусы тип когерерҙы (Бранли трубкаһын) төҙөүсе
Эдуард Бранли (1890) оҙаҡ йылдар буйы һаналған.

Һиндостанда 1894 йылдың нояберендә Джагадиш Чандра Боше миллиметрлыҡ диапазонда
радиотапшырыуҙы күрһәтә.. 1894 йылда Бөйөк Британияла Оливер Джозеф Лодж
тәүгеләрҙән булып 40 метр аралыҡта радиотапшырыу һәм радиоалығысты күрһәтә.

Электромагнит тулҡындарын тапшырыу һәм алыу сараларын тәүге уйлап табыусыһы
булып немец ғалимы Генрих Герц (1888) булып тора.

1927 йылда Өфөлə тәүге радио ҡабул итеү пункты һəм тəүге дəүлəт радиостанцияһы —
Өфө радиотапшырыуҙар компанияһы төҙөлə. 1934 йылда Өфөлə тапшырыуҙарҙы даими
рəүештə ҡабул итеү һəм таратыу радиостанцияһы төҙөлә. 1941 йылда Өфөгə Коминтерн
исемендәге радиостанция эвакуациялана, ул 1942 йылдың июненəн Союз тапшырыуҙары
режимында эшлəй. 1968 йылда СССР-ҙың икенсе программаһын трансляциялау өсөн
тапшырғыстар файҙаланыуға индерелə, ультраҡыҫҡа тулҡын диапазонында (66—74 МГц)
радиотапшырыуҙар башлана. 1977 йылда ГДР‑ҙың Берлин радиоһында «Өфө—Галле»
дуҫлыҡ радио күпере тура эфирҙа уҙғарыла.

1980-се йылдар аҙағына ҡарата Башҡортостанда 490 радиотрансляция үҙəге һəм 103
миллион радионөктə иҫəплəнə. 1999 йылдан башлап Өфөлə радиотапшырыуҙар өсөн
Европа стандарты — FM диапазоны (88—108 МГц) файҙаланыла башлай.

2000 йылдың сентяберенән алып «Юлдаш» һəм «Спутник 107 FM» каналдары
трансляциялай башлайҙар. 1990‑сы йылдар башында Өфөлə «Роксана» һəм «Беренсе
канал» коммерция музыкаль-күңел асыу каналдары эшлəй, 2005 йылдан алып
«Манхэттен» радиоһы асыла. 2010 йылдың 7 февралендә «Ашҡаҙар» радиоһы эфирға
сыға.



https://ba.wikipedia.org/wiki/%D0%9C%D3%A9%D1%85%D3%99%D0%BC%D0%BC%D3%99%D0%B4_(%D0%BF%D3%99%D0%B9%D2%93%D3%99%D0%BC%D0%B1%D3%99%D1%80)

Мөхәммәд, бине Ғәбдулла бине Ғәбд-әл-Моталлиб бине әл-Хашими (ғәр. محمد‎
[mʊħɑmmæd], әйтелешен тыңларға (мәғл.), (ғәр. محمد‎‎‎), (20 (22) апрель 571
(570), Мәккә — 8 июнь 632, Мәҙинә) — пәйғәмбәр, мәшһүр дин хеҙмәткәре, бер
Аллаһҡа табыныу дине — Ислам динен иңдереүсе, Аллаһ ебәргән изге китап —
Ҡөрьәнде кешеләргә еткереүсе, дәүләт һәм сәйәсәт эшмәкәре, Ғәрәп ярымутрауында
көслө мосолман дәүләтен төҙөүсе.

Мөхәммәд исеме «Маҡтауға лайыҡ» тигән мәғәнәне аңлата. Башҡа исемдәре лә бар:
Әхмәт, Мәхмүт, Мостафа. Аллаһ Ҡөрьәндә уға исеме менән дүрт тапҡыр өндәшә, шулай
уҡ уны Нәби, Рәсүл, Ғәбд, Бәшир, Нәдхир, Мудхәккир, Шәһит, Дәғый кеүек исемдәр
менән атай. Мосолмандар Мөхәммәд пәйғәмбәр исемен әйткәндән йәки яҙғандан Һуң,
уға салауат («Саллә-ллаһү ғәләйһи үә сәлләм» (ғәр. صلى الله عليه وسلم‎) тип)
әйтәләр.

Тыуған йылы һәм урыны — 570 йыл тирәһендә хәҙерге Сәғүд Ғәрәбстаны Мәккә ҡалаһы.
Үлгән йылы һәм урыны — 8 июнь 632 йыл, хәҙерге Сәғүд Ғәрәбстаны Мәҙинә ҡалаһы.
Мәҙинә ҡалаһы Пәйғәмбәр мәсетендә ерләнгән.

Ислам дине Мөхәммәт Пәйғәмбәрҙән башҡа 124 (йәки 224) пәйғәмбәр булыуын
таный,мәгәр Мөхәммәд с.ғ.с. барса пәйғәмбәрҙәрҙең һуңғыһы — нәби һәм рәсүл тип
таныла. Шулай уҡ ул башҡаларҙан айырмалы рәүештә (шул иҫәптән Ғайса пәйғәмбәрҙән
дә), айырым ҡалаға, ауылға йәки халыҡҡа тип түгел,ә ер йөҙөндәге һәммә халыҡтар
өсөн ебәрелгән. Уның шәриғәте Ҡиәмәт Көнөнәсә көсөндә ҡаласаҡ. Бүтән рәсүлдәрҙең
шәриғәттәре ваҡытлыса бирелгән һәм Мөхәммәд с.ғ.с. килеү менән көсөнән
сығарылған. Шулай итеп, мосолмандар Изге Китаптарҙы — (Тора) Тәурат, (Псалтырь)
Зәбур һәм (Евангелие) Инжилде таныһа ла, уларҙы ғәмәлдә тип һанамай, бынан тыш
улар кешеләр тарафынан боҙолған тип белдерә (тәхриф).

Мөхәммәд пәйғәмбәрҙәр араһында иң юғары урында тора. Ислам буйынса иманлы булыу,
йәғни Мөхәммәд пәйғәмбәрҙең вәкәләтен таныу һәммә кешелеккә, шул иҫәптән
нәсраниҙарға, йәһүдиҙәргә мотлаҡ тип белдерелә, һуңғылары уның шәриғәтен ҡабул
итергә тейеш тип һанала.

Рамаҙан әл-Буты Мөхәммәд пәйғәмбәрҙең Исламда тотҡан урыны һәм уның шәриғәте
тураһында ошолай яҙа: «Монотеик (бер илаһлы) диндәрҙә, боҙолмаған килеш булһа,
бер айырма ла юҡ, сөнки улар барыһы ла бер Аллаһ сылбыры өлөштәре, Мөхәммәд
рисаләте кешелектең барса дини үҫешенең иң юғары бейеклеге булып тора. Әммә
пәйғәмбәрҙәрҙең шәриғәттәрендә генә айырма бар».

Мөхәммәд ҡорайыш ҡәбиләһенән булған. Мәккә мөшриктәре һыйҙырмауы арҡаһында 622
йылда ул Мәккәнән Мәҙинәгә (элек Йәсриб) һижрәт ҡыла (күсенә). Мосолман
календары ошо йылдан иҫәп башлай. Үҙенең арҡалаштары менән ул Мәккәне яулап ала.
Мөхәммәд с.ғ.с вафат булған мәлгә тотош Ғәрәп ярымутрауы Ислам ҡабул иткән була.
Уның вариҫтары — халифәләр Азия һәм Африкала, өлөшләтә Европала Ислам динен
тарата. Улар ғәрәп теле һәм мәҙәниәте йоғонтоһона эләгә. Мөхәммәд Пәйғәмбәрҙе
Пәйғәмбәрҙәр мөһөрө, Пәйғәмбәрҙәр хужаһы һәм Ахырызаман Пәйғәмбәре тип тә
атайҙар. Мосолмандар иман килтергәндә Шәһәҙәт әйтә, уны Аллаһ Рәсүле тип таный.

Вәлиева М. Ғ., Үтәбай-Кәрими Р. Мөхәммәт // Башҡорт энциклопедияһы — Өфө:
«Башҡорт энциклопедияһы» ғилми-нәшриәт комплексы, 2013. — ISBN
978-5-88185-143-9.



https://ba.wikipedia.org/wiki/%D0%9C%D0%BE%D1%81%D1%82%D0%B0%D1%84%D0%B0_%D0%9A%D3%99%D0%BC%D0%B0%D0%BB_%D0%90%D1%82%D0%B0%D1%82%D3%A9%D1%80%D0%BA

Мостафа Кәмал Ататөрк (Ғәзи Мостафа Кәмал-паша, төр. Mustafa Kemal Аtatürk;
1881 — 10 ноябрь 1938) — ғосман һәм төрөк реформаторы, сәйәсмән, дәүләт эшмәкәре
һәм хәрби етәксе; Төркиәнең Республика халыҡ партияһын ойоштороусы һәм уның
тәүге лидеры; Төркиә Республикаһының беренсе президенты, хәҙерге Төркиә
дәүләтенә нигеҙ һалыусы.

1899 йылдың 13 мартынан Истанбулдағы Оттоман хәрби колледжында уҡыуын дауам итә,
ул ваҡытта Истанбул Осман империяһының баш ҡалаһы була.

1905 йылда Дамаскка ебәрелә, шунда «Ватан» исемле революцион ойошмаға нигеҙ
һала.

1923 йылдың 29 октябрендә Төркиә республика итеп иғлан ителә, Кәмал — уның
президенты. 1924 йылдың 20 апрелендә Төрөк республикаһының икенсе конституцияһы
ҡабул ителә, ул 1961 йылға тиклем ғәмәлдә була.

Ататөрк 1938 йылдың 10 ноябрендә 57 йәшендә Истанбулда Долмабахчә һарайында —
төркиә солтандары резиденцияһында үлә.



https://ba.wikipedia.org/wiki/%D0%9C%D0%BE%D1%81%D0%BE%D0%BB%D0%BC%D0%B0%D0%BD_%D0%B1%D0%B0%D0%B9%D1%80%D0%B0%D0%BC%D0%B4%D0%B0%D1%80%D1%8B

Мосолман байрамдары- мосолмандар байрам иткән байрамдар. Ислам динендә 13 байрам
телгә алына һәм үткәрелеп килә. Иң ололары — Ураҙа ғәйете һәм Ҡорбан ғәйете.
Улар Мөхәммәт СҒС ваҡытынан уҡ байрам ителә. Байрамдар ай календары буйынса
үткәрелә.

Ғәрәпсә Ғәйдел Фитыр көнө тип йөрөтөлә. Рамаҙан ураҙаһы тамам булғандан һуң өс
көн байрам ителә. Байрамдың башы Шәүүәл айының беренсе көнөнә тура килә. Был
көндә мосолмандар мәсеттәргә йыйылып ғәйет намаҙы башҡара. Аллаһы Тәғәләнән
гонаһтарын ярлыҡауҙы һорап теләктәр теләйҙәр. Рамаҙан иң изге ай- сөнки был айҙа
Ҡөрьән китабы иңдерелә башлаған. Мәтдт мөмкинселектәре булған мосолмандар ғәйет
намаҙына тиклем фәҡирҙәргә йәки мәсеткә фытыр саҙаҡаһы бирә. Рамаҙан айы
барышында ураҙа тотоусы кешеләрҙе киска ашҡа, Ифтарға(ауыҙ асырға) йыйыу йолаһы
бар.



https://ba.wikipedia.org/wiki/%D0%9C%D0%BE%D0%BB%D0%B4%D0%BE%D0%B2%D0%B0

Молдова Республикаһы (Republica Moldova) — Европалағы ил. Ул көнбайышта Румыния
менән, көньяҡта, төньяҡта һәм көнсығышта Украина менән сиктәш. Башҡалаһы —
Кишинёв ҡалаһы. Майҙаны 33 846 км2.

Республика энокультураларҙың күплеге менән айырыла. Халыҡтың күпселеге (2004
йылғы иҫәп алыу буйынса 93%) правосливие динендә. ЭТП күләме 2012 йылда 7,559
миллиард доллар тәшкил итте, йән башына 2128 доллар самаһы. Аҡса берәмеге – лей.
2014 йылдың 4 октябренә торошло 1 молдава лейе 2,7 һумға тигеҙ булды.

1924 - 1940 йылдарҙа Молдавия АССР-ы Украина ССР составында була. 1940 йылдан
1991 йылға тиклем Молдавия Совет Социалистик Республикаһы исеме менән союздаш
республикалар хоҡуғында СССР составында була. 1990 йылдың 5 июненән – Молдова
Совет Социалистик Республикаһы. 1991 йылдың 27 августында бойондороҡһоҙлоҡ иғлан
ителә.



https://ba.wikipedia.org/wiki/%D0%9C%D0%B0%D1%80%D0%BA%D1%81%D0%B8%D0%B7%D0%BC

Маркси́зм — Карл Маркс һәм Фридрих Энгельс нигеҙләгән фәлсәфәүи, иҡтисади һәм
сәйәси тәғлимәт. Уны төрлө сәйәси фирҡәләр, йәмәғәт фекерендәге һәм ғәмәли
сәйәсәттәге ағымдар үҙҙәренсә аңлатһа ла, донъя фәнендәге мөһим урынын бер кем
дә иңҡар итмәй. Сәйәси марксизм һул (социаль) анархизм, христиан соцализмы һәм
шулай уҡ өлөшләтә марксизмды ҡабул итмәгән демократик социализм һәм социаль
демократия менән бер рәттән социализмдың бер төрө (варианты) булып тора.

Йола буйынса Маркс тәғлимәтендә өс фекер төп әһәмиәткә эйә тип иҫәпләнеп
йөрөтөлә. Шул уҡ ваҡытта уларҙың тәүге икеһенә Энгельстың да иғтибар иткәнлеге
билдәле:

Эшселәр синыфы (пролетариат) һәм буржуазия араһындағы синфи көрәш XIX быуаттың
40-сы йылдарында Европаның үҫеш яғынан иң ныҡ алға киткән илдәрендә ҡырҡа
киҫкенләшә һәм йәмғиәт тормошонда тәүге планға сыға. Быны дәлилләү өсөн
Францияның Лион ҡалаһы туҡыусыларының 1831 һәм 1834 йылдарҙағы ихтилалдарын
(«восстание лионских ткачей»), 30-сы йылдарҙан башлап 50-се йылдар башына тиклем
Англияла дауам иткән чартистар хәрәкәтен һәм Европа уртаһындағы Силезияла 1844
йылғы туҡыусылар түңкәрелешен иҫкә алыу ҙа етә.

1847 йылда нимес аҡыл эйәләре Карл Маркс менән Фридрих Энгельс уларҙың тәүгеһе
Лондонда танышҡан нимес эмигранттары ойошторған йәшерен пропаганда алып барыусы
«Коммунистар берлеге» (урыҫса «Союз коммунистов») ойошмаһына ылыға. Йәмғиәт
ҡушыуы буйынса улар тиҙҙән бөтә донъяла билдәлелек аласаҡ «Коммунистар партияһы
манифесы»н ижад итә, был хеҙмәт 1848 йылдың 21 февралендә донъя күрә. Үҙҙәренең
тәғлимәтендә К. Маркс менән Ф. Энгельс, капитализмдың пролетариат ҡулынан
ҡотолғоһоҙ һәләк буласағын иғлан итеп, капиталистик йәмғиәттән коммунистик
дәүергә күсеүҙең ҡыҫҡаса программаһын асып бирә:

«Коммунистар партияһы манифесы» бары тик ағымдағы хәл-күренештәрҙе сағылдырған
ҡоро сәйәси документ ҡына булмай. Уның авторҙары, үҙҙәренән алда йәшәгән күп
һанлы аҡыл эйәләренең уй-фекерҙәрен ныҡлап өйрәнеп, уларҙы хеҙмәттәрендә
ҡуллана. Артабан марксизм уларҙың тәүге авторҙары юлынан барыусы һәм уларҙың
уй-фекерҙәрен дауам итеүселәр (шул иҫәптәп Совет дәүләтенә нигеҙ һалыусы В. И.
(Ульянов) Ленин һ.б.) тарафынан үҫтерелә һәм тулыландырыла. Был йәһәттән
тәғлимәттең нигеҙҙәре хаҡында В. И. Ленин үҙенең «Марксизмдың өс сығанағы һәм өс
состав өлөшө» исемле мәҡәләһендә килтергән һығымтаны бер ҙә инҡар итеп булмай.
Уныңса марксизм түбәндәге фәнни уйланыуҙарға нигеҙләнгән:

Үҙ заманындағы Германияла Гегель философияһын эҙәрләкләүгә ҡаршы сығып, Маркс
үҙен уның уҡыусыһы тип иғлан итә. Гегелде тәкитләп, ул уның иделистик
диалектикаһын материалистик күҙлектән ҡарап сығыу мәсьәләһен ҡуя.

Үҙенең тәүге хеҙмәттәрендә Маркс бер яҡтан философияны ҡоро фекерләүгә ҡоролған
аң тип ғәйепләһә лә, икенсе яҡтан философияны ысынбарлыҡҡа әйләндереү кәрәклеген
айырып билдәләй. Мәҫәлән, уның Людвиг Фейербах хаҡындағы 11-се тезисы киң
билдәле: «Философтар бары тик донъяны төрлөсә аңлаттылар, ә эш уны үҙгәртеүҙән
ғибәрәт». Һуңыраҡ был ҡараш уның «Немецкая идеология» хеҙмәтендә метофизик
философияны ҡырҡа тәнҡитләүгә әүерелә. Ф. Энгельс фекеренсә, тәбиғәттәге һәм
йәмғиәттәге дөйөм диалектик процесс марксистик философия фәне булып хеҙмәт итә.
Диалектика — һәр төрлө хәрәкәттең иң дөйөм ҡанундары тураһындағы фән, тип
билдәләй ул артабан (К.Маркс, Ф.Энгельс, Соч., Т.20, с.582).

Маркс менән Энгельс тәғлимәттәрен «диалектик материализм» тип атамаған. Үҙ
ҡараштарын француз мәғрифәтселәренең механик материализмынан айырыу өсөн улар
«хәҙерге» йәки «яңы» материализм тигән төшөнсәләр ҡулланған.

Диалектик материализм терминын урыҫ марксисы Георгий Плеханов (1856—1918) фәнгә
индерә, ә Ленин уны совет системаһының философик компоненты марксизм-ленинизмдың
рәсми атамаһы итеп нығытып ҡуя. Шуға ла «диалектик материализм» һәм марксистик
философия аңлатмалары синоним булараҡ ҡулланыла. Әммә уны Маркс менән Энгельс
ҡулланмай, улар «материалистик диалектика» хаҡында һүҙ йөрөтә. Ә "диалектик
материализм"ды ғилми әйләнешкә «Экскурсии социалиста в область теории познания»
хеҙмәтендә Иосиф Дицген индерә.

Марксистик философияның диалектик характеры Гегелдең идеалистик диалектикаһын
материалистик күҙлектән, ә метафизик материализмды диалектик күҙлектән ҡарап
сығыу менән бәйле. К. Маркс материалистик диалектиканы философияның ғына түгел,
ә дөйөм фәнни-тикшеренеү ысулы тип иҫәпләгән һәм уны, атап әйткәндә, үҙенең
"Капитал"ында ҡулланған.

Диалектик процесс тураһында тәғлимәт булараҡ марксизм философияһының төп
төшөнсәһе булып һәр төрлө һан яғынан үҫештең сифат үҫешенә килтереүе, инҡар
итеүҙе инҡар итеү һәм ҡапма-ҡаршылыҡтарҙың үҙ-ара бәйләнеше һәм көрәше
ҡанундарына нигеҙләнгән дөйөмлөгө тора. «Анти-Дюринг» исемле хеҙмәтендә Энгельс
был турала түбәндәге фекерен әйтә: "диалектика фекерләү закондарын тикшерә,
«Диалектика природы» билдәләүенсә, «диалектик закондар тәбиғәт үҫешенең
ғәмәлдәге һәм ысын закондары булып тора».

Марксизм философияһы, кешене үҙенең хеҙмәтенән һәм уның һөҙөмтәләренән ситләшкән
тип ҡарап, уны ошо хәлдән азат итеүгә төп баҫым яһай. Шул уҡ ваҡытта кеше бер
кемдән дә бойондороҡһоҙ булған айырым йән түгел, ә «ижтимағи мөнәсәбәттәр
йыйналмаһы», шуға ла марксизм философияһы, тәү сиратта, тарихи үҫеш барышында
ҡаралған йәмғиәт философияһы булып тора. Маркс өҫҡорманы билдәләгән матди
етештереүҙе (базисты) тарихты алға этәреүсе көс тип һанаған. Уның арҡалашы
Фридрих Энгельс «кешене нәҡ хеҙмәт тыуҙырған» тип раҫлай. Биологик эволюция
булған антропогенездың иң мөһим миҫалы үҙләштереү хужалығынан етештереү
хужалығына күсеү була. Етештереү йәмғиәткә билдәле бер йоғонто яһай. Һөҙөмтәлә
бер-береһен алмаштырып килгән етештереү ысулдары йәки ижтимағи-иҡтисад
формацияларын (осорҙарҙы) айырып ҡарайҙар.

Барлыҡ билдәле формацияларҙың да үҙ эсендә ҡаршылыҡтары, шул иҫәптән килешә
алмаҫлыҡ (антагонистик)тары ла була, һәм улар был формация сиктәрендә генә хәл
ителә алмай һәм сиселер өсөн мотлаҡ йәмғиәт үҫешенең тағы ла юғарыраҡ кимәленә
күсергә мәжбүр. Йәмғиәт ағзалары етештереү сараларына мөнәсәбәте нигеҙендә төрлө
синыфтарға бүленә: ҡол биләүселәр һәм ҡолдар, алпауыттар һәм крәҫтиәндәр,
буржуазия һәм пролетариат (эшселәр синыфы). Синфи көрәш барышында ҡеүәтлерәк
синыф дәүләт ойоштора һәм йәмғиәттең башҡа синыфтары өҫтөнән хакимлек итер өсөн
идеологияның төрлө төрҙәрен (шул иҫәптән дин, хоҡуҡ һәм сәнғәт) төҙөй.
Формациялар алмашыныуы етештереү көстәренең үҫеш кимәл менән билдәләнә: улар
тора-бара етештереү мөнәсәбәттәрен «үҫеп китә» һәм улар менән антагонистик
ҡаршылыҡ ҡа (конфликтҡа) килә, ә был үҙ сиратында социаль һәм сәйәси
түңкәрелештәргә (революцияларға) килтерә.

Марксизм вәкилдәре фекеренсә, коммунистик түңкәрелеш, капитализмдың барлыҡ
антогонистик ҡаршылыҡтарын юҡҡа сығарып, кешене ситләшеүҙән, ялланма ҡоллоҡтоң
бөтә төрҙәренән, кешене кеше иҙеүенән тулыһынса ҡортҡарырға һәм йәмғиәтте
синыфһыҙ коммунистик формацияға килтерергә тейеш.

Маркстың иҡтисад өлкәһендәге төп хеҙмәте — «Капитал». Уның ҡиммәте һәм фәнни
яңылығы — үҙенсәлекле тауар булған эшсе көсөн төрлө яҡлап өйрәнеүҙә.
Тикшеренеүҙәре нәтижәһендә Маркс өҫтәмә хаҡ төшөнсәһен үҙаллы иҡтисади күренеш
йәки хәл-ваҡиға итеп билдәләй һәм уның ярҙамында капитал төшөмөнөң (файҙаһының)
сығанағын һәм булмышын, шулай уҡ иҡтисади иҙеүҙең төрлө төрҙәрен аңлата.

Карл Маркс үҙенең хеҙмәттәрендә «социология» төшөнсәһен ҡулланмаһа ла, хәҙерге
фәндә Маркстың тикшеренеүҙәре социологияның үҫешенә ныҡлы булышлыҡ иткән тип
иҫәпләнә. Маркстың социология классиктарынан ҡырҡа айырылып торған ҡараштарын
айырым йүнәлеш итеп ҡарау ҡабул ителгән. Тәү сиратта тарихты материаль нигеҙҙә
аңлауҙы әйтеп үтергә кәрәк: барлыҡ социаль үҙгәрештәр нигеҙен уй-фекерҙәр
(идеялар) һәм башҡа рухи ҡиммәттәр түгел, ә йәмғиәттең төп социаль төркөмдәренең
бары тик иҡтисади мәнфәғәттәре тәшкил итә. Мәҫәлән, синыфтарҙың иҡтисади байлыҡ
һәм милеккә ҡағылышлы ҡаршылыҡтары ижтимағи-иҡтисад формациялары алмашыныуына
килтергән инҡиалаптарҙы (революцияларҙы) тыуҙыра. Икенсе төрлө әйткәндә,
йәмғиәттәге барлыҡ үҙгәрештәр һәм тарихи хәрәҡәт хакимлыҡ итеүсе һәм башҡа
синыфтар араһында тыуған эске ҡапма-ҡаршылыҡтарҙың киҫкенләшеүе һәм артабан хәл
ителеүе һөҙөмтәһендә барлыҡҡа килә. Маркс фекеренсә, йәмғиәттең социаль төҙөлөшө
нәҡ ҡапма-ҡаршылыҡтарға ҡоролған. Шулай итеп, Маркс йәмғиәттең берҙәмлеге
нигеҙләнгән социаль килешеүҙе капиталистик формация өсөн ят күренеш тип һанай
һәм, был йәмғиәткә баштан уҡ тотороҡлоҡ хас түгел, тигән фекерҙән сығып, уның
нәҡ шул эске ҡаршылыҡтар арҡаһында ғына йәшәгәнен һәм үҫешкәнен билдәләй. Бер үк
ваҡыта Маркс, социаль килешеү һәм социаль әһәңлелеккә (гармонияға) йәмиәт
үҫешенең юғарыраҡ кимәлдәрендә (коммунизмда) ирешергә була, тип иҫәпләй һәм уны
кешелектең ысын тарихының башы тип атай.

Рәсәйҙә марксистик социология ҡараштарының таралыуы Георгий Плеханов исеме менән
бәйле.

Коммунистар партияһы манифесында билдәләнеүенсә, «коммунизм — йәмғиәт үҫешенең
законлы этабы». Етештереү көстәренең үҫеүе йәмәғәт мөнәсәбәттәре үҫешергә тейеш
булған кимәлде билдәләй. Етештереү көстәре үҫешкән һайын йәмғиәт күберәк байлыҡ
ала, шунлыҡтан үҙенә һәм йәмғиәттең айырым ағзаларына киңерәк ирек «бирә ала»:
һөҙөмтәлә йәмғиәт мөнәсәбәттәре тағы ла юғарыраҡ кимәлгә күсә.

«Критика Готской программы» хеҙмәтендә Маркс коммунизмды кешелек үҫешенең иң
юғары кимәле тип билдәләй: хосуси милекселек бөтөрөлгән, дәүләт һәм синфи
мөнәсәбәттәр юҡ булған, кешенең үҙ хеҙмәте һөҙөмтәләренән ситләшеүе еңеп
сығылған. Кешелек ишелмә (спираль) буйынса диалектик нигеҙҙә үҫешә, һәм ул
үҙенең башланғысына — тәүторомош осорондағы кеүек етештереү сараларына хосуси
милек булмауына килергә тейеш, әммә был етештереү көстәренең юғары үҫеше менән
билдәләнгән яңы кимәлдә була. Либерализмға нигеҙ һалыусы Томас Гоббс менән Джон
Локктан һәм хәҙерге неолиберализм вәкилдәренән айырмалы рәүештә, К. Маркс
көнәркәшлек (конкуренция) һәм индивидтарҙың дошманлығын кешелектең мәңгелек
сифаттары, эталон һәм демократияның үҙгәрешһеҙ нигеҙе итеп иҫәпләмәй, уларҙы
йәмғиәттең артыҡ ябайлыҡ (сикләнгәнлек), үҫешмәгәнлек һәм түбәнлек билдәһе тип
һанай: улар йәмғиәттең артабанғы үҫеше барышында юҡҡа сығасаҡ.

Артабан К. Маркс («Критика Готской программы») билдәләүенсә, коммунистик
йәмғиәттең иң юғарғы үҫеш этабында: хеҙмәттең кешене ҡол иткән бүленеүе бөткәс;
бының менән бергә аҡыл һәм физик хеҙмәт араһындағы ҡаршылыҡтар юҡҡа сыҡҡас;
хеҙмәт тормош сараһы булыуҙан туҡтап, кешенең тәүге теләгенә әйләнгәс;
индивидтың төрлө яҡлы үҫеше менән бергә барлыҡ етештереү көстәренең үҫеүе
йәмғиәт байлығы сығанаҡтарының тулы ағымына килтергәс, — бары тик шул саҡта ғына
буржуаз хоҡуҡтың тар офоғо аша артылыу мөмкин буласаҡ, һәм йәмғиәт үҙенең
байрағында «Һәр кем һәләтенә ҡарап! Һәр кемгә ихтыяжы буйынса!» тип яҙып ҡуя
аласаҡ. (К. Маркс, Ф. Энгельс, Собр. соч. изд.2, Т.19, с.20).

Коммунистар партияһы манифесында К. Маркс: «Синыфтары һәм синыф ҡаршылыҡтары
булған иҫке буржуаз йәмғиәт урынына һәр кемдең ирекле үҫеше барыһының да ирекле
үҫеше өсөн шарт булып торған берекмә (ассоциация) килә» тип яҙған. (К. Маркс, Ф.
Энгельс, Собр. соч. изд.2, Т.4, с.447).

Шулай ҙа үҙ эштәрен аҡлар һәм нигеҙләр өсөн генә марксизмды ҡулланған һәм
ҡулланыусы сәйәсмәндәрҙең барыһы ла был тәғлимәтте төшөнөп-аңлаған һәм уны
эҙмә-эҙлекле һәм тайпылышһыҙ яҡлаусы түгел. Йыш ҡына марксизм уның фекер һәм
маҡсаттарынан алыҫ торған уй һәм эштәр өсөн идеологик япма (ҡорма) итеп
ҡулланылды.

Хәҙерге тикшеренеүселәрҙең ҡайһы берҙәре билдәләүенсә, ленинса типтағы күпселек
коммунистар партияларының сәйәси программалары нигеҙенә ҡәтғи (тәнҡитһеҙ ҡабул
ителгән, догмаланған) марксизм һалынған.. Марксизмдың XX быуаттың коммунистик
тоталитар режимдарының теоретик нигеҙе булған тигән фекер ҙә таралыу тапҡан.



https://ba.wikipedia.org/wiki/%D0%9A%D0%B0%D1%82%D0%BE%D0%BB%D0%B8%D1%86%D0%B8%D0%B7%D0%BC

Католици́зм (лат. catholicismus, грек. καθολικός — «бөтә донъға таралған») —
Көнбайыш Рим империяһында б.э. I мең йыллығында барлыҡҡа килгән христианлыҡ
тармағы. 2008 йылдың аҙағында 1,13 млрд мәхәллә итеүсе католик булыуы билдәле.

1054 йылдағы Тарҡалыуҙан (Раскол) һуң Көнсығыш христиан сиркәүе православие
исеме менән айырылып сыға; башында Рим Папаһы торған һәм үҙ иерархияһы булған
христиан диненең төп йүнәлештәренең береһе; христиан диненең төп йүнәлештәренең
береһе.

Католицизм — христиан диненең көнбайыш тармағы. Ул — иерархиялы система. Сиркәү
башында Рим Папаһы тора. Католик сиркәүе тәғлимәте буйынса, ул — Христостың
«урындағы» вәкиле. Уға ла, Христос кеүек үк, әхлаки сафлыҡ хас. Папа —
Ватикандың (сиркәү дәүләтенең) батшаһы.

1054 йыл христиан сиркәүенең католик һәм православиеға бүленеүенән һуң дин
ғилеме һәм сиркәү ойошмаһы булараҡ барлыҡҡа килә. Дин ғилеме сығанаҡтары —
Библия һәм Изге Риүәйәт. Католицизмдың төп тәғлимәте — Рим баш руханийы —
папаның, Иисус Христостың дин эштәрендә «яңылышыу белмәҫ» ерҙәге наместнигының
етәкселеге тураһындағы ғилем. Католиктарҙың дин ғилеменә ярашлы, Изге Рух
Алла‑Атанан ғына түгел, Алла‑Улдан да тарала. Католик руханиҙары (иерархияның
бөтә 3 баҫҡысы) целибат тота. Католиктарҙың бөтә донъя үҙәге — Ватикан,
башлығы — Рим папаһы. Иң мөһим байрамдары: Христос Кәүҙәһе, Иисус Йөрәге, Дева
Марияның Ғиффәтле көйө буйға уҙыуы һ.быуаттың Католицизм христианлыҡтың бөтә
тылсымлы йолалары ла (һыуға мансыу, 7—12 йәштән алып миро һөртөү, икмәкле һәм
шараплы причащение, никах өҙөүҙе тыйыу) таныла. Ҡорамдарҙа иконалар юҡ, тәре
йөрөштәре статуялар тотоп үткәрелә. Рәсәйҙә католик священниктары 11 быуаттың
2‑се яртыһы алып күренә башлай; 19—20 ббыуаттар араһында 12 епархия, 4553 ҡорам
һәм часовня, 6 монахлыҡ ордены эшләй. 1930‑сы йылдарҙың 2‑се яртыһы рим‑католик
ведомстволары бөтөрөлә. 1989—90 йылдар 12, 2006 йылда яҡынса 200 католик
мәхәлләһе эшләй.

Католицизм үҙенсәлекле варианттағы «Өс аллалыҡты» таный. Уныңса, өс алла:
Алла-Ата, Алла-Ул һәм Улды тыуҙырыусы Алла-Әсә. Католиктарҙа ул «изге ғаилә»
(Иисус, Мария, Иосиф) рәүешендә таныла. Иисус әсәһе Марияға айырыуса хөрмәт
күрһәтелә. Католик сиркәүҙә ғибәҙәт ҡылыу ғәйәт зиннәтле атмосферала уҙа.
Инструменталь музыка (орган), диуарҙарҙағы һынлы сәнғәт әҫәрҙәре, күп тауышлы
хор һ. б. саралар ғибәҙәт ҡылыуҙың сәхнә әҫәрҙәреләй тәьҫирле булыуын тәъмин
итәләр. Католицизм идеологияһы Көнбайыш Европала быуаттар дауамында хакимлек
итә. Урта быуаттарҙа Папа бөтә донъяны үҙенә буйһындырыуҙы маҡсат итеп ҡуя. Ул
тәре походтары ойоштора, төрлө һуғыштар алып бара, инквизиция кеүек ҡанһыҙ хөкөм
итеү, йыртҡыстарса язалау ғәмәлдәрен ҡуллана. Католик дине башында тороусыларҙың
хәҙер ҙә үҙҙәренең бөтә донъяға йоғонто яһап тороу хыялынан кире ҡайткандары юҡ
әле. Был хәл католицизм менән православие дине башында тороусылар араһында
конфликтлы ситуация тыуҙыра.

Башҡортостанда шляхтасылар, 18 быуаттың уртаһынан Ырымбур губернаһында тау
заводтары төҙөлөшөндә ҡатнашыусылар, һөргөнгә ебәрелгән поляк конфедераттары, 19
быуаттың башынан һөрөлгән католиктар [Ватан һуғышы (1812) осоронда әсирлеккә
эләккәндәр], поляк милли-азатлыҡ ихтилалдарында ҡатнашыусылар һ.быуаттың тәүге
католиктар була. Уларҙың күпселеге хеҙмәт иткән Ырымбур айырым корпусында поход
сиркәүе (1839 й. алып ксёндзы М. Ф. Зелёнка) ойошторола, 1844—47 йылдарҙы таш
костёл төҙөлә. Поляк ихтилалын баҫтырғандан һуң 1863—64 йй. Ырымбур губыуаттың
500‑ҙән ашыу кеше, ш. иҫ. Өфө һәм Бөрө ҡҡ. йәшәргә ҡалдырылған 27 ксёндз һөрөлә
(1870‑се йылдар аҙағы — 80‑се йылдар башында уларҙың күбеһе тыуған яғына ҡайта).
19 быуаттың уртаһында Өфөлә яҡынса 150 католик йәшәй. Дини хеҙмәт Өфө ир балалар
гимназияһы бинаһында башҡарыла; 1863 йыл шәхси йортта Пресвятая Деваның Ғиффәтле
көйө буйға уҙыуы хөрмәтенә каплица асыла; 1889—90 йылдарҙа костёл төҙөлә. 1870
йыл католиктар Өфө губернаһы халҡының 0,06 %, Бәләбәй — 1,6 %, Бөрө — 1,45 %,
Өфө ҡалаһы 2,01 % тәшкил иткән, 1897 й. губыуаттың улар 1288 кеше иҫәпләнгән.
Католик сиркәүе хәйриә м‑н шөғөлләнгән. Өфө губыуаттың Иисус Христос Йөрәге
хөрмәтенә рим‑католик союзы (1918 й. нигеҙләнгән) тарафынан әҙәби‑дини
«Христианин» журналы («Христиан», ҡара: Христиан ваҡытлы матбуғаты) нәшер
ителгән. 20 быуаттың башында Өфөлә Яңы Ивановка зыяратында католик часовняһы
(1962 йыл һүтелә), Өфө өйәҙенең Алексеевка, Яңы Варваровка, Розовка аа. (БР‑ҙың
Благовар р‑ны) ғибәҙәт йорттары эшләй. 1938 й. алып общиналарҙың эшмәкәрлеге
туҡтатыла. 1990‑сы йй. башында Өфөлә (1993 й. теркәлә) һәм Благовар районының
Алексеевка ауылы (1995) католик общиналары эшмәкәрлеген тергеҙә. 2006 йылда
республика 4 община (Дәүләкән һәм Октябрьский ҡалалары теркәлеүһеҙ 2) эшләй.
2003 йылда Өфөлә беренсе каплицаның 140 йыллығына һәм Өфө мәхәлләһенең 10
йыллығына арналған саралар үткәрелә, улар барышында «Башҡортостандағы
христианлыҡтың тарихы һәм хәҙерге мәсьәләләре» («История и современные проблемы
христианства в Башкортостане») Халыҡ-ара фәнни-ғәмәли конференцияһы үтә.



https://ba.wikipedia.org/wiki/%D0%94%D1%83%D0%BD%D0%B0%D0%B9

Дуна́й (рум. Dunărea, венг. Duna, нем. Donau, сер. Дунав, словак. Dunaj,
болг. Дунав, хорв. Dunav, укр. Дунай, лат. Danubius, Danuvius, бор.
грек. Ίστρος) — оҙонлоғо буйынса Европала (Волганан ҡала) икенсе урында торған,
«интернациональ» йылға, Европа берлеге биләмәһендә иң оҙон йылға. Оҙонлоғо —
2960 км.

Йылға башы Германияның Шварцвальд тауҙарынан башлана. Артабан ул ун дәүләттең
биләмәһенән аға йәки сигенән үтә. Германия, Австрия, Словакия, Венгрия,
Хорватия, Сербия, Болгария, Румыния, Молдавия һәм Украина дәүләттәренән ағып
ҡайһы бер илдәрҙең баш ҡалалары янынан уҙа: Вена, Братислава, Будапешт һәм
Белград.

Дунайҙың һыу бассейны туғыҙ дәүләттең биләмәһен эсенә ала..Дунай Румыния һәм
Украина биләмәләрендә Дунай дельтаһы яһап Ҡара диңгеҙгә ҡоя. Румыния өлөшө
ЮНЕСКО тарафынан бөтә донъя мираҫы объекттары составына индерелгән.

Урыҫса атамаһының килеп сығышы праслав. *Dunajь, Ҡалып:Lang-got кельт теле аша
килеп кергән Dānuvius. Поляк ғалимы Ян Розвадовский күҙаллауынса *Dunajь тип
тәүҙә славян халыҡтары Днепрҙы атаған.(быны Беларусь һәм украин фольклоры
буйынса белеп була). К. Мошинский был күҙаллауҙы хуплай һәм славян халыҡтарының
бер өлөшө күсеп килгән ваҡытта ошо исем алынғандыр, ти *Dunavъ/*Dunavь.Т.
Лер-Сплавинский Мошинскийға ҡаршы фекерҙә, ул Дунай тип тиҫтәләгән йылға
барлығын күрһәтә һәм польша, украин һөйләштәрендә был һүҙ оло һыу тигән мәғәнә
бирә, ти ибһе теле *dhounā. В. Н. Топоров һәм О. Н. Трубачёв «Лингвистический
анализ гидронимов Верхнего Поднепровья» тигән хеҙмәттәрендә Лера-Сплавинскийҙың
һөҙөмтәләренә иғтибар бүленмәгән. Тик славян ерҙәрендә аталған «Дунаец»
гидронимы булараҡ ҡына билдәләп үтелгән, за что данную работу подверг критике З.
Голомб.*

Дунай бассейны асимметрик формаға эйә. Уның уң яры яғы һыу йыйыуҙың кесе өлөшө
булып тора (майҙандың 44 % өлөшө һыуын йыя). Әммә Дунайҙың уң яғы бассейндың
гидрографик селтәрен барлыҡҡа килтерә. Ҡушылдыҡтар ҙурлығы яғынан бер тигеҙ
кимәлдә, уларҙың күбеһенең инеше Альп һәм Карпат тауҙарынан башлана. Венгрия
Урта Дунай уйһыулыҡтарында бөтөнләй юҡ.



https://ba.wikipedia.org/wiki/%D0%93%D3%99%D0%B7%D0%B8%D1%82

Гәзит, газета — даими исем менән билдәле бер ваҡыт йышлығында сығыусы матбуғат
баҫмаһы. Боронғо ҡулдан яҙылған яңылыҡ мәғлүмәттәр — гәзиттең боронғо өлгөһө.
Был йәһәттән Юлий Цезарь баҫтыра башлаған «Сенат эше», һуңыраҡ «Халыҡтың
көндәлек ижтимағи эше» нәҡ шундайҙар. Ваҡиғалар йылъяҙмаһы яҙылған балсыҡ
таҡтасыҡтар Боронғо Рим гәзиттәре булып тарихҡа ингән. Яҡынса 911 йылдан башлап
Ҡытайҙа «Цзинь бао» («Баш ҡала хәбәрҙәре») сыға башлай.

«Газета» һүҙе ваҡ итальян аҡсаһы (итальянса gazzetta —гасета) исеменән алынған.
XVI быуатта батша һарайы торомошо, сауҙа яңылыҡтары, башҡа ҡалаларҙан
хәбәрҙәрҙән торған көндәлек мәғлүмәт баҫмаһын уҡыған өсөн бер гасета йәғни
һайыҫҡан (итальянса — gazza) һүрәте төшөрөлгән иң ваҡ тимер аҡса түләгәндәр.
Артабан баҫмаға нәҡ ошо атама йәбешеп ҡалған. Совет заманындағы дәүләт стандарты
ГОСТ буйынса: гәзит — «нәшерләгәндә тәғәйен ваҡытлы матбуғат сараһы үҙенсәлегенә
яраҡлаштырылған билдәле бер форматтағы бер йәки бер нисә битле баҫма».

Йола буйынса, гәзит Боронғо Римдә таратылған ҡала яңылыҡтары хаҡындағы
хәбәрҙәрҙән килә, тип иҫәпләнә. «Рим халҡының көндәлек эштәре» (итальянса — Acta
diurna populi romani), урыҫса «Ежедневные дела римского народа») тип аталған һәм
ҡулдан күсереп яҙылған ҡағыҙ төргәктәр формаында майҙандарҙа эленеп ҡуйылған,
сәйәсмәндәргә йә юғары ҡатлам вәкилдәренә алып барылған. Артабанғы Рим гәзиттәре
ваҡиғалар барышы яҙылған балсыҡ йә ағас таҡтасыҡтарҙан торған. Был мәғлүмәттәр
Юлий Цезарь Боронғо Рим сенатының ултырыштары тураһында отчётты, полководецтар
белдереүҙәрен һәм күрше дәүләт хакимдарының мөрәжәғәттәрен мотлаҡ таратыу
тураһында фарман биргәнсе, әлбиттә, рәсми булмаған.

VIII быуатта Ҡытайҙа сыға башлаған «Баш ҡала хәбәрҙәре» («Цзинь бао» «Столичный
вестник») донъялағы беренсе баҫма гәзит була. Унда император ҡарарҙары һәм мөһим
ваҡиғалар хаҡында хәбәрҙәр урын ала. Гәзит баҫыу өсөн башта таҡталарға
иероглифтар уйып яҙғандар, уларҙы тушь менән буяп, оттиск эшләгәндәр. Был ысул
бик уңайһыҙ булған, йыш буялған таҡта бик тиҙ яраҡһыҙға әйләнгән.

Артабанғы йөҙ йылыҡтар арауығында гәзиттәрҙә әлли ни үҙгәрмәй: 1450-се йылдарҙа
Германияла Иоганн Гутенберг күсереп яҙыусылар ярҙамынан тыш текстарҙы баҫып
күбәйтеү мөмкинлеге биргән текст баҫыу өсөн пресс уйлап тапҡансы әле һаман
ҡулдан күсереп яҙылған төп яңылыҡтар «төргәге» юғары чиновниктар һәм бай
сәүҙәгәрҙәр тормошондағы ғәйәт ҡыйбат атрибут булып ҡалыуын дауам итә. XVI
быуатта гәзиттәр үҙҙәренең бөгөнгө йөҙ-ҡиәфәтен ала башлай. Нәҡ шул осорҙа
ҡулланылышҡа «газета» һүҙе —Венецияла яңылыҡтар яҙылған мәғлүмәт баҫмаһы өсөн
түләнелгән ваҡ итальян тимер аҡсаһы gazzettaның исеме инеп китә лә инде. Хәҙерге
мәғлүмәт агентлыҡтарының боронғо өлгөһө булған мәғлүмәт йыйыу буйынса тәүге
бюролар нәҡ ошо ҡалала ойошторолған һәм яңы шөғөл — «яңылыҡ яҙыусы» һөнәре бында
тыуған тип иҫәпләнә.

Хәҙерге мабуғат баҫмаларына ныҡ оҡшаған тәүге гәзиттәр иҫәбенә Францияла 1631
йылдың 30 майынан сыҡҡан "La Gazette"ны индерәләр. 1200 дана тирәһе тиражы
булған был баҫманы ил биләмәләрендә яңылыҡтар таратыуға 1630 йылда патент алған
дворян Теофраст Ренодо нәшер итә. "La Gazette"ның сәйәси әһәмиәте шул тиклем
юғары була, хатта уға Франция короле Людовик XIII үҙе, шулай уҡ кардинал Арман
Жан дю Плесси Ришельёның хәбәрҙәр яҙа. "La Gazette"ның Киң мәғлүмәт сараларының
был төрө үҫеүе өсөн әһәмиәте ҙур була: ул түләүле реклама урынлаштыра башлай.
1657 йылда инглиз гәзиттәренең береһе тәүге реклама тәҡдиме баҫа, ә тиҙҙән
король Карл II үҙенең яратҡан йорт эте юғалыуы хаҡында иғлан сығара. Ярты
быуаттан һуң Даниэль Дефо, «Дәүләт эштәренә күҙәтеү» (урыҫса «Обозрение
государственных дел») исемле аҙналыҡ нәшер итеп, сәйәси журналистикаға нигеҙ
һала.

Европала ваҡытлы матбуғат 1605 йылда тыуған тип һанала. «Relation: Aller
Fürnemmen» һүҙҙәре менән асылған тәүге баҫма Страсбургта донъя күрә. Уның
мөхәррир-баҫыусыһы быға тиклем ҡулъяҙма гәзиттәр төҙөү менән шөғөлләнгән
типограф Иоганн Каролус (нем.)баш. була. 1609 йылдың ғинуарында Вольфенбюттель
ҡалаһында беҙҙең көндәргә тиклем һаҡланып ҡалған тәүге гәзит — «Aviso» сыға.
Унда Кёльн, Антверпен, Рима, Венеция, Вена һәм Прага ҡалаларынан яңылыҡтар.

нимес матбуғатына инеп ҡалған итальян һүҙе «avviso» нимес аҙналыҡтарының
үҙҙәренең өлгөһө (прообраз) Венеция баҫмалары менән генетик бәйләнеше хаҡында
бик асыҡ һөйләй. Нимес матбуғатының форматы һәм яңылыҡтарҙы биреү тәртибе лә
avvisiларҙы хәтерләтә.

Рәсәйҙә баҫма гәзиттәр барлыҡҡа килгәнсе Посольский приказда оҙаҡ ваҡыт батша
һәм баярҙар өсөн нимес һәм голланд матбуғатына ҡулъяҙма күҙәтеүҙәр төҙөгәндәр.
Улар «куранттар» тип аталған. 1702 йылдың 15 декабрендә Пётр I ҡул ҡуйған указ
куранттарҙы үҙ ҡарамағында типографияһы булған Монастырский приказға бирергә һәм
«донъя»ға сығарырға ҡуша. Баҫыр алдынан куранттарҙы мөхәррирләгәндәр. Бер нисә
тапҡыр Пётр үҙе корректураларҙы уҡый. 1702 йылдың аҙағында уҡ донъя күргән тәүге
гәзиттәрҙең бары тик корректуралары һәм ҡулъяҙма күсермәләре генә һаҡланып
ҡалған. Беҙҙең көндәргәсә был гәзиттең Мәскәүҙә 1703 йылдың 13 ғинуарында
(иҫкесә 2 ғинуарында сыҡҡаны килеп еткән (был дата 1991 йылдан Рәсәй матбуғаты
көнө булараҡ билдәләнә). Гәзит ҡағыҙ табағының һигеҙҙән бер өлөшө ҙурлығында
була, ситтәрендә буш урындар ҡалдырылмай, текст сиркәү шрифты менән йыйыла
(ҡайһы бер осраҡта формат үҙгәргән, шрифт ғәҙәтигә алмаштырылған). Баҫманың
даими атамаһы ла булмай, шулай ҙа баш исемдең күп варианттарында «Ведомости»
һүҙе осрай. Матбуғат тарихы буйынса әҙәбиәттә нәҡ уны баҫма атамаһы булараҡ
ҡарау ҡабул ителгән. Гәзиттең тәғәйен тиражы шулай уҡ булмай, 1-2 меңдән 30
меңгәсә дана менән баҫыла. Уның сығыу аралығы сит ил матбуғатын килтереүсе
почтаға, Посольский приказ тәржемәселәренең һәм типография ҡеүәттәренең эш
күләменә бәйле булған. Мәскәүҙән тыш «Ведомости» баҫмаһының ҡайһы бер һандары
Петербургта ла донъя күрә. Тора-бара яңы баш ҡала гәзитте нәшерләүҙең төп
урынына әйләнә, ә сит ил матбуғатына күҙәтеүҙәр Сит ил эштәре коллегияһы өсөн
яһала башлай.

Гәзиттәрҙең яһалма һәм тиҙ үҫеүе XIX быуатҡа тура килә: нәҡ ошо осорҙа күп кенә
Европа илдәрендә сәйәси һәм йәмғиәт тормошоноң үҙәге матбуғатҡа күсә. XX йөҙ
йыллыҡта гәзиттәр уңышлы үҫешен артабан дауам итә. Шул уҡ ваҡытта уҙған быуаттың
20-се йылдарында радио, 50-се йылдарында телевидение кеүек яңы электрон матбуғат
саралары барлыҡҡа килеү менән баҫма матбуғат бер ни тиклем үҙгәрҙе. Мәҫәлән,
мәғлүмәт биреүҙә өлгөрлөк һәм етеҙлек йәһәтенән, хис-тойғоло сюжеттар ойоштороу
яғынан радио һәм телевидение менән тиңләшә алмаған гәзиттәр төп иғтибарҙы
аңлатма (комментарий) биреүгә, хәл-ваҡиғаларҙы ентекләп анализлауға, шулай уҡ
урындағы яңылыҡтарҙы яҡтыртыуға һәм төрлө яҡлы ваҡ белдереүҙәр баҫтырыуға
йүнәлтте.

XX быуат аҙағында, Интернет барлыҡҡа килеп, реклама һәм белдереүҙәрҙең
һиҙелерлек өлөшө унда киткәндән һуң, гәзиттәр көрсөккә килеп терәлде. Уларҙың
күптәре, быға яуап итеп, таблоид форматына күсте: был бер яҡтан ҡағыҙҙы
бәрәкәтле тотоноуға килтерһә, икенсенән бәләкәй күләмле һәм хис-тойғоға байыраҡ
мәҡәләләр менән элекке иҫке ҡарашлы баҫмалар иғтибарынан ситтә ҡалған йәш һәм
йылғырыраҡ уҡыусыларҙы үҙҙәренә йәлеп итергә мөминлек бирҙе. Шулай ҙа таблоид
форматына күсеү бар бәләләрҙән ҡотҡара торған универсаль сара булып сыҡманы, һәм
бар осраҡта ла көтөлгән нәтижә һәм матди файҙа бирмәне. Хәҙерге ваҡытта донъя
гәзиттәренең күбеһе материалдар урынлаштырыуҙың һәм уҡыусылар менән реклама
биреүселәрҙе күберәк табыуға булышлыҡ итерҙәй яңы формалар эҙләү юлында.

XXI быуатта Ер шарында берҙән-бер ҡулъяҙма гәзит— «Мусальман» Һиндостандың
Ченнаи ҡалаһында 1927 йылдан бирле сығып килә. Дүрт матур яҙыу оҫтаһы
(каллиграф) урду телендә көндә уның тексын яҙа, аҙаҡтан был өлгө пресс ярҙамында
кәрәк булған данала баҫыла.



https://ba.wikipedia.org/wiki/%D0%92%D1%8B%D1%81%D0%BE%D1%86%D0%BA%D0%B8%D0%B9_%D0%92%D0%BB%D0%B0%D0%B4%D0%B8%D0%BC%D0%B8%D1%80_%D0%A1%D0%B5%D0%BC%D1%91%D0%BD%D0%BE%D0%B2%D0%B8%D1%87

Влади́мир Семёнович Высо́цкий (25 ғинуар 1938, Мәскәү, СССР — 25 июль 1980,
шунда уҡ) — Урыҫ актёры, шағиры һәм йырҙар авторы-башҡарыусыһы, әҫәрҙәр авторы.
СССР дәүләт премияһы лауреаты (1987 — үлгәндән һуң).

Владимир Высоцкий театрҙа тиҫтәләрсә ролдәр, шул иҫәптән Гамлет ролен башҡарған:
(«Гамлет» — У. Шекспир), Галилей («Галилей тормошо» — Б. Брехт), Лопахин —
(«Сейә баҡсаһы» — А. Чехов). Кинематографта иң иҫтәлекле ролдәр: «Место встречи
изменить нельзя», «Маленькие трагедии», «Интервенция», «Хозяин тайги»,
«Вертикаль», «Служили два товарища», «Сказ про то, как царь Пётр арапа женил»,
«Короткие встречи», «Плохой хороший человек» фильмдарҙа. 1964 йылда Юрий Любимов
Мәскәүҙә ойошторған Таганкалағы Драма һәм комедия театры.

2010 йылда ВЦИОМ халыҡ фекерен белешкәндә,Высоцкий «XX быуат кумирҙары» тигән
номинацияла икенсе урында тип асыҡлағандар. Беренсе — Юрий Гагарин.

Элекке СССР биләмәһендә 20-нән ашыу һәйкәл һәм шул сама иҫтәлекле таҡта асылған;
йәнә 4 һәйкәл — алыҫ сит илдәрҙә .



https://ba.wikipedia.org/wiki/%D0%92%D0%B5%D0%BD%D0%B3%D1%80%D2%99%D0%B0%D1%80

Ве́нгрҙар, мадьярҙар (үҙ атамаһы — мадьярҙар, венг. magyarok [ˈmɒɟɒrok]) —
Европа халҡы. Венгрияның төп халҡы. Венгрҙарҙың күп өлөшө, шулай уҡ, Румыния
(Трансильвания тарихи өлкәһе), Сербия (Воеводина крайының төньяҡ өлөшө),
Словакия, Украина, Рәсәй, Германия, Бөйөк Британия, Австрия, АҠШ, Чили һәм
Канадала йәшәй. Венгриянан тыш венгр халҡы АҠШ-та йәшәй — 1,5 миллиона кеше.

Венгрияның үҙендә 9,5 млн венгр йәшәй, был бөтә халыҡтың 93 %. Дине буйынса
венгрҙарҙың күпселеге — католиктар, шулай уҡ протестанттар һәм православтар бар.

Көнсығыш Урал буйында ярым күсмә тормошта йәшәгән, малсылыҡ менән шөғөлләнгән
һуғышсан халыҡ венгрҙарҙың ата-бабаһы тип иҫәпләнә. Б. э. I меңенсе йылында
венгрҙар Түбән Кама йылғаһы бассейнының Ҡара диңгеҙ һәм Азов диңгеҙе далаларына,
ул ваҡытта Ҡазан татарҙары, сыуаштар, башҡорттарҙың ҡайһы бер ырыуҙары власы
аҫтында булған хазар һәм болғарҙарға, күсеп ултыралар.

Боронғо венгр конфедерацияһы ете ырыуҙан һәм Хазар ҡағанатынан айырылып сыҡҡан,
өс союздаш хазар этник ырыуҙан торған. Георгий Амартола 836—839 йылдарҙағы
болгар-венгр конфикты тураһында яҙғанда венгрҙар тураһында тулыраҡ мәғлүмәт
ҡалдырған. 896 йылда Арпад һәм Курсан етәкселегендә улар Трансильванияға күсеп
килә, унан һуң Паннония, хәҙерге көнсығыш Австрия һәм Словакияны яулап ала.
Венгрҙар Көнбайыш Европаға яу менән барыр булғандар.

Ваҡыт үтеү менән (X—XI быуат) килмешәк-венгрҙар урындағы валах халҡы менән
ассимиляциялаша. Ултырыҡ тормошҡа күсә, урындағы халыҡтың ғөрөф-ғәҙәтенә,
мәҙәниәтенә күсә. Үҙ тарыхында төрлө биләмәләрҙе алған Венгрия короллеге
барлыҡҡа килә. Венгр милләте ойоша.

XVII быуатта Венгрия, бер ни тиклем үҙидара менән, Австрия власына эләгә. Шуға
күрә, венгрҙар милләт булараҡ юғалмай, телен һәм мәҙәниәтен үҫтерә.
Австро-Венгрия (1867) дәүләте ойошҡас, венргҙар дәүләттең бер өлөшө һәм халҡы
булараҡ киң хоҡуҡ алалар.

Беренсе донъя һуғышынан һуң Австро-Венгрия тарҡала. Империяның бер киҫәгендә
Венгрия барлыҡҡа килә.

Урыҫ телендә пол. węgier праслав. *ǫgъrinъ (бор.-урыҫ. ѹгринъ, укр. ву́гор,
у́гор, серб.-иск.-слав. ѫгринъ, ѫгре, сер. у̀гар, у̀гра, шулай уҡ у̀грин,
болг. унгарци, слов. vogǝr, vogrin, чех uher, словак. uhor, пол. węgier,
węgrzyn, лит. veñgras) телдәрендәге венгр һүҙенән алынған.

Европа телдәрендә лат. Ungari, Ungri, грек Οὑγγρικός, Οὖγγροι,
франц. hongroi(s), нем. Ungar(n), ингл. Hungarian(s), швед. ungrare формаһында
ҡулланыла.

Бөтә экзоэтнонимдар болғар телендәге оn ogur, төрк. оn oguz "ун оғуз ырыуы"на
килеп сыҡҡан. Баштағы h- өнө Hunni «һундар» этнонимынан ҡушылған. Оҙаҡ ваҡыт
Венгрияны Һундар короллеге тип йөрөткәндәр. Венгрҙар һундар союзнигы булараҡ
Европаға һөжүм иткәндәр.

Венгҙарҙың үҙатамаһын венг. mаgуаr(ok) «мадьяр, мажар» (боронғо венг. Моgоr,
урта грек Μεγέρη) телдәрендә беренсе өлөшөн — mōś — манси халҡының үҙатамаһы
Мось менән бәйләйҙәр. Икенсе өлөшө билдәһеҙ, финн-уйғур телендәге фин. yrkö «ир»
һүҙе булыуы мөмкин тигән фараз бар.

Венгрҙар күп тармаҡлы иҡтисад, сәнәғәт һәм хеҙмәт күрһәтеү даирәһендә эшләй.
Халыҡтың яртыһынан күбеһе ҡалала йәшәй. Элекке ғәҙәти тармаҡ ауыл хужалығы
булған. Малсылыҡ әһәмиәтле тармаҡ булараҡ үҫешкән. XIX быуатта игенселек
әһәмиәтле тармаҡҡа әүрелә. Альфред провинцияһы тигеҙлегендә көтөүлектәртәрҙә
малсысыҡ, көньяғында йылҡысылыҡ үҫеш алған. Сусҡасылыҡ үҫеш алған.
Үҫемлекселектә төп культура — бойҙай (XVII быуаттан), XVIII быуаттан бәрәңге
үҫтерелә. Баҡсасылыҡ һәм йәшелсә үҫтереү таралған. Шарап етештереүҙең боронғо
традициялары бар.

Роман, готика, ренессанс, барокко, классицизм, историзм (эклектизм), модерн
стилендә төҙөлгән архитектураны осратырға мөмкин.

Халыҡ фольклоры йырҙарға, балладаларға (юлбаҫарҙар тураһында), әкиәттәргә бай.
Венгр музыкаһы үҙенсәлекле. Боронғо йырҙарҙа Волга буйы халыҡтары музыкаһы
һыҙаттары ишетелә, яңы йырҙарҙа — хәҙерге заман ритмдары. Венгрҙарҙың матди һәм
рухи музыкаһына венгрҙарҙың этник биләмәһендә йәшәгән ҡыпсаҡтар, влахи,
немецтар, француздар, итальяндар, цыгандар, йәһүдтәр йоғонто яһаған.



https://ba.wikipedia.org/wiki/%D0%92%D0%B5%D0%BD%D0%B0

Вена (нем. Wien [ˈviːn], бав.. Wean, лат. Vindobona) — Австрияның федераль баш
ҡалаһы һәм бер үк ваҡытта Түбәнге Австрия ерендә урынлашҡан туғыҙ федераль
ерҙәренең береһе. Илдең көнсығыш өлөшөндә урынлашҡан. Венаның халҡы 1,73 млн
кеше (2012) тәшкил итә; биҫтәләре менән бергә — яҡынса 2,3 млн. (Австрия
халҡының 25 % артыҡ). Шулай итеп, Вена халҡының һаны буйынса Европа
берләшмәһенең иң эре ҡалалары араһында ун беренсе урынды биләп, Австрияла иң эре
ҡала булып һанала. Австрияның мәҙәни, иҡтисади һәм сәйәси үҙәге.

Вена — Нью-Йорк һәм Женеванан ҡалараҡ БМО -ның өсөнсө ҡала-резиденцияһы. Вена
халыҡ-ара үҙәге (UNO-City) үҙ эсенә АЭХАА (МАГАТЭ), БМО — ның НИ (УНП), БМО —
ның сәнәғәт үҫеше буйынса ойошмалары һ.б. ала. Венала НЭИО (ОПЕК) һәм ЕХХО
(ОБСЕ) халыҡ — ара ойошмаларының штаб — фатирҙары урынлашҡан.

Күп быуаттар дауамында Вена Габсбургтарҙың резиденция — калаһы, уларҙың
хакимлығы осоронда Европаның мәҙәни һәм сәйәси үҙәгенә әүерелгән герман
милләтенең Изге Рим империяһы баш ҡалаһы ла була. 1910 йылда ике миллион кеше
көн иткән, ул донъяның иң эре ҡалалары араһында тик Лондон, Нью — Йорк һәм
Париждан ҡала килә дүртенсе урын биләй. Империяның емерелеүенә килтергән Беренсе
бөтә донъя һуғышынан һуң Венаның халыҡ һаны сиреккә яҡын кәмей һәм үҫеүен
туҡтата.

Венаның иҫке ҡалаһы (эске өлөшө) Шёнбрунн һарайы 2001 йылдың декабрендә бөтә
Донъя мираҫы (ЮНЕСКО исемлегенә индерелә.

2012 йылдың май айында донъя күргән ҡалала тормош сифатын буйынса Mercer
агентлығы халыҡ-ара тикшеренеүҙәр һөҙөмтәләренә ярашлы, Вена 221 ҡала араһында
йәшәү рәүеше буйынса бишенсе тапҡыр рәттән беренсе урынды алды The Economist
журналы 2011 йылда Венаны донъяла йәшәү уңайлылығы буйынса (Мельбурндан һуң һәм
Ванкувер алдынан) икенсе урынға ҡуйҙы.

Ҡала Австрияның көнсығыш өлөшөндә, Альпы тауҙары итәгендә,Дунай йылғаһы буйында,
Словакия менән Венгрия сиктәренән 60 км алыҫлыҡта урынлашҡан. Вена аша Дунай һәм
уның тармағы — Дунай каналы, шулай уҡ Вена йылғаһы аға. Тарихи ҡала Дунай
йылғаһынан көньяҡҡа табан үҫешкән була, әммә аҙаҡҡы ике быуат арауығында Вена
йылғаның ике ярында ла үҫә. Дингеҙ кимәленән иң бейек урыны Германскогель
районында (542 м), а иң түбән урыны — Лобауҙа (151 м). Ҡаланы бөтә яғынан да
Вена урманы урата

Географик урыны Вена ҡалаһына Көнсығыш Европа илдәре менән төрлө мөнәсәбәттәр
төҙөү өсөн бик уңайлы. 1989 йылдан һуң, тимер занавес ҡолағандан һуң, бигерәк тә
билдәләнде. Мәҫәлән, Словакия баш ҡалаһы Братиславанан Венаны барлығы 60 км
айырып тора — Европала, Ватикан менән Римды иҫәпкә алмағанда, ике баш ҡалалар
араһында иң ҡыҫҡа арауыҡ.

1. Эске ҡала (нем. Innere Stadt) 2. Леопольдштадт (нем. Leopoldstadt) 3.
Ландштрассе (нем. Landstraße) 4. Виден (нем. Wieden) 5. Маргаретен
(нем. Margareten) 6. Мараиахильф (нем. Mariahilf) 7. Нойбау (нем. Neubau) 8.
Йозефштадт (нем. Josefstadt) 9. Альзергрунд (нем. Alsergrund) 10. Фаворитен
(нем. Favoriten) 11. Зиммеринг (нем. Simmering) 12. Майлинг (нем. Meidling) 13.
Хитцинг (нем. Hietzing) 14. Пенцинг (нем. Penzing) 15. Рудольфсхайм — Фюнфхаус
(нем. Rudolfsheim-Fünfhaus) 16. Оттаркринг (нем. Ottakring) 17. Хернальс
(нем. Hernals) 18. Веринг (нем. Währing) 19. Деблинг (нем. Döbling) 20.
Бригиттенау (нем. Brigittenau) 21. Флоридсдорф (нем. Floridsdorf) 22. Донауштадт
(нем. Donaustadt) 23. Лизинг (нем. Liesing)

Ҡыш: уртаса һауа температураһы +1 °C, һалҡындар һирәк була: −12 алып −18°
тиклем, йыш ҡар яуа.

Яҙ: февраль аҙағында килә һәм май уртаһына тиклем һуҙыла. Һауа торошо
тотороҡһоҙ, бик ныҡ үҙгәреүсән. Һалҡын көндәр кире ҡайтыуы ла мөмкин, шулай уҡ
йәйге эҫелек тә. Яҙғы ҡырау оҙайлы ваҡыт төшөүе мөмкин, ғәҙәттә март айына
тиклем була, әммә айырым йылдарҙа май аҙағына тиклем күҙәтелә.

Йәй: уртаса температура яҡынса +20 °C. Йыш ҡына Венала йәй ҡоро һәм эҫе була —
38 градусҡа тиклем.

Көҙ: сентябрҙең һуңғы декадаһында килә. Көҙҙөң башы һәм уртаһында йыш ҡына йылы
көндәр ҡабаттан ҡайтыуы һәм ҡоро комфортлы көн торошо булыуы ихтимал. Ҡара көҙ
ноябрҙең уртаһында — аҙағында була һәм яйлап ҡына йомшаҡ ҡышҡа күсә.

Вена — ҡояшлы ҡала, йыл миҙгелдәренең барыһы бик һәйбәт сағылдырыла. Атмосфера
яуым — төшөмдәре : йылына 600—700 мм.

Бөгөнгө Вена территорияһында йәшәй башлау тарихы неолит осоронан башлана. Дунай
буйында игенселек һәм малсылыҡтың (б.э. тиклем 6 мең йыллыҡ) тарала башлауы өсөн
Вена соҡоро оптималь шарттар тыуҙыра: уңдырышлы тупраҡ, һыу сығанаҡтарының
күплеге һәм уңайлы климат. Римға тиклем иң мөһим ултыраҡ бронза быуатының
уртаһынан башланған һәм римляндар килгәнгә тиклем ике быуат ҡалғас ҡына
бөтөрөлгән Леопольдсберг тауындағы ултыраҡ була.

Ҡаҙыныуҙар күрһәтеүенсә, VI быуатта боронғо Рим лагеренең диуарҙар артында
тормошо уның төньяҡ-көнсығыш өлөшөндә тупланған була. Ултараҡтың Исеме ерлеге
билдәле түгел, унан башҡа бөгөнгө Венаның территорияһында бер нисә авар һәм
славяндар ултырағы була. шулай ҙа. Исемдәрен, ҡайһы бер славян ултыраҡтарының
исемдәре әлегә тиклем Венаның бөгөнөг райондарының исемдәрендә йәшәй: Веринг
(18), Дёблинг (19).

XII быуат уртаһында Вена Австрия герцогтары Бабенбергтарҙың резиденцияһы булып
китә. 1155 йылда герцог Генрих II Бабенберг Ам — Хоф майҙанында йорт төҙөй.
1137—1147 йылдарҙа Изге Стефан соборы урынында (хәҙерге собор XIII—XV быуаттарҙа
төҙөлгән) беренсе сиркәү төҙөлә. 1278 йылдан Вена — терәге династияһы
Габсбургтар династияһының терәге. 1469 йылда император Фридрих III Папа Павел II
Венала епископлыҡ ойоштороуына ирешә (1469 йылда Австрия дини яҡтан епископ
Пассауға буйһона).

XVI быуаттан баш ҡалаһы Вена Австрия Габсбургтары күп милләтле дәүләтенең баш
ҡалаһы булып китә, XVII быуаттан, һәм бигерәк тә XVIII быуатта, батшаға яҡын күп
һанлы бюрократия үҙәге була. XVIII быуаттан Венала мануфактура сәнәғәте (туҡыма
етештереүе һәм муллыҡ әйберҙәре) үҫешә башлай.

1805 һәм 1809 йылдарҙа Венаға ғәсғәрҙәре Наполеон ғәсҡәрҙәре баҫып инә. 1814
йылда ҡалалаЕвропаның сәйәси картаһын ҡайтанан ҡараған Вена конгресы уҙа.

XIX быуат аҙағында Венала мәҙәниәт, фән һәм мәғариф өлкәләре сәскә атыуын дауам
итә. Донъя билдәлелеге менән Вена университеты һәм фәндәр Академияһы файҙалана.
1897 йылда Веналағы богема вәкилдәре Вена сецессион төркөмөн ойошторалар, был
ойошмаға Коломан Мозер, Густав Климт һәм Отто Вагнер инә.

XX быуат башына Вена Европаның иң эре 2 млн кешенән ашыу халыҡлы ҡалаларының
береһе була. Әммә Европалағы сәйәси ваҡиғалар Вена өсөн һынылышлы була, Беренсе
донъя һуғышындаАвстро — Венгрияның ҡыйратылыуынан һуң, Вена үҙенең элек булған
абруйын юғалта.

Беренсе бөтә донъя һуғышы Габсбургтар нәҫеленең емерелеүенә килтерҙе һәм
инфляция һәм социалистар һәм консерваторҙар араһындағы сәйәси көрәше Венаның
түбән төшөүенә сәбәп була. Массалар һәм капитал мәнфәғәттәре араһында тигеҙлек
һаҡлаусы муниципалитет һәр кем алырлыҡ торлаҡ төҙөү һәм ҡала инфраструктураһы
буйынса киң программаны тормошҡа ашырҙы, әммә партиялар араһындағы бәрелеште
булдырыу сараларын күрә алманы. 1927 йылда Венала 89 ғүмерҙе өҙгән күмәк халыҡлы
йәмғиәт тәртипһеҙлектәре башлана.1934 йылда Февраль ихтилалы тоҡана.

1950 йылдарҙың икенсе яртыһында Вена ҡабаттан муниципаль торлаҡтарҙы күпләп
төҙөүҙе йәйелдереп ебәрҙе, 1970—1980 йылдарҙа ҡаланың үҙәгендә етди
реконструкция үткәрелде һәм бының һөҙөмтәһендә Вена Брюсселдәге һымаҡ уйланмаған
төҙөлөштәрҙән ҡотолоп ҡалды. Хәҙерге Венала АЭХАА (МАГАТЭ), СҮбБМО (ЮНИДО), ОПЕК
һәм башҡа күп кенә халыҡ-ара ойошмалаы урынлашҡан. 1975 йылдың 21 декабрендә
ОПЕК штаб — фатиры террористарҙың һөжүменә дусар була.

Закон сығарыу органы — Вена общинаһы советы (Wiener Gemeinderat), башҡарма
органы — Вена Бургомистрынан (Bürgermeister von Wien) һәм ҡала советниктарынан
(Stadtrat) торған ҡала сенаты (Wiener Stadtsenat) һайлана.

Городу принадлежит рекорд по количеству проведения в нём мировых чемпионатов по
фигурному катанию. Они в нём состоялись 11 раз, первое соревнование такого
уровня прошло ещё в начале XX веке в 1907 году.

В Вене существуют более 50 футбольных клубов. Здесь базируется старейший клуб
Австрии: Фёрст Вена, играющий в Эрсте Лиге. Он основан в 1894 году. Также в
городе существуют 2 клуба Бундеслиги, считающиеся одними из лучших в стране:
Аустрия и Рапид. Матчи между этими командами проходят на главном стадионе
страны — Эрнст-Хаппель-Штадион. Среди других клубов известны также «Винер
Шпортклуб», «Винер Виктория» и «Флоридсдорфер». Среди женских команд выделяется
«Ландхаус», который представляет город в Бундеслиге.

Бынан тыш Венаның ҡайһы бер райондарының Японияла туғандаш ҡала йәки райондар
бар:

В честь Вены назван астероид (397) Вена, открытый в 1894 году, а также астероид
(231) Виндобона, открытый в 1882 году



https://ba.wikipedia.org/wiki/%D0%91%D2%AF%D1%80%D0%B5

Бүре (лат. Canis lupus) — эттәр ғаиләһенә ҡараған һөтимәр йыртҡыс. Был ғаиләгә
ҡараған хайуандар араһында иң ҙуры. Уның оҙонлоғо 160, бейеклеге 90 сантиметрға,
ауырлығы 40—45 килограмға барып етә. Ата бүре инә бүрегә ҡарағанда бер аҙ
ҙурыраҡ, маңлайы киң, эре һөйәкле була. Башы, бигерәк тә муйыны ҙур. Тештәре һәм
яңаҡтары шул тиклем көслө, хатта ҡапҡанға эләккәндә тимер сымдарҙы һәм
пружиналарҙы өҙә. Йөнө ҡуйы. Башлыса бүре һоро төҫтә була. Урыҫтарҙа «серый
волк» тигән әйтем дә бар. Һоро төҫлө булыуы менән аңлатылһа ла, араларында аҡ
төҫлөләре лә осрай. Башҡорттар уларҙы күк бүре тип йөрөтә. Бүреләрҙең төҫө
уларҙың ҡайҙа йәшәүенә лә бәйле. Мәҫәлән, Алыҫ Төньяҡта — күк төҫлөләре,
көньякҡа табан һоролары осрай.

Йәшәү өсөн был йәнлектәр теләһә ҡайҙа оя ҡора. Таулы урындарҙа мәмерйәләрҙе,
ҙурыраҡ тишекле ҡаяларҙы үҙ итһәләр, урмандарҙа ҡыуышлыраҡ урынды һайлайҙар,
хатта бурһыҡ, төлкө өңдәренән дә тартынмайҙар.

Бүре эт ғаиләһенә ҡараған йәнлектәрҙең иң аҡыллыһы һанала: өйөрҙөң ойошоуы, унда
һәр береһенең уҙ урынын белеуе быны иҫбатлай. Ҡулға эйәләштерелгән бүре иһә бөтә
нәмәгә лә, эткә ҡарағанда, тиҙерәк өйрәнә, хәрәкәттәрҙе лә тиҙерәк иҫендә
ҡалдыра.

Бүре бик көслө йәнлек. Алты йыртҡыстан торған өйөр оло мышыны йыға ала. Хатта ул
Һарыҡ-кәзәне елкәһенә һалып та эҙәрлекләүҙән ҡотола. Ике бүренең үҙҙәре йыҡҡан
атты һаҙлыҡлыраҡ урындан бейек ярға һөйрәп мендергән осрағы ла була. Был йыртҡыс
ҙур йәнлектәр менән генә туҡланмай. Эргә-тирәһендәге бөтә януарҙар араһынан ул
табышын эҙләй. Сысҡандар күбәйеп китһә, уларҙы тота, ҡуяндар бар икән, уны
эләктерә. Дала яғында хатта сиңерткәләр менән тамаҡ туйҙыра. Ауылдарға яҡын
урындарҙа йорт хайуандарына һөжүм итә, эттәрҙе һәм бесәйҙәрҙе лә аямай. Бүре
ашауға талымһыҙ. Бүрене башҡа йәнлектәргә һөжүм итеүенә ҡарап, «йыртҡыс» тиҙәр,
әммә бүре үләндән, еләк-емештән дә баш тартмай.

Өйөргә ярты тонналы мышыны йәки боланды йығыуы бер ни тормай. Табышты
эләктергәс, иң башта өйөр башлығы тамағын туйҙыра. Ул иттең яҡшыһын ғына ашай,
малдың ҡанын эсә. Һуңынан, өйөрҙә тотҡан урындарына ҡарап, башҡалары өлөш
бүлешә. Ашап туйғас, улар һыуһынын ҡандырыр һәм табыштарының ҡанынан йөндәрен
йыуыр өсөн яҡындағы йылғаға һәм күлгә төшә. Бер аҙ ял иткәс, тағы ашарға
киләләр. Әгәр ҙә өңдәрендә уларҙы имеҙгән инә бүре ҡалһа, ата бүре сей килеш
ҡорһағында иҙелгән килеш биш килограмға яҡын ит алып ҡайта ала.

Бүре өйөрөндә, ғәҙәттә, ике параллель — ата һәм инә бүреләр өсөн айырым иерархия
урынлаштырыла. Һәр береһенең башында башлыҡ була. Уны белгестәр «альфа» тип
атай. Ата «альфа» бөтә өйөргә лә хужа. Инә башлыҡ ҡайһы бер осраҡтарҙа бөтә
өйөрҙөң иғтибар үҙәгендә була. Мәҫәлән, ҡышын нәҡ ул дөйөм олоуҙы (башҡа өйөр
менән аралашыуҙы, ҡурҡыныс янауын, табыш тураһында иҫкәртеүҙе һәм башҡаларҙы
аңлата) башлап ебәрә.

Өйөрҙә һәр ваҡыт социаль статус билдәләнеп тора: иерархияның түбәндәрәк
баҫҡысында торғандар гелән өҫкәрәк үрләргә тырыша. Шуға башлыҡ һәр саҡ үҙ урынын
иҫбатлай, әммә был өйөр эсендә талашҡа килтерә тигән һүҙ түгел. Бөтә
мөнәсәбәттәр айырым ымдар, ырылдауҙар һәм йәнлектәрҙең кәүҙәләренең тотошо аша
алып барыла. Өйөрҙәр бер-береһе менән бик һирәк осраша. Күрешкәндә лә һуғышып
бармайҙар. Аралашыуҙары ым һәм ырылдау менән сикләнә. Хатта һирәк кенә осраҡта
өйөрҙәрҙең берләшеүе ихтимал.

Башҡорт халыҡ ижады ҡомартҡыларында бүре боронғо ырыу башлығы булып һүрәтләнә.
«Баш», «ҡорт» тамырҙарын башҡорт этнонимының барлыҡҡа килеүе менән бәйләйҙәр.
Бөрйән, тәңгәүер, үҫәргән ырыуҙарына ҡараған көньяҡ-көнсығыш башҡорттарында
ата-бабаларының Көньяҡ Уралға килеп төпләнеүҙәре, йәшәү өсөн яңы урынды
күрһәткән бүре тураһында легендалар бар. Хәҙерге Ырымбур өлкәһе Ҡыуандыҡ районы
Башбүре ауылы, Башҡортостандың Хәйбулла районы Һаҡмар Бүреһе (рәсми исеме
Һаҡмар — Наҙарғол) ауылы халҡы үҙҙәрен бүре тоҡомо тип иҫәпләй. 17—18 быуаттарҙа
тотем бүре башы һүрәте көньяҡ-көнсығыш башҡорттарында улус старшиналарының
тамғаһы булған. Бүренең аҙау тештәре, тырнаҡтары, йөнө сихри көскә эйә, тип
иҫәпләнә. Уларҙы күҙ тейеүҙән, ауырыуҙан һаҡлаусы булараҡ сәңгелдәккә,
балаларҙың кейеменә тағып ҡуйғандар. Бүре башын йорт нигеҙе аҫтына күмеү йолаһы
ла бар. Бүре үтен күкрәк ауырыуы, йүткергәндә, ҡотороу менән ауырығанда дарыу
итеп ҡулланғандар.

Ҡарағыҙ: Бүре культы Бүре төрлө халыҡ мифологияһында төрлөсә һүрәтләнә: ҡайһы
бер милләт вәкилдәре уны изге тип һанай, ҡайһыһы, киреһенсә, ҡара көскә тиңләй.
Бүренән һаҡланыу өсөн төрлө им-том, уларҙың башлығы тип иҫәпләнгән изгеләргә һәм
ендәргә мөрәжәғәттәр ҙә бар. Йыртҡыстың тешен, тырнаҡтарын бетеү итеп
муйындарына аҫҡандар, йөрәген, күҙҙәрен дауалау сараһы булараҡ файҙаланғандар.
Украиндар мифологияһына күҙ һалһаҡ, бүреләр йылына бер тапҡыр балалай. Ә биш
тапҡыр инә булғандарҙың көсөктәре һеләүһенгә әйләнә. Күп халыҡта һеләүһен һәм
айыу ҙа ҡара көс әһелдәре тип йөрөтөлә. Насраниҙарҙың (христиандар) пасхаль
Всемощная тип аталған көнөндә олоған бүре ит ашаған Раштыуанан алып Бөйөк постҡа
тиклемге көндәр һаны тиклем бала таба икән. Йәғни ул бүре «сит», «ят» тигән
мәғәнәлә лә йөрөй, әҙәм затына ят булған ҡара көстәр (мәйеттәр, шайтандар һ.б.)
менән йәнәш тора. Ошо хаҡтағы легендаларҙа, шайтан бүрене балсыҡтан яһаған йәки
ағастан юнған, тип әйтелә, әммә уға йән бирә алмай. Аллаһы Тәғәлә генә йән бирә.
Был һын ҡапыл шайтандың үҙенә ташлана һәм уның аяғын тешләй. Бүренең балсыҡтан
әүәләнеүе уны йыландар менән «туғанлаштыра», сөнки йыландарҙы шайтан бүрене
яһағандан ҡалған балсыҡтан, ағас юнысҡыларынан барлыҡҡа килтергән, имеш.

Мифологияла бүрене, ҡара көс булараҡ, тәре менән ҡыуыуҙары ла һүрәтләнә. Шулай
уҡ сит ил баҫҡынсыларын да бүре өйөрөнә тиңләйҙәр. Ҡайһы бер милләт вәкилдәре
ағас олонондағы ҡара бәшмәкте һәм ағастың ҡара үҙәген «бүре» тип атай. Кеше
тәненә сыҡҡан шеште бүре һөйәге менән йәки бүре ите ашаған кеше ярҙамында
дауалайҙар. Хатта туйҙағы кейәү йәки килен яғынан килгән туғандарҙы «бүре өйөрө»
тип йөрөтәләр.

Мифологияла бүрене ҡара көскә тиңләү ҡапма-ҡаршы итеп һүрәтләнә: беренсенән, ошо
көс уны ҡыуа һәм ашай. Икенсенән, шайтан үҙе эргәһендә һәр ваҡыт берәй бүрене
эйәртеп йөрөтә. Бүренән һаҡланыу өсөн төрлө им-том, уларҙың башлығы тип
иҫәпләнгән изгеләргә һәм ендәргә мөрәжәғәттәр ҙә бар. Йыртҡыстың тешен,
тырнаҡтарын бетеү итеп муйындарына аҫҡандар, йөрәген, күҙҙәрен дауалау сараһы
булараҡ файҙаланғандар. Әйтәйек, сабыйҙың һөт теше сыға башлаһа, бүре тешен
баланыҡына тейҙергәндәр. Ҡойроғон ауырыу кеше тағып йөрөр булған. Шулай уҡ
сирләй яҙып йөрөгән кешене бүрегә яҡын исемдәр, ҡушаматтар һаҡлай тип
уйлағандар. Ат ҡолонлаһа ла, һыйыр быҙаулаһа ла: «Был быҙау түгел, был —
бүре», — тигәндәр. Юрауҙарҙан, әйтәйек, ошондайҙары ла бар: ауылға бүре инһә —
уңыш булмай; бүре үрсеһә — һуғышҡа һ.б. Ҡыҫҡаһы, уның кире яҡтары тураһында
донъя халыҡтары мифологияһында мәғлүмәт етерлек..



https://ba.wikipedia.org/wiki/%D0%91%D0%B0%D0%BB%D1%8B%D2%A1%D1%82%D0%B0%D1%80

Балыҡтар (лат. Pisces) — хайуандар донъяһының айырым класы; айғолаҡ аша һулыш
алыусы умыртҡа һөйәклеләрҙең ҙур төркөмө; йөҙгөс ҡойроҡло, һалҡын ҡанлы,
умыртҡалы һыу тереклеге.

Балыҡтар тоҙло һәм сөсө һыуҙарҙа, тау шишмәләренән алып океан тәрәнлектәренә
тиклем тереклек итә.

Балыҡтар һыу экосистемаһында аҙыҡ сылбыры булараҡ ҙур роль уйнай, шулай уҡ кеше
өсөн аҙыҡ булып тора. Балыҡтарҙың ҙурлығы 7,9 мм-ҙан алып (Paedocypris
progenetica) 13,7 м-ға тиклем (кит акулаһы).

Донъяла 25 000—31 000 балыҡ төрө барлығы билдәле. Рәсәйҙә 3000 төрө тереклек
итә, шул иҫәптән 280 сөсө һыу балығы.

Төҙөлөшө, туҡланыуы, үрсеүе һәм йәшәү реүеше буйынса 2 класҡа: кимерсәклеләргә
һәм һөйәклеләргә буленә.

Күпселек кимерсәкле балыҡтар диңгеҙҙәрҙә йәшәй, айырым төрҙәре генә сөсө һыуҙа
осрай. Хәҙер йәшәгән кимерсәкле балыҡтарҙың төҙөлөшөндә ҡайһы бер боронғо
билдәлер: кимерсәкле һөлдә, айғолаҡ тишектәре, башының аҫҡы өлөшөндә урынлашҡан
арҡыры ауыҙ тишеге һәм башҡалар һакланған.

Балыҡтарҙың иң күп төркөмө. Океандарҙа, диңгеҙҙәрҙә, йылғаларҙа, күлдәрҙә, даими
һәм вакытлыса булған һыу ятҡылыҡтарында тереклек итәләр. Хәҙерге балыктарҙың
96%-ын һөйәкле балыҡтар тәшкил итә. Уларҙың тән формаһы төрлөсә: оҙонса, түңәрәк
һымаҡ, торпедо һымаҡ, япраҡ һымаҡ, йылан һымаҡ була.

Нервылар системаһы түбән төҙөлөшлө. Баш мейеһе бүлектәре һыҙыҡлы һәм бик бәләкәй
була. Балыҡтарҙың нерв системаһы баш һәм арҡа мейенән, уларҙан китеүсе
нервыларҙан тора. Баш мейе мейе тартмаһында урынлашҡан һәм биш бүлектән тора:
алғы мейе, ара мейе, урта мейе, оҙонса мейе һәм кесе мейе. Оҙонса мейе арҡа
мейеһенә күсә. Ул умыртҡаларҙың өҫкө йәйәләре барлыҡҡа килтергән тишектәрҙән
яһалған умыртҡалыҡ каналы эсенән оҙон аҡ таж булып һуҙылған. Күп һанлы нервтар
баш һәм арка мейеһен балыҡтың төрло органдары менән бәйләнештә тота.

Ҡан тамырҙары системаһы йомоҡ. Ул йөрәктәр һәм бер ҡан әйләнешенән тора. Тәндең
алғы өлөшөндә урынлашкан.Ҡан ҡарынсыҡтан ҡорһаҡ аортаһына керә. Аорта
артерияларға бүленә. Улар буйлап ҡан һаңаҡтарга килә, һаңаҡтарҙа артериялар күп
һанлы ваҡ ҡан тамырҙарына — капиллярҙарға тармаҡлана. Һаңаҡ капиллярҙарындағы
ҡан, углекислый газдан арынып, кислородҡа байый һәм был ҡан, арҡа артерияһына
йыйылып, тәндең бөтә органдарына, шулай уҡ мускулдарына китә. Бирелә ҡуйы
капиллярҙар селтәре аша ҡандағы кислород һәм туклыҡлы мәтдәләр — туҡымаларға, ә
уларҙан углекислый газ һәм тереклек эшсәнлегенең башҡа продукттары ҡанға күсә.
Туҡымаларҙан ҡан йөрәккә барыусы тамырҙарға — веналарға йыйыла һәм улар буйлап
йөрәк алдына килеп керә.

Балыҡтар һыу ағымына ҡаршы йөҙгәндә, тыныс һыуҙа йөҙөүгә ҡарағанда аҙыраҡ көс
сарыф итә. Был күренеш балыҡтарҙың һыу әйләнмәләрен яҡшы һиҙемләү һәм уларҙы
ҡуллана белеү менән аңлатыла. Шундай уҡ ысул менән паруслы яхта елгә ҡаршы йөҙә.



https://ba.wikipedia.org/wiki/%D2%A0%D1%8B%D1%82%D0%B0%D0%B9_%D1%82%D0%B5%D0%BB%D0%B5

Ҡытай теле (үҙ атамаһы 中文, 汉语) — туған тел булараҡ иң күп һөйләшеүселәр һаны
булған тел. Син-тибет телдәре ғаиләһенә ҡарай. Ҡытай теле бер береһенән ныҡ
айырылған диалекттар йыйылмаһынан тора, шуға күрә күп кенә тел белгестәре ҡытай
телен туғандаш булған айырым телдәр системаһы тип ҡарай.

Ҡытай теле син-тибет телдәре ғаиләһендәге ҡытай тармағына ҡарай. Тәүҙә хань
этник төркөмөнөң төп теле булған. Хәҙерге формала ҡытай теле КХР-ның, Сингапур
һәм Тайваньдың рәсми теле булып тора, шулай уҡ БМО рәсми телдәренең береһе.

Бөтә донъяла ҡытай телендә 1,3 млрд кеше һөйләшә. Тарихи яҡтан был Ҡытай
халҡының күпселеге булған хань халҡының теле (ил халҡының 90 % артығы). Бынан
тыш, үҙ телен һаҡлаған тиҫтәләрсә миллион ҡытайлылар Көньяҡ-көнсығыш Азияла
йәшәй, ҡытай диаспораһы бөтә донъяға таралған.

Ҡытай яҙмаһы (; вьетн. Chữ Hán, тьы-хан) -Ҡытайҙа барлыҡҡа килгән иероглиф яҙма
системаһы.

Ошо иероглифтарҙа вертикаль һыҙыҡ күрһәтеү ымға оҡшап һүрәтләнә. Аңлатмаһы
айырым осраҡтарҙа төрлө булырға мөмкин. Мәҫәлән, 上 … 下 шан … ся һүҙе «: өҫтөнән…
аҫтына» ғына түгел, ә «етәкселәр.. буйһонған (ҡул аҫтындағы) кеше», «бер яҡтан…
икенсе яҡтан» тигәнде аңлата.

Хәҙерге ваҡытта Ҡытай мәктәптәрен тамамлаусылар 2000 иероглиф һәм уның латин
хәрефтә яҙылышын белергә тейеш.

Пиньин теленең өндәре (тауышы) инициалға (беренсе бүлек) һәм финалдарға (икенсе
бүлек) бүленә. 21 инициаль һәм 35 финаль бар.



https://ba.wikipedia.org/wiki/%D2%92%D3%99%D0%B1%D0%B1%D3%99%D1%81%D0%B8%D2%99%D3%99%D1%80_%D1%85%D3%99%D0%BB%D0%B8%D1%84%D3%99%D0%BB%D0%B5%D0%B3%D0%B5

Ғәббәсиҙәр хәлифәлеге (ғәр. الدولة العباسية‎), Бағдад хәлифәлеге — 750 йылдан
алып 1258 йылға тиклем булған феодаль теократик дәүләт. Идара итеүсе династия —
Ғәббәсиҙәр. Хәлифәлек составына хәҙерге Азияның ғәрәп илдәре, Урта Азияның бер
өлөшө, Мысыр, Иран һәм Төньяҡ Африка биләмәләре ингән. 945 йылда Буйиҙар
хәлифәлекте баҫып алғанға тиклем үҙаллы сәйәсәт алып барған. 1055 йылда Бағдадты
төрки сәлжүктәр яулап алғандан һуң, Ғәббәсиҙәр хәлифәләре тик баш ҡалаға яҡын
булған өлкәгә генә эйә булған.

Хәлифә Әбү Йәғәфәр әл-Мансур илдең баш ҡалаһын Анбар ҡалаһынан Бағдад ҡалаһына
күсерә. 836 йылдан алып 892 йылға тиклем хәлифәлектең баш ҡалаһы Самарра булған.
Ғәббәсиҙәр заманында ғәрәптәрҙең дәүләте Бағдад хәлифәлеге тип аталған.

Ғәббәсиҙәр власҡа үҙ дәғүәһен былай тип дәлилләгән: идара итеүсе Умайялар,
ғәрәптәрҙең ҡөрәйеш ҡәбиләһенән сыҡһалар ҙа, Мөхәммәт пәйғәмбәр нәҫеле булған
Хашимиҙарға ҡарамағандар. Ғәббәсиҙәр үҙҙәренең нәҫелен пәйғәмбәрҙең олатаһынан
йәки Мөхәммәтең атаһы Ғабдулла ибн Ғәбдел-Моталиптың ҡустыһынан — Ғәббәс ибн
Ғәбдел-Моталиптан башлаған.

Тәүге осорҙа Ғәббәсиҙәр дәүләт эштәрендә мөһим урын биләмәгән. Әммә хәлифәлектә
Умайялар династияһы идаралығы менән ризаһыҙлыҡ үҫкән һайын, Ғәббәсиҙәрҙең
йоғонтоһо көсәйә барған. Ғәббәстең тыуаһы Мөхәммәт ибн Ғәли ибн Ғабдулла VIII
быуат башында власть өсөн көрәштә шиғыйҙарҙың бер нисә нәҫеле менән яҡынлашыуға
ирешә. Ошонан алып Ғәббәсиҙәр, төрлө яҡҡа үҙ кешеләрен ебәреп, Умайяларҙы
ҡолатыу өсөн йәшерен әҙерлек башлайҙар. Куфа ҡалаһы уларҙың төп үҙәге булып
китә. Әммә 743 йылда Мөхәммәт ибн Ғәли ибн Ғабдулланы язалап үлтерәләр һәм был
эште уның улы Ибраһим ибн Мөхәммәт дауам итә. Ибраһимды шиғыйҙар яҡлап сыға.

743 йылда Хишам хәлифә үлгәндән һуң умайялар араһында башланған үҙ-ара
низағлашыу Ғәббәсиҙәрҙең уңышҡа өлгәшеүенә булышлыҡ итә. 747 йылда Ираның
Хорасан провинцияһында Ибраһим ибн Мөхәммәт етәкселегендә ихтилал тоҡана.
Ибраһим үлгәндән һуң, ихтилалға ҡустыһы Әбү әл-Ғәббәс әс-Саффа (750—754)
етәкселек итә. 749 йылдың 26 июнендә Ғәббәсиҙәр ҙур еңеү яулай, шул уҡ йылдың 28
ноябрендә Куфа ҡалаһының йәмиғ мәсетендә Әбү әл-Ғәббәс яңы подданныйҙарын антҡа
килтерә. Һуңғы Умайя династияһы хәлифәһе Мәрүән II илдең көнбайыш өлөшөндә тағы
ла ярты йыл хакимлыҡ итә, аҙағыраҡ Мысырға ҡасып, шунда үлтерелә.

762 йылда хәлифә Абу Йәғәфәр әл-Мансур Тигр йылғаһы буйындағы бәләкәй генә ауыл
урынында буласаҡ баш ҡаланы күсерә, ул Бағдад тип атала. Баш ҡала өсөн урын
уңышлы һайланған: Тигр һәм Ефрат йылғалары араһының уңдырышлы, халыҡ тығыҙ
ултырған үҙәгендә Ғәрәбстандан, Сүриәнән, Кавказ аръяғынан, Ирандан килгән сауҙа
юлдары киҫешкән.

Ғәббәсиҙәр династияһы идара иткән йылдарҙа ғәрәптәр Сицилия, Кипр, Крит
утрауҙарын һәм Көньяҡ Италияның бер өлөшөн баҫып ала. Яулап алынған өлкәләрҙә
крәҫтиәндәрҙән ҙур һалым йыйылған. Ислам динен ҡабул иткәндәр башта йән башынан
алына торған һалымдан азат ителгән, был яулап алынған илдәрҙә күп халыҡтың
икенсе дингә күсеүенә этәргес биргән. Әммә һуңғараҡ был ташлама бөтөрөлгән.
Мосолмандар Иран, Ираҡ, Афғанстан, Мысыр, Сүриә, Африканың байтаҡ өлөшө,
Һиндостандың бер өлөшө һәм Индонезияның күпселек халҡын тәшкил иткән. Ғәббәсиҙәр
осоронда ислам Урта Азияла, Төньяҡ һәм Көнсығыш Кавказ менән Волга буйының күп
халыҡтары араһында нығынған.

Дәүләттәге бөтә ерҙәр ҙә хәлифәнеке тип һаналған. Хәлифәләрҙең туғандары
төбәктәрҙә һанаттары итеп тәғәйенләнгән. Һанаттар — әмирҙәр халыҡтан алынған
һалым иҫәбенә чиновниктар һәм ғәскәр тотҡан, баҫып алыу һуғыштарына етәкселек
иткән. Тора-бара әмирҙәр үҙҙәренең вазифаларын идара итергә алған провинциялары
менән бергә мираҫҡа ҡалдыра башлаған. Үҙ хәрби көсөнә таянып, уларҙың ҡайһылары
хәлифәгә буйһонорға баш тартҡан һәм бойондороҡһоҙ хакимға әйләнгән. Мәҫәлән,
VIII быуат уртаһында Испанияла үҙ аллы ғәрәп дәүләте — Кордова әмирлеге (Х
быуаттан — Кордова хәлифәлеге) барлыҡҡа килгән, ә IX быуатта Бағдад
хәлифәлегенән Урта Азия, Иран, Афғанстан, Урта Азия, Мысыр һәм Төньяҡ Африка
провинциялары айырылып сыҡҡан.

945 йылда Бағдадты шиғыйҙар династияһынан сыҡҡан Бөүәхиҙәр була. Был осорҙа
хәлифәлек составында тик баш ҡала һәм уның тирәһендәге ерҙәр генә тороп ҡала.
Бөүәхиҙәр әмирҙәре хәлифәләр исеменән дәүләт менән идара иткән. Ғәббәсиҙәр
хәлифәләренең тәңкәләрҙә яҙылыуы дауам ителһә лә, уларҙың сәйәси власы булмай
һәм тик рухи авторитеты һаҡланып ҡала.

1055 йылда Бағдадты сельджуктар баҫып алғандан һуң да Ғәббәсиҙәрҙең тик рухи
авторитеты ғына һаҡланған. Ғәббәсиҙәр ҡулында дини власть булғанға күрә, әмирҙәр
һәм солтандар уларға ант иткән һәм инвеститура алған.

1118 йылда, сельджук солтаны Мөхәммәт I үлгәндән һуң, Ираҡ солтанатлығы тарҡалыш
кисерә башлаған. Ғәббәсиҙәр яңынан власты ҡайтарыр өсөн көрәш башлаған. 1124
йылда Әбу Мансур әл-Мөстәшиҙи сельджук солтанына — Мөхәммәт II һалым түләүҙән
баш тарта һәм 30 меңлек ғәскәр йыйып, Бағдадты сельджуктар буйһоноуынан ҡотҡара.

Бөүәхиҙәргә тиклемге замандан алып тәүге тапҡыр бойондороҡһоҙ хаким тип Мөхәмәт
әл-Мөҡтәфи (1136—1160) идаралығы осоро һанала. Хәлифәлектең биләмәләре Тигр һәм
Ефрат йылғаларының бассейнында Тикрит ҡалаһынан алып Шатт-әл-Ғәрәбкә тиклем һәм
Әл-Ҡуфанан алып Хульванға тиклем һуҙылған. Әл-Мөҡтәфинең вариҫтары дәүләттең
сәйәси һәм иҡтисади торошон нығытҡан. Хәлифә Әл-Mөстәжи (1160—1170)
сельджуктарҙың көслө союздаштарын — Мазйәҙиттәрҙе ҡыйрата, ә хәлифә Әл-Mөстәжи
(1170—1180) Әзербайжан атабәктәре һәм Әйүбиҙәр менән дуҫлыҡ мөнәсәбәттәре
урынлаштыра.

Хәлифә Әхмәт ән-Насыр (1180—1225) дәүләт составына Хузестан, Рей һәм Хамадан
ҡала-өлкәләрен ҡуша. Хорезм шаһы Текеш ярҙамында Ираҡтағы сельджуктарҙы еңеп
ҡуя, 1194 йылда сельджук солтаны Тогрул III хорезмлылар менән алышта һәләк була.
Әммә тиҙҙән хәлифәлектең Хорезм менән низағ барлыҡҡа килә. Ән-Насыр
хорезмлыларҙан Көнбайыш Иранды ташлап китеүҙе талап иткән, әммә хорезмшах Текеш
Хузестанды уға биреүен һораған. 1200 йылда, Текеш үлгәндән һуң, ихтилал тоҡана,
Хорезмдың ғәскәрҙәрен баш күтәреүселәр ҡыйрата.

1258 йылдың февралендә Монгол империяһының кенәзе Һулағи Бағдадты яулап ала һәм
ҡаланы талай. Баш ҡала яулап алынғандан һуң 10 көн үткәс, Бағдад хәлифәлегенең
иң аҙаҡҡы хәлифәһе Әл-Мөстәһсим язалап үлтерелә. Уның нәҫеленән тик кесе улы
Һулағиның ҡатыны булышлығында тере ҡалдырыла.

1261 йылда Мәмлүк солтаны Бейбарс Ҡаһирәлә хәлифә итеп Бағдадтан ҡасып килгән
һәм үҙен Ғәббәсиҙәр нәҫеленән булыуын иғлан иткән Әл-Мөстәнсир II әл-Ҡаһирәне
ҡуйған. Әммә монголдар менән алышта Әл-Мөстәнсир II юҡ булған һәм хәлифә итеп
Әл-Хаким I әл-Ҡаһирә (идара итеү йылдары: 1262—1302) танылған. Ҡаһир хәлифәләре
артабанғы йөҙ йыллыҡтарҙа солтандарҙың ихтыярына бәйле булған, тик һарайҙағы һәм
дини церемонияларҙа ғына ҡатнашҡан. Улар был вазифаны Мысырҙы 1517 йылда Ғосман
империяһы баҫып алғанға тиклем башҡарған. Шул уҡ йылды ғосман солтаны Селим I,
һуңғы Ҡаһирә хәлифәһен Әл-Mөтәүәки III Истанбулға һөргөнгә ебәреп, хәлифә
титулын ҡабул итә.

Ғәббәсиҙәр хәлифәлегенең сәскә атыу осоро Әбу Йәғәфәр әл-Maнсур (754—775),
Мөхәмәт әл-Mahди (775—785), Һарун әр-Рәшит (786—809), Ғабдулла әл-Мәһмүн
(813—833) хакимлығына тап килә.

Хәлифәлектә ислам дине менән берлектә ғәрәп теле киң таралыу алған, был телдә
рәсми власть органдары, судтар эш алып барған, шәкерттәрҙе уҡытҡандар. Ғәрәп
теле фән һәм әҙәбиәт теленә әйләнгән. Илдә күпләп мәғариф үҙәктәре — мәктәбәләр
һәм мәҙрәсәләр асылған.

Хәлифәлектә математика, астрономия, география, медицина һымаҡ фәндәр ныҡ
үҫешкән. VIII—IX быуаттарҙа боронғо грек, фарсы, һинд ғалимдарының хеҙмәттәре
ғәрәп теленә тәржемә ителгән. Бигерәк тә Һарун әр-Рәшит хакимлығы осоронда күп
хеҙмәттәр тәржемә ителгән, Бағдадта ҡулъяҙмалар һаҡлана торған йортҡа — "Аҡыл
йорто"на нигеҙ һалынған. Һуңыраҡ шундай йорттар илдең башҡа эре ҡалаларында
барлыҡҡа килгән, уларҙа ғалимдар китаптар, торлаҡ, аҡса менән тәьмин ителгән.

Ғәрәптәргә Пифагор, Евклид һәм Архимедтың, һинд астрономдары һәм
математиктарының хеҙмәттәре билдәле булған һәм улар алгебраны төҙөгән, һинд
цифрҙарын ҡулланған. Һуңғылары ғәрәптәр аша Европаға үтеп инеп, ғәрәптәрҙеке
булып киткән.

Бағдад һәм Дамаск ҡалаларында обсерваториялар эшләгән. Ғәрәп астрономдары Ерҙең
әйләнәһен яҡынса хисаплап сығарған, йондоҙҙарҙың урынлашыуын һүрәтләгән. Урта
Азия ғалимы Әл Бируни (973—1048) география, тарих, астрономия һәм башҡа фәндәр
буйынса хеҙмәттәр яҙып ҡалдырған. Ул Ғаләмебеҙ үҙәгендә Ҡояш тора һәм Ер уның
тирәләй әйләнә тигән фаразды әйтеп ҡалдырған. Ғәрәп сәйәхәтселәре, географтары
һәм тарихсылары хәлифәлеккә ингән илдәрҙең, Һиндостан, Ҡытай, Африка, Европа һәм
Азия дәүләттәренең тарихы һәм географияһы тураһында мәғлүмәттәр йыйған.

Хәлифәлектә медицина ла тиҙ үҫеш алған. Урта Азияла йәшәгән философ, табип,
астроном, географ һәм шағир Әбүғәлисина (980—1037) йөҙҙән ашыу ғилми хеҙмәт
авторы булған, уны хөрмәтләп «ғалимдарҙың ғалимы» тип атағандар.

Хәлифә Һарун әр-Рәшит (768—809) мәшһүр «Мең дә бер кисә» әкиәттәр йыйынтығының
геройы булған. Әкиәттәрҙә Һарун ғәҙел батша булып күҙ алдына баҫа.
Подданныйҙарының мохтажлыҡтарын белер өсөн, ул, кейемен алмаштырып, төндәрен
Бағдад урамдарына сыға, уны бер вәзире һәм тәнһаҡсыһы ғына оҙатып йөрөй.
Ысынында иһә Һарун әр-Рәшит мәкерле һәм ҡанһыҙ хаким булған. Подданныйҙары уны
күрә алмаған. Хәлифә Бағдадта торорға ҡурҡҡан һәм ҡала ситендәге ҡәлғәлә
йәшәгән. Ҡалаға ул һалымдан алып еткерелмәгән түләүҙәрҙе алыу өсөн генә килеп
киткән. Бик бай Иран ырыуынан булған вәзиренең байлығына һәм йоғонтоһона
ҡыҙығып, хәлифә уны язаларға әмер биргән, ә уның байлығын, һарайҙарын,
йорт-ерҙәрен ҡаҙнаға тартып алған. Һарун хәлифәлектең сиктәрен тағын да
киңәйтергә тырышҡан, Византия империяһына ҡаршы һуғыш алып барған һәм Кесе
Азиялағы биләмәләрен бөлгөнлөккә төшөргән, әммә етди уңыштарға өлгәшә алмаған.

Фарсы телендә ижад иткән билдәле шағир Фирҙәүси (934—1020) «Шаһнамә» поэмаһын 30
йыл дауамында яҙа.



https://ba.wikipedia.org/wiki/%D0%AD%D1%81%D1%82%D0%BE%D0%BD%D0%B8%D1%8F

Эстония, рәсми исеме Эстон Республикаһы (эстонса Eesti, Eesti Vabariik) —
Европалағы ил, Европа Берләшмәһе һәм Төньяк Атлантик Килешеү Ойошмаһы - НАТО
ағзаһы.

Европаның төньяҡ-көнсығышында урынлашҡан. Төньяҡта Рәсәй, көньяҡта Латвия менән
сиктәш. Төньяҡтан Финн ҡултығы, көнбайыштан Балтик диңгеҙе һәм Рига ҡултығы
һыуҙары менән йыуыла. Финляндия һәм Швеция менән һыу сиге бар. Диңгеҙ буйы сиге
3 794 км. Эстония составына Балтик диңгеҙе акваторияһындағы, дөйөм майҙаны 4,2
мең км² булған 1 521 утрау инә. Шуларҙың иң ҙурҙары: Сааремаа, Хийумаа,Муху,
Вормси, Кихну һәм башҡалар. Утрауҙарҙың майҙаны ҙур булыуға ҡарамаҫтан, унда
халыҡтың ни бары 5 проценты ғына йәшәй. Эстония йылғалары ҙур түгел, әммә тулы
һыулы. . Эстонияның майҙаны 45 226 км².

Эстония Республикаһы 15 маакондтан (өйәҙҙән; эст. maakond) тора, өйәҙ башы
старейшина (аҡһаҡал); эст. maavanem тип атала. Өйәҙҙәр ике төрлө
муниципалитеттарға бүленә: ҡалалар (linn) һәм ҡасабалар (vald). Тағы бер
административ берәмеге — ҡасаба волосы (alevvald). Ҡасаба волосы составына бер
генә ҡасаба инә. Эстонияла 6 ҡасаба волосы бар: Аэгвийду, Ярваканди,
Кохтла-Нымме, Лавассааре, Тоотси һәм Вяндра.



https://ba.wikipedia.org/wiki/%D0%AB%D1%80%D1%8B%D0%BC%D0%B1%D1%83%D1%80

Ырымбур (урыҫ. Оренбу́рг) — Рәсәйҙәге ҡала. Көньяҡ Уралда, Һаҡмар менән Яйыҡ
ҡушылған ерҙә урынлашҡан.

1744—1919 йылдарҙа Ырымбур губернаһы үҙәге, 1920—1925 йылдарҙа Ҡаҙаҡ АССР-ының
баш ҡалаһы, 1934 йылдан Ырымбур өлкәһенең һәм бер үк ваҡытта Ырымбур районының
үҙәге.

1735 йылда Ырымбур экспедицияһы нигеҙендә Ыр йылғаһының тамағында Ырымбур тигән
ҡәлғә ҡорола башлай. Әммә был урын ҡала өсөн яраҡһыҙ тип табыла. Ҡаланы Яйыҡ
буйындағы Ҡыҙылтау янына күсереп ҡарайҙар. Был урын да ҡала өсөн уңышһыҙ булып
сыға.

1742 йылда тәүге урынынан 300 км алыҫлыҡта, Яйыҡ йылғаһы буйында, хәҙерге
Ырымбур ҡалаһына нигеҙ һалына. Ыр тамағындағы Ырымбур ҡәлғәһенең исеме бында
күсеп килә. Урындағы ҡалған ҡәлғәне Орск тип атайҙар.

Шулай итеп, Ырымбур атамаһы Ыр йылғаһының исеменән һәм немецсә «бург» (ҡала)
һүҙенән алынған.

1744—1919 йылдарҙа Ырымбур губернаһы үҙәге. 1919 йылға тиклем Ырымбур Рәсәйҙең
көнсығыштағы иң эре ҡалаһы.

1891—1920 йылдарҙа ҡалала Хөсәйениә мәҙрәсәһе эшләгән. Унда Сәғит Агиш, Ғабдулла
Амантай, Авзал Таһиров һәм башҡа күренекле кешеләр уҡыған.

1905 йылда Урта Азия тимер юлы оҫтаханаһы заводы (хәҙерге «Рәсәй тимер юлдары»
ААЙ Локомотив ремонтлау заводы) төҙөлә.

1917 йылдың 20—27 июлендә Ырымбур ҡалаһында I Бөтә донъя башҡорттары ҡоролтайы
үтә.

1917 йылдың 8—20 декабрендә Ырымбур ҡалаһында III Бөтә донъя башҡорттары
ҡоролтайы үтә.

I һәм II Бөтә башҡорт ҡоролтайы Башҡорт өлкә (үҙәк) шураһын (советын) төҙөү һәм
«Башҡорт» гәзитен сығарыу тураһында ҡарар ҡабул итә. III Бөтә донъя башҡорттары
ҡоролтайында татар-башҡорт автономияһын төҙөү идеяһы Әхмәтзәки Вәлиди Туған
менән кире ҡағыла һәм артабан Башҡорт АССР-ы тип аталған Башҡорт хөкүмәте
төҙөлә.

1919 йылда ҡалала Башҡорт Автономиялы Совет Социалистик Республикаһы төҙөү
тураһында Декретҡа ҡул ҡуйыла. Каруанһарай– Башҡорт АССР-ҙын беренсе Хөкүмәте
урынлашҡан йорт.

1920—1925 йылдарҙа Ҡаҙағстандың беренсе баш ҡалаһы була. 1921—1936 йылдарҙа
ҡалала Ырымбур башҡорт педагогия техникумы эшләгән. Уны Зәйнәб Биишева, Баязит
Бикбай һәм башҡа күренекле кешеләр тамамлаған.

1938—1957 йылда ҡала совет осоусыһы Валерий Чкалов исемен йөрөткән. Ләкин
Валерий Чкалов Ырымбур өлкәһендә тыумаған һәм бер тапҡыр ҙа Ырымбур яҡтарында
булмаған.

1939 йылда Ырымбур мамыҡ шәлдәре фабрикаһы асыла, Ырымбур — шәлдәр һәм яулыҡтар
етештереүсе.

1941 йылда Ырымбурға Ленинградтан 47-се Авиаремонт заводы эвакуацияллана. Ошо
завод нигеҙендә Ырымбур машиналар төҙөү заводы асыла (хәҙерге «Стрела»
производство берекмәһе). Һуғыш ваҡытында завод 1595 самолёт сығара (Ут-2, Ут-2М,
Як-6 (конструктор А. С. Яковлев), Ще-2). Һуғыштан һуң заводта Ми-1 вертолёттар;
А-2 (КБ Антонова), Це-25 (конструктор П. В. Цибин), Як-14 (КБ А. С. Яковлева)
планерҙар; По-2 (КБ Н. Н. Поликарпова) самолёттар; Ил-10М (КБ С. В. Ильюшина)
штурмовик-бомбардировщиктар сығарыла. 1950—1980 йылдарҙа заводта 8К11, 8К63,
8К84 баллистик ракеталарын сығаралар. 1990-сы йылдарҙан Ка-226 вертолёты
сығарыла..

1966 йылдың ноябрендә 13-сө скважина газ бирә. Ошо көн Ырымбур
нефтегазконденсатлы ятҡылығын асыу көнө тип иҫәпләнә.

1969 ҡалала Һаҡмар ТЭЦ-ы төҙөлә (хәҙерге Рәсәй селтәренең «Оренбурэнерго» ЯСЙ
нигеҙ ойошмаһы).

1979—1982 йылдарҙа «Инвертор» заводы төҙөлә. Ул атом станциялар өсөн электр
йыһаздары, быралау һәм нефть эшкәртеү йыһаздары етештереүсе була.

Ҡала өс баҫҡыслы ҡоролоштан тора. Ырымбур 2 округҡа, Төньяҡ һәм Көньяҡҡа бүленә:
Үҙ сиратында Төньяҡ округ Сәнәғәт һәм Дзержинск райондарына, ә Көньяҡ — Ленин
һәм Үҙәк райондарына бүленәләр. Төньяҡ округ составына 5 ауыл пункты ла инә:
Ҡарғалы, Самородово, Краснохолм, Пруды, Поповка, 2012 йылдың 1 ғинуарына унда —
15.6 мең кеше йәшәй. Көньяҡ округҡа Городище ауылы, Бердянка һәм Аҫҡы Һаҡмар
ҡасабалары инә.

Беловка, Кузнечный, Пугачи, Овчинный городок, Аренда, Красный городок, Северный,
Восточный, Форштадт, Ҡарғалы, Новостройка, Хлебный городок, Ситцевый посёлок
(Ситцовка), Пороховые, Бәрҙе, Новая слободка, Степной, Маяк

Беловка—Ырымбурҙың тарихи районы. Белов тигән купец исеменән. Ул XX быуатта ошо
урында «Вокзал» ҡорамаһы төҙөгән. Унда һәр кис музыка уйнап торған.

Беловканың архитектура ансамбле башлыса XVIII—XIX быуаттарҙа төҙөлгән йорттарҙан
тора. Административ яҡтан Көньяҡ округы, Үҙәк районында урынлашҡан.

Ростоши — Ырымбурҙын микрорайоны. Район янында Рәсәйҙең стратегик ракет
ғәскәрҙәренең 31-й ракет армияһы урынлашҡан.

Тарих. Микрорайон 1990 йылда «Оренбурггазпром» менән Старые Ростоши ауылында
төҙөлә. Нежинское шоссеһы артынан, Юрий Гагарин исемендәге Ырымбур Аэропорты
юлына барған янында ята. Бизнесс-кластағы 1500 коттедж бар.

Ростоша — урыҫ теленән: уральская равнина, промытая весенней водой и разделяющая
невысокие холмы (В. И. Даль).

Урамдар. Цветной бульвар, Газпром, Берёзовая ростошь, Долинная, Раздольная,
Ростошинская, Садовое Кольцо, Славы, Успенская, Черёмуховая. 2011 йылда
микрорайонда өлкә буйынса Рәсәй Федерацияһы федераль именлек хеҙмәтенең Сигте
һаҡлау идаралығының Йорттар комплексы асылды.

Ырымбур — эре транспорт төйөнө.Ҡалала Һамарға, Орскка, Уральскка, Аҡтүбәгә,
Өфөгә барған юлдар киҫелешә. Ҡала аша федераль юл Ҡазан (ҡала) — Ырымбур —
Аҡбулак — «Ҡаҙағстан сиге» үтә.

Поездар Мәскәүгә, Екатринбургҡа, Өфөгә, Һамарға, Силәбгә, Киевҡа, Адлерға,
Ташкентҡа, Астанаға, Бишкеккә йөрөй. Ҡала яны электропоездары Новосергиевка,
Аҡбулаҡ, Ҡыуандыҡ, Һарыҡташ, Һаҡмарға йөрөй.

Ҡалала ике аэродром: хәрби (Ырымбур-2, Төнъяк) һәм Гагарин исемендәге аэропорт.
Аэропортта «Ырымбур авилинялары» (OrenAir) теркәлғән.

Ырымбур станцияһы — Көньяҡ-Урал тимер юлының Ырымбур бүлексеһе станцияһы.
Адресы: 460006, Ырымбур, Привокзальная площадь, 1. Ырымбурға тиклем тимер юлы
1877 йылда һалына. Лев Николаевич Толстой Ырымбур стпанцияһының беренселәр
пасажирҙарҙан тип һанала.



https://ba.wikipedia.org/wiki/%D0%A8%D1%80%D0%B8-%D0%9B%D0%B0%D0%BD%D0%BA%D0%B0

Шри-Ла́нка́ (синг. ශ්රී ලංකා, там. இலங்கை), рәсми исеме Демократи́ческая
Социалисти́ческая Респу́блика Шри-Ла́нка́ Социалистик Демократик Республикаһы
(синг. ශ්රී ලංකා ප්රජාතාන්ත්රික සමාජවාදී ජනරජය, там. இலங்கை சனநாயக சோசலிசக்
குடியரசு) — көньяҡ Азияла Һиндостандың көньяҡ-көнсығышында шул исемдәге утрауҙа
урынлашҡан дәүләт. Португалдар баҫып алған көндән азатлыҡ алған көнгә тиклем
европа телдәрендә ил Цейлон (порт. Ceilão һүҙенән) тип аталған.

Шри-Ланка утрауы Һиндостандың көньяғында урынлашҡан, Һинд океаны һәм Бенгал
ҡултығы һыуҙары менән йыуыла. Һиндостандан Манар ҡултығы менән Полк боғаҙы
айырып тора. Полк боғаҙындағы Әҙәм күпере тип аталған һай урын утрауҙы материк
менән тоташтырып торған булған, йылъяҙмаларҙа 1481 йылда ер тетрәүҙән һуң һыу
аҫтында ғалығы турағында яҙма һағланған. Утрауҙың көньяҡ һәм көнбайыш мороно
бар: Дондра һәм Датч-Бей.

Утрауҙың ҙур өлөшөн яр буйындағы уйһыулыҡтар тәшкил итә. Тауҙар үҙәк өлөшөндә
урынлашҡан; иң бейек тау — Пидуруталагала (2524 м) тауы, икенсе иң бейек түбә —
Шри Пада.

Субэкваториал муссонлы: төньяҡ-көнсығыш муссоны октябрҙән мартҡа тиклем,
көньяҡ-көнбайыш муссоны июндән октябргә тиклем.

Шри-Ланка хайуандар һәм үҫемлектәр донъяһы күп төрлө. Утрауҙа 450 төр ҡош
осратырға мөмкин. Шуларҙың 251 төрө утрауҙа даими йәшәй. 24 төрөн тик
Шри-Ланкала ғына осратырға мөмкин. Күсмә ҡоштар Шри-Ланкаға Себерҙән, Европанан,
Скандинавиянан килә.

Халыҡтың 70,19 % (башлыса сингалдар) буддизм динен тота (башлыса Тхеравада),
12,61 % — индуизм (тамилдар), 9,71 % — ислам, 7,45 % — христиандар.

Сингал һәм тамил телдәре Шри-Ланканың рәсми һәм милли телдәре булып иҫәпләнәләр.
Шри-Ланка конституцияһына ярашлы инглиз теле милләт ара аралашыу теле
статусында.



https://ba.wikipedia.org/wiki/%D0%A5%D0%B0%D0%BB%D1%8B%D2%A1-%D0%B0%D1%80%D0%B0_%D0%B1%D0%B5%D1%80%D3%99%D0%BC%D0%B5%D0%BA%D1%82%D3%99%D1%80_%D1%81%D0%B8%D1%81%D1%82%D0%B5%D0%BC%D0%B0%D2%BB%D1%8B

Халыҡ-ара берәмектәр системаһы, СИ (франц. Le Système International d’Unités,
SI) — физик дәүмәлдәрҙең системаһы, метрик системаһының хәҙерге варианты. СИ
донъялағы иң киң файҙаланылған берәмектәр системаһы булып тора, ул көндәлек
тормоштала, фәндәлә һәм техникала ҡулланыла. Хәҙерге заманда СИ донъяның
күпселек илдәрендә төп берәмектәр системаһы тип ҡабул ителгән, хатта көндәлек
тормошта традицон берәмек булған илдәрҙә лә техникала ҡулланыла. Бик аҙ булған
бындай дәүләттәрҙә (мәҫәлән, АҠШта) традицион берәмектәр шундай уҡ ҮС
берәмектәре менән билдәле коэффициентҡа бәйләп үҙгәртелә.

Халыҡ-ара берәмектәр системаһының тулы рәсми тасуирламаһы аңлатмалары менән
бергә СИ Брошюраһының (франц. Brochure SI, ингл. The SI Brochure) ғәмәлдәге
редакцияһында һәм уның Өҫтәмәләрендә була. Уны Халыҡ-ара үлсәм һәм үлсәү бюроһы
баҫтыра һәм үҙенең рәсми сайтында урынлаштыра. СИ Брошюраһы 1970 йылдан алып
баҫыла, 1985 йылдан алып француз һәм инглиз телдәрендә сыға, бер нисә икенсе
телдәргә тәржемә ителгән, әммә рәсми тип француз телендәге текст һанала.

СИ ете төп һәм уларҙан барлыҡҡа килгән физик үлсәмдәрҙән (артабан — берәмектәр),
тағы ла приставкалар йыйылмаһы тора. Берәмектәргә стандарт ҡыҫҡартыу билдәләре
һәм физик үлсәмдәрҙән барлыҡҡа килгәндәргә яҙыу ҡағиҙәләре ҡабул ителгән.

Төп берәмектәр: килограмм, метр, секунд, ампер, кельвин, моль һәм кандела. СИ
сиктәрендә был берәмектәрҙең бойондороҡһоҙ үлсәмлеге бар тип һанала, йәки төп
берәмектәр башҡаларҙан килеп сыға алмаҫҡа тейеш була.

Халыҡ-ара документтарға ярашлы (СИ Брошюраһы, ISO 80000, Халыҡ-ара метрологик
һүҙлек), СИ берәмектәренең атамалары һәм билдәләре була. Берәмектәрҙең атамалары
төрлө телдәрҙә төрлөсә яҙылыуы һәм уҡылыуы мөмкин, мәҫәлән: франц. kilogramme,
ингл. kilogram, порт. quilograma, болг. килограм, грек. χιλιόγραμμο, ҡыт. 千克,
япон. キログラム. Таблицала халыҡ-ара документтарҙа күрһәтелгән француз һәм инглиз
атамалары бирелгән. ҮС Брошюраһына ярашлы берәмек билдәләре ҡыҫҡартыуҙар түгел,
ә математик объекттары (франц. entités mathématiques, ингл. mathematical
entities) булып торалар. Улар ISO 80000 халыҡ-ара фәнни символикаға инәләр һәм
телгә буйһонмайҙар, мәҫәлән: kg. Халыҡ-ара берәмектәр менән файҙаланғанда латин
алфавиты, айырым осраҡтарҙа грек хәрефтәре йәки махсус символдар ҡулланыла.

Әммә постсовет аралығында (БДБ, БДБ-2, Грузия) һәм кириллица нигеҙендә алфавиты
булған Монголияла, халыҡ-ара билдәләр менән берлектә (ысынында — улар урынына)
милли атамаларҙа нигеҙләнгән билдәләр ҡулланыла: «килограмм» — кг, груз.
კილოგრამი — კგ әзерб. kiloqram — kq.

Рәсәйҙә ГОСТ 8.417—2002 эшләй, уға ярашлы СИ берәмектәрен мотлаҡ рәүештә
файҙаланыу ҡаралған.

Бөйөк француз инҡилабынан һуң француз ғалимдары менән төҙөлгән Үлсәмдәрҙең
метрик системаһының үҫеше булып СИ тора. Метрик системаһы индереүгә тиклем
берәмектр бер-береһенә буйһонмайынса һайланғандар, шунлыҡтан бер берәмектән
икенсе берәмеккә күсеүҙе иҫәәпләү ауырға төшкән. Тағы ла төрлө урындарҙа төрлө
берәмекте ҡулланғандар, ҡайһы берҙә бер үк атама менән. Метрик система уңайлы
һәм берҙәм үлсәм һәм үлсәү системаһы булып торорға тейеш булған.

1799 йылда Францияла оҙонлоҡто (метр) һәм масса (килограмм) берәмектәрен үлсәр
өсөн ике эталон етештерелгән.

Быларҙан башҡа, ГОСТ 8.417-2002 артабанғы берәмектәрҙе ҡулланырға рөхсәт итә:
град, яҡтылыҡ йылы, парсек, диоптрия, киловатт-сәғ, вольт-ампер, вар, ампер-сәғ,
карат, текс, гал, секундҡа әйләнеш, минутҡа әйләнеш. Тағы ла сағыштырмаса һәм
логарифмлы дәүмәлдәренең берәмектәрен ҡулланырға рөхсәт ителә: процент,
промилле, миллион өлөшө, фон, октава, декада. Киң таралыу алған ваҡыт
берәмектәрендә файҙаланыу мөмкин: мәҫәлән, аҙна, ай, йыл, быуат, мең йыллыҡ.



https://ba.wikipedia.org/wiki/%D0%A4%D0%B8%D0%BB%D0%B8%D0%BF%D0%BF%D0%B8%D0%BD

Филиппин Республикаһы (тагал Republika ng Pilipinas), Филиппин
(Ҡалып:Lang-tl2) — Көньяҡ-Көнсығыш Азиялағы дәүләт. Тымыҡ океанда Индонезия һәм
Тайвань араһында бик күп утрауҙарҙы биләй.

Филиппиндар дәүләте Малай архипелагында Филиппин утрауҙарында урынлашҡан,
7100-ҙән артыҡ утрауҙарҙың иң ҙурҙары — Лусон, Минданао, Самар, Панай, Палаван,
Негрос], Миндоро, Лейте], Бохоль, Себу. Филиппин архипелагының төньяҡтан
көньяҡҡа оҙонлоғо 2000 км, көнбайыштан көнсығышҡа — 900 км. Көнбайыштан Көньяҡ
Ҡытай диңгеҙе, көнсығыштан Филиппин диңгеҙе, көньяҡтан Сулавеси диңгеҙе менән
йыуыла. Төньяғында Тайвандән Баши боғаҙы айырып тора. Яр һыҙығы оҙонлоғо 36,3
мең км. Утрауҙарҙың дөйөм майҙаны — 299,7 мең км².



https://ba.wikipedia.org/wiki/%D0%A3%D1%80%D1%82%D0%B0_%D0%B4%D0%B8%D2%A3%D0%B3%D0%B5%D2%99

Урта диңгеҙ — Атлантик океан бассейнына ҡараған һәм уға Гибралтар боғаҙы аша
тоташҡан диңгеҙ. Альборан, Балеар, Лигурий, Тиррен, Адриатик, Ионик һәм Эгей
диңгеҙҙәрен үҙ эсенә ала. Уның бассейнына шулай уҡ Мәрмәр, Азак һәм Ҡара диңгеҙ
инә.

Бөгөнгө көндәге Урта диңгеҙ боронғо Тетис океанының ҡалдығы булып һанала. Тетис
океаны Урта диңгеҙҙән күпкә киңерәк һәм көнсығышҡа табан йәйелгән булған.
Арал,Каспий, Ҡара диңгеҙ һәм Мәрмәр диңгеҙҙәре шулай ук Тетистың ҡалдыҡтары
булып тора.

Борон Тетис океанын бөтә яҡтан да ҡоро ер уратып, Пиреней ярымутрауы Африка
менән ҡоро ер аша тоташып тороуы ихтимал.



https://ba.wikipedia.org/wiki/%D0%A3%D1%80%D0%BC%D0%B0%D0%BD

Урман — ҙур майҙанды алып торған ҡуйы эре ағаслыҡ; ағас үҫемлектәр менән
ҡапланған Ер йөҙөнөң бер өлөшө. Урмандар 380 млн йылдар элек девон осоронда
барлыҡҡа килгән. Урмандар ҡоро ерҙең 27 %, 3,4 млрд га майҙанын биләп тора, 30
проценты — ылыҫлы, 70 проценты япраҡлы ағас.

Әлегә урмандар ҡоро ерҙең яҡынса өстән бер өлөшөн тәшкил итә һәм Ер йөҙөндә һауа
һулаусы тормош өсөн бик әһәмиәтле роль уйнай. Урмандарҙа, ағас һәм үҫемлектәрҙән
башҡа, үҙенә генә төрлө микроорганизмдар, бөжәктәр һәм хайуандарҙы алған
үҙенсәлекле ҡатмарлы экосистема барлыҡҡа килә.

XVIII быуатта Пруссиялә фәнни урмансылыҡ тип бер ҡыҙыҡлы эксперимент үткәрәләр.
Урманда бер төрлө генә ағас ҡалдырыла, урман аҫты (бейек ағастар аҫтындағы
ҡыуаҡтар) бөтөрөлә, тар һуҡмаҡтар урынына туры киң ыҙандар һуҙыла. Бер-ике
йылдан урман үлә башлай. Ҡатлаулы биологик сылбырҙар өзөлгәс, урман табыш
сығанагынан дотацияға ҡала, сөнки яһалма урман янғындарға тиҙерәк бирешә, ул
минераль ашлама керетеүгә, ҡоротҡостарға ҡаршы сараларға, үҫентеләр ултыртыуҙа
даими мохтаж була.

Тайга — ылыҫлы урман, урман зонаһының күп өлөшөн алып тора. Тайгала ҡышын
һалһын,ә йәйен тундраға ҡараганда йылыраҡ. Үҫемлектәр бейек, ҡояшҡа бик талапсан
түгел, ылыҫлы ағастар. Ылыҫлы урмандарҙың киң таҫмаһы, күлле Карелиянан алып,
көнсығышҡа таба һуҙылған, Уралтау һырттарын ҡаплап алған, унан Себер һәм Йыраҡ
Көнсығыштың икһеҙ-сикһеҙ киңлектәренә йәйелгән. Был — мөһабәт тайга. «Тайга»
һүһе саха телендә «урман» тигәнде аңлата. Тайга зонаһында яҡынса 7 төрлө агас
һәм бер ничә төрлө ҡыуаҡ үҫә. Ылыҫлы урмандарҙың күпселеген ҡарағай тәшкил итә.
Ул — иң сыҙам ағастарҙың береһе, эҫегә лә, һалҡынға ла бирешмәй. Урмансылар уның
ике төргә бүлә: себер ћәм даур. Улар урмандың — 40, ҡарағай һәм кедр — 22,
шыршылар — 16, ҡайын менән уҫаҡ 17 процент майҙанын биләй.

Тайганан көньяҡҡа табан ҡатнаш урмандар осорай. Бында күп йыллыҡ туңлыҡ юҡ. Ҡыш
шактай йылы. Шуға урманда ылыҫлы һәм ярраҡлы ағастар, ҡыуаҡтар бергә үҫә.
Рәсәйҙә ҡатнаш урмандарҙа ылыҫлы ағаслар менән йәнәшә ҡайын, уҫаҡ, имән һәм
башҡа төр ағастар үҫә. Япраҡлы ағастарҙыың япраҡтары ҡышҡа ҡойола.

Тропик һәм субтропиктарҙа үҫә торған ҡуйы, кеше үтеп сыға алмаҫлыҡ ағастар һәм
ҡыуаҡлыҡларҙан торған урман джунгли тип атала.

Донъялағы иң ҙур дымлы тропик урман (сельва) Амазонка йылғаһы буйлап 6 миллион
квадрат километрга һуҙылған. Был икһеҙ-сикһеҙ массив аша үтеп сығыу мөмкин
булмағанлыҡтан, уны белгестәр элек-электән «йәшел тамуҡ» тип йөртәләр икән.

Ағастарҙың сәләмәтләндереү әһәмиәте тағы шунда, улар һауаны туҙандан һәм
завод-фабрикалар бүлеп сығарған зарарлы газдарҙан таҙарталар. Урманда туҙан
булмай. Ҡарама, йүкә, сирень ағастары туҙанды башҡаларға ҡарағанда күберәк
йота — 1 йылға 35 килограмм тирәһе. Урман һауаны төрлө зарарлы ҡатнашмаларҙан
таҙарта, уны кислород менән туйындыра. Ғалимдәр бер кешегә 100—150 квадрат метр
йәшел зона тура килергә тейешлеген иҫәпләп сығарған.

Ҡарағай һәм кедр ағаслыҡтарындағы фитонцидтар айырыуса көслө була. Улар көндөҙ
ҙә, төндә дә һауа ҡатлауын ғажәйеп ҙур теүәллек менән айҡап сығалар, нәтижәлә
һауа таҙара.

Фитонцидтар ауырыу тыуҙырыусы микробтарга ғына һәләк иткес тәэҫир яһап ҡалмай.
Муйыл фитонциды, мәҫәлән, инфекция таратыусы талпандарҙы һәм кимереүселәрҙе лә
ағыулай. Фитонцидтарҙың был үҙенсәлегенән медицинада, аҙыҡ сәнәғатендә һәм ауыл
хужалыгында файҙаланалар. Медицинала фитонцидлы препараттар киң ҡулланылыш
тапты.

Тарихҡа күҙ һалһаҡ, һуңғы 10 мең йылда ул осорҙағы урмандарзың өстән ике өлөшө
генә ҡалған, 500 миллион гектар ер ваҡ-төйәк ҡыуаҡтарҙан башҡа бер нәмә лә үҫмәй
торған ҡыҫыр сүлгә әүерелгән. Англияла урман ерҙәренең 95 проценты ҡырылһа,
Италия, Франция, Испания кеүек илдәрҙә был тәбиғәт байлығының 10-15 проценты
ғына ҡалған. Кешелек йәшәйше өсөн мөһим булған тропик урмандар минутына 26
гектар тиҙлек менән юҡҡа сыға бара. 25 йылдан һуң уларҙың бөтөнләй юҡҡа сығыу
ҡурҡынысы бар, ти белгестәр. Урмандар әҙәйгән һайын, һауа сафлығын юғалтып ғына
ҡалмай, йылғалар һайыға, күлдәр кибә, ер аҫты һыуҙары төпкә китә бара һәм ер
йөҙөнә ҡоролоҡ янай. Ер шарындағы урмандарҙың 22 проценты Рәсәйгә тура килә. 722
миллион гектар урманда, 75 миллиард кубометр ағас запасы бар. Рәсәй урмандарының
42,7 проценты техник яҡтан өлгөргән урманға керә. Ләкин һуңғы йылдарҙағы ҙур
янғындар нәтижәһендә миллион гектар урман юҡҡа сыҡты.

Урмандың иң яуыз дошманы — янғын. Ҡоролоҡло йылдарҙа илдең теге йәки был
төбәгендә урман янғындары ҡабына. Урман янғындары сығыуға йыш ҡына кеше сәбәпсе
була, сөнки урман янғындарының 95 % ы тораҡ пункттарынан 20 километрға тиклем
булған арала ҡабына. Урман янғындары, нигеҙҙә, урманда булған кешеләрҙең
һаҡһыҙлығы арҡаһында килеп сыға.

2011 йыл БМОның Үҙәк ассамблеяһе тәҡдиме менән Халыҡ-ара «Урмандар йылы» тип
иғлан ителгән. Был юҡҡа ғына түгел — урман мәйҙаны кәмегәндән кәмей бара.
Биологтар билделәп үткәнсә, урман мәйҙанының кәмей барыуы глобаль әһәмиәттәге
тиҫкәре процесстарға килтерә. Нәтижә булараҡ, тупраҡ эрозияға дусар була,
үсемлектәр һәм хайуандар донъяһы төрлөлөго кәмей, һыу бассейндары һайыға,
атмосфера һауаһында углекислы газ арта, сәнәғәт һәм яғыулыҡ маҡсаттарына ярашлы
ағас күләме кәмей.

Башҡортостан урмандары имән, йүкә, йыла, уҫаҡ өҫтөнлөк иткән киң япраҡлы
ағастарҙан тора. Ағас араларындағы төп үлән үҫемлектәргә еҫле балтырған, төньяҡ
райондарҙа — турғай борсағы, еҫле һырмауыҡ, тайтояҡ, турғай йондоҙҡайы, ә
көньяҡтараҡ урынлашҡан райондарҙа торна сырмалсығы, ҡыуаҡ сейәһе, ҡолонғойроҡ,
ноғот борсағы һәм башҡалар ҡушыла. Киң япраҡлы урмандарҙағы йәш ағастар араһында
сәтләүек, зелпе ҡыуаҡтары, миләш үҫә.

Ылыҫлы урмандар Башҡортостандың Урал алдының төньяҡ өлөшөндә осрай, шыршы һәм аҡ
шыршынан тора. Ылыҫлы урмандарҙың төп өлөшө таулы райондарҙы биләй. Тауҙарҙың
түбәнге өлөшөнде урмандар ҡарағайҙан, ә өҫтәрәк шыршынан тора. Шыршы төптәрендә
иһә ҡыҙыл һәм ҡара көртмәленән һәм башҡа ҡуйы тайга үҫемлектәренән торған
йәшеллек япмаһы йәйелеп киткән. Башҡортостан (Көньяҡ) Уралының үҙәк райондарында
(Ҡыраҡа тау теҙмәһе, Йылайыр яйлаһы) һәм уның көнсығыш тау алдарында (Ҡырҡтытау,
Ирәндек) бәләкәйерәк майҙандарҙа ҡарағас урмандары һаҡланып ҡалған. Ҡарағай
урмандарының күп өлөшө ҡырҡылып бөткән һәм уларҙың урынын һөйәлле аҡ ҡайын
урмандары баҫып алған. Туғай урмандары тирәк, тал һәм йүкә ағастарынан тора,
һаҙлы яр буйҙарында башлыса ҡара ерек үҫә. Тирәклектәр һәм таллыҡтар кешеләр
тарафынан тулыһынса йәиһә өлөшләтә юҡ ителгән һәм сабынлыҡ, көтөүлек ерҙәренә
әйләндерелгән.

Һаҙлыҡтар республикала аҙ майҙанды биләй. Бейек тауҙарҙа (Ирәмәл, Ямантау
баштарында) тау тундраларына хас булған күк көртмәле, һаҙ емеше, дриада һәм
башҡа үҫемлектәр үҫә. Республиканың байтаҡ майҙандарында әрем, алабута, маҙа
киндер, шайтан таяғы, ике өйлө кесерткән, дегәнәк, аҡ ҡандала һәм дарыу ҡандала
үләндәре үҫә. Улар ауылдарҙа һәм ҡалаларҙа уңайлы экологик шарттар булдырыуҙа
мөһим роль уйнай.



https://ba.wikipedia.org/wiki/%D0%A2%D3%99%D2%A1%D0%B4%D0%B8%D0%BC%D0%BD%D0%B0%D0%BC%D3%99

Тәҡдимнамә, Рекла́ма (лат. reclamare — «раҫлау, ҡысҡырыу, ризаһыҙлыҡ белдереү»)
(башҡ. reclamare иғлан, тәҡдим итеү, яр һалыу) — маркетинг коммуникациялар
бүлеге.

Хәҙерге ваҡытта рекламаның үҫеше махсус социаль институт барлыҡҡа килтереүгә
үҙгәрҙе. Был реклама хеҙмәте йәмғиәттең талабын үтәй.". «Тәҡдимнамә индустрияһы»
төшөнсәһе хәҙерге иҡтисадта реклама эшмәкәрлеген күпләп булдырыу йәһәтенән
формалашты. Тәҡдимнамә эшмәкәрлеген планлы рәүештә алып барыу, баҙар субьекттары
менән иҡтисадтың төрлө секторҙары араһында системалы үҙ-ара килешеп эш итеү,
реклама продукттары һәм реклама хеҙмәтен файҙаланыусы предпреятиеларҙың барлығы
тәҡдимнамә хеҙмәте эшмәкәрлеген индустрия һыҙатына сыҡҡан тип ышандыра.



https://ba.wikipedia.org/wiki/%D0%A2%D3%99%D1%80%D0%B6%D0%B5%D0%BC%D3%99

Тәржемә — бер телдән икенсе телгә текст мәғәнәһен интерпретациялау эшмәкәрлеге;
бер телдән икенсе телгә әйләндереү эше; телдән әйтелгән фекерҙең йәки текст
йөкмәткеһенең икенсе бер тел ярҙамында бирелеше; бүтән телдәрҙә яңы, төп нөхсәгә
тиң (эквивалент) текст яһау. Бынан бер нисә тиҫтә йыл элек тәржемә фәҡәт кеше
тарафынан ғына үтәлһә, хәҙер автоматлаштырылған (башлыса компьютер яһаған)
тәржемә лә бар (ингл. CAT — computer aided translation).

Рәсәйҙә тәүге тәржемәселәрҙең береһе тип Максим Грек һанала. Петр I ваҡытында
тәржемә технологияһы һиҙелерлек камиллаштырыла, сөнки күпселек фәнни һәм техник
китаптар сит телдәрҙә була. XIV быуатта фәнни китап беренсе тапҡыр халыҡ теленә
(латин теленән исланд теленә) ауҙарыла. Ул Сакробоско исеме аҫтанда билдәле
инглиз Джон Холивудтың йәки Халифакстың арифметика буйынса ҡулланма китабы була.
XIX быуатҡа тиклем тәржемәселәр тексты матурлау ысулдарын ҡуллана, ҡайһы бер
мәлдәрҙе алып ташлай, хатта персонаждарға икенсе исем бирә (Мэри урынына —
Маша).

XIX быуат һуңында — XX быуат башында төп нөсхәнән аныҡлығы һәм дөрөҫлөгө менән
айырылмаған тәржемә мәҙәниәте (буквалистар) барлыҡҡа килә. Был ике төп принцип
тәржемәселәрҙең ныҡлы ҡанунына әүерелә, быға тиклем булған матурлау, арттырыуҙан
ныҡлы һаҡлау гарантияһы була. Әммә XX быуаттың 30-сы йылдарында был мәктәп Иван
Кашкин етәкселегендәге төркөм тарафынан ҡаты тәнҡитләнә. Улар буквалистар телдең
һүҙен тапшырып, авторҙың фекерен, китаптың атмосфераһын бирә алмай, сөнки
фекерҙе икенсе телдәге шуға тап килгән һүҙ менән генә биреп була, тип раҫлай.
Шуға күрә текст үҙенең образлылығын, йәнлелеген юғалта һәм уҡыусыны йәлеп итмәй.
Профессионал һәм юғары мәҙәниәт эйәһе булараҡ тәржемәсе статусы тап совет
эпохаһында барлыҡҡа килә. Һуғыштан һуңғы 10 йыл эсендә айырым исемдәге мәктәптәр
урынына профессональ берләшмәләр ойошторола. Бында, һис шикһеҙ, планлы хужалыҡ
та үҙ ролен уйнай: тәржемә ителгән авторҙарҙың исемлеге, күләм, раҫланған тираж,
ваҡыт — барыһы ла раҫлана һәм был эште атҡарып сығыу өсөн раҫланған күләмдә
раҫланған кешеләр һәм уларға раҫланған эш хаҡы талап ителә. 70-се йылдарҙа
исемле мәктәптәргә алмашҡа инициатив төркөмдәр килә. Мәҫәлән, Испанияның,
Португалияның һәм Латин Америкаһының «Художестволы әҙәбиәт» нәшриәтендәге славян
редакцияһы һәм әҙәбиәт редакцияһы. 90-сы йылдарҙа, СССР тарҡалғандан һуң, был
өлкәгә бик күп дилетанттар килә, һөҙөмтәлә күпселек китаптарҙың тәржемә кимәле
элек йәшәп килгән сифат талаптарына тура килмәй. Тәржемәселәр баҙарында юғары
дәғүәселек һәм эш хаҡының түбән булыуы арҡаһында был эшкә бик йыш тәжрибәһеҙ
кешеләр тотона.

Синхрон тәржемә беренсе тапҡыр 1945—1946 йылдарҙа Нюрнберг процесында күпләп
ҡулланыла. Артабан ул БМО-ла телдән тәржемә итеүҙең төп формаһына әүерелә.

Компьютерҙар барлыҡҡа килеү менән тәүҙә электрон һүҙлектәр, һуңынан
автоматлаштырылған тәржемә программалары күренә башланы. Әммә уларҙың тәржемә
сифаты текстың семантикаһын айырмай һәм проблема яһалма интеллекттың фекер
ҡоролошо менән ауаздаш. Автоматлаштырылған тәржемәсе миҫалының береһе булып
Google Translate сервисы тора.

Аныҡлыҡ һәм асыҡлыҡ төшөнсәләре хәҙерге тәржемә теорияларында төрлөсә ҡарала.
Ҡайһы бер мәҙәниәттәрҙә эшләнгән тәржемә оригиналдағы кеүек үк ижади һәм
үҙенсәлекле булырға тейеш тигән идея өҫтөнлөк итә. Был төшөнсә Көнбайыш өсөн
изге. Әммә башҡа мәҙәниәттәрҙә был талапҡа артыҡ иғтибар бирелмәй. Мәҫәлән,
һиндтарҙың Рамаяна эпосы Һиндостандың төрлө телдәрендә үҙ версияһына эйә һәм
тарих бик йыш бер-береһенән ныҡ айырыла. Әгәр Һиндостан телдәрендә (һиндарий
йәки дравидий), һүҙҙәргә иғтибар иткәндә, уларҙа тәржемәсегә бирелгән иреклекте
тойорға мөмкин.

Әгәр тәржемәсенең талап ителгән критерийҙарға ниндәй кимәлдә тап килгәнен
белгегеҙ килһә, уның төп философияһын анализлап ҡарағыҙ. Философия айырым биттәр
булып та (миссия, күҙаллау, ҡиммәттәр) сағылыш табыуы мөмкин, әммә бында текстың
«матурлыҡ» өсөн эшләнеүе лә ихтимал. "Философия"ның мөрәжәғәттәрҙә сағылыш
табыуы, документтар аша үтеүе — иң ышаныслыһы. Әлбиттә, иң яҡшы вариант —
рекомендациялар.

Бик йыш, ҡайһы бер һүҙҙәрҙе тәржемә итеп булмаймы, тигән бәхәстәр яңғырай.
Ваҡыты-ваҡыты менән ундай һүҙҙәрҙең исемлеге баҫыла. Тәржемәселәр бер үк
грамматик категорияла ҡалырға теләгәндә ҡайһы бер һүҙҙәрҙең тәржемәһе ауырлыҡ
тыуҙыра. Лингвистар серле һүҙҙәрҙе өйрәнә һәм уларҙы «тәржемә итеп булмай» тип
атай. Ысынбарлыҡта иһә шундай мәҙәни һыҙатлы һүҙҙәр «әсәй» тигән кеүек ябай ғына
тәржемә ителә. Был тәржемә ителәсәк телдә бындай һүҙҙәрҙе тәржемә тимәй ҡалдырыу
тәжрибәһе менән аңлатыла; был маҡсатта һүҙҙе алып торорға мөмкин. Мәҫәлән,
Англияла француз рестораны менюһында Fat liver paste эквиваленты булыуға
ҡарамаҫтан Pâté de foie gras тип яҙасаҡтар. Ҡайһы бер осраҡта бары тик
транскрипция ғына кәрәк: わさび япон һүҙе инглиз теленә wasabi тип
транскрипциялана. Тәржемәһе инде япон керәнен аңлата. Һүҙҙә ни тиклем мәҙәни
һыҙат нығыраҡ тойола, уны шул тиклем тәржемә итеүе еңелерәк. Мәҫәлән, Ҡытай (中国)
инглиз телендә China, әммә башҡа телдәрҙә Cina, Chine һ.б.

Төп нөсхәнең бер төрөн тәшкил иткән тәржемә автор хоҡуғы объекты булып тора.
Авторлыҡ хоҡуғына бәйле тәржемә тураһында төп ҡануниәт положениелары РФ
Граждандар кодексының 1260-сы статьяһында нығытылған. Тәржемә өсөн автор
хоҡуҡтарына тәржемәсе эйә. Тәржемәсе үҙенең авторлыҡ хоҡуҡтарын төп әҫәрҙән
килтереп сығарған яңы әҫәрҙә авторҙың хоҡуҡтарын һаҡлаған шарттарҙа ғына
тормошҡа ашыра. Шулай итеп, тәржемә тәржемә авторының төп нөсхәгә авторлыҡ
хоҡуғы булыусының ризалығы менән генә файҙаланыла ала. Тәржемәгә рөхсәт эште
башлауҙан алда йәки эште тамамалағандан һуң да алыныуы мөмкин. Тәржемәгә
авторлыҡ хоҡуҡтары әҫәр ижад ителгән мәлдән алып (йәғни әҫәргә объектив форма
биргән ваҡыттан башлап), авторлыҡ хоҡуҡтарының дөйөм ҡағиҙәләре буйынса бирелә.
Төп нөсхәне тәржемә итергә рөхсәт булмағанда ла, тәржемәгә автор хоҡуҡтары
барыбер ғәмәлдә, әммә сикләнгән («парализован») була. Шулай итеп, тәржемәсенең
авторлыҡ хоҡуҡтары ла, төп нөсхә авторының хоҡуҡтары һаҡланыуға ҡарамаҫтан, үҙ
аллы объектҡа автор хоҡуҡтары булараҡ һаҡланыла. Тәржемәгә автор хоҡуҡтары
башҡаларҙың төп нөсхәне тәржемә итеүенә кәртә була алмай. Ҡайһы бер тәржемәләр
автор хоҡуғы объекты булып тормай (РФ ГК 1259-сы статья, пп1, п.6). Улар дәүләт
органдарының һәм муниципаль үҙидара органдарының рәсми документтары, шул иҫәптән
закондар, башҡа норматив акттар, суд ҡарарҙары һәм ҡануниәт, административ һәм
суд характерындағы башҡа материалдар, халыҡ-ара ойошмаларҙың рәсми
документтарының рәсми тәржемәһе. Автор тәржемәһе — төп нөсхәне авторҙың үҙе
тәржемә итеүе. Авторлаштырылған тәржемә — автор рөхсәте менән эшләнгән йәки ул
ҡарап сыҡҡан һәм тикшергән тәржемә.

Тәржемәләр араһында беренсе урында Владимир Лениндың әҫәрҙәре тора. Улар 63 илдә
134 телдә нәшер ителгән.



https://ba.wikipedia.org/wiki/%D0%A2%D0%B5%D0%BD%D0%BD%D0%B8%D1%81

Те́ннис, йә ҙур теннис — спорт төрө, ике кеше ярыша, яңғыҙ уйын, йә икешәр
кешенән торған ике команда, парлы уйын. Уйындың маҡсаты — ракетка ярҙамында
тупты ҡаршы яҡҡа һуғырға, ҡаршы яҡ уйын майҙанында бер тапҡыр һикергәс, ҡаршы яҡ
кире һуға алмаҫлыҡ итеп.

Хәҙерге теннистың башланғысы булып биналағы уйын һанала, XIX быуаттың аҙағына
тиклем шундай уҡ исемле, хәҙер реал-теннис, корт-теннис йә жё-де-пом (франц. jeu
de paume, ус менән уйнау тип тәржемә ителә). Жё-де-помда бер ваҡытта 12 кеше
уйнай алған, күренеүенсә XI быуатта монастырҙарҙа барлыҡҡа килгән. Башта был
уйында тупты ҡул менән һуғып уйнағандар, һуңғараҡ бирсәткә, таяҡ XVI быуатта
ракетка һәм селтәр барлыҡҡа килгән. Ошо ваҡыт жё-де-помдың иң киң таралған
ваҡытына тура килә, был уйынды фрунцуз, инглиз һәм испан батшалары уйнай. XVI
быуатта бөтә француз батшалары тиерлек теннис уйнайҙар: хатта Франциска I исемле
батша яхтаһында теннис бүлмәһе булған, Генрих II Луврҙа теннис бүлмәһе төҙөргә
ҡуша, ә Карл IX 1571 йылда париж теннис уйынсыларына һәм ракетка эшләү
оҫталарына гильдияға хоҡуҡ бирә һәм теннисты «һаулыҡ өсөн файҙалы шөғөлдәрҙең иң
лайыҡ, намыҫлыһы һәм уның менән принцтар, пэрҙар һәм башҡалар шөғөлләнә ала» ти.



https://ba.wikipedia.org/wiki/%D0%A1%D0%B0%D0%BD%D0%BA%D1%82-%D0%9F%D0%B5%D1%82%D0%B5%D1%80%D0%B1%D1%83%D1%80%D0%B3

Санкт-Петербу́рг — Рәсәйҙәге федераль әһәмиәтендәге ҡала, Төньяҡ-Көнсығыш
федераль округы һәм Ленинград өлкәһе үҙәге. Ҡалала РФ-ның Конституция суды
урынлашҡан.

Ҡаланың һәйкәлдәре һәм ҡайһы бер тарихи биналары Рәсәйҙең 50 һумлыҡ аҡса
банкнотында һүрәтләнгән.

1703 йылда Рәсәй императоры Петр I тарафынан нигеҙ һалына. Ҡала Изге Пётр
апостолы исемен йөрөтә.

Ҡалала күп фәнни һәм тикшереү-проектлау институттары бар (Гипромез, Арктика һәм
Антарктика ҒТИ, Цитология институты, Норильск никеленең Гипроруда институты һәм
башҡалар).

Ҡаланың машиналар төҙөү сәнәғәте әһәмиәтле. Рәсәйҙә йыйылған сит ил машиналары
заводтары бар.

Финанс тармағы -(Рәсәй Һаҡлыҡ Банкыһының аҡса сығарыу дворы, Финам, Рәсәй Һаҡлыҡ
Банкыһы).

Төҙөлөш. «Мостострой № 6» ПАО — төҙөлөш компанияһы. Бөгөн ойошма Ростов АЭС-2,
универсаль оффшор бассейнды һ. б. ҡоролмаларҙы төҙөй. 1979 йылда ойошма
Череповецта «Октябрьский күперҙе» төҙөнө.

Константин һарайы, Большой Стрельнинский һарайы — XVIII быуаттағы архитектура
һәйкәле. омановтарҙын элекке йәй ваҡытта резиденцияһы. Архитектор - Николо
Микетти. Барроко стилендэ. Һарайҙа 5.09-6.09.2013 көндәрҙә G20 саммиты үтте. Ошо
йортта 2006 йылда ҙур восьмерка илдәре самиты үҙҙы. 2003 йылдан һарайҙа Рәсәй
Федерацияһы Президенты эштәр идаралығының «Дворец конгрессов» дәүләт комплексы
урынлаша. Мәскәү өлкәһенең Бережки ауылында һарайҙын копияһы – Миллергоф бар.

Чапаевҡа һәйкәл —граждандар һуғышы актив ҡатнашыусы Василий Иванович Чапаевҡа
монумент. Санкт-Петербургтын С. М. Будённый исемендәге элемтә хәрби академияһы
алдында майҙанда урынлашҡан. Дөйөм бейеклеге 4,5 м (постамент бейеклеге 1,3 м
һәм скульптур төркөмө бейеклеге— 3 м). Бронза массаһы— 12 тонн. М. Г. Манизер
скульпторы эше 1942-1943 йылдағы ҡышында ҡуйылды . Композицияның үҙәгендә
Василий Иванович Чапаев. Уның янында 7 кеше: башҡорт, комиссар, матрос, һалдат,
эшсе, партизан, ҡыҙыл армейсы. Һәйкәл Һамарҙа ҡуйылған монументының копияһы.
Һамарҙыҡы оригинал 1932 йылда Монументскульптура заводында ҡойолған. 1932 йылда
Һамарҙа ҡуйылған. Санкт-Петербург өсөн копия 1932-1933 йылда ҡойолған. 2006
йылда Харбинда ул боҙдан эшләнғән.

Смольный институты — Санкт-Петербургта урынлашҡан йорт, архитектура һәйкәле,
Санкт-Петербург Губернаторы резиденцияһы. XIX — XX башында йортта ҡатын-ҡыҙар
Смольный институты урынлашҡан. 1917-се йылдын революциянан һуң йортта Ленсовет
һәм КПСС-тын ҡала комитеты урынлашҡан.

Партия етәкселеғе резиденцияһы.1925 йылда В. А. Щукоһәми В. Г. Гельфрейх
архитекторҙар менән йорт революцияһында әһәмиәтенең күрһәтеү өсөн пропилеялар
төҙөлгән. 1934 йылда Смольныйҙа Сергей Киров үлтерелгән.

Дәүләт власы 14.01.1998 көндә ҡабул ителгән Уставына ярашлы эшләй. Юғары
вазифаһы — Губернатор. Санкт-Петербурга йәшәғән граждандары менән 5 йылға
һайлана. 2011 йылдан августан Губернатор — Георгий Полтавченко.

Санкт-Петербургтын йылғалары оҙонлоғо дөйөм 282 км. Ҡаланың майҙаның 7 %-һыу.
Санкт-Петербург һаҙлыҡта төҙөлгәс, биҡ күп каналадар төҙөргә тура килде (ерҙе
ҡоротоу өсөн). XIX быуатында Нева дельаһы 48 йылға һәм 101 утрауҙан торҙо. XX
быуатта каналдарҙы күмеп, бер нисә йылғалар бөтөрөп, утрауҙар һаны 48 тиклем
кәмене. Ҡаланың иң баш йылғаһы — Нева, Балтик диңгеҙғә аға.

Санкт-Петербург водоканалы — дәүләт унитар предприятиеһы, Санкт-Петербургсыларҙы
һыу менән тьәминь иткән ойошма. Инфраструктура:

1 аэропорт. Пу́лково (IATA: LED, ICAO: ULLI) (1974 йылға тиклем — «Шоссейная») —
Санкт-Петербургтың берҙәм аэропорты. Терминалдар Мәскәү районда урынлашҡан. 2014
йылда ошо терминалдарҙан тора:



https://ba.wikipedia.org/wiki/%D0%9F%D0%BE%D0%B2%D0%B0%D1%80%D0%B8%D1%81%D0%BE%D0%B2_%D0%A1%D1%83%D1%84%D0%B8%D1%8F%D0%BD_%D0%A8%D3%99%D0%BC%D1%81%D0%B5%D1%82%D0%B4%D0%B8%D0%BD_%D1%83%D0%BB%D1%8B

Суфиян Шәмсетдин улы Поварисов (29 август 1924 — 3 июль 2016) — Башҡортостандың
халыҡ яҙыусыһы (2011), Бөйөк Ватан һуғышында ҡатнашыусы, ғалим-педагог,
филология фәндәре докторы, Рәсәй Федерацияһының почётлы юғары һөнәр биреү
хеҙмәткәре. 1976 йылдан СССР Яҙыусылар союзы ағзаһы.

Поварисов Суфиян Шәмсетдин улы 1924 йылдың 29 авгусында Башҡорт АССР-ының Илеш
районы Тыпый ауылында тыуған. 7 йыллыҡ мәктәпте тамамлағас, колхозда эшләй. 1942
йылда һуғышҡа китә. Украинаны, Венгрияны, Чехословакияны азат итеүҙә ҡатнаша.
Еңеү көнөн Германиялағы Дрезден ҡалаһында ҡаршылай.

Һуғыштан һуң Ҡазан дәүләт педагогия иниститутында белем ала. Үзбәкстандың
Наманган өлкәһендә, Татарстандың Аҡтаныш районында мәктәптә татар телен
уҡыта.1950-1960 йылдарҙа «Ҡыҙыл таң» гәзитендә эшләй. 1960 йылдан Башҡорт дәүләт
университетының филология факультетында уҡыта, профессор.

Поварисов Суфиян Шәмсетдин улы // Башҡорт энциклопедияһы — Өфө: «Башҡорт
энциклопедияһы» ғилми-нәшриәт комплексы, 2013. — ISBN 978-5-88185-143-9.



https://ba.wikipedia.org/wiki/%D0%9F%D0%B0%D0%BA%D0%B8%D1%81%D1%82%D0%B0%D0%BD

Пакиста́н (урду پاکِستان [paːkɪˈst̪aːn] — «таҙалар ере», ингл. Pakistan
[ˈpækɪstæn] йәки [pɑːkiˈstɑːn]), тулы атамаһы — Пакиста́н Исла́м Респу́бликаһы
(урду اسلامی جمہوریہ پاکِستان Ислами́ Джумхури́йе Пакиста́н, ингл. Islamic
Republic of Pakistan) — Көньяҡ Азиялағы дәүләт. Суверенлы сәйәси ойошма
сифатында Пакистан 1947 йылда Британия Һиндостаны территорияһын бүлеү
һөҙөмтәһендә барлыҡҡа килә. Пакистанды көньяҡтан Ғәрәбстан диңгеҙе йыуа,
көньяҡ-көнбайышта Иран, төньяҡ-көнбайышта һәм төньяҡта Афғанстан,
төньяҡ-көнсығышта Ҡытай һәм көнсығышта Һиндостан менән сиктәш. Ҡоро юл
сиктәре:Һиндостан — 2 912 км, Афғанстан — 2 430 км, Иран — 909 км, Ҡытай —
523 км. Пакистан — халыҡ һаны буйынса донъяла алтынсы һәм мосолман халҡы һаны
буйынса (яҡынса 193 млн кеше) Индонезиянан ҡала икенсе урында — 191 045 616
кеше. (2016) Пакистан [[БМО, Милләттәр берҙәмлеге, Бөтә донъя сауҙа ойошмаһы,
Шанхай хеҙмәттәшлек ойошмаһы ҡатнашыусыһы, шулай уҡ үҫешеүсе илдәрҙең ойошмаһы
«Төркөм 77» ағзаһы.

Беҙҙең эраға тиклем III—II мең йыллыҡтарҙа Пакистан территорияһында кешелек
тарихында иң боронғо цивилизацияларҙың береһе — Харапптарҙың үҙәге була. Беҙҙең
эраға тиклем II мең йыллыҡта Пакистан территорияһына арийҙар урынлаша. Александр
Македонскийҙың көнбайыш һинд мегаполистарына (Таксила кеүектәр) походтары
һөҙөмтәһендә эллинизм мәҙәниәте тәьҫир итә. Ҡеүәтле Ҡушан батшалығы — беренсе
буддизм таралыу сығанағы барлыҡҡа килә. Беҙҙең эраның VIII быуатында ил
территорияһында ислам тарала башлай. Урта быуаттарҙа башында Газневидтар һәм
Гуридтар торған эре мосолман дәүләттәре барлыҡҡа килә. XIII быуатта ил
территорияһы Монгол империяһы составына инә. Монгол империяһы тарҡалғас,
территория Тимуридтар дәүләтенә инә, был дәүләт үҙе бер нисә дәүләткә тарҡала.
Тимуридтар династияһы вәкилдәренең береһе XVI быуатта Бөйөк Моголдар империяһына
нигеҙ һала. XVIII быуатта Бөйөк Моголдар империяһы тарҡалғас Синдта,
Белуджистанда, Пенджабта сикх милләтселеге күтәрелә башлай.

XIX быуатта хәҙерге Пакистандың территорияһы инглиз ғәскәрҙәре тарафынан баҫып
алынған һәм Британия Һиндостаны составына керетелгән була. Дәүләтте рухи яҡтан
ойоштороусыларҙың береһе шағир, сепаратистар тенденцияһы лидерҙары ойошмаһы
Мосолман лигаһы башлығы Мөхәммәт Иҡбал була. Тап Иҡбал 1930 йылда Пенджаб, Синд,
Төньяҡ-көнбайыш сиктәш провинция (СЗПП) һәм Белуджистан ингән бойондороҡһоҙ
мосолман дәүләте төҙөргә тәҡдим итә. Дәүләттең исемен 1933 йылда уҡ Кембриджда
уҡып йөрөгән мосолман-студент Чаудхури Рәхмәт Әли тәҡдим итә. Пакистан тура
мәғәнәһендә «таҙалар иле» тигәнде аңлата, был акроним: «П» — Пенджабтан, «А» —
сик буйы афғанлынан (йәғни СЗПП пуштундарынан), «К» — Кашмирҙан, «С» — Синдтан,
ә «тан» — Белуджистандан. 1940 йылдың 24 мартында Лахорҙа бойондороҡһоҙ дәүләттә
мосолман ойошмаһының йәшәү принциптарын иғлан итеүсе тарихи Лахор резолюцияһы
ҡабул ителә.

1947 йылда Британ Һиндостанын бүлгесләгәндә Мосолман лигаһы тырышлығы менән
Пакистан дәүләте төҙөлә. Был дәүләткә Индостандың күпселек мосолмандар йәшәгән
төньяҡ-көнсығыш һәм төньяҡ-көнбайыш райондары инә. Пакистандың үҙаллы
административ берәмеге сифатында беренсе генерал-губернаторы Джинна, илдең
беренсе премьер-министры — Лиакат Али Хан була. 1958 йылда илдә беренсе хәрби
түңкәрелеш була, власҡа генерал Мөхәммәт Әйүп Хан килә.

1965 һәм 1971 йылдарҙа Пакистан Һиндостан менән һуғыштар алып бара. 1971 йылда
Көнсығыш Пакистан бойондороҡһоҙ дәүләт Бангладеш булып китә. 1977 йылда хәрби
түңкәрелеш була. Был ваҡытта Пакистан АҠШ яҡлы булып сығыш яһай һәм күрше
Афғанстанда хөкүмәткә ҡаршы һуғыш алып барыусы мөжәһиттәрҙе яҡлай. Пакистанда
мөжәһиттәрҙең күнекмә үткәреү лагерҙары урынлаша. Президент Зия-уль-Хак
авиаһәләкәттә үлгәндән һуң 1988 йылдың 17 авгусында власть граждан хөкүмәтенә
күсә. Президент вазифаһын башҡарыусы Гулам Исхаҡ Хан парламентҡа яңы һайлауҙар
билдәләй.Һайлауҙарҙа Пакистан халыҡ партияһы сағыштырмаса күпселек тауыш йыя.
Беназир Бхутто илдең премьеры була. Яңы хөкүмәт демократик хоҡуҡтарҙы һәм иректе
кире ҡайтара һәм ғәҙәттән тыш хәлде юҡҡа сығара. Шулай булыуға ҡарамаҫтан, илдә
хәл насарайыуын дауам итә, әленән әле Синдта хәрби бәрелештәр ҡубып тора. 1990
йылдың авгусында Бхутто хөкүмәте отставкаға ебәрелә. Яңы һайлауҙар үткәндән һуң
Наваз Шәриф илдең яңы премьеры була. 1990-сы йылдарҙа Абдул Ҡадир Хан
етәкселегендә Пакистанда ядро ҡоралы программаһы үҫеш ала, был АҠШ-тың
Пакистанға ҡаршы санкциялар индереүенә сәбәп була. 1999 йылда хәрби түңкәрелеш
һөҙөмтәһендә власҡа генерал Пәрүәз Мөшарраф килә. 2000-се йылдар башында
Пакистандың төньяҡ-көнбайыш регионы Вәзирстан Талибан хәрәкәте терәге була. 2004
йылда талибтар регионда ысынбарлыҡта власты ҡулға алалар. 2001 йылдың 11
сентябренән һуң Пакистан рәсми рәүештә талибтар режимын яҡлауҙы туҡтатты һәм
АҠШ-тың талибтарға ҡаршы ҡыҫылыуын хупланы. 2008 йылдың 18 февралендә Пакистанда
дөйөм һайлауҙар үтте, әммә Бәнәзир Бхутто үлтерелеү арҡаһында һайлау 2008 йылдың
8 ғинуарына күсерелә. Һайлауҙарҙа Пакистан халыҡ партияһы күпселек тауыш ала һәм
Пакистан мосолман лигаһы менән альянс төҙөй. 2008 йылдың 18 авгусында Пәрүәз
Мөшарраф импичмент хәүефе шарттарында Пакистандың президенты посынан китә. Был
хәлдән һуң башланған президент һайлауҙары барышында Пакистан халыҡ партияһы
кандидаты Асиф Али Зардари еңеү яулай һәм Пакистандың президенты булып китә.

2009 йылдың июненә ҡарата мәғлүмәттәр буйынса Пакистандың Афғанстан менән сиктәш
территорияһы был дәүләттең властары тарафынан бөтөнләй контролләнмәй. 2009
йылдың 7 майында Пакистандың премьер-министры Йосоп Реза Ғиләни армияға
террорсыларҙы юҡ итергә бойороҡ биреүе тураһында иғлан итә. Сват округының
административ үҙәге — Мингора ҡалаһын баҫып алыу маҡсатында авиация, танктар һәм
артиллерия ҡулланып һуғыш башлана.

2011 йылдың 28 апрелендә Афғанстан менән Пакистан араһында
Ҡалып:Тәржемәләнмәгән3 ҡалаһы эргәһендә сик буйы конфликты була. Афғанстандың
ҡораллы көстәренең 12 һалдаты һәм Пакистандың бер пограничнигы һуғыш барышында
һәләк була. Өс пакистан пограничнигы һәм Ангур-Аданың һигеҙ тыныс халҡы яралана.

Пакистан — ҡатнаш типтағы федератив республика, 4 провинциянан тора: (Пенджаб,
Синд, Хайбер-Пахтунхва (элекке Төньяҡ-Көнбайыш сик буйы провинцияһы) һәм
Белуджистан). Провинцияларҙан тыш Пакистан составына, һиндостан дәғүәләшкән,
Федераль идара ителеүсе ҡәбиләләр территориялары һәм Гилгит-Балтистан һәм Ирекле
Кашмир региондары инә (һуңғыһы Пакистан тарафынан бойондороҡһоҙ дәүләт тип
таныла, ләкин ысынбарлыҡта уның бер өлөшө булып тора). Дәүләттең төп документы
булып 1972 йылда ҡабул ителгән конституция тора. 1972 йылғы Конституция 1977
йылда юҡҡа сығарыла, 1985 йылда тергеҙелә һәм хәҙерге көндә төҙәтмәләр индерелеп
үҙ көсөндә. Пакистан дәүләтселегенең төп институттары илдең бойондороҡһоҙ
үҫешенең беренсе йылдарында барлыҡҡа килгән. Пакистандың Беренсе Конституцияһы
1956 йылдың 23 мартында ҡабул ителә. Конституцияла илдең президенты мосолман
булырға тейеш тигән ҡағиҙә теркәлгән. Был мәҡәлә Әйүп Хан осоронда ғәмәлдә
булған 1962 йылдағы конституцияла ла һаҡланған. 1972 йылда 1977 йылға тиклем
ғәмәлдә булған яңы Конституция ҡабул ителә. Генерал Зия-уль-Хак етәкселегендәге
хәрби түңкәрелештән һуң уның көсө 1985 йылға тиклем туҡтатыла. Уға ярашлы ислам
илдең дәүләт религияһы булып тора.

Дәүләт башлығы булып президент тора, әлеге ваҡытта — Мамнун Хөсәйен. Президент
федераль парламент тарафынан 5 йыл осорға һайлана. Пакистан Президенты була һәм
түбәндәге хоҡуҡтарға эйә:

Президент тарафынан раҫланған Хөкүмәт формирует и возглавляет Пакистандың
премьер-министрҙары теҙмәһен төҙөй һәм башында тора , ғәҙәттә Милли ассамблеяла
күпселектәр партияһы йәки коалицияһы вәкиле булып тора. Премьер-министр мотлаҡ
мосолман булырға тейеш, президент тарафынан Милли йыйын ағзалары араһынан
тәғәйенләнә. Премьер күпселек депутаттарҙың ышанысын яуларға тейеш. Уның кәңәше
буйынса президент министрҙарҙы тәғәйенләй. Хөкүмәт закон проекттарын әҙерләй һәм
парламент ҡарамағына индерә.

Пакистан парламенты ике палатанан — Сенаттан һәм и Милли ассамблеянан тора.
Сенат федераль парламенттың түбәнге палатаһы һәм провинцияларҙың закон сығарыу
йыйыны депутаттары мажоритар схема буйынса һайлаған 100 ағзанан тора. Сенаттың
вәкәләтлек срогы — 6 йыл. Сенат составының өстән бер өлөшө һәр ике йыл һайын
яңыртыла. Сенат рәйесе — Раза Раббани. Милли ассамблея 342 депутаттан тора,
шуларҙың 272-һе халыҡ тарафынан тура йәшерен тауыш биреү юлы менән пропорциональ
вәкиллек системаһы буйынса 5 йылға һайлана. 60 урын ҡатын-ҡыҙҙарға бирелгән, 10
урын дини аҙсылыҡ вәкилдәренә һаҡлап тотола. Милли ассамблея Спикеры — Сардар
Садиҡ.

Дәүләт власының юридик тармағы вәкәләте Юғары судҡа (ағзаларын президент
тәғәйенләй) һәм федераль ислам шәриғәт судына тапшырылған. Юғары суд рәйесен һәм
ағзаларын президент тәғәйенләй. Юғары суд үҙәк һәм провинциаль хөкүмәттәр, шулай
уҡ провинциялар араһындағы бәхәстәрҙе тикшерә. Пакистандың Юғары суды хоҡуҡ
мәсьәләләренә ҡағылған, конституцияға аңлатма биреү менән бәйле эштәр буйынса,
иң юғары яза биреү тураһында һүҙ барғанда һ.б.һуңғы мөрәжәғәт итеү инстанцияһы
булып тора, президент тарафынан уның ҡарамағына ҡуйылған хоҡуҡ мәсьәләләре
буйынса һығымта бирә, граждандарҙың төп хоҡуҡтарын күҙәтеү өҫтөнән котроллек
итә, дәүләт органдарының теге йәки был эшмәкәрлегенең конституцияға тап
килеү-килмәүе һәм уларҙың хоҡуғы булыуы тураһында ҡарар ҡабул итә.
Провинцияларҙың үҙҙәренең Юғары суды бар, уларҙың рәйесен һәм ағзаларын
президент тәғәйенләй. Түбәнге инстанцияларҙың судтары (урындағынан алып өлкәгә
тиклем) енәйәтсел һәм граждандар судына бүленә һәм провинциаль губернаторҙар
тарафынан тәғәйенләнәләр. Зия-уль-Хакхакимлыҡ иткән йылдарҙа Федераль шәриғәт
суд төҙөлә, ул закондарҙың ислам шәриғәте ҡанундарына тап килеү-килмәүен
тикшерә.

Провинциялар менән баш министрҙар[en] идара итә. Провинцияларҙың закон сығарыу
органдары — халыҡ һайлап ҡуйған провинциаль ассамблеялар. Башҡарма власты
президент тәғәйенләп ҡуйған губернаторҙар һәм провинциаль ассамблеялар раҫлаған
провинция хөкүмәттәре тормошҡа ашыра.

Пакистандың ҡораллы көстәре һаны буйынса донъяла алтынсы урында. Ҡораллы
көстәргә ҡоро ер ғәскәре, хәрби флот, хәрби һауа көстәре һәм урындағы
конфликттарҙы көйләүҙә ҡатнашыусы ярым армия формированиеләре инә. Пакистан ядро
ҡоралына эйә. Пакистанда армияның йоғонтоһо һәр саҡ ҙур булды. Генералдар йыш
ҡына граждандар администрацияһына ҙур вазифаларға күсәләр, илдең сәйәси
ваҡиғаларында әүҙем ҡатнашалар, ғәҙәттән тыш хәл индерәләр һәм хөкүмәт өҫтөнән
контроллек итәләр. Шундай һуңғы миҫал — Первез Мушарраф етәкселегендә 1999
йылдағы хәрби түңкәрелеш. Пакистан армияһы Һиндостан менән өс ҙур конфликтта
(1947, 1965 һәм 1971), Каргиль һуғышында ҡатнаша.

Пакистан көньяҡ Азияның төньяҡ-көнбайышында урынлашҡан, көньяҡ-көнбайыштан
төньяҡ- көнсығышҡа 1500 км-ға һуҙылған. Пакистан сиктәрендә өс орографик өлкә
айырып ҡарарға була — көнсығыш тигеҙлеге, урта таулы көнбайыш һәм бейек таулы
төньяҡ. Пакистан территорияһының көньяғын тәпәш, бер аҙ йырғысланған яр яһаусы
Аравий диңгеҙе һыуҙары йыуа.

Инд үҙәненең аллювиаль уйһыулығы Индостан платформаларының ситендә урынлашҡан
Индо-Ганг тигеҙлегенең көнбайыш өлөшө булып тора. Ул тулыһынса тиерлек 200 м
аҫта ята һәм бәләкәй ауышлыҡтағы бер төрлө үҙгәрешһеҙ рельефы менән айырылып
тора. Индтың һул яҡ яры буйлап уйһыулыҡтың ҙур өлөшөн Тар сүллеге биләй.
Пакистандың көнбайыш һәм төньяҡ-көнбайыш өлөштәрен 3452 метрға тиклем
бейеклектәге параллель тиерлек тауҙар сылбыры төҙөгән Иран таулыҡтарының —
Макран, Киртхар, Чагаи, Тобакакар, Сөләймән тауҙары сит һырттары биләй.
Һырттарының Аравий диңгеҙенә һәм Индо-Ганг тигеҙлегенә ҡараған бите — текә;
ҡапма-ҡаршы, Белуджистан яҫы таулығына ҡарай тәпәшәйгән бите — һөҙәк.
Белуджистан сиктәрендә бейек (3000 м-ға тиклем), сағыштырмаса тигеҙ участкалар
күп һандағы ҡоро йылға үҙәндәре менән бүлгесләнгән тау аралары соҡорҙары менән
сиратлашып килә. Тәрән йырғысланған йылға үҙәндәре булған һәм эре боҙлоҡтар
менән ҡапланған ҙурыраҡ тауҙар теҙмәһе Пакистандың алыҫ төньяғында урынлашҡан.
Был тауҙар теҙмәһе Гиндукуш, Гималайҙар һәм Каракорум тауҙар системаларына
ҡарайҙар. Һуңғыһы Кашмирҙың Пакистан тарафынан контролләнгән өлөшөндә
урынлашҡан. Илдең иң бейек нөктәләре — Гиндукуштағы Тиричмир тауы (7690 м) һәм
Каракорумдағы Чогори тауы (8611 м). Пакистан территорияһында 7000 метрҙан
бейегерәк 40 тирәһе түбә бар. Пакистандың бөтә таулы райондары йәш Альп-Гималай
хәрәкәтсән поясына ҡарай. Мөһим ҡаҙылма байлыҡтары булып Индостан платформаһы
ситтәрендәге ултырма комплексҡа тап килгән нефть, газ, таш күмер һәм йыйырсыҡлы
өлкәләрҙәге ҡара һәм төҫлө металл рудалары тора.

Пакистанда климат ҡоро континенталь тропик, төньяҡ-көнбайышта — субтропик, илдең
төньяғында тауҙарҙа — дымлыраҡ с чётко выраженной высотной поясностью. Ҡыш
тигеҙлектә йылы (12-16 °C, яр буйында 20 °C-ҡа тиклем), бейек таулыҡта — ҡаты
(−20 °C-ҡа тиклем). Йәй эҫе (сүллектә 35 °C, яр буйында 29 °C, тауҙарҙа һәм Иран
таулығының яҫы таулыҡтарында 20-25 °C), бейек тауҙарҙа — һыуыҡ (5000 м-ҙан
ҙурыраҡ бейеклектә — 0 °C-тан түбән). Йылына яуым-төшөм Тар сүллегендә 50
мм-ҙан, Синдтә 100—200 мм-ға тиклем, үҙәндәрҙә һәм Иран таулыҡтарының яҫы
таулыҡтарында 250—400 мм, тау ҡыҙырымында 350—500 мм һәм илдең төньяғындағы
тауҙарҙа 1000—1500 мм. Яуым-төшөмдөң күп өлөшө көньяҡ-көнбайыш муссон ваҡытында
(июль — сентябрҙа), Иран таулыҡтарыында — ҡышҡы-яҙғы осорҙа яуа. 2015 йылдың
июнендә Пакистандың көньяҡ провинцияларында аномаль эҫелек булды. Ҡайһы бер
ҡалаларҙа температура 49°С-ҡа етте, бер нисә көн эсендә һыуһыҙланыуҙан һәм эҫе
ҡабыуҙан 1200-ҙән артыҡ кеше һәләк булды.

Пакистандың иң ҙур йылғаһы Инд, уның бассейнына илдең ҙур өлөшө инә. Көнбайыш
өлөшөндәге йылғалар — йәки аҡмай торған, йәки урында Аравий диңгеҙенә ҡоялар.
Индтың иң ҙур төп ҡушылдығы — Пенджабтың төп йылғаларынан (Чинаб, Рави, Джелам,
Биас) һыу йыйыусы һәм эре һуғарыу каналдарына (Дипалпур, Пакпаттан, Панджнад)
һыу биреүсе Сатледж. Эре йылғаларҙа муссон ямғырҙар һәм тауҙарҙағы боҙҙарҙың
иреүе менән бәйле йәйге ташҡындар күҙәтелә.

Пакистандың милли парктары күркәм пейзаждарҙы һәм кеше аяғы баҫмаған тәбиғәтте
тәбиғи хәлендә һаҡлау өсөн булдырылғандар. Пакистанда Тирә яҡ мөхитте һаҡлау һәм
яҡлау тәү башлап 1973 йылғы Конституцияға индерелә, ләкин тирә яҡ мөхитте һаҡлау
тураһындағы Ҡарар тик 1983 йылда ҡабул ителә. Ҡабул ителгән закондарға ярашлы,
«Хәҙерге заман һаҡланыусы территориялар», милли парктар фәнни тикшеренеүҙәр, ял
итеү, белем алыу өсөн ҡулланылырға мөмкиндәр. Уларҙа юлдар, ял йорттары төҙөү,
ерҙе ауыл хужалығында ҡулланыу өсөн эшкәртеү, һыуҙы бысратыу, атыу ҡоралын
ҡулланыу, ҡырағай хайуандарҙы аулау тыйыла. Парктар менән түбәндәге дәүләт
ведомстволары идара итә: Тирә яҡ мөхитте һаҡлау буйынса Министерство һәм
биотөрлөлөк буйынса Идара.

2010 йылға ҡарата Пакистанда 25 милли парк бар, уның 19-ы дәүләт ҡарамағында, ә
ҡалғандары шәхси ҡулдарҙа. Бахавалпур районында бик боронғо Лал Суханра паркы
1972 йылда булдырылған. Был илдең бойондороҡһоҙлоғон иғлан иткәнгә тиклем
булдырылған берҙән бер милли парк, бынан тыш, был Пакистандың берҙән бер
биосфера заповеднигы. Һуңғы парктарҙың береһе, Кала Читта, 2009 йылда
булдырылған. Гилгит-Балтистандағы Үҙәк Ҡараҡорум илдең иң ҙур милли паркы, дөйөм
майҙаны 1 390 100 гектар тәшкил иткән территорияны биләй. Иң бәләкәй милли
парк — Айюб, дөйөм майҙаны яҡынса 931 гектар.

Пакистандың үҫемлектәр донъяһы — башлыса ярымсүллек һәм сүллек үҫемлектәре, Тар
сүллегендә — иң ярлыһы, унда күпселек ксерофитлы (акация, каллигонум…) ҡыуаҡтары
һәм ҡаты үләндәр менән яртылаш береккән ҡомло түтәлдәр. Инд уйһыулығында тәбиғи
үҫемлектәр донъяһы — ярымсүллек саванналары (чий, әремдәр, каперстар,
астрагалдар…), Инд һәм башҡа йылғалар буйында — туғайҙар һыҙаты, Аравий диңгеҙе
яры буйлап Инд дельтаһында — урыны менән мангр әрәмәлектәре. Иран таулыҡтарында
сәнскеле мендәр һымаҡ ҡыуаҡлыҡтарҙың ярымсүллек формациялары таралған,
Белуджистан тауҙарында — һирәк осрай торған фисташкалар һәм артыш ҡыуаҡлыҡтары.
Илдең төньяғындағы тауҙарҙа 1500-3000 м бейеклектә — айырым участкаларҙа япраҡлы
(имән, каштан) һәм ылыҫлы (ҡарағай, пихта, шыршы, гималай кедры) урмандары.
Ауылдарға яҡын үҙәндәрҙә — финиклы пальма, цитруслылар, зәйтүн ағасы
плантациялары, емеш-еләк баҡсалары. Һуғарыу каналдары буйлап ултыртылған тут
ағастары бик йыш.

Пакистандың хайуандар донъяһы индо-африкан, үҙәк азиат һәм урта диңгеҙ
төрҙәренән тора. Эре һөтимәрҙәрҙән тауҙарҙа леопард, ирбис, һоро һәм аҡ түшле
айыу, төлкө, ҡырағай кәзәләр һәм һарыҡтар, фарсы ғәзәле; тигеҙлектәрҙә —
һыртландар, сүл бүреләре, ҡабандар, антилопалар, йәйрәндәр, куландар, ҡырағай
ишәктәр, күп һандағы кимереүселәр бар. Ҡоштар донъяһы бик күп төрлө: (бөркөттәр,
грифтар, тауистар, тутыйғоштар). Йыландар күп, шул иҫәптән ағыулылары, Индта
крокодилдар йәшәй. Умыртҡаһыҙҙарҙан саяндар, талпандар, биҙгәк серәкәйе
таралған. Аравий диңгеҙе балыҡҡа бай (тунец, сельдь, диңгеҙ алабуғаһы, һинд
һөмбашы), ҡыҫала кеүек (креветкалар) һәм диңгеҙ гөбөргәйеле .

Тәбиғәт шарттарына ныҡ бәйлелеге менән айырылып тора, ауыл хужалығы, туҡыу
сәнәғәте, гидроэнергетика, һыу транспорты кеүек тармаҡтар туранан тура һауа
торошона бәйле.

Пакистанда, төрлө факторҙарҙың бергә тәьҫире менән бәйле, хужалыҡтарҙа арауыҡ
айырмалылығы ныҡ һиҙелә. Территориаль планда административ провинциялар —
Панджаб, Синд, Белуджистан һәм Хайбер-Пахтунхва, һуңғы районға ҡәбиләләрҙе лә
индереп, менән яҡын тап килеүсе 4 тарихи-географик өлкә айырып күрһәтеп була.
Панджаб бигерәк тә аграр етештереү менән айырылып тора, бында бойҙайҙың,
мамыҡтың һәм шәкәр ҡамышының 2/3 өлөшө етештерелә.

Пакистандың ВВП үҫеше 2005 финанс йылында(30 июнь 2005 тамамланды) 8,4 % тәшкил
итте. Пакистан экспортының 2/3 өлөшөн туҡыу һәм тегеү сәнәғәте продукцияһы
тәшкил итә. Төп аграр культуралар — мамыҡ һәм бойҙай.

Первез Мушарраф хөкүмәте сағыштырмаса либераль экономик политика алып барҙы,
һуңғы йылдарҙа бер нисә эре банк, эре телекоммуникацион компания һәм башҡалар
приватизацияланды.

Төп һатып алыусылар — АҠШ 15,8 %, Афғанстан 8,1 %, Берләшкән Ғәрәп Эмираттары
7,9 %, Ҡытай 7,3 %, Бөйөк Британия 4,3 %, Германия 4,2 %.

Төп һатып алыусылар — Берләшкән Ғәрәп Эмираттары 16,3 %, Сауд Ғәрәбстаны 12,2 %,
Ҡытай 11,6 %, Кувейт 8,4 %, Сингапур 7,1 %, Малайзия 5 %.

Пакистан рупийы (PRe, PRs) 100 пайстан тора. Номиналы 1000, 500, 100, 50, 20,
10, 5, 2 һәм 1 рупий булған банкноталар, шулай уҡ 2 һәм 1 рупийлыҡ, 50, 25 һәм
10 пайслыҡ монеталар ғәмәлдә.

Пакистан халыҡ һаны буйынса донъяла иң ҙур илдәрҙең береһе (190 млн кеше,
донъяла 6-сы урын — 2012 йылдың декабренә ҡарата). Ҡайһы бер фараздар буйынса,
әлеге үҫеш тампы һаҡланғанда, 2020 йылға Пакистан халҡы 200 млн кешенән артып
китергә мөмкин. Халҡының төп өлөшө Инд йылғаһының үҙәнендә йәшәй. Пакистандың иң
ҙур ҡалалары илдең көнсығыш өлөшөндә урынлашҡан (Карачи, Лахор, Равалпинди һәм
башҡалар). Илдең ҡала халҡы — 36 % (2008 йылға ҡарата). Этник составы:
пенджаблылар 44,7 %, пуштундар 15,4 %, синдхи 14,1 %, сарьяктар 8,4 %,
мухаджирҙар 7,6 %, белудждар 3,6 % һәм башҡалары (6,3 %).

Пакистан Конституцияһының 251-се статьяһына ярашлы, республиканың милли теле
булып урду теле һанала. Шуның менән бергә, рәсми эштәрҙә инглиз телен ҡулланырға
рөхсәт ителә (әгәр уны милли тел менән алмаштырырға бойороҡ булмаһа). Пакистан
провинцияларында шулай уҡ панджаби, синдхи, белудж һәм пушту телдәре таралған.
Таблицала Пакистандың этник төркөмдәре араһында туған тел буйынса халыҡтың дөйөм
һанынан процент күрһәтелгән.

Пакистан мосолман халҡының һаны буйынса донъяла икенсе (Индонезиянан ҡала) һәм
мосолман-сөнниселәр һаны буйынса икенсе урында тора. Халыҡтың 96 % мосолман, шул
иҫәптән 91 % — сөнниселәр, һәм 5 % — шиғисылар. Пакистандың дәүләт дине булып
сөннисе мәғәнәләге ислам тора. Халыҡтың конфессиональ составы:

Пакистан — ахмадиҙар мосолман әҙселек түгел икәнен рәсми рәүештә таныусы берҙән
бер дәүләт, сөнки улар күпселек ислам дине белгестәре фекеренә ярашлы Мөхәммәт
пәйғәмбәрҙе һуңғы пәйғәмбәр тип һанамайҙар. Пакистанда 1974 йылғы халыҡ иҫәбен
алыуҙан башлап Әхмәҙей Мосолман ойошмаһы халыҡ иҫәбен алыуға бойкот
яһағанлыҡтан, иҫәп алыу мәғлүмәттәренең әхмаҙейҙәргә ҡағылышлы өлөшө дөрөҫ түгел
тип иҫәпләнә, ә Пакистандағы әхмәҙейҙәрҙең дөйөм һаны төрлө баһалауҙар буйынса
2-нән 5 миллионға тиклем кеше. Пакистанда йәшәүсе мосолман-әхмәҙи общинаһы
донъяла иң ҙуры һанала.

Пакистан балаларының тик 63 % ғына башланғыс класты тамамлаған. Бынан тыш,
пакистан малайҙарының тик 68 % һәм ҡыҙҙарының 72 % ғына 5 класҡа етә. Мәктәпкәсә
белем биреү 3-5 йәшлек балаларға тәғәйенләнгән һәм өс этаптан тора: уйын
төркөмө, ясле һәм балалар баҡсаһы. Мәктәпкәсә белем алғандан һуң, уҡыусылар
башланғыс мәктәпкә баралар. Урта мәктәптә малайҙар менән ҡыҙҙарҙы айырым уҡытыу
практикалана, әммә, эре ҡалаларҙа балаларҙы бергә уҡытыусы мәктәптәр бар. Һигеҙ
база дисциплинаһы — был урду, инглиз, математика, һынлы сәнғәт, фән, йәмғиәт
фәндәре, исламды өйрәнеү һәм информатика. Ҡайһы бер мәктәптәрҙең программаларына
Пакистанға күрше илдәрҙең телдәре индерелә, айырым алғанда, ғәрәп һәм ҡытай
телдәре, шулай уҡ француз.

Дәүләт радиокомпанияһы — PBC (Pakistan Broadcasting Corporation, ریڈیو پاکستان —
Пакистан Радиоһы), региональ радиостанцияларҙы, PBC News радиостанцияһын үҙ
эсенә ала; PTV дәүләт телекомпанияһы (Pakistan Television Corporation, پاكِستان
ٹیلی وژن نیٹ ورک — «Пакистан телевизион селтәре»), PTV Home телеканалын һәм
кабелле телеканалдарҙы үҙ эсенә ала, элегерәк 1992 йылда эшләп киткән һәм 2008
йылда ябылған PTV2-не үҙ эсенә ала ине.

Пакистанда иң таралған спорт төрҙәре — футбол, үләндә хоккей, ҙур һәм өҫтәл
теннисы, көрәш, бокс, ауыр атлетика, гольф, поло, йөҙөү, сквош, бейсбол һәм
крикет.

Ҡалып:SAARC Ҡалып:Милләттәр дуҫлығы Ҡалып:ОИК Ҡалып:ШОС Ҡалып:ОЭС Ҡалып:Британ
империяһы территориялары



https://ba.wikipedia.org/wiki/%D0%9E%D1%80%D0%B3%D0%B0%D0%BD%D0%B8%D0%B7%D0%BC

Органи́зм (лат. organizo — ойошторам, тәртипкә килтерәм; лат. organismus —
һүҙенән; бор. грек. ὄργανον — ҡорал) — тере булмаған материянан айырылып тороусы
тере есем.

Биологияла организм тип бөтә төрлө ҡатнаш тере системаны атайҙар (мәҫәлән,
хайуандар, үҫемлектәр, бәшмәктәр йәки микроорганизмдар). Һәр хәлдә лә, организм
уға тәьҫир итеүгә яуап ҡуҙғатыу бирергә, тоҡом ҡалдырыу өсөн үрсергә, үҫергә,
нығынырға һәм гомеостазды тотоп торорға тейеш. Организм бер күҙәнәкле була ала
йәки, кешеләр кеүек, күп триллион күҙәнәк төркөмдәре булған махсус туҡымалар һәм
органдар булып туплана. «Күп күҙәнәкле» тип ике йәки күберәк күҙәнәктәрҙән
торған организм атала.

«Организм» термины боронғо грек һүҙенән барлыҡҡа килгән һәм орган, ҡорал,
хеҙмәтләндереү тигәнде аңлата.

Фәни классификация буйынса биологияла «организм» һүҙе «Ерҙәге тереклек» һүҙенә
синоним булып тора. Организмдарҙы күҙәнәктәр төрө буйынса прокариот һәм
эукариоттарға бүләләр. Прокариот ике айырым төрҙән тора, Бактерия һәм Архей
майҙансығына ҡарай. Эукариот организмдар мембрана-тышса менән солғап алынған
ядронан һәм органеллаларҙан, атап үткәндә эске бактерияларҙан килеп сыҡҡан
митохондриялар һәм пластидтарҙан тора. Бәшмәктәр, хайуандар һәм үҫемлектәр
эукариот төрҙәренә ҡарай.

Киң мәғәнәлә, организм атамаһын «тотороҡло һәм тереклек күрһәткән молекулалар
берләшмәһе» кеүек билдәләү мөмкин. Әммә, ҡайһы билдәләмәләр буйынса вирустар һәм
теоретик мөмкин булған органик булмаған антропоген тереклек формалары "организм"
атамаһына инмәй. Вирустарҙың үрсеүе хужа-күҙәнәктең биохимик механизмына бәйле.

Chambers Online Reference ошондай киң билдәләмә бирә: «Организм — үҫеү һәм үрсеү
һәләтенә эйә булған теләһә-ниндәй тере структура, мәҫәлән үҫемлектәр, хайуандар,
бәшмәктәр йәки бактериялар».

Күп күҙәнәклеләр тураһында һүҙ йөрөткәндә, «организм» атамаһы ғәҙәти рәүештә
иерархияға буйһонған системаларҙан (мәҫәлән, ҡан йөрөш, аш һеңдереү йәки
репродуктив системаларынан) торған бер бөтөн структураны белдерә; был структура
органдарҙан тора; органдар, үҙ сиратында, туҡымаларҙан тора, туҡымалар иһә
күҙәнәктәрҙән тора.

Суперорганизм тип күп кешеләрҙән торған, бергә эшләүсе, берҙәм функциональ,
социаль берәмек организм атала.

Вирустар күбеһенсә организм тип иҫәпләнмәй, сөнки улар үҙҙәре айырым йәшәү,
үҙаллы үрсеү йәки матдәләр алмаштырыу һәләтенә эйә түгел. Был ҡапма-ҡаршылыҡ
проблема булып тора, сөнки ҡайһы бер организмдар ҙа айырым йәшәй алмайҙар.
Вирустар бер нисә ферменттан һәм молекуланан тороп, тере организмға хас булһа
ла, үҙҙәрен формалаштырған органик берләшмәләрҙе синтезлай алмайҙар,
метоболизмдары юҡ.

Шуға ла улар үҙаллы үрсей алмайҙар. Тик хужа-күҙәнәк арҡаһында пассив барлыҡҡа
килә алалар. Был яҡтан улар тере булмаған материяға оҡшаштар. Вирустарҙың айырым
рәүештә метаболизмы булмаһа ла уларҙың үҙ гендары бар. Организмдар эволюция
ярҙамында үҫешһәләр, бактериялар эволюцияһына хас механизмдарға оҡшаш рәүештә
вирустар үҫешәләр (эволюцияланалар).

Ер йөҙөндә тереклек иткән барлыҡ организмдар таксономия тигән фән тарафынан
классификациялана. Бөтә организмдар төрлө таксондарға йәки филогенетик
тармаҡтарға бүленә.

Таксондар организм төркөмдәренә бүленә, ә һуңғылары, дөйөм өлөштән конкрет
(билдәле) төрҙәргә бүленә. Таксон схема рангылары иерархик тәртиптә:

Организмдарҙағы ҡатмарлы химик системалар үрсеүгә һәм тере ҡалырға, тотороҡло
буларға тип тәртипләштерелгән. Химиялағы молекуляр күренештәр, организмдарҙы
аңлауҙа фундаменталь булып тора. Орагнизмдарҙың тирә-яҡ мөхиткә яраҡлашыуы,
шунлыҡтан ДНК-лары тере ҡалыуҙары — гендар нигеҙле маҡсаты.

Ярым-ябыҡ химик системалағы органиҙмдар. Ундый организмдар айырым берәмектәр
булып торһалар ҙа, улар үҙҙәрен уратып алған мөхиткә ҡарата ябыҡ түгелдәр. Үҙ
тереклеген тәьмин итеү операцияларан бышҡарыу өсөн, улар бер туҡтауһыҙ тирә-яҡ
мөхиттән энергия алалар һәм бүлеп сығаралар. Афтотрофтар файҙалы энергия эшләп
сығарыу өсөн (органик берләшмәләр рәүешендә) ҡояш яҡтыһын йәки, органик булмаған
берләшмәләр ҡулланалар, ә гетеротрофтар — тирә-яҡ мөхиттән органик берләшмәләрҙе
алалар.

Был берләшмәләрҙәге иң мөһим элемент — углерод (күмер). Был элементтың физик
уҙенсәлектәре: башҡа бәләкәс атомдар менән оҡшашлығы, ҙур булмауы, бер-нисә үҙ
атомы менән берләшмә бәйләнеш яһа алыүы, углеродтты органик теректетктә
нигеҙләүсе идеаль элемент итә. Углерод өс атомдан торған бәләкәй генә
берләшмәләр (углекислый газ кеүек), һәм оҙон сынйырҙарҙан торған күп миллилонлы
атодамдар яһай. Ул сынйырға хас күп миллионлы атомдар — мәғлүмәт һаҡлай ала
(нуклиен кислоталоры), бөтә күҙәнәктәрҙе бергә тотоу, һәм мәғлүмәт тапшырыу
(аҡһым тураһында) сифатына эйә.

Организмды барлыҡҡа килтереүсе берләшмәләрҙе макромолекулаларға һәм, бәләкәсерәк
молекуларарға бүлеп була. Макромолекуланың дүрт төрө бар: нуклиен кислоталары,
аҡһымдар, күмерһыуҙар һәм липидтар (майҙар). Нуклиен кислоталары (башлыса
дезоксирибонуклиен кислотаһы, йәки ДНК) нуклеотид бер-бер артлылығы, генетик
мәғлүмәтте һаҡлайҙар. Дүрт тип нуклеотидттың (аденин, цитозин, гуанин һәм тимин)
билдәле эҙмә-әҙлелеге организмдың үҙенсәлектәре тураһанда мәғлүмәт йөрөтә.
Эҙмә-эҙлелек кодондарға (генетик кодтарға) бүленә, ә улары уҙ сиратында өс
нуклеотид (триплет) эҙмә-эҙлелегенә бүленә. Ошо өс нуклеотид эҙмә-эҙлеге
(триплет) бер аминокислота тураһында код һаҡлай. Шулай итеп, ДНК эҙмә-эҙлеге
аҡһым кодын һаҡлай, ә аҡһымдар үҙҙәре аминокислота ҡалдыҡтарынан тора. Аҡһымдар
организмда үҙенсәлекле бер функция үтәйҙәр.

Липидтар (майҙар) күҙәнәктәге ҡыршағыс булып торған мембрананы барлаҡҡа
килтерәләр. Ҡайһы бер күп күҙәнәклеләрҙә улар энергия һаҡлағыс булып торлар.
Күмерһыуҙар ҙа (карбонгидрат) энергия һаҡлай алалар. Ул күмерһыуҙар энергия
транспортировка яһай алар, һәм липидтарға ҡарағанда еңелерәк тарҡалалар
(үҙләштереләләр).

Организмдарҙың күбеһе күҙәнәк тип аталған мономер берәмектәрҙән тора. Ҡайһы
берҙәре бер күҙәнәктән генә тора (бер күҙәнәклеләр), а ҡайһылар күп күҙәнәктән
торалар (күп күҙәнәклеләр). Күп күҙәнәклеләр, берәй аныҡ эш башҡарыу өсөн
махсуслашҡан күҙәнәктәр була алалар. Махсуслашҡан күҙәнәктәр төркөмөнөң туҡыма
күҙәнәктәре дүрт башлынғыс типтарҙан тора: эпителий, нервы туҡымаһы, ит туҡылаһы
һәм берләштерүсе туҡыма. Бер-нисә туҡыма типтары, берәй аныҡ функция башҡарыу
өсөн, орган формаһында бергә эшләй алалар (мәҫәлән, ҡан йөрөтөү өсөн — йөрәк,
йәки тышҡы мөхиттән һаҡланыу өсөн — тире).

1839 Шлейден һәм Шванндың (Schleiden and Schwann) күҙәнәк теоряһына күҙ
һалғанда, унда ошондай мәғлүмәттәр бар, «бөтә күҙәнәктәр бер йәки бер-нисә
күҙәнәктән торалар; бөтә күҙәнәктәр әлеге ваҡытта булған күҙәнәктәрҙән барлыҡа
киләләр; органиҙымға йәшәргә кәрәк булған бөтә фукнциялар күҙәнәк эсендә үтәлә;
һәм күҙәнәктәр яңы нәҫел ҡалдыра торған мәғлүмәтте күҙәнәк эсендә һаҡлай».

Ике төркөм күҙәнәктәр бар: эукариоттар һәм прокариоттар. Прокариоттар (йәғи
ядроһыҙҙар), күбеһенсә, яңғыҙ бер күҙәнәкле итеп көн күрәләр, ә эукариоттар
(ядролылар), күбеһенсә күп күҙәнәкле оргаизмдарҙа булалар. Прокариот
күҙәнәктәрҙә ядро мембранаһы булмағанлыҡтан ДНК күҙәнәк эсендә ирекле йөрөй,
эукариоттарҙа ядро мебранаһы бар.

Бөтә күҙәнәктәр ҙә прокариот һәм эукариот булыуыны ҡарамаҫтан, мембрана
тышсаһынан торалар. Мембрана күҙәнәктә булған эске органеллаларҙҙы һәм башҡа
кәрәкле берләшмәләрҙе тышлап тора, тағы мембрана күҙәнәктең электрик потенциалын
тота (ул хәрәкәт һәм нервы импульстарын барлыҡҡа килтерә). Мембрана эсендә тоҙло
цитоплазма күҙәнәктең иң күп урынын алып тора. Бөтә күҙәнәктәргә ДНК, гендарҙағы
нәҫеллек материалдар, һәм РНК бар. РНК аҡһымдар, ферменттар яһай торһан
выҡытлыса мәғлүмәт туплай. Күҙәнәктәрҙә тағы икенсе төр биомолекулалар бар. Бөтә
күҙәнәктәр ҙә бер-нисә мөмкинлекә эйә:



