https://vls.wikipedia.org/wiki/Iengels

Iengels (English) is e West-Germoansche toale die ountstoan is in Angelsaksisch
Iengeland en die nu de mêest gebruukte toale is ter weireld.

't Wordt os êeste toale gebruukt in verschillige soevereine stoatn lik 't
Verênigd Keunienkryk, de Verênigde Stoatn, Canada, Australië, Ierland,
Nieuw-Zêeland en e dêel Caraïbische landn. 't Is de derde mêest gesprookn
moedertoale in de weireld, achter Mandareyn Chinees en Spoans. 't Wordt styf
vele angelêerd os twidde toale en 't is 'n officiële toale van d' Europeesche
Unie, van vele Commonwealthlandn, van de Verênigde Noaties (VN) en ook van vele
weireldorganisoasjes.

Modern Iengels, soms beschreevn lik d' êeste weireldwyde lingua franca, is de
belangrykste internationale toale vo communicoasje, weetnschap, luchtvoart,
amusement, toerisme, radio, diplomatie en in de zoaknweireld. D' uutbreidienge
van de toale vanof de Britsche eilandn over hêel de weireld begost tegoare met
de groei van 't Brits Ryk, en an 't ende van de negentienste êeuwe was de toale
echt weireldwyd verspreid. De toale is dominant in de Verênigde Stoatn en deur
zyn groeiende economische en culturele invloed, en status van weireldmacht sins
de Twidde Weireldoorloge, is de posiesje van de toale weireldwyd versterkt.

D' Iengelsche toale het e styf grôte woordnschat (minimum 500.000 woordn), omda
ter dikwils twi woordn zyn voe êen begrip, e Germoans en e Romoans (vôorbeeld
freedom en liberty: vrydom). De Germoansche woordn wordn 't mêest gebruukt in 't
doageliks leevn, de Romoansche synoniemn in officiële geschreevn toale.



https://vls.wikipedia.org/wiki/Wikipedia

Wikipedia is een project van de Wikimedia Foundation, nen vzw uut Florida. De
Wikimedia Foundation eit verschillige projectn ounder eur vleirn woavan da
Wikipedia 't gekendste is.

De West-Vlamsche versie stoat ip vls.wikipedia.org en eit vo de moment 6.010
artikels. Den Iengelsn es de grotstn met mêer of 4.500.000 artikels. In zyn hêle
zyn der mêer of 8.000.000 artikels in 250 verschillige toaln.

Een vergelykienge in september 2004 van den Duutsche Wikipedia en twêe andere
gekende Duutsche encyclopedieën, Brockhaus en Encarta, viel in 't vôordêel van
Wikipedia uut.

In december 2005 eit 't tydschrift Nature een ounderzoek gedoane woaruut bleek
da je ip Wikipedia e bitje minder koste betrouwn dan ip de vrêe serieuzn en
gekendn Encyclopædia Britannica. 't Gemiddeld oantal missn per artikel lag by
Wikipedia ip viere, by Britannica ip drie. 't Ging over e redelik klêne
selectie, moa de professionele redacteurs van Britannica woarn serieus in under
gat gebeetn.

In 't olgemêen zyn der vele artikels die vrêe degelik zyn en andere die moa
poverkes zyn. Bepoalde ounderwerpn krygn in Wikipedia ôok systemoatisch mêer
oandacht lik techniek en IT - ounderwerpn lik Afrika en geschiedenisse minder.
Vôorstanders zeggn ton were dat da ol tydelikke effectn zyn.



https://vls.wikipedia.org/wiki/West-Vlams

Et West-Vlams (of: West-Vloams) es de meest zuudwestelikke streektoale van 't
Nederlands. Z' es gesprookn in de provinsje West-Vloandern in België, in
Frans-Vloandern in Vrankryk ("Fransch Vlaemsch", oan 't utstervn), en in 't
westn van Zeeuws-Vloandern in Olland.

Ook in 't westn van Oost-Vloandern zyn d'r dialectn gesprookn die goed up 't
West-Vlams trekkn, lik in de streekn van Moaldegem in et Meetjesland, of in
Zulte da nevers Woaregem ligt.

't West-Vlams en 't Oost-Vlams zyn de directe upvolgers van et Vlams da
gesprookn wos in 't middeleeuwsche groafschap Vloandern. Da kwam e bitj overêen
mei wuk da nu de provinsjes West-Vloandern en Oost-Vloandern zyn in België, en
mei de Fransche regio Frans-Vloandern ("Fransch Vlaemsch").

't Grotste stik van de Middelnederlandsche literateure es in 't Vlams en 't
Broabants geschreevn. Da komt omdat in de 13e en 14e eeuwe et literaire
zwoartepunt in Vloandern en Broabant lag.

Et Middelnederlands es de verzoamelienge van de Nederfrankische streektoaln die
deur de platselike bevolkienge woarn gesprookn in grote dêeln van de Lege Landn
in de periode van 1150 tot 1500.

Bekende Middelnederlandsche werkn lik Van den vos Reynaerde, Karel ende Elegast,
Ferguut, Floris ende Blancefloer en de werkn van van Maerlant (lik Der Naturen
Bloeme) zyn ollemoale in 't Vlams geschreevn.

De Vos (zie Referensjes vanoundern) deelt et West-Vlams in up boasis van
verschilln in klanke en woordvormn.

Er zyn grote overeenkomstn tusschn et Noordelik West-Vlams, Westelik West-Vlams
en et Frans-Vlams. Die verzoamelienge streektoaln es dikkers Noordwestelik
West-Vlams of ofgekort NW WVL genoemd. De toale van Noord-West-Vloandern en de
Westhoek wordt ook Kustwestvlams genoemd, omda vele toalkenmerkn bewoard zyn uut
't dialect van de Saksn, de Kustwestgermoansche volksstamme die Vloandern
koloniseerde binst de Germoansche volksverhuziengn in de vierde en vuufde êeuwe.

Zuudoostelik West-Vlams, kortweg ZO WVL, es synoniem vo et Continentoal
West-Vlams omdat et surtout gesprookn es in et zuudoostn van de provinsje,
surtout in de regio Kortryk-Roeseloare-Tielt.

De verschilln tusschn et NW WVL en ZO WVL zoudn te verkloarn zyn deur den
invloed die 't Oost-Vlams en 't Broabants g'ed ein up et West-Vlams uut et
verstedelikte zuudoostelik deel van de provinsje mei de vlasverwerkienge in de
Leiestreke. Wuk da veel minder gebeurd es by de meer landelik gebleevn
bevolkienge uut de Westoek, Frans-Vloandern, de Polders en de kust. [zie ook
Ryckeboer]

Vo de courante artikels verwachtn me van olle schryvers dan ze dezelfste
spellienge volgn. Dienen norm noemn me wyder et Standoardvlams en die stoat ier
beschreevn.

D'r zyn uutzounderiengn meugelik woardeure dan de streektoaln in bepoalde
artikels beter toet under recht keun kommn. Zie uze regels round streektoaln en
spellienge vo de ofsproakn doaromtrent.

Lik by 't Iengels en 't Fries eit ook et West-Vlams deelgenoomn an
d'Ingveoonsche klankverschuviengn.



https://vls.wikipedia.org/wiki/Twiddn_Weireld%C3%B4orloge

'n Twiddn Weireldôorlog is 't twidde conflict woaby da bykan hêel de weireld
betrokkn wos. E deurde van 1 september 1939 tot 2 september 1945.

Toun da Duutsland Pooln binnviel op 1 september 1939 kwamt er e hêeln mekaniek
op gank va landn die party koozn voe 't êen of 't ander land.

Achter 'n Êestn Weireldôorlog (1914-1918) wos Duutsland 'n grôotn verliezer. Ze
verlôorn stikkn land en ze moestn e grôotn schuld oflossn an d'ander landn die
gewonn addn. Vele Duutschers voelnde nunder te zwoar gestraft. Doa komt nog by
dat hêel de Westersche weireld in een economieschen crisis zat achter de
beurskrach van 1929. 't Land zat hêle an de ground. Dat wos e goein fong voer
etwien met e grôotn zucht na macht lik Adolf Hitler. In dienn tyd kwaamn oek de
extreme partyen (mi nunder extreme gedachtn) sterk opzettn in Europa: zowel
extreem-lienks of extreem-reks woarn goed vertegenwôordigd in de parlementn.
Hitler kwam, op e democratische maniere, an de macht in Duutsland. Ze party, de
NSDAP (Nazionalsozialistische Deutsche Arbeiterpartei), krêeg de steun van 't
grôotkapitoal, die benauwd woarn va de communistn. E wos Rykskanselier verkoozn
op 30 januoari 1933. Oundertusschn adde Hitler ol boundgenôotn verzoameld in de
reiste va de weireld (Japan en Italie zyn de belangrykste).

Hitler wilde Lebensraum voe de Duutschers. Ander ezeid: e wilde ander lann
verovern. E begoste mi gemakkelikke brokkn in 1936 ('t Rynland) en 1938
(Ôostnryk). Die gebiedn woarn in 't verleedn ol by Duutsland, dus in 't
buutnland wos 't er ni vele protest teegn de polletiek va Hitler. Ze peisnde da
'n ounger va de nazi's nu estild gienk zyn. Chamberlain en Daladier, d'êeste
ministers van Iengeland e Vrankryk lietn zelfs gebeurn da Duutsland oek
Sudeetnland (in Tsjechoslovakije) koste inneemn. In 'n uutkom va 1939 annexeerde
Duutsland hêel Tsjechie, e 't buutnland liet nog ossan olles gebeurn, oek ol
adde Duutsland 't Verdrag va Versailles ol kweetnioevele overtreedn.

Op 1 september 1939 viel Duutsland ze gebeur binn: Pooln. Iengeland e Vrankryk
addn beloofd a Pooln da ze nunder giegn elpn, en dus kostn ze nu nie angers of
nunder legers te mobiliseern. 'n Twiddn Weireldôorlog wos officieel begunn.
Hitler moeste nem in 't begun moa concentreern op e poar frountn, want en adde e
slim nie-aanvalsakkôord etêkend mi Stalin in ogustus 1939: de Russn giengn
Duutsland ni anvolln en omgekêerd ('t zogezeide Molotov-Ribbentroppact, of 't
Duvelspact). Oek de Amerikoanders bemoeidn nunder in 't begun niê. Hitler adde e
Blitzkrieg (e styven rappn ôorlog zounder vele tegenstand) vôorspeld en da kwam
oek uut. Op 9 april 1940 viel Duutsland binn by Denemarkn en Nôorweegn. Op 10
mei van da joar giengn Belgie, Luxemburg e Nederland d'ran. In êen zwoai wilndn
ze oek Vrankryk inneemn, moa da gieng e bitje moeilikker. Op 't ende van juni
'40 gaavn de Fransche nunder over. Hêel 't Fransche wos nu bezet, buutn e klêen
stiksje: in Vichy collaboreerde maarschalk Pétain mi de Duutsche en doa kost 'n
e bitje zyn eigen goeste doen. Generaal De Gaulle vluchtte weg na Londn, e
leidde doa 'n opstand va de Fransche. In 't Westn blêef ollêne nog Iengeland
over da ni bezet wos. Winston Churchill, 'n Êestn Minister, wos doa de grôte
man. Hitler probeerde mi ze luchtmacht, de Luftwaffe, heel Londn te bombardeern,
moar utendelik wos de RAF, de luchtmacht van d'Iengelsche, te sterk.

Ruw ezeid zou je kunn zeggn da Hitler 'n ôorlog beguste verliezn op 't moment
dat 'n Rusland wilde anvolln. Napoleon Bonaparte ad dat ol e ki eprobeerd, moa
dat wos e fiasco. Deur 't Duvelspact wos Hitler in ze rik edekt, moar e beseft
da dat ni koste bluuvn deurn: de Russn mobiliseernde ossan moa mêer troepn an de
grenze mi Duutsland. Doarom wilde Hitler êest attakkeern in de plekke va verrast
te zyn deur Stalin. Bovendien woarn d'r in Rusland oek grôte oliereserves.

Op 7 december 1941 volln de Jappn e legerbasis van d'Amerikoanders an op Hawaï:
Pearl Harbor. Japan adde in de joarn doavôorn an expansje edoan. De Volkernbound
(de vôorganger van de Verenigde Naties), en Amerika in 't bezounder, addn wel
eprotesteerd, moa 't ielp ni. Mi nunder stoutn anval op Pearl Harbor wilnde de
Jappn de marine van de Amerikoanders kapot moakn. Da lukte moa gedêeltelik, want
de vliegdekscheepn van Amerika lein doa ni. En vele ander scheepn kustn nog
vermakt zyn. 't Gevolg wos da Amerika nu betrokkn wos by 'n Ôorlog. E joar
loater, in mei 1942, verlôorn de Japanners ol een êeste ki serieus van
d'Amerikoann. 't Begun van 't ende voe Duutsland e ze boundgenôotn.

Van 1942 vors begunt Duutsland op ol de frountn te verliezn. In Nôord-Afrika (de
veldsloagn by El Alamein) verlôor 't Afrikakorps va Erwin Rommel van de Brittn
va maarschalk Montgomery. Japan verlôor de slag by Midway: nunder marine krêeg e
zwoarn klop. In Europa zelve deurde 't tot 10 juli 1943: de Geallieerdn lannde
in Sicilië en kostn e bitje met e ki Italie veroovern. Op D-Day, 6 juni 1944,
wos 't hêlegans edoan mi de Nazi's: de Geallieerdn lannde oek in 'n Normandie.
Ze kunn oprukkn toet in Berlyn woa da Hitler in april 1945 ze zelven te kort
doet. Op 7 mei 1945 capituleert Duutsland officieel.

Op 't ende van 'n ôorlog doen de soldoatn die Duutsland en de bezette gebiedn
veroovern gruwelikke ountdekkiengn: de concentroasje- en uutroeiingskampn, lik
Auschwitz in Pooln. In die kampn brochtn de nazi's ol die menschen tope die
volgens nunder doctrine Untermenschen woarn (zeg moa: krapuul): joodn,
sigeuners, homo's, communistn, intellectueeln,... De nazi's addn e hêeln
systematiek uutepeisd voun nunder grôte vyann zo efficiënt meugelik uut te
roein.



https://vls.wikipedia.org/wiki/Vrankryk

Vrankryk, Frankryk of et Fransche is een Europees land te zuudn van België. In
't westen van Vrankryk legt de Atlantische Oceoan, in 't zuudn lign Spanje,
Andorra en de Middellansche Zêe me Monaco. In 't zuudôosn legt Italie. In 't
ôosten grest Vrankryk ouk nog an Zwitserland, Duutsland en Luxemburg.

D'n ôofdstad van Vrankryk is Parys. De nationaaln fêestdag is 14 juli (Quatorze
Juillet).

Nôord-Vrankryk is plat, gelik in Vloandern. Bergen vind je vôornoamelik op 3
plekkn: de Pyreneeën (op de grenze mi Spanje). 't Centroal Massief, in
zuud-centroal Vrankryk (streke van Auvergne en Lyon). Voarby de Rhône an de kant
van Itoalië leggn d'Alpn.

Vrankryk legt in 't westn an de Nôordzêe en de Atlantische Oceoan. In 't zuudn
an de Middellandsche Zêe.

Clovis I, e Merovienger, koste e masse va die stiksjes tope briengn in êen
keunienkryk (à peu près round 500 achter Christus). Dat is ‘t echte begun van
Vrankryk. Achter Clovis kommn d'ofmeiers an de macht. Dat is de dynastie van de
Karoliengers. De bekendstn wos Karel den Grootn. Ounder nem floreert Vrankryk. E
makt Vrankryk intern sterker, en e verovert nog stikkn land op Duutsland en
Italie. De paus benoemt Karel den Grootn tot keizer in 800. A Karel den Grootn
dôod goat, goa Vrankryk over na zyn zeune. Moar at'n dien op zyn toer sterft, is
't land verdêeld ounder zyn 3 erfgenoamn by Verdrag van Verdun. In die periode
ountstoat ouk 't Groafschap Vloandern.

De Vikiengn (round 850) kwaamn e grôot stik van Vrankryk plundern; loater va tyd
noemnde ze dat Normandie. Achter de Karolingers kwaamn de families Valois e
Bourbon an de macht. Dedie trouwndn goed, en azo kostn ze Vrankryk e bitje met e
ki grodder moakn. Up a bepoalde momente wilde de Fransche keunienk et groafschap
Vloandern verovern. De vloamiengn en doar e stoksje voorn gestookn. In die
periode begunt ouk de ruuzje mi Iengeland die goat endigen in de Ounderdjoarigen
ôorlog (va 1337 tot 1453). Die ôorlog is vorol gekend deur Jeanne d'Arc. Zy
zorgt d'r vôorn da de Fransche, die d'r slicht vôorn stoundn, were kunn winn van
d'Iengelsche.

De macht van de keuniengn komt grodder en grodder. 't Komt tot een oogtepunt mi
Lodewyk XIV, e ze fantastisch kastêel in Versailles, by Parys. Frankryk breidt
ossan mêer uut, ouk overzêe. Moar op e moment kom et volk, esteund deur de
burgery die mêer macht wilt, in opstand...

De Fransche Revoluusje is begunn. Sleuteldoatum: 14 juli 1789, mi de bestormieng
van de Bastille (e stoatsgevang). Lodewijk XVI komt op de guillotine, e tope mi
nem vele eedeln. Vrankryk is vanaf nu nie langer e keunienkryk, moar e republik.
Round 1800 komt er olmeteki were e sterke figure opzettn: Napoleon Bonaparte. E
krôont ze zelven zelfs tot keizer. Ounder Napoleon begunt Vrankryk Europa te
verovern. Ouk Vloandern komt ounder Frans gezag. Napoleon komt te gulzig en ie
attakeert Rusland. Dat is 't begun van 't ende. Op 1815 wordt ie in Waterloo
definitief versloagn deur e coaliesje van Europeesche landn.

Vrankryk komt nog êne ki e Keizerryk (ounder Napoleon III), moar bluuft voe de
reiste, tot op de dag va vandoage, e republik. In de twêe Weireldôorlogen kiest
Vrankryk ossan party tegen Duutsland, mor in de Twiddn Weireldôorloge kiest en
dêel, ounder leiding van generoal Pétain, de kant van Duutsland om nog e stikske
"vry Frankryk" te meugen zyn : 't zuudoosten me Vichy als ôofdstad. Zo vry was
da ni, wan ze moesten al doen wa dan de Duutsers zeien.

Vrankryk verliest, mi 't begun van de dekolonialisering, grôte stikkn van zyn
territorium. Zelfs De Gaulle kostte ni verindern da ze in 1954 Indo-China
verlôorn, en d'ounafankelikeid van Algereye was moeilik te vertèren. Eden ten
doage is Vrankryk nog ossan styf belangryk. Z'en byvôorbeeld nog ossan e
permanente plekke in de Veiligheidsroad van de Verenigde Naties. En ze zyn oak e
nucleaire macht. Moa 't is dudelik da 't gin machtsblok ne mi is lik overtydn.

Sedert 1972 telt Vrankryk 22 regio's. Dedie zyn ounderverdêeld in departementn
(je verkent ze an de latste twêe cyfers op de nummerploate op nunder auto's),
arroundissementn, kantongs en gemêentn. Der zyn 95 departementn in Vrankryk en
vodder nog een deel departementn Outre Mer me speciale faciliteitn.

Angers – Bordeaux – Grenoble- Lyon – Marseille – Montpellier – Nantes - Nancy –
Nice – Nîmes – Orléans – Parys – Rennes - Rysel – Rouen – Stroatsburg - Toulouse
- Tours

In Vrankryk e ze goe autoroutn moa je moe wel betoaln ('péage'). De trings ryn
ouk zêre (TGV); d'r rydt zelfs e tring ounder de zêe na Iengeland ('Eurostar').



https://vls.wikipedia.org/wiki/Ver%C3%AAnigde_Stoaten_van_Amerika

De Verênigde Stoaten van Amerika of kortweg Amerika es e land in Nôord-Amerika
(in 't Iengels: United States of America, of kortweg USA of zest US). 'n
Oofdstad is Washington DC. In Amerika weunn d'r mêer of 300 miljoen menschn. De
grotsn e belangrykstn stad is New York.

't Land is e bitje met e kir egroeid. 't Begost in 1776 toun da 13 kolonies
nunder wilnde ofschêen van 't moederland Grôot-Brittannië. In 1783 erkende
Iengeland ton oek da 't een apart land wos. De 13 stoatn schoovn op na 't Westn
en 't land kwam grodder e grodder. Achter e burgerôorlog (1861-1865) tusschn de
zudelikke en de nôordelikke stoatn (over ounder ander de sloaverny) groeide 't
land en kwam et ossan moa machtiger. Miljoenn immigrantn (oek uut
West-Vloandern) woarn d'r welekommn. Amerika dei mei an 'n Êestn Weireldôorlog
en de Twiddn Weireldôorlog, e ze wounn twêe keirs. Sedert de joarn '50 is
Amerika dé weireldmacht. Êest nog mi Rusland, moa in deze tydn speel et die
rolle ollêne. Doadeurn kom et oek da 't in veel landn ni geirn ezien is (peis
moa an de aansloagn op de WTC-tôorns).

Amerika is e federoale republiek die steunt ip de groundwet, mi vele macht voe
de president die ieder vier joar ekoozn is. Voe 't moment is da Donald Trump,
die in januoari 2017 Barack Obama upevolgd et. D'r zyn politiek gezien moa twêe
partyen die echt meitelln: de Democroatn (idder progressif) en de Republiekeinn
(idder conservatif). Zyder en de macht in 't Congres: dat is de
volksvertegenwôordigieng die bestoat uut de Senoat en 't Uus van Ofgevoardigdn.

In Amerika betoaln ze met Amerikoanse dollars. Êne dollar is 't zelfde gelik
0,7388 euro's (20/03/2010). 'n Dollar es ôok in veel andre landn ter weireld
gebrukt om gemakeliker te betoaln of ip reize, surtout in Oazië.

Amerika e veel nationoale parkn. Vôorbeeldn dervan zyn de Grand Canyon, Monument
Valley, Yellowstone en Death Valley.



https://vls.wikipedia.org/wiki/Donau

De Donau is met 2414 kilometers de twidde langste riviere van Europa achter de
Wolga. De riviere ountspriengt in 't Zwarte Woud achter soamnvloeiienge van de
Brigach en de Breg in Donaueschingn in Duutsland. Steedn lik Weenn, Bratislava,
Boedapest en Belgrado liggn an de Donau. De Donau is e gemengde riviere, da
betêkent da ze gevoed wordt deur smeltwoater en reegn. De riviere is een
belangryke voarroute voe de scheepvoart, de visschery en 't toerisme. In 1992
wierd de Donau deur middel van 't Reyn-Main-Donaukanoal met de Main en de Reyn
verboundn. Azzo kwam 't er e nieuwe voarroute tusschn de Nôordzêe en de Zwarte
Zêe toet stand.

De riviere de Donau is in drieën verdêeld wat dat de noame betreft: de
"Boovn-Donau" lopt van Kelheim toet Passau 188 km, van Passau toet Linz 91 km,
van Linz toet Weenn 206 km en van Weenn toet Gönyű 138 km. De "Middn-Donau" lopt
van Gönyű toet Boedapest 144 km, Boedapest toet Moldova Veke 599 km en Moldova
Veke toet Turnu-Severin 117 km. De "Beneedn-Donau" lopt van Turnu Severin toet
Brăila 761 km en van Brăila toet Sulina 170 km.

De Donau strôomt vanof 1,4 km ten ôostn van Donaueschingn in Duutsland deur
Ôostnryk, Slovakeye, Hongareye, Kroatië, Servië, Bulgareye, Roemenië, Moldavië,
Oekraïne en via de Donaudelta moundt ze uut in de Zwarte Zêe.

Al in de 7e êeuwe voe Christus voardn d'oude Griekn vanof de Zwarte Zêe de Donau
up.



https://vls.wikipedia.org/wiki/Wales

Wales (in 't Welsh Cymru, uutgesprookn as "kumrie") makt dêel uut van 't
Verênigd Keunienkryk. An 't ôostn èt een grenze med Iengeland en vô de reste
grenze 't an de zêe (den Ierse Zêe in 't nôordn en 't westn, en het Bristol
Channel an 't zuudn. D' er weunn omtrent drie miljoen mensn in Wales, vô 't
grotste gedêelte in steedn gelik Cardiff, Swansea en Newport in 't zuudn van 't
land. Cardiff is den oofstad med een bevolkienge van 317.500 mensn. 't Land is
twêetoalig, met Iengels en Welsh as d' officiêle toaln.

D' êeste vermeldienge van Wales kom van de Romeinen, van den tyd dan ze Grôot
Brittanië veroverd aan. Under kampn woarn mêestol in 't zuudn geleegn, mê
deftige garnizoensteedn in Caerleon (wôdan de restn van een amfitheoater kunn'n
gezien wordn) en Caerwent. 't Er wierd ook goud upgedolvn in Dolaucothi in
Carmarthenshire. Achter dên de Romeinn vertrokkn woarn is Wales verbrokkeld in
verschillende onafhankelike prinsdommn, en die situoatie is azô gebleevn toet an
de invoasie van de Normandiërs in 1066. Gelik de Romeinen vôr under ên de
Normandiërs under vôrol in 't zuudn gevestigd.

Vôr een poar êeuwn tussn 1057 en 1282 is 't grotste dêel van Wales zels verênigd
gewist ounder Gruffydd ap Llywelyn, en zyn upvolgers Owain Gwynedd en Llywelyn
Fawr, die de name van Prins van Wales kreegn toegediend. 't Is mô loater round
den tyd van Edward I, in de dertiend' êeuwe, dat Iengeland em begost te bemoein
mê de Welshe ambities, en de kastêeln dat j' upgetrokkn êt in 't nôordn van
Wales zyn d' er getuge van dat het mêenens was. Ondanks een rebellie van Madog
ap Llywelyn in 1294-95, en een loateren ounder Owain Glyndwr tussn 1404 en 1412,
was Wales vanof 1282 Iengels bezit. Een formêele unie kwaam toet stand in 1536,
en kort derachter zyn de Welshe wettn deur Iengelse vervangn.

Mêer recent, mê de vormienge van Plaid Cymru in 1925, is 't er een bitje van een
nationalistische heruplevienge gebeurd, wa dat ten lange leste toet de vorming
van een Welsh Assembly in 1997 aanleidienge hê gegeevn. Alhowel dat gin echt
parlement is, êt den Assembly toch beperkte wetgevende bevoegdheedn.

Wales is een schiereiland ten westn van Midden-Iengeland, met een uppervlakte
van 20.779 km². 't Meet ongeveer 274 km van nôord toe zuud, en 97 km van ôost
toe west. Aangezien dat Wales an drie kantn an de zêe grenst, êt een kustlyne
van mêer dan 1200 km. 't Er zyn verschillende eilandn, mô môr êenn, Ynys Môn of
Anglesey êt een redelike grôotte.

Geologisch gesprookn is Wales vô 't grotste dêel upgemakt van rotsen van den
oundersten elt van 't Paleozoicum. Ounder mankoar ên Roderick Murchison en Adam
Sedgwick grôote dêeln van Wales beschreevn, en dôdeure zyn de drie oudste
perioodn van 't Paleozoicum genoemd achter Wales zelve (Cambrium,de latynse name
vô Wales) of achter Keltische stammn van de Romeinsen tyd (Ordovicium en
Siluur). Bovendien zyn Snowdonia en de Brecon Beacons goeie plekkn vô den
invloed van gletsjers in den Ystyd up 't landschap vô jezelven te zien.

Wales êt een gemoatigd zeeklimoat, mê mêer reegn dan België. De gemiddelde
temperateure round zêeniveau varieert van 9.5 toet 10.5 °C, en doalt omtrent
0.5 °C met iedere 100 meter da je klemt. Gemiddeld volt 't er zô'n 1000 mm reegn
per joar, môr in de natste dêeln van Snowdonia volt der mêer dan 3000 mm.

De mensn van Wales zyn van Keltische ofkomste, en under toale is verwant aan
Iers en Schots Gaelic, Bretoens en 't uutgestorvn Cornish.

Up 't gebied van muziek bokst Wales wel boovn zyn gewichte in de wêrld. 't Is
olgemêen bekend as "the land of song", mê wêrldberoemde harpistn en mann'nkôorn.
De kôorzanger Aled Jones gerakte styf populair as kiend, deur ’t lied Walking in
the air te ziengn in de têeknfilm The Snowman van Raymond Briggs. Wa da de
populaire muziek betreft ejje naamn gelik Tom Jones, Shirley Bassey, en mêer
recent de Manic Street Preachers, de Stereophonics, Charlotte Church, Catherine
Jenkins en Duffy.

Die rare name was gegeevn an een streke in 't zuudn van Pembrokeshire, wôr dan
Vlamiengn in den twoalfsten êeuwe nô toe zyn gemigreerd. 't Is ollemolle begost
in 't joar 1106, on stormn de Vlamse kust vrê schoa en aangedoan. 'n Groot
aantal Vlamiengn en asiel gezocht in Iengeland, wôdan z' êest med open oarms
ontvangn zyn. Moar achter een tydje begost de platselike bevolkienge te klaagn,
en den Iengelsen keunink, Henri I, ê beslootn under ollemolle tope nô
Pembrokeshire te veruuzn, woar dan ze 't goed deen mê de wullehandel. In den
Brut y Tywysogyon (Kroniek van Welshe prinsn) wordn ze beschreevn as "a certain
folk of strange origins and customs occupy the whole cantref of Rhôs the estuary
of the river Cleddau, and drove away all the inhabitants of the land". 't Is
olleszins azô dat er in die streke gin Welsh gesprookn wierd, zels in den tyd
dat de reste van de streke wel nog Welsh klapte.



https://vls.wikipedia.org/wiki/Spanje

Spanje (ook wel Spaje uutgesprookn), officieel 't Keunienkryk Spanje (Spoans:
Reino de España), is e land ip 't Iberisch Schiereiland in 't zuudwestn van
Europa. 't Legt vlak ten ôostn va Portugal en te zuudn va Vrankryk. Ook de
Baleoarn in de Middellandsche Zêe, de Canarische Eilandn in den Atlantischn
Oceoan en de Spoansche exclaves in Nôord-Afrika moakn dêel uut van 't land.

D'r weunn mêer of 47 miljoen menschn. 't Is by de Europeesche Unie sedert 1986.
'n Oofdstad van Spanje is Madrid.

Spoans (Castilioans) is d' ênigste officiële nationale toale van Spanje, moa der
zyn nog vier regionale officiële toaln (Cataloans, Baskisch, Galicisch en
Aranees), die in sommigte gebiedn ook de dominante toale zyn, en twêe
nie-officiële toaln (Asturisch en Aragonees). Buutn die toaln zyn der nog vele
verschillige dialectn.

Spanje is e parlementaire monarchie sedert 1975; de keunienk noemt Juan Carlos.
't Land is ounderverdêeld in 17 autonome regio's of autonome gemeenschappn (in
't Spoans: comunidades autónomas).

Veel Belgen, en dus ouk West-Vloamiengn, goa geirn op vakanse na Spanje. De
costa's an de Middellansche Zêe of e citytrip na Barcelona zyn stief in trek.



https://vls.wikipedia.org/wiki/Ver%C3%AAnigd_Keunienkryk

't Verênigd Keunienkryk, vuluut: 't Verênigd Keunienkryk van Grôot-Brittannië en
Nôord-Ierland (Iengels: United Kingdom, ofgekort tot UK), is e land in
West-Europa dat ip eilandn tusschn de Nôordzee en d'Atlantischn Oceoan ligt.

Den hôofdstad van 't Verênigd Keuninkryk es Londn. Andere grôte steedn zyn
Birmingham (centroal geleegn), Manchester en Liverpool (middn-Westn). Den
hôofdstad van Schotland es Edinburgh, van Wales Cardiff en van Nôord-Ierland
Belfast. Der weunn oungeveer 60 miljoen minsn in de UK.

't Verênigd Keuninkryk es een constitutionele monarchie. Ip et moment es 't er
een keuniginne an de macht: Queen Elizabeth II. De leidienge es in handn van een
êeste minister die regeert in noame van de keuniginne. Nu es da David Cameron.
De êeste minister stoat an 't ôofd van de regeringe, die gecontroleerd weird
deur een parlement en een senoat, die verkoozn weirdn deur de bevolkienge.
Traditioneel, en ôok een bitje als gevolg van het kiessysteim in de UK, zyn der
twêe belangryke polletieke partien: de Conservatievn en de Labour Party (oeze
Socialistn). De latste joarn es der een nieuwe partie ipgekoomn: de Liberal
Democrats, die me in de links-liberoaln oek moetn situeern. D'r zyn ôok nog wa
klindere partien, gelik de uterst rechtse National Party. The UK makt dêel uut
van de Europese Unie, moar es gekend voo êen van de grôotste critici van die
instellienge: zôo es 't Verênigd Keuninkryk êen van de winnige landn die den
Euro nie ingevoerd eit.

't Verênigd Keuninkryk es êen van de belangrykste economische machtn in de
weireld, en ôort by de G8. Kwa economisch model zittn ze ievers tussn de
Verênigde Stoatn en de Europese landn in. Z'ein de Britse Pond g'oudn als munte,
in tegenstellienge tot de reste van de Europese Unie.

't Verênigd Keunienkryk ligt ip een eilandngroep. 't Land bestoat in 't
Zuudôostn vôorol uut golvende euvelachtige landschappn, en mêer noar et Nôordn
toe ei je bergachtige streekn me bergn tot round de 1000 meiters (the Lake
District). Wales en Schotland ein ôgere toppn: in Schotland zyn de highlands
bekend (me toppn tot 1344 meiters) , binst da Wales over de hêle lyne bergachtig
es.

Et land eit oltyd nen grôotn invloed g'ed ip de culture van et Westn, êest als
grôotmacht, en loater als gevolg van't feit da Amerika nen directn ofstammeling
es van et land. Zôo es de toale van et land, et Ingels, de weireldtoale by
uutstek. In olle internationoale contactn (in de weetnschap, de luchtvoart, de
internationoale instelliengn,...) es het Ingels de voertoale.

De Angelsaksische invloed es ôok uutgesprookn in de populaire cultuur: de
edendoagsen invloed in film, muziek, literatuur en kunst es ounteegnsprekelik.
Toch es de invloed van 't Verênigd Keunienkryk toanende, en sommigte zien in de
bemoeienissn van 't land in zoakn gelik het internationoale terrorisme (met ols
belangrykste punt de steun an de Verênigde Stoatn by de bezettienge va Irak) een
sôorte drang noar het (glorieuze) verleedn.



https://vls.wikipedia.org/wiki/Itoali%C3%AB

Itoalië es een land in Europa. Itoalië ligt in 't zuudn van Europa, an de
Middellansche Zêe. Itoalië es bekend voo zyn karakteristieke vorm, noamelik een
botte. Der weunen a-peu pres 59.000.000 minsn in Itoalië. Rome es den ôofdstad
en eit a-peu pres 4.000.000 inweuners. Neffest d'ôofdstad es 't ôok de plekke
woa da Vaticoanstad ligt, d'ôofdzetel van et Catholicisme en verbluufsplekke van
de Paus. Andere grôte steedn zyn

Doarnoast zyn der nog steedn die over de hêle weireld gekend zyn voo
verschillende redenn: Venetië, de stad ip het woater, Pisa, me zyne scheve
torre, Verona, stad van Romeo en Julia, Firenze, kunststad en ôofdstad van et
toeristisch sterk gewaardeerde Toscane.

Itoalië eit nen specifieke vorm, 't eit ôok twêe bergkeetns: de Alpn in 't
Nôordn en de Apennynn die van Nôord noa Zuud lôopn in et 'bêen' van de botte.
Tussn de Alpn en de Apennynn ligt de vlakte van de Po-rivier. In et Zuudn liggn
der twêe vulkoann: de Etna, een actieve vulkoan ip et eiland Sicilië en de
Vesuvius, een sloapnde vulkoan by Noapels.

't Land vormt ne republiek, met an 't ôofd President Giorgio Napolitano, die
voerol e ceremoniële rolle et. 't land es ipgebouwd in een voo Europa klassieke
structuur me drie machtn: de wetgevende macht (de koamer en de senoat), den
uutvoerende (de regerienge) en de juridische macht ('t gerecht en olles die
dermei tope angt).

Itoalië es gekend voo zyn tumultueus polletiek klimoat. Achter de verkieziengn
van 2006 kwam Romano Prodi êeste minister, achter e bittere verkiezingsstryd
tusschn zyn centrum-linkse L'Ulivo en de rekse Forza Italia van Silvio
Berlusconi, die ol premier was van 1994 toet 1995 en van 2001 toet 2006. In meie
2008 kwam Berlusconi were êeste minister.

Itoalië eit in de geschiedenisse oltyd nen dryvende factor in de Europeese
cultuur gewist en dat es tot ip heedn nog oltyd het geval: Itoalië es een ideoal
land om historische bezoekn te doen en eit ôok nog invloed ip de huidige
culturele weireld: de mode, design (oto's, gebruksvôorwerpn,...). Itoalië eit
ôok nen grôten invloed ip de sport, vôorol het voetbol, de vélokoerse en de
otokoerse (Formule 1).

De ôofdtoale van Itoalië es het Italioans, dat onstoan es ut de toale van de
Romeinn, het Latyn en het Toscoans. Der zyn ôok nog een aantal andere toaln die
gesprookn weirden: het Duuts, in de Nôordelikke Alpen es een echte toale.
Doarnoast ei je nog vele dialectn.



https://vls.wikipedia.org/wiki/Holland

Holland (Olland) is e land juste ten nôordn va België die dêel uutmakt van 't
Keunienkryk van de Nederlandn. In 't westn grenst 't an de Nôordzêe en in 't
ôostn an Duutsland. Den hoofdstad is Amsterdam. De Caraïbische eilandn Bonaire,
Sint Eustatius en Saba moakn ook dêel uut van 't land.

Strikt genoomn verwyst Holland allêne noa de westelikke provincies Nôord-Holland
en Zuud-Holland, moa de benoamienge Olland wordt olhier gebruukt vo hêel 't
land, dat eigentlik Nederland nomt (een zogenoamde pars pro toto). In sommigte
gedêeltn van Holland keunn ze der nie mee lachn da je ze Hollanders nomt, lik in
Nôord-Broabant, Limburg, Friesland en Groniengn byvôorbeeld.

De officiële toale in Holland is Nederlands. In de provincie Friesland is Fries
ôok erkend as officiële toale. Erkende streektoaln zyn Limburgs in Hollands
Limburg en Nedersaksisch in 't nôordn en ôostn. Op Bonaire wordt 't Papiaments
geklapt en op Saba en Sint-Eustatius wordt 't Ingels gesprookn. 't Jiddisch en
Romani hen 'n specioale minderheidsstatus. 't Zêeuws en 't West-Vlams in
westelik Zêeuws-Vloandern wordn nie gezien als aparte toaln.

Neffest de provinsjes en gemêenten zyn d'r ook woaterschappn. Die besteursvorm
is uniek voer Holland.

D' Ollandsche schilderkunst wordt verteegnwoordigd deur e grôot dêel mêesters.
De bloeiperiode was in de goudn zeevntienste êeuwe mè schilders lik Rembrandt,
Johannes Vermeer, Frans Hals en Jan Steen. Ook 't werk van de
postimpressionistische schilder Vincent van Gogh is achter zyn dôod
weireldbekend gekommn. Uut den êestn elt van de twientigste êeuwe dateert d'
abstracte kunst van Piet Mondriaan. In 1948 wierd de kunstverênigienge Cobra
ipgericht, mè leedn lik de Belg Pierre Alechinsky, de Deenn Asger Jorn en
Carl-Henning Pedersen en de Hollanders Karel Appel, Constant en Corneille.

De bekendste verteegnwoordigers van d' Ollandsche literateure van de Goudn Êeuwe
zyn Joost van den Vondel en Pieter Corneliszoon Hooft. In de neegntienste êeuwe
beschrêef en bekritiseerde Multatuli de situoatie in Indonesië in zijn werk Max
Havelaar. Louis Couperus was êen van d' êeste Ollandsche verteegnwoordigers van
't naturalisme. In de literateure van achter den oorloge wordt er geklapt van de
grôte drie, verwyzend noa Willem Frederik Hermans, Harry Mulisch en Gerard Reve.

Belangryke musea in Olland zyn 't Ryksmuseum Amsterdam, Van Gogh Museum,
Mauritsuus, Museum Boijmans Van Beuningen, Paleis Het Loo en 't Kröller-Müller
Museum.

't Nateurlik erfgoed van Olland bestoat vor e grôot dêel uut 't vlak nat
landschap mè riviern, polders en meulens. De nateure in Olland is sterk
beïnvloed deur de mens. Bekende vôorbeeldn zyn de Zuuderzêewerkn en de
Deltawerkn. Belangryke nateurgebiedn zyn de Veluwe, de Waddneilandn, de
Biesbosch en 't blommnpark de Keukenhof. Holland es vrêe gekend vo zyn tulpn:
d'Hollanders zyn vrêe bedreevn in 't kwêekn van blommn.

60 % van d' Hollandse oto's probeert olle doagen ip de route tussen Breda et
Amsterdam te passeren. Doardeure ein z'in 2006 gemiddeld 300 kilomeiters file
per dag ip ulder wegen, mêer dan 't dubbele van België.

Voetbol is 'n belangrykstn sport. Peis mor an Ajax, PSV en Feyenoord. Oek
populair is schatsn, zowel buutn (Elfstedentocht, at 't styf vriest) of binn. D'
Hollanders zyn oek goed in vélokoerse, hockey en volleybol.



https://vls.wikipedia.org/wiki/Aketisse

Aketissn, akketessn, lokketetsn of hoagedissn (Lacertilia) zyn een ounderorde
van de schubreptieln (Squamata). D'andere ounderorde van de schubreptieln zyn de
slangn (Serpentes).

De gekendste families zyn de echte aketissn (Lacertidae) die in Europa vele
voornkommn, de kameleongs (Chamaeleonidae), leguoann (Iguanidae), varoann
(Varanidae), anolissn (Polychrotidae), gekko's (Gekkonidae), agoamn (Agamidae),
en skinkn (Scincidae).

Der zyn zeker drieduusd verschillige sôortn aketissn. De mêeste hen e lange
steirt, en vier geboogn pôotn, woardeure dat under buuk over de ground slipt. Ze
zyn slank gebouwd en bedekt mè schubbn die under beschermn teegn uutdrogienge.
Aketissn vervelln lik slangn. Z'hen e typische schedel en spitse tandn die vaste
vergroeid zittn ip de randn van under koakn en in under verhemelte.

In uze streke leevn der ook e poar sôortn lik de zandaketisse, de meuraketisse,
'n oazelworme en surtout de levendboarende aketisse.

Binst koudere periodes houdn aketissn e wientersloap en ze wordn moa were wakker
os 't warmer wordt. Da verkloart ook woarom dan ze minder vôornkommn in koudere
streekn.

Aketissn eetn leevnde prooibêestn, surtout insektn en andere klêne oungewervelde
bêestn. De grottere sôortn pakkn ook muuzn, slekkn of andere aketissn. De styf
grôte sôortn lik de varoann joagn ip grottere knoagbêestn of veugels. Der zyn
ook leguoann die ip prooin joagn os ze jounk zyn moa loater allêne nog plantn
eetn.

In april en meie is 't poartyd. By de poarienge moet 't vintje contact moakn met
de cloaca van 't wuvetje, wat da bemoeilikt wordt deur de steirt. Doarom hen de
vintjes e gesplitste penis (hemipenis) die 't poarn gemakkelikker makt omda 't
vintje van weerskantn contact kan moakn.

De mêeste aketissn leggn eiers. In juni en juli wordn 6 tout 15 eitjes in e nest
geleid, e pitje in losse eirde of mos. 't Wuvetje bedekt 't nest en achter één
tout twi moandn kruupn de joungn zelfstandig uut 't ei. Ze vervelln verschillige
kêers binst de groei. Achter vier tout vuuf joar zyn ze vulgroeid.



https://vls.wikipedia.org/wiki/Ysland

Ysland is een eiland in de Nôord-Atlantischen Oceoan tusschn Groenland en 't
vasteland van Europa. 't Hèt een uppervlakte van 103.000 km² en een bevolkienge
van 310.000 mensn, woavan da 't mêerendêel (130.800) in den hoofdstad Reykjavik
weunt. Reykjavik is de mêest nôordeliken hoofstad in de weirld, binst dat Ysland
ook 't mêest westelike land van Europa is.

Ysland ligt up den Mid-Atlantische Rugge, en is doadeure vulkoanisch vrê actief.
't Binnenland is moa dinne bevolkt, met een landschap da voa 't grotste dêel
bestoat uut woestyne, bergn en gletsjers. Ysland hèt een mêer gemoatigd klimoat
dan da je zou verwachtn deur zyn nôordelike liggienge, wadda van de warmenden
invloed van de Golfstrôom komt.

Volgens 't Landnámabók (boek van de kolonisoasie) is 't er een vestigienge up
Ysland gewist sinds 't joar 874, up 't moment dat 't Nôorse stamhoofd Ingólfur
Arnarson den êeste permanente vestigienge gemakt hèt.

Ysland ligt in de Nôord-Atlantischn Oceoan juuste ten zuudn van de
nôordpôolcirkel. Alhoewel dat het zoawel up de Nôord-Amerikoanse en up den
Eurazioatische ligt, makt Ysland culturêel mêer dêel uut van Europa, en is deur
zyn noaste bandn met Nôorweegn en Denemarkn as een dêel van Scandinavië
beschouwd.

Ysland is 't achtienste grôtste eiland in de weirld, en den twidden in Europa
achter Grôot-Brittannië. 't Hoofdeiland hèt een uppervlakte van 101.826 km², moa
met de eilandn derround is 't hêele land 103.000 km². Doavan is 't er 62,7%
toendra, mè nog 14,3% gletsjers en meern. Moa juuste 23% van d' uppervlakte is
begroeid mè vegetoatie.

Geologisch gesprookn is Ysland een vrê jounk land, geleegn up een hot spot en de
Mid-Atlantische Rugge, die der rechte deure lôopt. Da betêekent dat Ysland
geologisch vrê actief is, mè vulkoann gelik Hekla, Eldgjá, Herðubreið en
Eldfell. Den uutbarstienge van de vulkoan Laki in 1783-84 verôorzakte een
houngersnôod woadeure dat omtrent een kart van Ysland zyn bevolkienge stierf.

Uutendelik wierd Ysland 't eigendom van Nôorweegn en achter de Kalmar Unie van
Nôorweegn-Denemarkn. Ysland wierd êen van d' oarmste landn in Europa, voarol
achter dat de pest twêe kêern, in 1402-04 en 1494-95, den elt van de bevolkienge
wegvaagde. Verdere massale doan kwaamn d' er in d' achtiend' êeuwe, êest met een
pokkenepidemie wodeure dat een derde van de bevolkienge stierf, gevolgd deur de
massieve uutbarstienge van de vulkoan Laki in 1783, woadeure dat den elt van 't
vee en een kart van de bevolkienge stierf.

In plekke van familienoamn gebruukn z' in Ysland "patroniemn", wadda betêekent
dat een persôon angeduud wordt as de zeune of de dochter van under voader
(bvb.Ólafur Jónsson ("Ólafur, zeune van Jón") of Katrín Karlsdóttir ("Katrín,
dochter van Karl"). 't Is doavan dat den tèlefonboek in Ysland gerangschikt is
volgens de vôorname in plekke van de familienoame.

Ysland is 't beste bekend voa zyn klassieke literateur, die as sagas (epische
literateur) en eddas (mêestol gedichtn) bekend stoan.



https://vls.wikipedia.org/wiki/Belgi%C3%AB

België (Frans: Belgique, Duuts: Belgien), officieel (Koninkrijk België, Royaume
de Belgique, Königreich Belgien) is e parlementaire, constitutionele monarchie
an de Nôordzêe. 't Grênst ten zuudn an Vrankryk, ten ôostn an Duutsland en
Luxemburg en ten noordn an Holland. In 't westn is er nie echt e gebeur, mo wel
de Nôordzêe. Achter 't woater ligt Iengeland. 'n Hoofdstad è Brussel. Andere
grôte steedn zyn Antwerpn, Luuk, Gent, Brugge en Charleroi.

D'r weunn om en by de 11 miljoen inweuners in België. 6 miljoen doavan zyn
Vloamiengn, der zyn 1 miljoen Brusseloars en de reste zyn Woaln en Duutsers in
de oôstkantons.

De geschreven geschiedenisse begunt round 52 v.Chr. op 't moment da Julius
Caesar (in z'n De Bello Gallico) over de Belgen schryft ("De Dapperste Oller
Galliërs"). Loater is gebleken dat die stammn nie overêenkomn mè de Belgen van
nu, moa da doet er nie toe.

Belgie is over 't olgemeen styf plat - voerol in Vloandern. In 't zuudn, in de
Woalen, è je e bitje 'bergen'. Den hôogstn is de Signal de Botrange (694 meters)
in de Hoge Veenn. D'n hogstn top in Vloandern is Remersdoal (287,5 meters) in de
Voerstreke. Ip de twidde plekke komt de Kemmelberg (156 meters) in 't
Heuvelland.



https://vls.wikipedia.org/wiki/Zweedn

Zweedn (officiële noame: Konungariket Sverige of Keuninkryk Zweedn) is e land in
't nôordn van Europa, met e goeie negen miljoen inweuners ip een ippervlakte van
bykan 450.000 vierkante kilometer. Tachtig percent van de Zweedn weunt in
verstedelikt gebied. De grotste steedn liggn in 't zudelik dêel van Zweedn, lik
d'hoofdstad Stockholm an d'ôostkust, Göteborg an de westkust en Malmö hêel in 't
zuudn van 't land.

Zweedn besloat 't ôostelik dêel van 't Scandinoavisch schiereiland. 't Grenst in
't westn en 't nôordn an Nôorweegn en in 't nôordôostn an Finland.

De kustlyne lopt langst de Botnische Golf in 't ôostn, de Ôostzêe in 't
zuudôostn en 't zuudn, Kattegat en Skagerrak in 't zuudwestn. De Sont is e nauwe
zêestroate tusschn 't zuudn van Zweedn en Denemarkn. Sedert 2000 bestoat er e
brugge-tunnel tusschn de twi landn.

De Vikings klaptegen e gemêenschappelikke Germoansche toale, Oudnoors of Norrön.
Nu is ter e dudelik verschil tusschn Deens, Noors, Zweeds en Yslands. Erkende
minderheidstoaln zyn 't Samisch, 't Fins, 't Meänkieli, 't Jiddisch en 't Roma.

Zweedn is ôok bekend van de (zwoare) industrie. Z' exporteern ol styf lange yzer
en hout en ze produceern ôok veel machinen en mechaniek. IKEA, H&M en d'
automerkn Volvo en Saab zyn uutgevoundn in Zweedn.

E grôot dêel nationale parkn en reservoatn liggn verspreid over 't land. 't
Gekendste is 't Abisko Nationaal Park in Lapland.

Nôord-Zweedn bestoat uut noaldbusschn (taiga) en uutgestrekte woatervlaktes, die
's wienters verdwynn ounder e dikke loage ys. Bykan 60% van 't Zweeds
landippervlak is bedekt me bus. In de Zweedsche nateure leevn d'r grôte wilde
bêestn lik elandn, beirn, wolvn, veelvroatn en lynxn.

In Zweedn bestoat 't allemansrecht, wat da wil zeggn dat iederêen mag wandeln ip
particuliere ground vo te genietn van de vrye nateure, zolange da je moa nie
gezien of ghôord zyt en ge olles achterloat lik of da j't gevoendn et.

Zweedn et e ryk historisch verleedn. Vele overbluufseln zyn nog assan te zien,
lik 1140 kastêeln, 2500 runestêens en 25.000 beschermde groavn uut 't yzern
tydperk. 't Cultuurcentrum van Zweedn is Stockholm. Ystad en Båstad zyn gekende
kustplekkn. D'Ôostzêe-eilandn Gotland en Öland zijn toeristisch populair deur
under mild klimoat en subtropische plantngroei.



https://vls.wikipedia.org/wiki/Latyn

Latyn is een Indo-Europeesche toale ofkomstig van de streke Latium (nu Lazio in
Itoalië). 't Was de stad Rome die de toale over heel 't Romeins Ryk verspreidde.

In de loop van de 2de eeuwe v.C was 't Klassiek Latyn de literaire toale. De
toale wierd gestandardiseerd en achter een ende begost 't vele te verschilln van
de volkstoale die geklapt wierd, 't Vulgair Latyn. Uut verschillige van die
dialectn zyn de Romoansche toaln ountwikkeld. D'oude traditionele toale leefde
nog een ende voort in 't Middeleeuws Latyn da neffest de volkstoale gebruukt
wierd in de kerke, de literateure en de weetnschap.

In Vloandern wordt Latyn nog assan angeleerd in 't algemeen secundair ounderwys.

Nederlands is e Germoansche toale moa toch kommn der vele woordn van 't Latyn,
lik de noamn van de moandn. Ook woordn lik zolder < solarium, kelder <
cellarium, veinster < fenestra, tiggel < tegula, stroate < (via) strata, wyn <
vinum zyn styf oude leenwoordn.

Ook minder oude leenwoordn uut 't Latyn lik idem, post scriptum, ad fundum, ad
rem, curriculum vitae, status quo, wordn nog assan gebruukt.



https://vls.wikipedia.org/wiki/Google

Google es 'n Amerikoansche firma, surtout gekend van zyn zoekmachien voo bloadn
te zoekn op 't internet. Dat algoritme is in 1998 ountwikkeld deur twêe gastn
van de Stanford University (Amerika): Larry Page en Sergey Brin. Under
zoekmachien gift ieder website een PageRank die gebasêrd is up 't antol andere
sites die noa de website verwyzn. Vandoage den dag eit Google zyn activiteitn ol
styf uutgebreid en is êen van de grotste bedryvn ter weireld gekommn:

Toch is 't imago van Google, in tegenstellienge tot da van Microsoft, nog olsan
da van een sympatiek, joeng bedryf. Misschien is da omdat under informêel motto
is Don't be evil (doe gin kwoad). 't Bedryf is oal zo ryke dat et oal Youtube en
verschillnde andre bedryvn êd overgepakt. Ze briedn ôok underne markt vrêe uut.
Nu ên ze zelvs ol een altirnatief vo Microsoft's Messenger en Microsoft Office.

Van de zoekmachien est er ôok e West-Vlamsche versie, woavan dat de noame
geschreven wordt lik da ze da in 't West-Vlams uutspreekn: Hoehel.



https://vls.wikipedia.org/wiki/GFDL

GNU Free Documentation License Version 1.2, November 2002 Copyright (C)
2000,2001,2002 Free Software Foundation, Inc. 59 Temple Place, Suite 330,
Boston, MA 02111-1307 USA Everyone is permitted to copy and distribute verbatim
copies of this license document, but changing it is not allowed. 0. PREAMBLE The
purpose of this License is to make a manual, textbook, or other functional and
useful document "free" in the sense of freedom: to assure everyone the effective
freedom to copy and redistribute it, with or without modifying it, either
commercially or noncommercially. Secondarily, this License preserves for the
author and publisher a way to get credit for their work, while not being
considered responsible for modifications made by others. This License is a kind
of "copyleft", which means that derivative works of the document must themselves
be free in the same sense. It complements the GNU General Public License, which
is a copyleft license designed for free software. We have designed this License
in order to use it for manuals for free software, because free software needs
free documentation: a free program should come with manuals providing the same
freedoms that the software does. But this License is not limited to software
manuals; it can be used for any textual work, regardless of subject matter or
whether it is published as a printed book. We recommend this License principally
for works whose purpose is instruction or reference. 1. APPLICABILITY AND
DEFINITIONS This License applies to any manual or other work, in any medium,
that contains a notice placed by the copyright holder saying it can be
distributed under the terms of this License. Such a notice grants a world-wide,
royalty-free license, unlimited in duration, to use that work under the
conditions stated herein. The "Document", below, refers to any such manual or
work. Any member of the public is a licensee, and is addressed as "you". You
accept the license if you copy, modify or distribute the work in a way requiring
permission under copyright law. A "Modified Version" of the Document means any
work containing the Document or a portion of it, either copied verbatim, or with
modifications and/or translated into another language. A "Secondary Section" is
a named appendix or a front-matter section of the Document that deals
exclusively with the relationship of the publishers or authors of the Document
to the Document's overall subject (or to related matters) and contains nothing
that could fall directly within that overall subject. (Thus, if the Document is
in part a textbook of mathematics, a Secondary Section may not explain any
mathematics.) The relationship could be a matter of historical connection with
the subject or with related matters, or of legal, commercial, philosophical,
ethical or political position regarding them. The "Invariant Sections" are
certain Secondary Sections whose titles are designated, as being those of
Invariant Sections, in the notice that says that the Document is released under
this License. If a section does not fit the above defynition of Secondary then
it is not allowed to be designated as Invariant. The Document may contain zero
Invariant Sections. If the Document does not identify any Invariant Sections
then there are none. The "Cover Texts" are certain short passages of text that
are listed, as Front-Cover Texts or Back-Cover Texts, in the notice that says
that the Document is released under this License. A Front-Cover Text may be at
most 5 words, and a Back-Cover Text may be at most 25 words. A "Transparent"
copy of the Document means a machine-readable copy, represented in a format
whose specification is available to the general public, that is suitable for
revising the document straightforwardly with generic text editors or (for images
composed of pixels) generic paint programs or (for drawings) some widely
available drawing editor, and that is suitable for input to text formatters or
for automatic translation to a variety of formats suitable for input to text
formatters. A copy made in an otherwise Transparent file format whose markup, or
absence of markup, has been arranged to thwart or discourage subsequent
modification by readers is not Transparent. An image format is not Transparent
if used for any substantial amount of text. A copy that is not "Transparent" is
called "Opaque". Examples of suitable formats for Transparent copies include
plain ASCII without markup, Texinfo input format, LaTeX input format, SGML or
XML using a publicly available DTD, and standard-conforming simple HTML,
PostScript or PDF designed for human modification. Examples of transparent image
formats include PNG, XCF and JPG. Opaque formats include proprietary formats
that can be read and edited only by proprietary word processors, SGML or XML for
which the DTD and/or processing tools are not generally available, and the
machine-generated HTML, PostScript or PDF produced by some word processors for
output purposes only. The "Title Page" means, for a printed book, the title page
itself, plus such following pages as are needed to hold, legibly, the material
this License requires to appear in the title page. For works in formats which do
not have any title page as such, "Title Page" means the text near the most
prominent appearance of the work's title, preceding the beginning of the body of
the text. A section "Entitled XYZ" means a named subunit of the Document whose
title either is precisely XYZ or contains XYZ in parentheses following text that
translates XYZ in another language. (Here XYZ stands for a specific section name
mentioned below, such as "Acknowledgements", "Dedications", "Endorsements", or
"History".) To "Preserve the Title" of such a section when you modify the
Document means that it remains a section "Entitled XYZ" according to this
defynition. The Document may include Warranty Disclaimers next to the notice
which states that this License applies to the Document. These Warranty
Disclaimers are considered to be included by reference in this License, but only
as regards disclaiming warranties: any other implication that these Warranty
Disclaimers may have is void and has no effect on the meaning of this License.
2. VERBATIM COPYING You may copy and distribute the Document in any medium,
either commercially or noncommercially, provided that this License, the
copyright notices, and the license notice saying this License applies to the
Document are reproduced in all copies, and that you add no other conditions
whatsoever to those of this License. You may not use technical measures to
obstruct or control the reading or further copying of the copies you make or
distribute. However, you may accept compensation in exchange for copies. If you
distribute a large enough number of copies you must also follow the conditions
in section 3. You may also lend copies, under the same conditions stated above,
and you may publicly display copies. 3. COPYING IN QUANTITY If you publish
printed copies (or copies in media that commonly have printed covers) of the
Document, numbering more than 100, and the Document's license notice requires
Cover Texts, you must enclose the copies in covers that carry, clearly and
legibly, all these Cover Texts: Front-Cover Texts on the front cover, and
Back-Cover Texts on the back cover. Both covers must also clearly and legibly
identify you as the publisher of these copies. The front cover must present the
full title with all words of the title equally prominent and visible. You may
add other material on the covers in addition. Copying with changes limited to
the covers, as long as they preserve the title of the Document and satisfy these
conditions, can be treated as verbatim copying in other respects. If the
required texts for either cover are too voluminous to fit legibly, you should
put the first ones listed (as many as fit reasonably) on the actual cover, and
continue the rest onto adjacent pages. If you publish or distribute Opaque
copies of the Document numbering more than 100, you must either include a
machine-readable Transparent copy along with each Opaque copy, or state in or
with each Opaque copy a computer-network location from which the general
network-using public has access to download using public-standard network
protocols a complete Transparent copy of the Document, free of added material.
If you use the latter option, you must take reasonably prudent steps, when you
begin distribution of Opaque copies in quantity, to ensure that this Transparent
copy will remain thus accessible at the stated location until at least one year
after the last time you distribute an Opaque copy (directly or through your
agents or retailers) of that edition to the public. It is requested, but not
required, that you contact the authors of the Document well before
redistributing any large number of copies, to give them a chance to provide you
with an updated version of the Document. 4. MODIFICATIONS You may copy and
distribute a Modified Version of the Document under the conditions of sections 2
and 3 above, provided that you release the Modified Version under precisely this
License, with the Modified Version filling the role of the Document, thus
licensing distribution and modification of the Modified Version to whoever
possesses a copy of it. In addition, you must do these things in the Modified
Version: A. Use in the Title Page (and on the covers, if any) a title distinct
from that of the Document, and from those of previous versions (which should, if
there were any, be listed in the History section of the Document). You may use
the same title as a previous version if the original publisher of that version
gives permission. B. List on the Title Page, as authors, one or more persons or
entities responsible for authorship of the modifications in the Modified
Version, together with at least five of the principal authors of the Document
(all of its principal authors, if it has fewer than five), unless they release
you from this requirement. C. State on the Title page the name of the publisher
of the Modified Version, as the publisher. D. Preserve all the copyright notices
of the Document. E. Add an appropriate copyright notice for your modifications
adjacent to the other copyright notices. F. Include, immediately after the
copyright notices, a license notice giving the public permission to use the
Modified Version under the terms of this License, in the form shown in the
Addendum below. G. Preserve in that license notice the full lists of Invariant
Sections and required Cover Texts given in the Document's license notice. H.
Include an unaltered copy of this License. I. Preserve the section Entitled
"History", Preserve its Title, and add to it an item stating at least the title,
year, new authors, and publisher of the Modified Version as given on the Title
Page. If there is no section Entitled "History" in the Document, create one
stating the title, year, authors, and publisher of the Document as given on its
Title Page, then add an item describing the Modified Version as stated in the
previous sentence. J. Preserve the network location, if any, given in the
Document for public access to a Transparent copy of the Document, and lykewise
the network locations given in the Document for previous versions it was based
on. These may be placed in the "History" section. You may omit a network
location for a work that was published at least four years before the Document
itself, or if the original publisher of the version it refers to gives
permission. K. For any section Entitled "Acknowledgements" or "Dedications",
Preserve the Title of the section, and preserve in the section all the substance
and tone of each of the contributor acknowledgements and/or dedications given
therein. L. Preserve all the Invariant Sections of the Document, unaltered in
their text and in their titles. Section numbers or the equivalent are not
considered part of the section titles. M. Delete any section Entitled
"Endorsements". Such a section may not be included in the Modified Version. N.
Do not retitle any existing section to be Entitled "Endorsements" or to conflict
in title with any Invariant Section. O. Preserve any Warranty Disclaimers. If
the Modified Version includes new front-matter sections or appendices that
qualyfy as Secondary Sections and contain no material copied from the Document,
you may at your option designate some or all of these sections as invariant. To
do this, add their titles to the list of Invariant Sections in the Modified
Version's license notice. These titles must be distinct from any other section
titles. You may add a section Entitled "Endorsements", provided it contains
nothing but endorsements of your Modified Version by various parties--for
example, statements of peer review or that the text has been approved by an
organization as the authoritative defynition of a standard. You may add a
passage of up to five words as a Front-Cover Text, and a passage of up to 25
words as a Back-Cover Text, to the end of the list of Cover Texts in the
Modified Version. Only one passage of Front-Cover Text and one of Back-Cover
Text may be added by (or through arrangements made by) any one entity. If the
Document already includes a cover text for the same cover, previously added by
you or by arrangement made by the same entity you are acting on behalf of, you
may not add another; but you may replace the old one, on explicit permission
from the previous publisher that added the old one. The author(s) and
publisher(s) of the Document do not by this License give permission to use their
names for publicity for or to assert or imply endorsement of any Modified
Version. 5. COMBINING DOCUMENTS You may combine the Document with other
documents released under this License, under the terms defyned in section 4
above for modified versions, provided that you include in the combination all of
the Invariant Sections of all of the original documents, unmodified, and list
them all as Invariant Sections of your combined work in its license notice, and
that you preserve all their Warranty Disclaimers. The combined work need only
contain one copy of this License, and multiple identical Invariant Sections may
be replaced with a single copy. If there are multiple Invariant Sections with
the same name but different contents, make the title of each such section unique
by adding at the end of it, in parentheses, the name of the original author or
publisher of that section if known, or else a unique number. Make the same
adjustment to the section titles in the list of Invariant Sections in the
license notice of the combined work. In the combination, you must combine any
sections Entitled "History" in the various original documents, forming one
section Entitled "History"; lykewise combine any sections Entitled
"Acknowledgements", and any sections Entitled "Dedications". You must delete all
sections Entitled "Endorsements". 6. COLLECTIONS OF DOCUMENTS You may make a
collection consisting of the Document and other documents released under this
License, and replace the individual copies of this License in the various
documents with a single copy that is included in the collection, provided that
you follow the rules of this License for verbatim copying of each of the
documents in all other respects. You may extract a single document from such a
collection, and distribute it individually under this License, provided you
insert a copy of this License into the extracted document, and follow this
License in all other respects regarding verbatim copying of that document. 7.
AGGREGATION WITH INDEPENDENT WORKS A compilation of the Document or its
derivatives with other separate and independent documents or works, in or on a
volume of a storage or distribution medium, is called an "aggregate" if the
copyright resulting from the compilation is not used to limit the legal rights
of the compilation's users beyond what the individual works permit. When the
Document is included in an aggregate, this License does not apply to the other
works in the aggregate which are not themselves derivative works of the
Document. If the Cover Text requirement of section 3 is applicable to these
copies of the Document, then if the Document is less than one half of the entire
aggregate, the Document's Cover Texts may be placed on covers that bracket the
Document within the aggregate, or the electronic equivalent of covers if the
Document is in electronic form. Otherwise they must appear on printed covers
that bracket the whole aggregate. 8. TRANSLATION Translation is considered a
kind of modification, so you may distribute translations of the Document under
the terms of section 4. Replacing Invariant Sections with translations requires
special permission from their copyright holders, but you may include
translations of some or all Invariant Sections in addition to the original
versions of these Invariant Sections. You may include a translation of this
License, and all the license notices in the Document, and any Warranty
Disclaimers, provided that you also include the original English version of this
License and the original versions of those notices and disclaimers. In case of a
disagreement between the translation and the original version of this License or
a notice or disclaimer, the original version will prevail. If a section in the
Document is Entitled "Acknowledgements", "Dedications", or "History", the
requirement (section 4) to Preserve its Title (section 1) will typically require
changing the actual title. 9. TERMINATION You may not copy, modify, sublicense,
or distribute the Document except as expressly provided for under this License.
Any other attempt to copy, modify, sublicense or distribute the Document is
void, and will automatically terminate your rights under this License. However,
parties who have received copies, or rights, from you under this License will
not have their licenses terminated so long as such parties remain in full
compliance. 10. FUTURE REVISIONS OF THIS LICENSE The Free Software Foundation
may publish new, revised versions of the GNU Free Documentation License from
time to time. Such new versions will be similar in spirit to the present
version, but may differ in detail to address new problems or concerns. See
http://www.gnu.org/copyleft/. Each version of the License is given a
distinguishing version number. If the Document specifies that a particular
numbered version of this License "or any later version" applies to it, you have
the option of following the terms and conditions either of that specified
version or of any later version that has been published (not as a draft) by the
Free Software Foundation. If the Document does not specify a version number of
this License, you may choose any version ever published (not as a draft) by the
Free Software Foundation. ADDENDUM: How to use this License for your documents
To use this License in a document you have written, include a copy of the
License in the document and put the following copyright and license notices just
after the title page: Copyright (c) YEAR YOUR NAME. Permission is granted to
copy, distribute and/or modify this document under the terms of the GNU Free
Documentation License, Version 1.2 or any later version published by the Free
Software Foundation; with no Invariant Sections, no Front-Cover Texts, and no
Back-Cover Texts. A copy of the license is included in the section entitled "GNU
Free Documentation License". If you have Invariant Sections, Front-Cover Texts
and Back-Cover Texts, replace the "with...Texts." line with this: with the
Invariant Sections being LIST THEIR TITLES, with the Front-Cover Texts being
LIST, and with the Back-Cover Texts being LIST. If you have Invariant Sections
without Cover Texts, or some other combination of the three, merge those two
alternatives to suit the situation. If your document contains nontrivial
examples of program code, we recommend releasing these examples in parallel
under your choice of free software license, such as the GNU General Public
License, to permit their use in free software.



https://vls.wikipedia.org/wiki/China

China (Chinees: 中国; pinyin: Zhōngguó), officieel Volksrepubliek China (中华人民共和国;
Zhōnghuá Rénmín Gònghéguó), is e land in Oost-Azië met os hoofdstad Peking.
China bestiert 22 provinsjes, 5 autonome regio's, 4 stadsprovinsjes (Peking,
Tianjin, Shanghai en Chongqing) en 2 speciale administratieve regio's (Hong Kong
en Macau). De Volksrepubliek anziet 't eiland Taiwan lik hunder 23ste provinsje,
moa dat is officieel nie erkend deur de mêerderheid van d' internationale
gemêenschap.

China grenst in 't nôordn an Mongolië en Rusland, in 't ôostn an Nôord-Korea, in
't westn an Afghanistan, Kazachstan, Kirgizië, Tadzjikistan en Pakistan, en in
't zuudn an Indië, Nepal, Bhutan, Myanmar, Laos en Vietnam. China hèt ook e
kustlyne van 6.400 km an de Gilwe Zêe, d' Oost-Chineesche Zêe en de
Zuud-Chineesche Zêe in 't ôostn en 't zuudn.

Met e bevolkienge van 1.349.585.838 (2013) is 't qua inweuners 't grotste land
ter weireld en 't vierde land qua ippervlak, achter Rusland, Canada en de
Verênigde Stoatn.

Shanghai is met 23 miljoen inweuners de grotste stad van 't land. Andere grôote
steedn zyn Peking, Chongqing, Tianjin, Hong Kong, Wuhan, Kanton, Shenyang,
Chengdu, Xi'an, Nanking en Shenzhen.



https://vls.wikipedia.org/wiki/Turkeye

Turkeye (Nederlands: Turkije, Turks: Türkiye), es 'n republiek land da vo 't
grotste dêel in Oazië ligt. E klêen dêel round de grotste stad Istanbul ligt in
Europa. De ôofdstad van Turkeye es Ankara. 't Weunn in 't hêle 71 meljoen
menschn.

Turkeye ligt voun 't grotste dêel in Azië, up e schiereiland die Anatolië noemt,
tusschn de Zworte en de Middellandsche Zêe. 't Europees gedêelte ligt teegn
Grieknland en Bulgareye. De twêe stikkn zyn van makoar eschid deur de
Dardanelln, de Zêe van Marmara en de Bosporus. Istanbul, de grotste stee van 't
land, ligt up olletwêe de stikkn. De landn die teegn Turkeye liggn, zyn
Grieknland en Bulgareye up 't Europees gedêelte en Armenië, Georgië,
Azerbeidjan, Irak, Iran en Syrië. Koerdistan, die gin officieel land is, ligt
voun e grôot dêel up 't groundgebied van Turkeye.

De bekendste gerechtn van Turkeye zyn de diengn daj ol ier in pitakootn viendt
(dürüm, döner en kebab bevôorbeeld). Turkn zevve gebruukn 't wôord pita wel
nôois.

Oloewel da Turkeye styf bekend is voun ze kaffie (kahve), drienkn ze in Turkeye
zevve vele mêer thee (çay). Doamei daj doar oek indeliks vele "theetuunn"
(çaybahçe) teegn komt. 't Bekendste dessert is baklava.

Turkeye is êen van de weinige landn woa dat er e platselikkn drank is die ku
concurreern me Coca Cola: Colatürk. 't Bekendste bier is Efes, daj oek ier en
doar in België ku viendn (oundermêer in Brussel). Wyn is er oek e masse
verbouwd.



https://vls.wikipedia.org/wiki/Rome_(stee)

Rome (Italioans: Roma) is 'n oofdstee van Italië, van de regio Lazio en van de
provinsche Rome. 't Is me ze twi meljoen 'n oof iweuners oek de grotste stee van
Italië.

Binn Rome ligt Vaticaanstad, en autonome stoat woavan dat 'n paus 't stoatsoofd
is en woa dat 'n oofdzetel van de Rooms-katholieke kerke is.

In Rome koutn de menschn Italioans, ol zyn der oek nog vele die 't platselikke
dialect (Romanesco) gebruukn.

In de Ab Urbe Condita moestn de dichters Vergilius en Livius van keizer Augustus
vertelln oe da Rome ountstoan is. 't Moeste dudelik zyn dat Rome deur de goodn
esticht wos.

Doarachter is Rome uutegroeid van e stee tout e grôotmacht die ounder de keizers
olle gebiedn round de Middellandsche Zêe veroverd adde en zest toet teegn
Schotland kwame. Oek de verschillige Keltische stammn (Menoapiërs, Morienn) in
nuze streekn moestn nunder overgeevn.

In Rome is surtout 't foetbol populair, met AS Roma ('n ploeg van 't centrum,
surtout lienksche supporters) en Lazio Roma (de buutnwykn, met idder reksche
supporters). Ze speeln olletwêe in 't Stadio Olimpico en oek olletwêe in de
Serie A.



https://vls.wikipedia.org/wiki/Islam

Den islam is een weireldwyde godsdienst woar ze geloovn in êne God, letterlik
vertoald in 't Arabisch Allah. 't Uut 't Arabisch overgenoomn woord islam
betekent letterlik overgoave an God. 't (Voornoamste) heilig boek van den islam
is de Koran. Eentwiene die gelôoft in den islam noemn ze ne moslim of ne
islamiet.

Den islam is ontstoan in de 7e êeuwe in 't zuudn van Saudi-Arabië. Volgens
moslims ontvieng de profeet en boodschapper Mohammed via den iengel Gabriël
instructies van God vo et geloof van Adam en Abraham ipnieuw t' introduceern.
Diene iengel Gabriël is dezelfdn iengel die kwam zeggn an Maria da ze in
verwachtienge was van ne zeune en em Jezus moest noemn wa al een êeste
verbintenisse vormt tussn den islam en et christndom.

Den islam is 't mêest verspreid in wa da ze noemn den Arabische weireld (van
Marokko tot Pakistan), en ôok hêel de Sahara.

Buutn da gebied zit den Islam nog in Bangladesh, Indonesië, Maleisië en
Singapore. In Europa in Bosnië(-Herzegovina), Kosovo, Albanië en Turkeye. Anders
weunn der nog vé moslims in Kazachstan en weun der veel moslims van emigrantn in
Europa, die kwamn vo te werkn in de mynn of om ier een beter leevn ip te bouwn.

Binn den islam zelve zyn der ôok verschilln wa tot conflictn leidt. De grôte
groepn zyn de soennietn (85%) en sjiietn (15%). De soennietn vindn dat er moa
êne leider is en da was Mohammed en de sjiietn peizn dat er e twie de leidienge
moest over pakkn, noamelik nen imam. 't Verschil is ontstoan by den dôod van
Mohammed. De soennietn kenn ôok imams moa gin upper imam.



https://vls.wikipedia.org/wiki/Yper

Yper (Nederlans: Ieper) is de grotste stee van den Westhoek en de zesde grotste
van West-Vloandern. 't Weunn e klene 35.000 menschn.

Vodder èt Yper de twidde grotste mart van België, achter Sint-Nikloas. De
bynoame van Yper is de Kattestad en sedert 't pausbezoek van 1985 ouk de
Vredesstad. Etwien die in Yper wunt, noemn ze en Yperlienk. Nunder bynoame is en
Ypers kiendje.

In 't boeksje De Vlaamse Gemeentenamen, Verklarend Woordenboek, uutegeevn deur
't Davidsfonds in 2010, stoat er dat de noame Yper komt van wuk die nu 'n
Yperleet is, mor in tyde geweune *ipara, die Voorgermoans of Oudeuropees zoudt
zyn of voogns toalkundigen Gysseling oek van *eipara > *ejap, die rood zoudt
wulln zeggn, no 't kleur van 't woater van 'n Yperleet. In de geschrift is Yper
voun 'n êeste kêe te viendn in 1071, toune Ipera. D'officiële noame Ieper is oek
e misse, want etymologisch verkêerd omda 't de klankwettn en lokoale uutsproake
nie volgt. 't Zoudt voogns d'auteurs Iper (lik Izegem en Izenberge) of IJper
(lik IJzer) moetn zyn, mo zeker nie Ieper.

'n Elfstn november komt Sinte-Moartn met ol ze zworte pietn an met ze boote an
de koaie, dat is 't ende van 'n voart (d'Yperlee). 't Stoan toene e masse
kienders me nunder ouders te wachtn en ze goan toune oltegoare noa 'n Mart. Oek
in olle deelgemeentn is er e Sinte-Moartnstoet. De jounges krygn doa
sneukelienge (mandarynn, spekeloaschekoekn, schokla, pikkeniekn,
ozelievevrouwtjes en sintemoartnskoekn). Up 'n efsn november krygn de meeste
jounges toun oek etwot va speelbucht.

Typisch an 't Ypers (en ouk wel in de gemeentn in 't rounde) is 't woord enni.
't E verschillnde betekenissn, 't is te zien in wuk e zinne daj 't gebruukt.
Deurda ze dat zovele zeggn, lachn ze doa stief mei in de reste van de
provinsche. 't Zou afstamn van d'Engelschen die oltid innit zeiden bist den
Eerstn Wereld Oorlog.

De gemeente Yper bestoat uut neegn deelgemeentn. Buutn 't stadscentrum zevve (me
meer of duust inweuners per vierkantn kilomeiter de dichtsbevookte
deelgemeente), liggn der doarround nog de deelgemeentn Boezienge, Brieln,
Dikkebus, Elverdienge, Ollebeke, Sient-Jan, Vloamertienge, Vormezele, Zillebeke
en Zuudschote.



https://vls.wikipedia.org/wiki/Berke

Berkn zyn wientrekoale loofboomn van 't geslacht Betula uut de famielje van de
berkachtign, die ook d' elzn, d' oazeloars en d' aagbeukn insluut, en ze zyn
verwant mê de beukachtign. 't Geslacht Betula telt 30 toe 60 sôortn woavan datr
11 stoan ip de IUCN-lyste van de bedreigde sôortn. 't Zyn typiesch iddre
kortleevnde pioniersôortn die wydverspreid zyn in 't Nôordlik Oafroend, in 't
byzoendre in de nôordelikke gemoatigde en boreoale klimoatn. Die boom is somtyds
genaamd "Den Andachtign Boom" omdatr lik oogn zyn ip de schusse .

De name "berke" komt van 't oer-Germoans berk-jōn, 'n adjektievlikke vorm van
berkōn (zied ook noa 't Duuts Birke, 't West-Fries bjirk, 't Needrlans berk, 't
Needreduuts Bark, 't Nôorweegs bjørk, 't Iengels birch uut 't oed-Iengels birce,
bierce... ), da zeive van de oer-Indo-Europeesche wortl bʰerHǵ- ~ bʰrHǵ- komt,
en die ook 't Litowsch béržas, 't Oekraiensch beréza, 't Albaneesch bredh (vo
denne), 't Osseetsch bærz(æ), 't Sanskriet bhurja, 't Poolsch brzoza, en 't
Latyn fraxinus (vor essche) gegeevn êt. Die wortle is verzeekrs ofgeleid van
bʰreh₁ǵ- "schynn", tgêene sloat ip de witte schusse van de berke. 't
Oer-Germoansche rune-têekn berkanan is genaamd vôgns de berke.

De geslachtsnaame Betula komt van 't Latyn, naamlik lik e verklêenwôord gelêend
uut 't Galliesch betua (zie ook no 't oed-Iers bethe, en 't Welsh bedw).

Berkesôortn zyn in 't algemêen klêene toe middelgrôote boomn of struukn, mêest
uut streekn mêt e gemoatigd klimoat. De ienklvoedige bloarn stoan ofwisslnd,
ienkle of dubble gezoagd, veer-nervig, mêt e stêeltje. Ze kommn dikkers vôor in
poarn, mo die poarn zyn in 't echt oenstoan ip spôorachtige, zydliengse taksjes
mê twêe bloarn . De vruche is e klêene "samara" (e sôorte dopvruchte), aloewel
da de vleugls kunn ofwizzig zyn by sommigte sôortn. Ze verschilln van d' elze
(Alnus, 'n andre geslacht uut de famielje) in die zin da de vrowlikke katjes nie
oetachtig zyn en da z' uutêenvolln vo de zoadn los te loatn, in teegnstellienge
mê d' oetachtige, keegleachtige elzekatjes.

De schusse van al de berkn is typiesch verziene van lange, orizontoale
lenticelln, en y pelt off in dinne, papierachtige ploatn, in 't byzoendre by de
papierberke. Y is weerstandig teegn verrottienge deur de harsachtige oolje datn
bevat. Ze specifieke kleur gift de volksnaamn : grysde berke (Betula
populifolia), witte berke of papierberke (Betula papyrifera), zwarte berke
(Betula nigra), en gilwe berke (Betula alleghaniensis) an verschillnde sôortn.

De knopn vormn undre vroeg en zyn vulgruujd teegn 't begun van de zoomre, 't zyn
allemalle zyknoppn, dr is gin eindknop gevormd; de tak wordt vôortgezet an de
boovnste zydliengse knop. 't Oet van al de sôortn êt e dichte en satynachtige
teksteure, en 't kan goed ipgevreevn wordn; de weirde lik brand-oet is reedlik.

Berkn vormn dikkers glykjoarige busbestandn ip lichte, goed-ofgewoaterde zeure
groendn. Ze wordn bekeekn lik pioniersôortn die rap 'n oopn stik groend bezettn,
in 't byzoendre by sekundèère sukcêsje achtre e verstôorienge deur vier. Berkn
zyn van d' êeste sôortn vor undre te vestign in primèère sukcêsje, en ze kunn e
bedreigienge vormn vo (kunstmoatige) heide o de zoajliengn en de joenge boomtjes
nie vernietigd wordn deur begroazienge of regelmoatig ofbrann. Berkn kommn vôor
in lêeggeleegn gebiedn, mo sommigte sôortn lik Betula nana, zyn in de bergn te
vienn. Ip de Britse Eilandn istr êenig verschil tusschn de leefgebiedn van
Betula pendula en Betula pubescens, en êenigte verbastrienge, oewel da de twêe
undre reedlik goed anpassn an verschillnde situoasjes. Mycorrhieze-schimmls,
woaroendre ectomyccorhiezn, zyn in sommigte gevolln vôordeelig vo de gruuj van
de boomn .

Nota: veele Amerikoansche tekstn oaln B. pendula en B. pubescens deurêen, oewêl
da 't verschillnde sôortn zyn mê verschillnde kromozôom-antalln.

Omda 't berkn-oet ard is, is 't angeweezn van 't te bewerkn mê masjienn, omda 't
moejlik is van da andmoatig te doen .

Oet-pulpe gemakt van berkn gift betrekklik lange en dinne veezls vor 'n ard-oet.
De dinne celwandn doen de veezls uutêenvolln by 't droogn, en geevn e paper mê
klêene massa vor undre volume en mê e lêege opaciteit. De berkeveezls echtre
vernestln undre gemakklik en geevn e reedlikke treksterkte . De lêege opaciteit
makt het geschikt vo de produuksje van pergamyn.

In Indië, êt de berke (Sanskriet : भुर्ज, bhurja) e grôote geschiedkundige
betêeknisse in de beschoavienge van Nôord-Indië, woada de dinne schusse die
loskomt in de wientre wyd en zyd gebruukt wierd vor dr ip te schrievn.
Berke-paier (Sanskriet: भुर्ज पत्र, bhurja patra) is uutzoenderlik deurzoam en
't was 't materjoal da gebruukt was vo veele oede Indiesche tekstn .

De oed-Romeinsche Vindolanda-tablettn gebruuktn ook berke lik materjoal woarip
geschreevn wierd en berke-schusse was oovral in zwang in oed-Rusland lik
kladpapier (beresta) en vo versieriengsdoeleindn en zeifs vo schoeisel.

Berkn uut de streeke van de Baltische Zêe leevrn 't mêest gezocht oet vo 't
maakn van luudspreekreboksn. Berkn-oet êt e nateurlikke reezonansje da piekn êt
vo d' ooge en vo de lêege frekwensjes, die ook vo luudspreekrs 't moejlikste
vôort te bringn zyn. Die reezonansje kompenseert 't ofschuuvn van lêege en ooge
frekwensjes in de luudspreekrs, en makt de tôon glykmoatigr. Berke is gekend vo
zyn "nateurlikke EQ (tôonreegloare)".



https://vls.wikipedia.org/wiki/Italioans

Italioans (Italiano) is e Romoansche toale da ze spreekn in Italië, in
verschillnde dialectn. 't Modern Italioans is afkomstig van 't Florenteyns, êen
van die dialectn. Over de g'hêle weireld zyn der plusminus 65 miljoen menschn
die Italioans klappn, woarvan dat er e goe 57 miljoen in Italië weunn. Ook in
Zwitserland, San Marino en Vaticoanstad is Italioans en officiële toale.

D' oudste Italioanse tekstn stammn of vanuut de 10e êeuw. Der zyn wel veel mêer
tekstn uut de 14de êeuw bewoard gebleevn. De beroemdste dingn dan ze van tonne
en gevondn zyn de gedichtn van Dante Alighieri, ma wok dedee vn Francesco
Petrarca en Giovanni Boccaccio. Die gastn kunn we zien als de groundleggers van
d' Italioanse literateure.

't Zyn veel dialectn in 't Italioans. 't Standaarditalioans is gebaseerd up e
dialect da ze roend de 14de êeuw in Toscane spraakn. Vele oude poëetn schreevn
under gedichtn in dat oude dialect. De mêeste dialecten zyn afgeleid van 't
Vulgaire Latyn ('t Latyn dan de menschn vroegr spraakn up strate) en bestondn al
lange vôordat er geschreevn versies van werdn gevondn.

Hier e je e poar voorbeelden van de dialectn: Romanesco ('t dialect gesprookn in
Rôme), Lumbard (Lombardisch), Nnapulitano (Napolitoans), Corsu (Corsicoans),
Sicilianu (Sicilioans), Lìgure (Ligurisch), Sardu (Sardisch), Piemontèis
(Piëmontees), Vèneto (Venetioans).



https://vls.wikipedia.org/wiki/Euro

Den euro (symbool: €, ISO-code: EUR) is de munte van d' Europeesche Economische
en Monetaire Unie en wordt gebruukt deur achttien lidstoatn van d' Europeesche
Unie die d' Eurozone vormn:

In 1992 wierd er in Maastricht beslist van den euro in te voern. De weirde van 1
euro zou gelykig zyn an 1 ECU (European Currency Unit). Vanof 1 januoari 1999
wierdn de koersn van andêeln en obligoasjes ip de beurze in euro weregegeevn. De
bankbrieftjes en klutters kwoamn den 1ste januoari 2002 in circuloasje in 12
landn van d' Europeesche Unie, ook in Monaco, San Marino en Vaticoanstad. 't Was
de grotste omwisseliengsoperoasje aller tydn.

Der zyn euromuntn in acht verschillige weirdn: 1, 2, 5, 10, 20 en 50 cent, en €1
en €2. Êen kant van iedere munte, de gemêenschappelikke kant, is vor al de landn
gelykig en is ountworpn deur Luc Luycx van de Koninklijke Munt van België. De
weirde stoat er ip met e koarte van Europa ip den achterground. Den andere kant,
de nationale kant, toogt e thema die specifiek is vor ieder ofzounderlik land,
me 12 sterr'n van d' Europeesche Unie der round.



https://vls.wikipedia.org/wiki/Mens

Ne mins, miens (ZO WVL) of mens (NW WVL) (Homo sapiens of verstandige mens) is
een twêvoetign primoat, die deel uutmakt van de familië van de mensoapn
(Hominidae), woa dan ook de orang-oetangs, gorillas en chimpansees in zittn. De
mens is d'enigste sôorte van 't geslacht Homo da nog leeft. DNA ounderzoek hè
getoogd dat de moderne mens omtrent 200.000 joar geleen in Afrika is ountstoan
en hem van doaruut over hêel de weireld hè versprêed. De weireldbevolkienge hèt
enorm toegenoomn in de latste twêduusd joar, en voarol in de verbye êeuwe.
Volgens de latste officiêle schattienge stound de bevolkienge in 't midden van
2009 up 6.790.062.216 mensn, mè grôte bevolkiengsgetalln up olle weirelddêeln
beholve Antarctica.

Mensn zyn, gelik d' oapn, socioale bêestn. Ze scheppn complexe socioale
structeurn en zyn over 't olgemêen goed in 't kommunikeern met andere mensn. De
socioale interaksjes tusschn mensn varieern geweldig mè grôte culturêle
verschilln in tradities, rituêeln, ethische weirdn en wettn.

't Wôord "mins" of "mens" (Duuts Mensch, Zweeds människa, Deens menneske) is een
variante van "man" (Duuts Mann, Iengels man), die uutendelik weregoat up 't
Indo-Europees *man-: "peizn" of *ma-: "meetn".

De mens is êen van de winnige zoogbêestn met een goed ontwikkeld gêestelyk
leevn, en êen van neegn bêestesôortn die de spegeltest (woardat een bêeste
herkent da 't bild in de spegel een refleksje van zyn eign is, en gin ander
bêeste) passeern.

Vergeleekn met veel andere bêestesôortn bestoat de mens voar een relatief korte
periode. De moderne mens kwaamt as de Cro-Magnonmens omtrent 40.000 joar geleen
noar Europa, moa bestound ol langer in Afrika. Twê schedels gedatèrd up 195.000
joar oud zyn teegn den Omorivier in Ethiopië gevoundn, wa da goed overêenkomt
met DNA ounderzoek dat den ôorsproung van Homo sapiens up omtrent 200.000
placèrt.

De mensheid is een verzamelname vôor olle mensn up de weireld met ol under
ounderlienge socioale reloasjes. De mêeste mensn zyn in stoat van over under
eigen te peizn, en under in de plekke van een ander vôren te stelln. As een
groep kan de mensheid ook de technologie ontwikkeln vôr uplossiengn uut te peizn
vô economische, wetenschappelyke en polletieke probleemn. Mêeer dan ênig ander
bêestesôorte kan de mens zyn eign omgevienge verandern, en kan doadeure in
streekn weunn woarda zyn lichoam up zyn eign nie an aangepast is.

D' ountwikkelienge van 't geschrift makteg' het meugelik van informoasje nog
beter deure te geevn en te bewoarn. Terzeldertyd wierdn ook andere typisch
menselike activiteitn gelik godsdienst, technologie en d' êeste wetenschappn
ountwikkeld. De groei van de menselyke kennisse en technologie gerakte in Europa
in een stroomversnellienge met de wetenschappelyke revoluusje in de 17e en d'
industriêle revoluusje in de 19e êeuwe, en azô is de bevolkienge van 800 miljoen
in 1750 toe mêer dan 6 miljaar toegenoomn.



https://vls.wikipedia.org/wiki/%C3%94ostnryk

Ôostnryk (Duuts: Österreich), officieel Republiek Ôostnryk (Republik Österreich)
is e land in Middn-Europa met een ippervlak van 83.858 km². 't Grenst in 't
nôordn an Duutsland en Tsjechië, in 't ôostn an Slovakeye en Hongareye, in 't
zuudn an Itoalië en Slovenië en in 't westn an Zwitserland en Liechtnstein. Van
e grôte 8 miljoen inweuners weunn der 1,5 miljoen in d'hôofdstad Weenn.

Deur zyn centroale liggienge in Europa het Ôostnryk e belangryke rolle gespeeld
binn d' Europeesche geschiedenisse, surtout binst de Habsburgsche periode. In 15
v. Chr. bezettegen de Romeinn hêel Ôostnryk. Achter d' inêenstortienge van 't
Romeins Ryk in de 5e êeuwe a. Chr. volgdn e poar êeuwn van volksverhuziengn. In
d' 8ste êeuwe makte Ôostnryk dêel uut van 't Frankisch Ryk van Karel de Grôotn
(742-814). In 976 kwam 't in handn van de Babenbergs en loater van de
Habsburgers.

Ôostnryk wierd 't kernland van 't Hillig Rôoms Ryk en kende een enorme bloei.
Round 't middn van de 16ste êeuwe woarn de Habsburgers boas in Europa. Da was
nie allêne 't gevolg van veroveriengn, moar ook van strategische trouws. Azo
kwoamn de Lêge Landn deur de trouw van Maria van Bourgondië mè keizer
Maximiliaan I ounder de leidienge van de Habsburgers.

Achter d'ofschaffienge van 't Hillig Rôoms Ryk in 1806 is 't Keizerryk Ôostnryk
ipgericht en in 1867 d' Ôostnryk-Hongoarsche dubbelmonarchie. Achter 't verlies
in den Êeste Weireldoorloge is dat ipgesplitst in verschillige ounofhankelikke
landn en blêef Ôostnryk uutendelik over lik da 't nu is.

In 1918 is 't e republiek gewordn, Duuts-Ôostnryk en in 1919 de Republiek
Ôostnryk. In 1938 is 't g'annexeerd deur 't Derde Ryk (Anschluss). Achter 't
verlies van de nazi's is Ôostnryk bezet gewist deur de g'allieerdn tout in 1955.
't Land is ton volledig zelfstandig gewordn ip condiesje da 't assan neutroal
zou bluuvn. In 1995 is Ôostnryk lid gewordn van d' Europeesche Unie.

Twè derdn van 't landoppervlak wordt ingepakt deur berggebied, d' Alpn, die in
't westn, middn en 't zuudn van 't land liggn.

't Nôordn van 't land is lêger en doa ligt ook 't dal van de twidde grotste
riviere van Europa, den Donau, die styf belangryk is vo de scheepvoart en in
directe verbiendienge stoat met de Zwarte Zêe. Andere riviern zyn den Inn, de
Traun, den Enns, de Mur en de Mürz.

Ôostnryk is politiek ounderverdêeld in negen dêelstoatn (Bundesländer) die
tegoare e federoatie vormn.

Ôostnryk is de geboorteplekke van verschillige gekende componistn lik Wolfgang
Amadeus Mozart, Joseph Haydn, Franz Schubert, Anton Bruckner, Johann Strauss
sr., Johann Strauss jr. en Gustav Mahler.



https://vls.wikipedia.org/wiki/Plantn

Plantn (Plantae) zyn leevnde organismn. In de taxonomie zyn ze e ryk in 't
domein van d'eukaryootn (Eukaryota).

Plantn es ôok e weirkwoord, da betêkent "etwa in de grond steekn". Byvôorbeeld
boern die ulder patattn plantn.

Onder plantn verstoan me nie ollêne struukn, kruudn, voarns en klemplantn, moar
ôok bôomn, ges, mossn, en groen oalgn.

Over 't olgemêen zyn plantn wezens die me gebruuk van de kloarte anorgoanische
stoffn kunn ommezettn in orgoanische stoffn. Da proces noemn ze fotosynthese. Om
dadde te kunn doen moetn de plantn over de stoffe chlorofyl beschikkn. Dee
stoffe makt dan ulder bloars der typeernd groen uutzien. Deur die groenigeid
weirdn de mêeste gilve en groene kleurtintn uut 't spectrum gereflecteerd. [1]
Dat es omda de mêeste energie em in 't blauw spectrum zit. De blauwe stroaln
weirdn dus 't mêest gebruukt vôor den groei. De rôo tintn weirdn 't mêest
gebruukt vô den bloei.

't Grôotste dêel van de plantn bestoat uut mêerdre celln. In 't mêest simple
ontwerp lôopn de celln in droatn (lik by wiern), by de reste in weefsels.

Plantn bestoan mêestoal uut e stik boovn de grond (mêestoal stiengels), en e
stik onder de grond (mêestoal wortels). Oewel dan 't er e poar uutzonderingn zyn
(lik de Mangroovn) ėn de mêeste plantn luch nôdig rond de wortels om te kunn
overleevn. E plante es doar styf gevoelig voorn. Oa je ze gy te vele woater gift
in eurn pot, en da woater bluuft te lange rond eurn wortel zittn, goat ze zy
versmôorn.

De mêeste plantn moakn gebruuk van ‘n voatstelsel om under zoppn te
transporteern. Dee voatn zyn ipgebouwd uut twêe sôortn weefsels: Xyleem en
Ploëleem. De weefsels dien 't zop noar de bloars bringn zyn ipgebouwd uut Xyleem
en dedee dan de zoppn in d'andre richtinge zendn bestoan uut Ploëleem.



https://vls.wikipedia.org/wiki/Filipynn

De Filipynn (Filipyns: Pilipinas), officieel de Republiek van de Filipynn
(Filipyns: Republika ng Pilipinas, Iengels: Republic of the Philippines), is 'n
eylandstoat in Zuudôost-Azië. Den archipel bestoat uut 7.107 eylandn, verdêeld
over drie belangryke groepn: Luzon, Visayas en Mindanao.

In 't nôordn van de Filipynn over de Stroate Luzon ligt Taiwan, in 't westn over
de Zuud-Chineesche Zêe ligt Vietnam, in 't zuudwestn over de Suluzêe ligt
Maleisië ip 't eyland Borneo, in 't zuudn over de Celebeszêe ligt Indonesië en
in 't ôostn ligt de Filipynsche Zêe en Palau.

D' hoofdstad van de Filipynn is Manilla. Quezon City, Cebu en Davao zyn ander
grote steedn. 't Land is oenderverdêeld in 18 regio's (achte in Luzon, viere in
de Visayas en zesse in Mindanao). De regio's zyn oenderverdêeld in provinsjes mè
gemêentn en steedn die were oenderverdêeld zyn in barangays.

De Filipynn woarn 300 joar lank e Spoansche kolonie, toet dan z' in 1898 an 't
ende van de Spoans-Amerikoanschn oorloge in Amerikoansche handn kwoamn. Ip 12
juni 1898 riep de Filipynsche revolutionaire bewegienge d' oenofhankelykheid
uut, moa 't deurde nog toet 4 juli 1946 êer da 't zoverre was.



https://vls.wikipedia.org/wiki/Spoans

Et Spoans (Spoans: español, castellano) es e Romoansche toale en achter 't
Iengels en et Chinees de grotste weireldtoale.

Et Spoans es e Romoansche toale, da wil zeggn dat et ofstamt van et Latyn, de
toale die de Romeinn mègebrocht èn. Z'es dus nauwe verwant an et Frans,
Italioans, Portugees en Roemeens die ook Latynsche toaln zyn. Deur zyn
eilandliggienge verre weg van Rome, boakermat van et Latyn, es 't Latyn minder
styf geëvolueerd in vergelykienge mè andere Romoansche toaln. Mo in 't Spoans
zyn d'r gin noamvolln mêer.

Spanje èt eeuwnlang bezet gewist deur d'Arabiern. 't Es doamè dat et Spoans veel
Aroabische invloedn gekend èt. Zô zyn de mêeste woordn die begunn mè al – en dat
zyn d'r ne heeln oop – van Aroabische ofkomste, lik el alcalde (burgemeester),
la alhucema (lavendel), el almacén (magazyn of growoarnuus).

Et Spoans es e styf fonetische toale. Oe je d'uutsproake van de Spoansche
letters kent, keun je olle Spoansche woordn goed uutspreekn ook ol verstoa je ze
nie. In et Spoans sprik je olle letters van e word kort en dudelik uut woadeure
da de toale minder frivool en zangerig overkomt dan et Italioans. Vo die reedn
noemn ze 't Spoans soms ôok wel et Duuts ounder de Romoansche toaln.

In Baskenland, da in Spanje en in Vrankryk ligt, spreekn ze Baskisch (el vasco
of el euskera) moar dat es helegansn gin Spoans. Baskisch es e gevol apart want
't es d'enigste niet-Indo-Europese toale in heel West-Europa. Ze sproakn in die
streke ol Baskisch nog voor dan de Romeinn d'r woarn.

De mêeste landn hèin ollêen Spoans as officiële toale. Uutzonderingn doarip zyn
Bolivia, Equatoriaal-Guinea (twêede toale: Frans), Paraguay, Peru en Spanje
zelve (Cataloans, Galicisch, Baskisch, Aragonees, Asturisch en Aranees). In
d'andre landn bestoan der ôok grôte niet-Spoanstoalige gemêenschappn mo hunder
toale wêr nie erkend as officiële lanstoale.

In Amerika klappn der round de 26 miljoen minsn Spoans. 't Grotste dêel hiervan
zyn immigrantn, moa der es ôok een deel da afstamt van de Spoans-Mexicoanse
bevolkinge die in het zuudwestn van de Verenigde Stoatn weunde toen d'Amerikoan
da veroverdn. In New Mexico (een Amerikoanse stoat) is 't Spaans as officiële
taal erkend en ôok in Puerto Rico. Vodder spreekn der nog vee minsn Spoans in
Brazilië, Belize, Guyana, de Filipynn, Marokko de Westelikke Sahoara en de
Nederlanse Antilln. In ginêen van die landn en gebiedn is 't echter officieel.
Ôok in Europa spreekn z'et nog in Andorra en Gibraltar.

D'uutsproake van et Spoans in Latyns-Amerika es behôorlijk anders dan in Spanje.
Omda e toale 't mêest van ol verandert in et land woar da d'oorsprounkelikke
sprekers weunn, moetn die veranderiengn dus ountstoan zyn in de 17e-18e eeuwe in
Spanje zelve, achter de (Spoansche) veroverienge van Amerika.



https://vls.wikipedia.org/wiki/Computer

Nen computer es een machine wamee da gegevens kunn verwerkt zyn volgens ol
sôortn van algoritmn en procedeurn. Mêestol bedoeln ze me nen computer een
digitoal apparoat, mo der bestoan ôok nog analoge computers.

Ôorspronkelik werd et Iengelsche woord computer gebrukt vo een twiene da
moeilikke bereekningn koste moaken, me of zonder een twa vo em te helpn. Den
Duitsn en de Zud-Afrikoansn term vo computer tôont da nog door geweun een
vertoalinge van rekeneire te zyn. Loater werd computer ôok gebrukt voun de
machinen te noamn.

Sinds da de computer ôok in de uuskoamr gekoomn es, wordt die ôok gebrukt vo
info deure te zendn (met et internet) en ôok vo te amuseern (spelletjes, muziek,
filmtjes). Veel machienn in fabriekn zyn aangedreevn deur computers voun
bevôorbeeld robots an te stuurn. T'uus è je mêestol nen pc. De weetnschappe van
computers noemt informatica.

Binn in de computer zit der hardware, lik 't moederbord. Wuk dat diene hardware
inoudt, angt mêestol of van de computer zelve. De hardware verwerkt olle
gegevens in êentjes en nulletjes (binair reeknn).



https://vls.wikipedia.org/wiki/Paus

De Paus is 't oofd van de Katholieke kerke en 't stoatsoofd van Vaticoanstad.
Ols èèste paus wordt Petrus beschouwd omda Jezus teegn em gezeid eet dat y de
sleuters van ze kerke an em toevertrouwdige en dat y de rotse was wo dat y z'n
kerke ip bouwdige (Matt. 16:18). Den uudign paus is Franciscus.

Os de paus dôod goat ton moet er een nieuwe paus verkoozn wordn deur de
kardinoaln. Die verkiezinge noemn ze 't conclaaf. Binst 't conclaaf, dat oltyd
in Rome deuregot, moen de kardinoals regelmoatig kiezn. On ze der nie uut
gegrogd zyn verbrandn ze de brieftjes en doen ze der een stofoasie by dat de
rook zwart is. En on ze wel een nieuwe paus en kleurn ze de rook wit. De nieuwen
paus komt ton zo rap meugelik ip 't balkon van de Sint-Pietersbasilieke en den
kardinoal die de verkiezinge een bitje in goeie boan geleid eet zegt ton an de
gelovigen die ip 't pling stoan "Habemus Papam" (M'en een paus) en z'n nieuwe
name der by.

Angezien dat er in principe ol sedert 't joar 33 pausen zyn eet 't systêem ol
veel ups en downs ged. Der zyn ol dikkels een ki teegnpausn gewist, der zyn der
die deur omkopery paus gewordn zyn, der zyn der die kienders ged en, enz. Oender
druk van de Fransche keuningn en ze zels een tyd in Avignon verbleevn in platse
van in Rome.



https://vls.wikipedia.org/wiki/Brugge

Brugge is d'oofdstad en de grotste stad van de Vlamsche provinsje West-Vloandern
en van 't arroundissement Brugge. 't Ligt in 't nôordwestn van België.

D'oekde stad eêt de vorme van 'n ei en is entwat van een 430 ectoarn grôot. Hêel
de stad is mêer of 13 840 ectoarn grôot, woarvan dan der 1.075 ectoarn in zêe
liggn. Dêelgemêenten zyn Kôolkerke, Sint-Andries, Sinte-Machiels, Assebroeke,
Sinte-Kruus, Dizzêle, Zêebrugge en Lissewege. Der weunn mêer of 116 000 menschen
in Brugge, woavan een goeie 20 000 in 't center van 't stad.

’t Stadswoapn van Brugge goa were tout de 13e eeuwe. ’t Schild met e blauwe
lêeuw wordt vaste g’oudn deur twi schilddroagers: e goudn lêeuw met e rooie
tounge en rooie klauwn, en den oudstn beweuner van Brugge volgns de legende van
den Brugschn bèèr, die e zilvern band round z’n nekke droagt. Ounder ’t woapn
angt er e blauw lint met de Latynsche woapnspreuke: S.P.Q.B. in ‘t goud: Senatus
Populus Que Brugensis of Besteur en bevolkienge van Brugge.

Van 't schonste in Brugge is te vermelden: d'Olletorre ip de Grôte Markt, 't
Staduus en d'Illig-Bloedbasiliek ip de Burg, de Poortersloge ip de Jan Van
Eyckplatse, de Zeruzalemkerke, d'Onze-Lieve-Vrouwekerke, de Sint-Walburgakerke,
't Begynof, 't Hudevettersplingsje, ...

Ieder joar goat met Onsheer hemelvoart d'Illig-Bloedprocessie uut en mè den
viftiensten Oest de processie van Blendetjies. Olle vuuf joar is 't er de Gouden
Boomstoet en alle twi joar de Reiefêesten.

Den Damsche Voart, gèèren gezien deur ol de die die met de vilo ryen, begunt in
Brugge en endigt in Sluus.

De Brugsche reien zyn de kanoaltjes die genoemd zyn no de Reie, de riviere die
in den tyd deur de stad stroomde. Ze moakn dêel uut van de geschiedenisse van
Brugge. Nu vormn z’één van de belangrykste attracties vo de bezoekers. Deur de
vele reitjes en boogbruggn wordt Brugge ‘t Venetië van ’t Nôordn genoemd.
Typisch ip ‘t woater zyn de roundvoartbôotjes vo toeriestn en de zwoann.

Brugge eêt ook e grôten oave, d'Oave van Brugge-Zêebrugge. 't Is één van de
grotste en modernste van Europa.

Der is e voart van Brugge nor Ostende, van Brugge no Gent, van Brugge no Damme
en e zêekanoal ('t Boudewynkanoal) tussen Brugge en Zêebrugge (verbiendinge van
de binnoaven mè de Zêebrugse vôoroaven en de Nôordzêe).

Over d'autostrade ku je vanuut Brugge den E40 pakkn no Gent en Brusel en in d'
andere richtienge no Veurne en Calais, de E403 no Kortryk en Dôornik, den A10
nor Ostende en den N31 no Zêebrugge (da zyn nog gen vulle autostraden, mè nog
veel kruusiengen da'n ze nog moeten vervangen mè tunnils en bruggen).

't Dichtste vliegpling by Brugge ligt in Ostende, ip oengevêer 30 km van 't
center van Brugge: D'Internationoale Luchtoavn Ostende-Brugge

Brugge eêt twi voetbolploegen: Club Brugge (kluup) in êerste klasse en Cercle
Brugge (sirkul) in twède klasse. Ze spêeln olletwêe in 't Jan Breydelstadiong
(30.000 zitplatsen). Der zien echter plannen voer e nieuw stadiong van 40.000
platsen, dichte by de kruusienge van den E40 en den E403.

De burgemêesters van het Spoanse Burgos en van Brugge oendertekendn ip 29
januoari 2007 'n papier over e toekomstige soamnwerkienge. Mêest ip vlak van
cultuur, toerisme en economie willn z'olletwêe mè mollekoar tope werkn.



https://vls.wikipedia.org/wiki/Australi%C3%AB_(land)

Australië is e land die in 1901 ounofhankelik ekommn is van 't Verênigd
Keunienkryk. Ze zyn wel nog ossan e constitutionele monarchie, 't stoatshoofd is
keunienginne Elizabeth II. De mêeste inweuners zyn ofstammeliengn van
Europeesche inwykeliengn, mo 't leevn oek nog ossan e masse ôorsprounkelikke
beweuners (Aboriginals).

Australië ligt up 't zudelik hoolfrond en het deur at en eiland is, gin landn
die derteegn liggn. Landn die nie ol te verre liggn, zyn oundermêer
Nieuw-Zêeland, Indonesië, Ôost-Timor en Papoea Nieuw-Guinea.

Vanuut een Europees perspectief wierd Australië in 1606 ontdekt deur den
Hollandse ontdekkiengsreiziger Willem Janszoon, die zyn bôot het "Duyfken" in de
golf van Carpentaria an de nôordkust van Australië anlei. Veel andere plekkn
woarda loatere exploreerders zyn geland, gelik Shark Bay in West-Australië of
Tasmanië, zaagn der nie vrêed uutnôdigend uut, en toet da James Cook den
ôostkust begost 't ounderzoekn, en an land gienk in Botany Bay. Iengeland hè da
ton as een goei' uplossienge gezien voar under overbevolkte gevangenissn, voarol
achte dan ze under kolonies in Nôord-Amerika woarn kwyt gerocht. Den êeste
strafkolonie wierd in 1788 upgericht in wa da nu Sydney is.

Noarmaote dan under mêer andere Iengelsn beginn vestign in Australië is d'
inhêemse bevolkienge doanig beginn ofzien, dêels deur besmettelikke ziektn, moa
voarol omdan ze verdreevn wierdn van under land deur boern die grôte boerderyen
vôr under schaapn nôdig haan.

In 1901 keurdigde Australië een federoale groundwet goed en wierd een
zelfbesteurend dêel (dominion) van 't Britse Ryk. Australische troepn namen dêel
in olletwêe de weireldôorloogn. In de twiddne weireldôorloge vochtn der
Australische compagnies in plekkn gelik Ambon, Egypte, Kreta en de Stillen
Oceoan.

't Gemênebest van Australië is een federoale constitutionêle monarchie ounder
een parlementaire democratie. 't Was gevormd in 1901 achter een overêenkomste
tusschn zes zelfbesteurende Britse kolonies, die zes stoatn binn 't Commonwealth
wierdn. De zes stoatn, New South Wales, Queensland, Zuud-Australië, Tasmanië,
Victoria en West-Australië hèn under eign wetgevende machtn die ollêne deur een
veranderienge van de constitutie (achter een referendum) kunn veranderd wordn.

In tegenstellienge doamee zyn 't Australian Capital Territory en 't Northern
Territory deur 't parlement van 't Commonwealth gemakt, en under wetgevende
machtn kan deur da parlement verandered wordn. Norfolkeiland is ook een
zelfbesteurend gebied. De federoale regerienge besteurt de volgende gebiedn
direct :

Elizabeth II is officiêel de keuneginne van Australië, en wordt deur een
Governor-General vertegenwôordigd. In 't gevol van een constitutionêle crisis
kan de Governor-General de regerienge ountsloan, wa da de latste kê in 1975
gebeurd is. In 1999 is een referendum vor Australië toet een republiek te maakn
met een nauwe marge versleegn.

D' Olympische Speeln hèn in 1956 in Melbourne platsegevoundn, en in 2000 in
Sydney. Verder is den Australian Open 't êeste Grand Slamtoernôoi van 't sezoen,
en der is ook nog een joarlikse Formule-1 Grand Prix in Melbourne.



https://vls.wikipedia.org/wiki/Moane

De Moane is d' ênigste nateurlike moane van d' Eirde. Ze wor vantydn ook met hur
Latynsche name Luna angeduud.

De mêeste moann in 't Zunnestelsel zyn vrê klêne, nauweliks grôter dan een
gevangn asteroïde, moa der zyn der een poar grôte, planeetachtige moann,
woarounder ounze moane. Olhoewel dan der moann zyn in 't Zunnestelsel die grôter
zyn dan de moane (bvb. Ganymedes en Titan), wordn d' Eirde en de Moane dikwils
as een dubbelplanete beschreevn, omdat de Moane in vergelykienge mè d' Eirde nie
klêen is: de Moane hèt een diameter die 1/4 van d' Eirde is, een volume van
omtrent 1/50 en een massa 1/81. Doadeure droain d' Eirde en de Moane round een
gemêenschappelik zwoartepunt, da juust ounder 't uppervlakte van d' Eirde ligt.
Ollêne by de dwergplanete Pluto en zyn moane Charon is de verhoudienge grôter,
angezien da Charon een massa hèt die 1/8 is van dien van Pluto.

Deurdat de Moane een elliptische boane round d' Eirde oflegt, varièrt den
ofstand tusschn de Moane en d' Eirde. 't Punt woardat de Moane 't verste van d'
Eirde stoat hêet 't apogeum (405 – 500 km) en 't punt woardat de Moane 't
dichtste by d' Eirde stoat hêet 't perigeum (363 – 345 km). De gemiddeldn
ofstand is 384 toet 450 km.

De rotoasje van de Moane round hur asse is synchrôon met hur bewegienge round d'
Eirde. Da betêkent dat de Moane olsan de zelste kant noa d' Eirde richt. 't Is
doavan da me van de vôorkant en den achterkant van de Moane klappn. Toedat de
Russische satelliet Loenik 3 in 1959 fottos van den achterkant noa d' Eirde
steurdige wist er niemand hoe dat den achterkant deruut zaag.

't Wôord moand is dudelik ofgeleid van 't wôord moane, en verwyst noa de
synodische moand die in den oudheid wierd gebruukt vo de lengte van de sèzoenn
te meetn.

Een synodische moand of lunoasje is den tyd tusschn twê nieuwe moann. De
synodische moand deurt omtrent 29,530588 kalenderdaagn, 't is te zeggn: 29
daagn, 12 eurn, 44 menuutn en 2,8 secondn.

In een siderische moand droait de Moane round d' Eirde ten upzichte van de
sterrenhemel. Da deurt 27,321661 daagn en is ook de omlôoptyd van de Moane round
hur eigen asse.

De Moane toogt schyngestaltn deurdat er geweunlik moar een dêel van 't
moanuppervlakte da zichboar is van d' Eirde deur de Zunne verlicht wordt.

Achter de nieuwe moane (of dounkere moane) volgt de wasschende moane toet an 't
êeste kwartier en ton de vulle moane, en derachter komt d' ofnemende moane toet
an 't latste kwartier en were noa de nieuwe moane.

De grenze tusschn 't verlichte en 't dounkere dêel van de Moane wordt den
terminator genoemd. Den terminator ziet der ounregelmoatig uut deur 't
bergachtig moanuppervlak. De schaduwn van heuvels en bergen zyn der lange, wa da
't gemakkeliker makt vor amateursterrenkundigen vô details uut te maakn.

De Moane is, t' hope met de Zunne en de rotoasje van d' Eirde, verantwôordelik
vo de getyen da m' up d' Eirde hèn. De wryvienge verôorzakt deur werkienge van
de getyen betêkent dat de daglengte van d' Eirde gemiddeld mè 1,5 millisecondn
ofnimt per êeuwe.

Een antol grôtere en diepere inslagstructeurn zyn loater binst een periode van
vulkanisme mê magma gevuld gerakt. Da zyn de maria of moanzêen (ienkelvoud
mare), die de dounkere plekkn an de vôorkant van de moane zyn. Vroeger peisdn de
mensn dat da zêen woarn up de Moane, moa tegenwôordig weetn me dan 't eigentlik
enorme vulkoanische vlaktn zyn.

Den Amerikoanschn satelliete LCROSS outndektige up 13 november 2009 dat der
woater up de moane te viendn is, mêestol in de kroaters an de zuud- en de
nôordpool woarda de zunne 't ys nie kan doen sublimeern. Noa schattienge zit er
omtrent 1 liter per kubieke meter in de ground.



https://vls.wikipedia.org/wiki/Duuts

't Duuts is een West-Germoanse toale. 't Is d'ênigste officiële toale in
Duutsland, Ôostnryk en Liechtnstein en êen van d'officiële toaln in Zwitserland,
Luxemburg, België en Itoalië. 't Weir ôok nog wel gesprookn in de voormoalige
Oostbloklandn en Namibië, e land te nôorwestn van Zuud-Afrika.

Lik of da je ziet, spreekn ze dus de toale vôoral in Duutsland, Ôostnryk,
Zwitserland, Liechtnstein, Luxemburg, Vrankryk, België en Itoalië.

't Upperduuts es et geheel van Zuud-Germoansche (streek)toaln dan de Twidde
Germoansche klankverschuvienge helegansn hèin oundergoan. Et bestoat uut et
Alemannisch, et Beiers en et Zuud- en Oost-Frankisch.

De toaln en streektoaln woa da die veranderiengn moa gedeeltelik zyn gebeurd,
noemn me gezoamenlik et Middelduuts. Et Middelduuts bestoat surtout uut et
Moezelfrankisch (dat es ook de toale van de Oostkantongs en Luxemburg), et
Reynfrankisch, et Hessisch en et Thüringisch.

't Hoogduuts bestoat uut de Middelduutsche en Upperduutsche toaln en dialectn
t'hope. 't Hoogduuts (of Nieuwhoogduuts) es ook de noame voor et moderne,
officiële Duuts.

't Nederduuts es de verzoamelnoame vo olle Nederfrankische en Nedersaksische
toaln en streektoaln.



https://vls.wikipedia.org/wiki/Barok

‘t Woord barok komt van ‘t Portugees barroco, wa da 'schêefrounde,
ounregelmoatig gevormde peirel' wil zeggn.

Achter da met de reformoatie in ‘t nôordn ’t protestantisme ip kwam, wilde de
katholieke kerke deur middel van de barokkunst heur macht tout uutdrukkienge
briengn. De kerkelikke barok wierd achter ‘t Concilie van Trente de kunst van de
Contrareformoatie en ountstound in Rome. D’r wierdn veel nieuwe en grôte kerkn
gebouwd. ’t Was de mode van de plafongs te beschildern me den hemel en veel
iengeltjes, lik dat er gin dak ip zat.

Rome was me Gian Lorenzo Bernini, Francesco Borromini en Pietro da Cortona ’t
middelpunt van de barokke architecteure.

D’architecteure en de beeldende kunstn miekn van de weireld één grôot theoater.
Da levensgevoel van de barok is goed gekarakteriseerd gewist deur de Spoanschn
dichter Calderón de la Barca in z’n tonêelstik El Gran Theatro del Mundo (’t
grôot weireldtonêel), ipgevoerd in 1645. In ’t leevn ols spel treedn de menschn
ip ols tonêelspeler. ’t Stik dan ze speeln is under eign leevn, ’t tonêel is de
weireld.

In Frankryk beleefde de barok ounder Lodewyk XIV e korte, hevige bloeiperiode
met o.a. ’t paleis van Versailles.

D'r es e groot verschil tusschn de zudelikkn katholiekn barok en de noordelikkn
protestantschn barok. De zudelikkn barok uut Spanje en Itoalië wos veel
flamboyanter, decoratiever en expressiever dan de noordelikkn. Omda de Zudelikke
Nederlandn in de 17e eeuwe e stik woarn van 't Spoans keunienkryk vind je by
wynder ook de zudelikkn barok were.

De meeste barokke gebouwn in de Zudelikke Nederlandn zyn oude kloosterkerkn van
de jezuïetn.

Antonio Vivaldi, François Couperin, Georg Philipp Telemann, Johann Sebastian
Bach, Georg Friedrich Händel



https://vls.wikipedia.org/wiki/Zwyn

't Zwyn (Sus scrofa domesticus) is e gedomesticeerd wild zwyn. Zwyns werdn 5000
toe 7000 joar geleedn voe 't eest gedomesticeerd. Zwyns krygn soms de
weetnschappelikke noame Sus scrofa, moa sommigte auteurs gebruukn die noame
allêne voe wilde zwyns. Ip verschillige plekkn ip de weireld zyn temme zwyns
were verwilderd gerakt.

Sus scrofa' è vier oundersôorten, die in verschillnde geogroafische gebiedn
vôornkomn:

E vrouwelik zwyn wordt e zeuge genoemd, e mannelik zwyn nen beir en e jounk e
vikken. E gelte is e vrouwelik zwyn da nog nie gejoengd het. E mannelik zwyn die
zen ballen kwyt is gegrocht wordt een barge genoemd. Een gespend vikken die
afgemest wordt, wordt e vet zwyn, ook wel vleesvarken genoemd.

In 't Vlams van de 17ste/18ste eeuw was ter ook al sprake van vickens, zeugen en
beers. De joungn van everzwyns wiern wel gin vicken genoemd, mo koddaard. De
termen "zwyn" en "vercken" wiern deur mekoar gebruukt, al lykt het der ip dat
beist da surtout "zwyn" nu een scheldwoord is (peist an uutspraken lik "mo gy
zwyn"), vroeger eerder "vercken" als scheldwoord gebruukt wier. In processen van
die joaren ku'je dus wel ne keer uutspraken lezen in de zin van "Ghy hoere, ghy
vercken".

In 't Frans klappen ze van porcelet (vikken), cochette (gelte), nourrain
(vleesvarken), truie (zeuge) en verrat (beir). In 't Ingels is ter
respectievelik sprake van piglets, gilts, sows en boars. Zeugen in 't algemeen,
dus zowel jounge of oede wordn in 't Ingels hogs genoemd.

En zwyn es êen van de mêest stress-gevoelige bêesten da we kenn. Doarom wirdn ze
lankstom minder buten gekwêekt. An den universiteit van Gent zoeken ze ol joaren
noa middels om de stress-gevoeligeid te verminderen. Oat'er ne warmen
luchtballon ip minder dan ounderd meiters overvliegt keunn z'al in paniek sloan
en wegstormen, tweirs deur ofsleutiengn en stekkerdroadn. Achternoa zyn ze goe
vô de nôodslacht. En zwyn da geslacht wird ounder stress geeft slicht vlêes da
allêne moa goe es voe in charcuterie te droaien; doarom bringt het ôok nie vele
ip. Om gêen stress t'èn wirden de mêeste zwyns twolf uren vôorn de slacht
ingespeit me 'n kalmeriengsmiddl. Dad'es êen van de redens vowuk da zwynevlêes
mêer en mêer noa medikamenten smoakt.

In de moderne Vlamse zwynesector kunn zwyneboern die vele zeugen tope oudn 't
under nie meer permitteern van al under zeugn te loaten dekkn deur eigen beers.
Ten eerste ze zoun veel te veel beers moeten oudn, die vaneigens plekke vraagt
en geld kost an 't eten enzovors, mo ten twidde met assan te moeten tjooln met
beers zoun z'ook veel te veel veiligheidsrisico's moeten pakken met dat beers al
by al gevoarlike beesten zyn. Ten derde, en messchien nog belangrikst van al, 't
is ook no hygiëne toe nie meer verantwoord om die beers hele dagen ip andere
zeugen te loaten goan (sexueel overdroagboare ziekten, SOA's). Ten slotte willen
al de boeren vaneigens vikkens van de beste beers. Domee dat de meeste
zwyneboeren sperma inkopen van KI-stationgs. In West-Vloandern zyn der intussen
een paar grote en gekende KI-stationgs ipgekomn; KI-Gantois-Oudenburg,
KI-Cobbaert, KI-Lichtervelde, en andere. In die KI-stationgs oudn ze een hele
serie van de beste beers, en wordn ze alle dagen of toch regelmoatig zoad
afgetrokken.

Oundanks dat de meeste zwyneboern dus zoad inkopen, oudn ze meestal toch nog
assan één of e poar beers. Da's nie als reserve, mo der blykt da zeugen vele
beter togen wanneer da ze brounstig zyn os ze nen beer zien, en liefst één die
by under komt knuffelen, geruchte makt, da ze kunn rieken enzovors. Beers die
moeten dienn om goeste ip te wekken, mo die a 't puntje by paaltje komt der toch
nie ip meugen, wordn zoekbeers genoemd.

't Zwyn es e vrêe belangryke bêeste vô de West-Vloamiengn. Z'èn der zelst e
ploate van emak, ip de melodie van 't Dutse zuplied Trink, trink, Brüderlein,
trink van Wilhelm Lindemann:



https://vls.wikipedia.org/wiki/%C3%8Aestn_Weireldoorloge

Den Êestn Weireldoorloge, ook wel 14-18 of den grootn oorlog genoemd was e grôot
moundioal conflict. E groot deel van 't westelikke frount liep deur uzze streke.
Va boovn in Nieuwpôort al langs den Yzer, via 't kanoal, al round de Salient van
Yper na beneên richtinge Wytschoate, Mêesn en toene na 't Fransche, de streke
van de Marne en verder.

De krôonprins van Ôostenryk-Ongareye, Franz Ferdinand, is ip 28 juni 1914 in
Sarajevo vermôord deur Gavrilo Princip, e Servischn nationalist die wilde dat ze
streke oenofhankelik wos van 't grôte Ôostenryk-Ongareye.

De landn in Europa woarn ol lange mè makoar in stokke. En in de môord op Franz
Ferdinand addn ze e reedn gevoen om makoar d'n ôorlog te verkloarn. Wuk ist'er
nu ollemoale gebeurd? E poar feitn en è klêine situoasjeschets:

In nuus land ollêne leggn der 520.000 soldoatn begroavn. E masse doavan kuj
werevin' in de Westoek. Van de 134.000 ekende Duutsche groaven leggn d'r 126.000
op 4 West-Vlamsche plekkn (Langemark, Mêenn, Vlazjele, Ôoglee). Van de 22
Fransche begroafplekkn leggen d'r elve in West-Vloandern.



https://vls.wikipedia.org/wiki/Rusland

Rusland (Russisch: Россия, Rossia), officieel Russische Federoasje (Russisch:
Российская Федерация, Rossiskaja Federatsia), is e land da gedêeltelik in Europa
ligt en gedêeltelik in Azië. Polletiek gezien ligt 't land in Europa woa da 70%
van de bevolkienge weunt. Moskou is de grotste stad en hoofdstad van Rusland. Me
zyn ippervlak van 17.098.242 km² is Rusland 't grotste land ter weireld.

Rusland grenst an Nôorweegn, Finland, Estland, Letland, Litouwn, Pooln,
Wit-Rusland, Oekraïne, Georgië, Azerbeidzjan, Kazachstan, China, Mongolië en
Nôord-Korea.

't Russisch is d' ênigste officiële stoatstoale, moa d' autonome republiekn en
districtn hen derneffest ook nog êen of mêerdere officiële toaln, lik 't
Bashkiers, Ingusjetisch, Tataars, Tsjetsjeens, Tsjuvasjisch, Tuvoans en nog
andere. Die toaln wordn allemolle geschreevn me 't cyrillisch schrift. Vo
sommigte toaln, lik 't Tataars en 't Tsjetsjeens, zyn der ook nog andere
alfabettn, moa zounder officiële stoatus. Officiële tekstn moen ossan me 't
cyrillisch alfabet geschreevn wordn.



https://vls.wikipedia.org/wiki/Zuud-Afrika

Zuud-Afrika, officieel de Republiek Zuud-Afrika (Afrikoans: Republiek van
Suid-Afrika, Iengels: Republic of South Africa) is e land dat in 't uterste
zuudn van Afrika ligt. 't Land grenst in 't nôordn an Namibië, Botswana en
Zimbabwe, in 't ôostn an Mozambique en Swaziland. Den ounofhankelikke stoat
Lesotho wordt hêlegans deur Zuud-Afrika omslootn.

Achter de Twidde Weireldoorloge bestound Zuud-Afrika uut vuuf provinsjes. Achter
de Zuud-Afrikoansche grensoorloge (1966 tout 1989) kwam Zuudwest-Afrika (nu
Namibië) ounofhankelik en bleevn der nog viere over: Transvaal, Vrystoat, Natal
en Koapprovinsje. Sins 1994 is 't land verdêeld in neegn provinsjes:

Zuud-Afrika is e multi-etnisch en multicultureel land met de grotste van
ôorsproung Europeesche en Indische bevolkienge van Afrika. By de volkstellienge
van 2011 was 79% van de bevolkienge zwart, 9% blank, 9% kleurlieng en 3% woarn
Indisch of Aziatisch.

In Zuud-Afrika wordn vele verschillige toaln geklapt. Elve doavan zyn officieel:
Zoeloe 22%, Xhosa 16%, Afrikoans 13%, Nôord-Sotho 9%, Iengels 9%, Tswana 8%,
Zuud-Sotho 7%, Tsonga 4%, Swazi 3%, Venda 2%, Zuud-Ndebele 2%. De lingua franca,
ounder andere in 't ounderwys, de media, de bedryfsweireld en
overheidsinstelliengn, is 't Iengels da sins 't ende van de apartheid de rolle
van 't Afrikoans het overgenoomn.

't Afrikoans het hem ountwikkeld uut 't Nederlands en is ter an verwant. 't
Nederlands was van 1910 tout 1983 êen van d' officiële toaln van Zuud-Afrika.



https://vls.wikipedia.org/wiki/Veugel

Veugels (Aves) zyn e biologische klasse van chordabêestn. Z'èn ollemoale
dezelstn eigenschap: z'èn vleirn. De meeste veugels keunn vliegn, moa sommigste
nie, surtout de groddere soortn (lik de struusveugel).

Meer dan 140 miljoen jaar geleen ontwikkeldn veugels uut reptieln. Nog assan en
ze der vele gelykenissn mee. Azo leggen zowel veugels als reptieln eiers en en
ze alle twee nen eitand. 't Oedste fossiel van ne veugel wier gevoen in Beiern
en is wel 130 miljoen jaar oed. Ie kreeg de name "Archaeopteryx". Ie al al
pluumn, mo vodder van de reste a de Archaeopteryx nog e reke kenmerkn van
reptieln: ie a tann, ze stêrt was lank, en a wel 20 wervels, ze vlêrkn endigdn
ip drie scherpe klauwn. 't Was ook nog gin echte vlieger: de kam ip zen
borstbeen (voe d'anhechtinge van de bostspiern) was nog nie ontwikkeld. Zyn
bottn waarn wel al oldig. Der wordt van uut gegaan dat 't beestje alleszins al
koste zweevn.

Kunn vliegn is nie typisch voe veugels, want ook vele insektn lik vlienders en
zelfs sommigte zoogdiern lik vleermuuzn kunn vliegn. Pluumn zyn wél typisch, gin
één ander levend weezn et pluumn lik veugels. Pluumn dien zowel als isolatie en
ook dikkers als bescherminge tegen water, als camoeflaze en voe de show,
byvoorbeeld voe 't versiern van e wuuvje. De meeste veugels en twee soortn
pluumn: buutnste pluumn en donspluumtjes. Die buutnste pluumn geevn de veugel
zyn vorm, zyn uutzicht. De grote, sterke pluumn van de vlêrkn en van de stêrt
worn penn genaamd. De binste pluumtjes, de donspluumtjes, dienn in eeste plekke
voor isolatie, om de veugel warme t'oen. Pluumn verslytn. 't Is nie azo dat
pluumn azo mo bluuvn deure groein lik aar. Jaarliks gaan veugels under pluumn
verliezn en groein der nieuwe in de platse. Da naamt verpluumn.

Veugels zyn warmbloedige beestn die eiers leggn. Die eiers broen z'uut dankzy de
"broedplekkn" da z'en ip under onderlichaam. Beist dat de broende veugel em ip
zyn eiers nere zet, makt em of zy dat er blote plekkn zyn ip zyn of eur
onderlichaam zodanig dat d'eiers in contact kom met 't bloot vel voe maximale
warmte-overdracht. Die kletse plekkn kun byvoorbeeld ontstaan deur dat de veugel
in kwestie zelve de donspluumtjes daar uuttrekt om een warm nest te maken. Aann
en wild'aann doen dadde byvoorbeeld. Broedplekkn zyn gespecialiseerd vel: der
kom beist 't broen meer bloedvaatjes in wodeure dat er gemakkelikker warmte kan
geproduceerd worn.



https://vls.wikipedia.org/wiki/Nederlands

Nederlands is e West-Germoansche toale die geklapt wordt deur de mêeste
inweuners van Holland, Vloandern en Surinoame, de drie leedn van de Nederlandse
Taalunie, 'n internationale instellienge die ounder andere de regels vo 't
Standaardnederlands vastelegt. In d' Europeesche Unie klapp'n der e stik of 23
miljoen menschn Nederlands vor êeste toale en nog e ki vuuf miljoen os twidde
toale. Nederlands is ook 'n officiële toale van de Caraïbische eilandn Aruba,
Curaçao en Sint-Maarten, binst dat er ook nog minderheedn bestoan in Vrankryk,
Duutsland en in mindere moate Indonesië, de Verênigde Stoatn, Canada en
Australië. De Koap-Hollandsche dialectn van Zuud-Afrika en Namibië wierdn
gestandaardiseerd tout Afrikoans, e dochtertoale van 't Nederlands.

Nederlands is nauwe verwant an Iengels en Duuts. 't Is wel azo da Nederlands de
Hoogduutsche klankverschuvienge nie het oundergoan en 't verschilt verder ook
van 't Duuts deur de sterke reduucsje van de noamvall'n en e mêer regelmoatige
morfologie.

E. Zudelik-centrale groep in België, Holland en in 'n angrenzend dêel van
Duutsland

F. Zuudôostelikke groep (Limburgs) in Holland, België en in 'n angrenzend dêel
van Duutsland



https://vls.wikipedia.org/wiki/Isra%C3%ABl

Israël, officiel de Stoat Israël, (Hebreeuws: מדינת ישראל - Medinat Yisraël;
Arabisch: دولة اسرائيل - Dawlat Israïl) is e land in West-Azië. De bevolkienge
telt 8.134.100 mensen (2013). Israël is zo'n bitje d'ênigste democratie in 't
Middn-Ôostn.

't Grenst in 't nôordn an Libanon, in 't nôordôostn an Syrië, in 't ôostn an
Jordanië, in 't zuudn an Egypte en in 't westn an de Middellandse Zêe. Den
hoofdstad en ook de grôotste stad van Israël is Jeruzalem. Andere belangryke
steedn zyn Tel Aviv en Haifa. Een bekende stad in 't zuudn van 't land is Eilat.

De gebeurtenissen uut den Bybel speeln under voe 't grôotste dêel of in Israël.
't Land telt verschill'nde bevolkiengsgroepn, wovan de grôotstn dedie van de
Joodn (75%).

De Joodsche journalist Theodor Herzl uut Ôostnryk-Hongareye richtte de
zionistische bewegienge ip, die streefde noar en eign stoat. Je makte da
verlangn bekend ip e zionistisch weireldcongres in 1897. Palestina was ton nog e
dêel van 't Ottomoans Ryk.

De Turkn kwoamn sterk verzwakt uut den Êeste Weireldoorloge en in 1920 kwam
Palestina e Brits mandoatgebied.

Achter de Twidde Weireldoorloge vertrokkn d' overleevnde joodn van de
nazi-concentroasjekampn massoal noa Palestina. In 1947 begost den
Arabisch-Israëlischn Oorloge, e burgeroorloge tusschn Arabische en Joodsche
inweuners van 't Brits Mandoatgebied Palestina. Israël sloagde derin van e grôot
dêel van 't Brits gebied te verovern. Vele Palestynn vluchtegn weg of wierdn
verdreevn deur d' Israëlische troepn.

De 14ste meie 1948 riepn de joodn de stoat Israël uut. Doarip kwam d'
immigroasje serieus ip gank. In d' êeste drie joar verdubbelde de joodsche
bevolkienge. De gebeurs woarn nie gediend met die nieuwe situoasje en der volgdn
nog vele oorloogn. Deur d' Amerikoansche steun kost Israël e leger ipbouwn die
sterker was of al de legers van d' omriengende landn t' hope.

De districtn Nôordn, Haifa, Centrum en Zuudn zyn ounderverdêeld in subdistrictn
(nafa, mêervoud: nafot).



https://vls.wikipedia.org/wiki/Atlantischn_Oceoan

Den Atlantischn Oceoan is achter de Stilln Oceoan de grotstn oceoan ter weireld.
Met en ippervlak van omtrent 106.400.000 vierkante kilometer bedekt ie à peu
près 20 percent van 't eirdippervlak. 't Êeste dêel van de noame verwyst noar
Atlas, e figeure uut de Grieksche mythologie.

Den Atlantischn Oceoan is en S-vormige woatermassa tusschn Eurazië en Afrika in
't ôostn, en Nôord- en Zuud-Amerika in 't westn. In 't nôordn sluut ie an met de
Nôordelyke Yszêe, in 't zuudwestn met de Stilln Oceoan, in 't zuudôostn met den
Indischn Oceoan en in 't zuudn met de Zuudelyke Yszêe. Den evenoare verdêelt hem
in de Nôordatlantischn Oceoan en de Zuudatlantischn Oceoan.

D' êeste Europeoan'n die den oceoan verkendn woarn de Vikiengs, de Portugeezn en
de Spanjoardn. Achter d' ountdekkienge van Amerika deur Christoffel Columbus in
1492, zyn der vele nieuwe handelsroutes uutgestippeld. Doadeure kwam en blêef
den Atlantischn Oceoan de belangrykste verbiendiengsoader tusschn Europa en
Amerika.



https://vls.wikipedia.org/wiki/UNESCO

Den UNESCO of in 't lank Organizoasje van de Verêenigde Noasjes vor Oendrwys,
Weetnschap en Kuulteure (Iengels : United Nations Educational, Scientific and
Cultural Organization; Fransch : Organisation des Nations unies pour
l'éducation, la science et la culture) is e gespisjaliezeerd agentschap van de
Verêenigde Noasjes (Iengels : United Nations). Zyn doel is by te droagn toe
vreede en villigeid deur 't bevordrn van d' internasjonoale soamnwerkienge ip
gebied van ipvoedienge, weetnschap en kuulteure, vo voddr te groakn mêt e
weirldwyd oentzag vo rechtvoardigeid, wetgeevienge, en menschrechtn tegoare mê
vryeid lik of da 't beschreevn is in 't "Chartre van de Verêenigde Noasjes" . 't
Is den ipvolgre van 'n ofdêelienge van de vroegre Volknboend (International
Committee on Intellectual Cooperation of Internasjonoal Kommietee vo de
Verstandlikke Soamnwerkienge).

Den UNESCO ê 195 lidstoatn en 9 geassosjêerde leedn . De mêeste van zyn
platslikke kantôorn zyn gegroepeerd per drie of vier landn; der zyn ook
nasjonoale en regionoale kantôorn.

Den UNESCO probeert zyn doelstelliengn t' oaln deur vuuf oofd-programmas :
ipvoedienge, nateurweetnschappn, moatschapplikke-/mensweetnschappn, kuulteure,
en kommuniekoasje/informoasje. Projektn oendresteund deur den UNESCO omvattn
programmas vor alfabeetiezeerienge, trèènienge van techniesche voardigeid en
lêeroars; internasjonoale weetnschapplikke programmas; de bevordrienge van
oenofanklikke meedja en de vryeid van de drukperse; regionoale en kuulturêele
geschiedkundige projekn; de bevordrienge van kuultuurêele verscheidneid;
vertoaliengn van weirld-lietrateure; internasjonoale soamnwerkiengsoovrêenkomstn
vo 't bevillign van 't kuulturêel en nateurlik weirld-erfgoed en vo de
menschnrechtn te beschermn, en te probeern de weirldwyde digitoale kloove t'
oovrebruggn. Y is ook lid van de United Nations Development Group
(Oentwikkliengsgroep van de Verêenigde Noasjes) .

De bedoelienge van den UNESCO is "by te droagn toe 't ipbown van vreede, 't
uutroejn van d' oarmoe, deurzoame oentwikklienge en interkuultuurêele
soamnsproake deur middl van ipvoedienge, weetnschap, kuulteure, kommuniekoasje
en informoasje" . Den andacht van d' organiezoasje goat ook by vôorkeure no
kwaliteit : ipvoedienge vor iedrêen en leevnslank lêern, ipvangn van niewe
moatschapplikke en ethiesche uutdoagiengn, koestern van kuultuurêele
verscheideneid, kulteure van vreede en ipbow van e kennisse-moatschappy dankzy
informoasje en kommuniekoasje .

De brêe doeln en duudlike wenschn van de weirldwyde gemêenschap – lik of da ze
beschreevn zyn in d' internasjonoal oovrêengekommn oentwikliengsdoeln,
woaroendre de Millennium Development Goals (MDG of Ooentwikkliengsdoeln vo d'
êeste Duusd Joar) — zyn de groendslag van ol de plangs en aksjes van den UNESCO.



https://vls.wikipedia.org/wiki/Monaco

Monaco (Monegaskisch: Principatu de Munegu; Frans: Principauté de Monaco) is e
klêene stoat in Zuud-Europa. D'r weunn mêer of 30.000 menschn en met een
ippervlakte van 2,02 km² is 't doamee de dichtst bevolkte onafhanklyke stoat ter
weireld. Den hoofdstad en grotste stad is Monaco-Ville of Monaco-Stad.
D'officiële toale is Frans, moa der wordt ôok Italioans, Iengels en 't lokoal
Monegaskisch (dat ofstamt van 't Genuees dialect) gesprookn. Alhoewel da Monaco
an de landkant hêlegans begrensd wordt deur d' Europeesche Unie, is 't land der
gin lid van.

Monaco van nu begost lyk e kolonie van Genua in 1228. Up 8 januoari 1297 grypt
de Grimaldi-familie vo den êeste kêe de macht in Monaco. François Grimaldi
veroverde, verklid lyk e franciscoansche monnik (toevallig monaco in 't
Italioans) 't fort, die de beroemde Rotse van Monaco beschermde in 1297.
Sedertdien is de familie Grimaldi deur erfipvolgienge olsan an 't bewiend
gewist.

Monaco ligt in 't zuudn van Vrankryk an de Middellandsche Zêe, 18 kilometer ten
ôostn van Nice en vlak by d' Italioansche grenze. An de landkant is 't hêlegans
ingeslootn deur 't Frans departement Alpes-Maritimes. Monaco bestoat uut e
smalle stroke land langst de kust an de voet van d' heuvels die 't begun vormn
van d' Alpn.

De Grand Prix Formule 1 van Monaco is êen van de bekendste koersn uut d'
autosport, en buutn de nachtkoers in Singapore d' ênigste Formule 1-wedstryd die
hêlegans up e stroatcircuit gereedn wordt. De Grand Prix goat ieder joar deure
in de moand meie.



https://vls.wikipedia.org/wiki/Burg_(Brugge)

De Burg is ‘t pling woa dat de geschiedenisse van Brugge begost is en woa da den
êestn burcht van de groavn van Vloandern stound, vo de verdedigienge van de
Vlamsche Kust teegn de Vikings. Round dien burcht groeide Brugge in de loatere
eeuwn uut tout e weireldstad. De riviere de Reie die in dien tyd deur Brugge
strôomde is hêlegans gekanaliseerd.

Karel den Kletsn, de keunienk van West-Francië, zound Boudewyn met den Yzern
Oarm no de Vloanderngouwe vo ze teegn t’houdn.

De burcht bestound ol in 851 en was gebouwd ip de plekke woa da de Romeinse weg
van Oudenburg nor Eirdenburg de Reie overstak. De Burg was in dien tyd ommeurd
me toegangspôortn. De Westpôorte stound by d’ Hofbrugge over de Reie, in de
Breidelstroate, d’ Ôostpoorte by d’Hoogstroate, de Zuudpôorte by 't
Blind-Ezelstratje en de Nôordpoorte verzekers by de Philipstockstroate. De
gevelstêen in d'Hoogstroate me Hier was 't d'Oost Poort en 't ipschrift Hier was
’t de Zuid Poort in ’t Blind-Ezelstratje herinnern doa nog an.

Uut de Vloanderngouwe groeide ‘t Groafschap Vloandern. Boudewyn met den Yzern
Oarm, den eêste groaf van Vloandern, liet an z’n Burcht e pre-romoanse kapelle
bouwn, die gewyd was an Sint Donoas. De Burg was in dien tyd groafelik gebied en
dus under privébezit. De groavn lietn ook nog ‘t Stêen bouwn, de Loove (’t
groafelik huus en loater ’t baljuwhuus) en e ghiselhuus.

Boudewyn I en II weundn êest in 'n houtn gebouw an de westkant. Under
noakommeliengn, van Arnulf I (918-964) tout Boudewyn V (1035-1067), lietn ip die
plekke 't Stêen bouwn. 't Was Robrecht den Fries (1071-1093) die ipdracht
gegeevn et vor e nieuwe Loove te bouwn an 'n ôostkant.

Ip de plekke van de Loove kwam loater ‘t Landhuus van ‘t Brugse Vrye, woavan da
de Gotischn achtergevel langs de reie bewoard gebleevn is. In 1722 kwam ‘t Oud
Gerechtshof ip die plekke.

Round 944 liet groaf Arnulf I de Sint-Donaaskerke bouwn no ’t model van de
Paltskapelle van Karel den Grôotn in Aakn. De kerke et e belangryke rolle
gespeeld in Brugge, mor is in 1800 ofgebrookn deur de Fransche en nie mer
herbouwd.

De brand van d’olletorre in 1280 is d’anleidienge gewist vo 't bouwn van 't
stadhuus in 1376, ip de plekke van ‘t ghiselhuus. 't Woarn veel documentn
verloorn gegoan en ze mostn e nieuwe plekke zoekn. Ze krêegn ‘t ghiselhuus van
de groaf, die van de 13e eeuwe minder en minder ip de Burg verblêef. Azo
verhuusde ‘t stadsbestier no de Burg, die van e groafelik nor e stedelik center
evolueerde.

D’Illig-Bloedbasiliek is e dubbelkapelle me beneen de Romoansche
Sint-Basiliuskapelle (1139-1149) en boovn d’Illig Bloedkapelle.

De dounkere crypte in de beneenkapelle is ‘t eênigste gebouw die overgebleevn is
van den tyd van de burcht en ’t oudste gebouw van Brugge. In de boovnkapelle van
’t Illig-Bloed, is ’t romoans karakter verloorn gegoan. In de 15ste eeuwe is ’t
herbouwd gewist in gotische styl en in de 19ste eeuwe is 't verbouwd gewist in
neo-gotische styl. De relikwie van ’t Illig Bloed wordt doa bewoard en ieder
joar meegedreegn in d'Illig-Bloedprocessie.

De noame steeghere, Middelnederlands vo den trap no de boovnkapelle uut 1548,
leeft voort deurda de passage mè wienkeltjes no de Wullestroate Ten Steeghere
genoemd is.

Lienks van de basilieke stoat ’t gotisch stadhuus. Den êeste stêen is geleid in
1376 deur groaf Lodewyk van Male. ’t Is één van d’oudste stadhuuzn van de
Nederlandn. In de vôorgevel uut de 14ste eeuwe stoan d'r 49 beeldn van figeurn
uut den bybel en de geschiedenisse van Vloandern. Ip ‘t êeste verdiep ku je de
Gotische zoale bezoekn. ‘t Houtn hanggewelf dateert uut 1402 en de neogotische
meurschilderiengn uut den tyd van ’t historisch romantisme, ende 19ste eeuwe. In
d’historische zoale zyn d'r schilderyen, documentn en zoakn die in verband te
briengn zyn met de geschiedenisse van Brugge.

D’oude Civiele Griffie (1534-1537), e peireltje van Vlamsche Renaissance, stoa
lienks van 't stadhuus. Vodien, round 1334, was ter e Griffie achter 't
stadhuus.

De gevel is versierd me verguld beeldhouwwerk me helegans van boovn Vrouwe
Justicia, en boovn ip den achtergevel keunieng Salomon. In de joarn 1980 was ‘t
gebouw nog in gebruuk ols vredegerecht.

In 2001 hen ze vo de restauroatie van de gevel de Vlamsche Monumentnprys
gekreegn, wa da te zien is ip e stêen an de zygevel in ’t stratje.

Lienks ku je ’t museum met de schouwe van ’t Brugse Vrye bezoekn. De schouwe, 'n
ountwerp van Lanceloot Blondeel uut 1529-1531, gemakt in êeknout met albast en
marmer, is ‘n herinnerienge an d’overwinnienge van Karel V ip de Fransche
keunink Frans I, in de Slag by Pavia (1525).

Lienks neffest d’Oude Civiele Griffie stoat ’t Oud Gerechtshof. 't Klassiek
gebouw wierd gezet in 1722-27 ip de plekke van ’t vroeger Landhuus van ’t Brugse
Vrye (1520-25), dat ip de groundvestn van ’t groafelik paleis de Loove gebouwd
was. 't Justitiepaleis is verhuusd nor e nieuw gebouw by de Kruuspôorte. Nu zyn
de stadsdienstn d'r in oundergebrocht.

De Prôosdye, ip den hoek van de Breidelstroate, wierd gebouwd in de 17ste eeuwe
in de Barokstyl. ’t Was de residentie van de prôostn van de Sint-Donaaskerke en
de kanseliers van Vloandern. Zynder zorgdn vo de groafelikke administroasje. Van
1559 (ton wierd Brugge bisschopsstad) was ’t de residentie van den bisschop,
juste neffest de kathedroale.



https://vls.wikipedia.org/wiki/Barack_Obama

Barack Hussein Obama (Honolulu (Hawaï), 4 ogustus 1961) is een Amerikoanschen
polletieker, advocoat en professor uut Chicago. En is lid van de Democratische
Party. Up 5 november 2008 is 'n met en grôte vôorsproung de 44sn president van
de Vêrenigde Stoatn ekommn (2009-2017). Ze noemn nem ouk wel De zwortn Kennedy.

Zyn voader wos e Kenioan, zyn moeder is een Amerikoansche. Ze zyn eschid toun
dat Obama twi joar oud wos. Sedert zyn 10 joar is Obama opebrocht deur zyn
grôotouders in Honolulu. Achter een ende in Jakarta gezeten t'ein, studeerdige
ie vo politicoloog in New York an de Colombia University. In 1985 veruusnde na
Chicago. In 1988 begostn were te lêern: e volgde Rechtn an de gerenommeerde
Harvard-universiteit. Ze vrouwe, Michelle Robinson, studeerde doar ouk, moa z'en
makoar moa lêern kenn op 't werk by een advocoatnbureau. In 1992 zyn ze etrouwd.

In 2004 dei Obama mei voun senateur te kommn. E won en azo wos 'n 'n vuufdn
zwortn senateur in Amerika. In de Senaat doet Obama surtout zyn beste voor
onderwys, immigroasje en e-government. Over 't feit dat 'n zwort is, wilt 'n nie
te vele spil moakn; azo zei 'n eki: D'r is gin zwort Amerika, e latino Amerika
en een Aziatisch Amerika; d'r is ollêne de Verenigde Stoatn van Amerika.



https://vls.wikipedia.org/wiki/Kwalle

E kwalle of e galle, klasse schyfkwalln (Scyphozoa), is e bêeste van de stamme
Netelbêestn (Cnidaria). De noame "kwalle" wordt ook gebruukt vo de verwante
klassn hydroïdpoliepn (Hydrozoa), kubuskwalln (Cubozoa) en steelkwalln
(Staurozoa), en de nie verwante stamme Rebbekwalln (Ctenophora).

Kwalln zyn roofbêestn die de prooi met de tentoakels noar hunder mound briengn.
Z' eetn klêene kriftn, en klêene vissn. Hunder vangoarms zittn vul netelcelln,
woamee dan z' hunder prooi verlammn. Ip 't vel van menschn verôorzoakn ze
dikwils pynlikke blèinen lik van tiengels (nittels). De vôortplantienge gebeurt
ip e speciale maniere. Kwalln hen gin sex. De vintjes stortn hunder spermacelln
in de zêe die ton noa 't vrouwtje stroomn. De wuuvetjes leggn eitjes die
bevrucht wordn. Uut zo e bevrucht eitje komt er êest e larvetje (planula) dat
uutgroeit tout e klêene geleiachtige poliepe van 1 cm grôot. Da polieptje zet
hem vaste ip e schelpe, stêen of wier. De tentoakels groein noa boovn. In
bepoalde moandn van 't joar kommn van de top klêene schuttelvormige kwalletjes
los (strobiloasje) die uutgroein tout grôte kwalln.

In iedere zêe, van de Poolzêe tout an den Evenoare, leevn der kwalln. De sôortn
die 't mêest vôornkommn zyn de ôorkwalle, de blauwe zêepaddestoel, de blauwe
hoarkwalle en de kompaskwalle. De kwalln die je 't mêest ziet in de Nôordzêe zyn
ôorkwalln.



https://vls.wikipedia.org/wiki/Basket

Basket of basketbol is een ploegsport die uutgevoundn is in 1891 deur James
Naismith, een Canadeesche sportleroare in Springfield College, Massachusetts in
de USA. In basket speel je me twêe ploegn van vuuf spelers ip een basketveld. De
bedoelinge is van zoveel meugelik puntn te scoren teegn mekoar deur een balle te
smytn deur een yzeren rink met een nette. Basket wordt deur vintn en vrouwn
gespeeld.

't Basketveld bestoat uut een rechtoekig pling met an weerskantn een korve, de
basket genoemd. In den NBA (National Basketball Association) in de USA, is 't
veld 94 feet lank en 50 feet brêed. Een FIBA-veld (Fédération Internationale de
Basketball) is 28x15 m. De basket angt ip 3,048 m. 't Veld et twêe zy-en
achterlynen, een middellyne, een vryworplyne (4 m van de achterlyne) en een
driepuntlyne (5,8 m van de achterlyne). De baseline is de achterlyne ounder
iedere basket. Verder ist er nog de middelcirkel woa dat 't spel begunt met den
ipworp en de "bucket", een gebied round de basket. De bucket is an de achterlyne
6 m brêed en versmalt noa de vryworplyne toe. De korve et een diameter van 0,45
m en zit vaste an een bord (backboard) van 1,80 m brêed en 1,05 m oge.



https://vls.wikipedia.org/wiki/Aroabiesche_toale

D' Aroabiesche toale (Aroabiesch : العَرَبِية ) is de klassieke Aroabiesche
toale van de 6ste êewe en zyn teegnwôordige ofgeleide vormn mêt uutzoendrienge
van 't Maltêes. Aroabiesch wordt gesprookn in e grôot gebied da lopt deur
West-Oazje, Nôord-Afrika, en den Ôorn van Afrika. 't Aroabiesch makt dêel uut
van d' Afro-Aziejoatiesche famielje.

Aroabiesch is e "Centroal Semietiesche toale", dichte verwant mê 't Arameesch,
't Hebrêewsch, 't Ugarietiesch en 't Feeniesiesch. Standoard-Aroabiesch
verschilt van en is mêer beoedsgezind of aal de gesprookn varjeteitn, en de twêe
bestoan in e toestand die diglossia gêetn wordt, gebruukt neffnst mekoar vo
verschillnde sosjoale funksjes.

Sommigte van de gesprookn varjeteitn zyn weedrzyds oenbegryplik , zowêl
geschreevn of moendlienk, en de varjeteitn lik êen gehêel vormn e
sosjoo-liengwiestiesche toale. Da wil zeggn da vanuut zuuvre toalkundige zyde de
neigienge bestoat vo ze lik mêer of êen toale te beschown, mo ze zyn geweunlik
tegoare bekeekn lik êen toale uut polletieke en godsdienstige oovrweegiengn. O
ze beschowd wordn lik mêer of êen toale, ton ist nie duudlik oeveele toaln datr
zoen zyn, omda de gesprookn varjeteitn 'n streektoaln-keekn uutmoakn, en datr
gin duudlikke grenzn zyn. Ot 't Aroabiesch êen toale is, tonne wordt ze
misschiens gesprookn deur apeupri 420 mieljoen gebruukrs (deur gebôorte) in d'
Aroabiesche weirld, zodoanig da ze êen van zes mêest gesprookn toaln van de
weirld is. In 't gevol van verschillnde toaln, is 't Egyptiesch Aroabiesch de
mêest gesprookn varjeteit mê 89 mieljoen spreekrs van gebôorte — nog atyd mêer
of glyk wukke Afro-Aziejoatiesche toale. 't Aroabiesch is ook e lieturgiesche
toale vo 1,6 bieljoen Mosliems . 't Is êen van de zes offiesjêele toaln van de
Verêenigde Noasjes .

De teegnwôordige geschreevn toale (Modern Standoard Aroabiesch) is ofgeleid van
de toale van de Kooran (gekend lik Klassiek Aroabiesch of Kooroaniesch
Aroabiesch). 't Wordt ip veele platsn oendrweezn in schooln en uunieversieteitn,
en wordt in verschillnde moate gebruukt by 't werk, 't bestier, en de meedja. De
twêe formêele varjeteitn zyn tegoare gepakt lik Lietrèèr Aroabiesch, die d'
offiesjêele toale is van 26 stoatn en de lietuurgiesche toale van den Ieslam.
Modern Standoard Aroabiesch vôgt van dichte de sproakkunste van 't Koroaniesch
Aroabiesch en gebruukt apeupri de zeifste wôordnschat. Mo, 't êt e poar
gramatiekoale droajn en wôordn weggeloatn die nie mê bestoan in de gesprookn
varjeteitn, en 't êt êenigte niewe droajn en wôordn oovrgenoomn uut de gesprookn
toale. Veele uut de niewe wôordnschat dient vo begrippn weere te geevn die
oenstoan zyn in loatre tydn, in 't byzoendre in de moderne tyd.

't Aroabiesch is d' êenige oovrbluuvnde van d' Oede Nôord-Aroabiesche
streektoaln-groep woar te neemn in de vôor-Ieslamietiesche ipschriftn die
bestoan vanof de 4-de êewe . Aroabiesch wordt geschreevn mê 't Aroabiesch
schrifte, dat 'n abjad-schrifte is (meedeklienkrs-schrifte) en 't is geschreevn
van lienks no rechs aloewêl da de gesprookn varjeteitn somtyds in ASCII gezet
wordn, en van rechs no lienks goan zoendre duudlikke reegls.

't Aroabiesch êt e grôotn invloed gêt ip veele toaln in hêel de weirld hêel ze
geschiednisse lank. Sommigte van de mêest beïnvloede toaln zyn Perziesch,
Koerdiesch, Somoaliesch, Swahielie, Bosniesch, Kazakhsch, Bengalie, Hindie,
Malejziesch, Iendoneeziesch, Tigrinj, Pashto, Punjabie, Tagalog, Sindhie en
Hausa. Binst de Middlêewn was 't Lietrèèr Aroabiesch e belankryke kuultuurtoale
in Europa, in 't byzoendre in de weetnschap, de wiskunde en de fielozofie.
Doadeure ên d' Europeesche toaln ook veel wôordn dr van gelêend. Veele wôordn
van Aroabieschn ôorsproenk zyn ook te vienn in oede toaln lik Latyn en Grieksch.
Aroabieschn invloed, in d' êeste plekke in de wôordnschat, is te ziene in de
Romoansche toaln, in 't byzoendre in 't Spoans, Kataloansch, Galiesiesch,
Portugeesch en Siesieljoans, zowêl deur de klêene afstand tusschn 't Kristlik
Europa en d' Ieslamietiesche beschoaviengn lik deur de 800 joar Aroabiesche
kuultuure en toale ip 't Iebeeriesch schiereiland, dat in 't Aroabiesch
"Al-Andaloes" gêetn wordt.

't Aroabiesch êt ook wôordn gelêend van veele andre toaln, woaroendre
Eebrêewsch, Aramêesch, Grieksch, Perziesch en Syriesch in vroegre êewn,
Koerdiesch in de Middlêewn en de teegnwôordige Europeesche toaln van deezn tyd,
mêesta van 't Ienglsch en 't Fransch.



https://vls.wikipedia.org/wiki/Technologie

Technologie (van 't Grieks: τεχνολογια < τεχνη "vakmanschap" en λογος' "woord,
betêkenisse") is de systemoatische en praktische toepassienge van kennisse.

't Verschil tusschn technologie en wetenschap is da technologie de toepassienge
van wetenschappelike principes voarensteldt. Azô hèt de wetenschap ountdekt dat
een illetrieke stroom een magnetische flux verôorzaakt die ton were een
tegenflux verôorzaakt. Technologie bestoat der nie ollêne uut van de beseffn dat
illetriek een yzern staaftjie kan loatn round droain, moar ook de maniere woarup
hoe dan die principes kunn'n gebruukt wordn vô zô'n staaftjie mestjies te loatn
round droain in een schêapparoat. Dus in 't kort is technologie de maniere
woarup da wetenschappelike principes wordn ommegezet in techniek. 't Is doavan
da den term technologie vele wor gebruukt as een anglicisme vo techniek.

Technologie hèt de maniere woarup da ounze moatschappy werkt groundig veranderd.
Od een mens vroeger van de Limbrug noa West-Vloandern verhuusde, zei tjie
eigentlik salutjes an zyn oude kennissenkrieng en begos tjie een nieuw leevn in
de nieuwe plekke. Tegenwôordig zyn zô'n (en grôtere) afstandn gemakkelik 't
overbruggn deur de vôruutgank in 't vervoer (otto, tring, vliegtuug), den
tillefong en 't internet. Een mens kan nu gemakkelik familie an den andere kant
van de weireld hèn, en nog met under klappn of under af en toe bezoekn.
Technologie hèt de weireld gemakt in wa da nu the global village wor genoemd.



https://vls.wikipedia.org/wiki/Taiwan

Taiwan, officieel de Republiek China (Chinees: 中華民國; pinyin: Zhōnghuá Minguo),
is e soevereine stoat in Ôost-Azië. 't Bestoat uut 't eyland Taiwan, 't grotste
eyland van 't land die 99% van 't groendgebied besloat en kleindere eylandjes
lyk de Penghu-eylandn, de Kinmen en de Matsu-archipel.

Toet 't ende van de Twidde Weireldoorloge was Taiwan e Japaneesche kolonie,
internationaal Formosa genoemd. Achter den oorloge is Taiwan overgedreegn an
China. Alhoewel da Taiwan al in 1895 d' oenofhankelykheid ipeiste en een eign
constitutionele democratie vormt, wordt da deur China toet ip den dag van
vandoage betwist. De communistische regerienge noemt Taiwan een ofvallige
provinsje van de Volksrepubliek China.

Taiwan ligt in d' Ôost-Chineesche Zêe, ten ôostn van 't Chinees vasteland, ten
zuudwestn van Japan en ten nôordôostn van de Filipynn.

D' hoofdstad is Taipei. Andere grôte steedn in Taiwan zyn: Kaohsiung, Xindian,
Xinzhuang, Zhongli, Hsinchu, Hualian, Taichung, Zhanghua, Jiayi, Tainan,
Pingdong en Taitung.



https://vls.wikipedia.org/wiki/Hendrik_VI_(HRR)

Hendrik VI (Nymeegn, november 1165 – by Messina (Sicilië), 28 september 1197),
van ‘t Huus Hohenstaufn, was de twidde zeune van Frederik Barbarossa en Beatrice
I van Bourgondië.

In ’t joar 1169, me Sienksn, benoemde zyn voader hem an zyn vier joar toet
Rôoms-Duutsche keunienk binst de Hoftag in Bamberg. En ip 15 ogustus wierd ie
gekrôond in de dom van Aakn. In 1191 kwamt ie keizer van ‘t Hillig Rôoms Ryk en
in 1194 ook keunienk van Sicilië.

In 1189 vertrok zyn voader ip kruustocht en wast ie zyn vervanger. Achter zyn
dôod in 1190 kwamt ie zyn officieeln ipvolger.

Hendrik VI stierf in 1197 an zyn 31 joar en j’is begroavn in de kathedroale van
Palermo. Achter zyn dôod brakt er grôote trôonstryd los tusschn de Hohenstaufers
en de Welfn. De stryd deurde bykan 20 joar.

Zyn êenigste zeune Frederik-Roger, genoemd achter zyn twi grotvoaders Frederik
Barbarossa en Roger II van Sicilië, was ton nog mo drie joar oud.

De Welf-anhangers round den eirtsbisschop Adolf van Keuln koozn de Welf Otto van
Brunswick ip 9 juni 1198. Ip 12 juli da joar wierd ie in Aakn gekrôond toet
keunienk.

Mo de Hohenstaufer Filip van Swaabn had hem ook loatn verkiezn toet keunienk. Je
wierd ip 8 september 1198 gekrôond in Mainz. In 1208 hen z'hem vermôord.

’t Joar derip wierd Frederik II algemêen erkend als Rôoms-Duutsche keunienk en
ip 25 juli 1215 wierd ie gekrôond in Aakn.



https://vls.wikipedia.org/wiki/Finland

Finland (Fins: Suomi, Zweeds: Finland, Samisch: Suopma), officieel de Republiek
Finland, is e land in Scandinavië met e grôte 5 meljoen iweuners. 't Land et de
bynoame Land van de 1000 meern, mor in feite zyn 't der vele mêer, oungeveer
180.000. 'n Oofdstad Helsinki is me zyn oof meljoen iweuners (agglomeroasche: 1
meljoen), 'n grotstn stad.

Finland is e Scandinoavisch land, 't ligt dus in 't nôorn van Europa. Teegn
Finland liggn der 3 lann: Zweedn, Nôorweegn en Rusland.

'n Mêerndêel van d'iweuners van Finland zyn etnische Finn, mo 't zyn ouk nog
redelik grôte groupn Zweedn, Nôorn en Russn. In 't nôorn zittn der ouk nog e
stik of drieduusd Sami (d'officiële noame voun de Lappn).

Finland et twêe officiële toaln: Fins (dêel van de Fins-Oegrische toalgroup) en
Zweeds (dêel van de (Nôord-)Germoansche toalgroup, voun 6% moedertoale). 't
Samisch wordt geklapt deur de Sami of de Lappn, 'n klêene minderheid in 't
noordn van 't land.

Finland is surtout ekend voun ze vele metalgroupn lik Nightwish, Children of
Bodom, HIM, Amorphis, Apocalyptica en Lordi.

Wuk a sport betreft, zyn de Finn surtout kraks in ottosportn lik Formule 1 en
Rally en in e masse wientersportn, lik langlaufn en schansspriengn. 'n Grotstn
en populairstn sport is wel yshockey, woarin dan ze in de latste 15 joar neegn
keirs up 't podium van 't weireldkampioenschap estoan en (wel mor êne up d'ogste
trede).



https://vls.wikipedia.org/wiki/Cyprus

Cyprus of beter Grieks-Cyprus (officieel De Republiek Cyprus, Grieks: Κυπριακή
Δημοκρατία, Turks: Kıbrıs Cumhuriyeti) es een klêen land dat dêel es van een
eiland in de Middellansche Zêe. Cyprus ligt geografisch gezien in Azië, moa vo
polletieke en culturele reedns wordt 't by Europa gerekend. 't Grieks gedêelte
van Cyprus makt sedert 2004 dêel uut van de Europese Unie. Der weunn à peu près
1.200.000 minsn in Cyprus, ip een ippervlak van 9251 km2. D' ôofdstad es
Nicosia. De noame 'Cyprus' komt eigenlik van et oud-Grieks Kypros wa letterlik
koper wilt zeggn.

Cyprus es deur zyn geostrategische liggienge tussn et Europese vasteland en et
Middn Ôostn olsan een eiland gewist da de lokoale volkern wildn bestuurn. Cyprus
eit olsan ounder invloed gestoan van d'istorische grôotmachtn: De Perzn, de
Griekn, de Romeinn, de Arabiern, de Byzantijnn, de Kruusvoarders, de Venetioann
en de Brittn.

In de recente istorie es Cyprus ipgedêeld gewist in twêe dêeln: sedert 1974 es
et Nôordelik dêel bezet deur de Turkn, achter joarn van gevechtn tussen de
Griekn en de Turkn. De Turkn wildn doarmee de Turkse mindereid (18% van de
bevolkienge van et eiland) beschermn achter joarnlange gevechtn tussen
Grieks-Cypriootn en Turks-Cypriootn. Turks-Cyprus es ollêne erkend deur Turkije,
terwil dat et Zuudn, de republiek Cyprus olgemêen erkend es. De kwestie Cyprus
zorgt nog oltyd vo twistn tussn Grieknland en Turkije, en bemoeilikt de
gesprekkn vo toetredienge van Turkije by de EU.

In 2004 es't er een nieuwe pogienge tot toenaderinge, ounder invloed van de
toetredienge van Grieks-Cyprus by de EU in dazelfde land en ounder begeleidienge
va Kofi Annan. Nôord-Cypriootn stoan oopn vo erênigienge, om zô uut et isolement
te geroakn, en Grieks-Cypriootn ounder bepoalde vôorwoardn.



https://vls.wikipedia.org/wiki/Vos

Vossn zyn de grotste roofdiern die vôornkommn in West-Vloandern. Ze zyn deur
vele menschn (zeker dedie die henn henn) nie geirn ezien omdan ze e slichte
reputoasche en voun zounder reedns olle kiekns in en hennekot dôod te bytn.

Vossn kommn vôorn in Nôord-Amerika, hêel Europa (buutn Ysland), 't nôordn van
Afrika en bykan hêel Azië. In Australië zyn z'uutezet voun de keuneploage die
der wos (ouk achter dan dedie uutezet zyn deur de menschn voun derup te joagn),
mo ze pakkn buutn keuns ouk e masse endemische bêestn, die verre ollemoale vele
troagerder zyn of keuns. Ezô zyn der ol e masse bêestn die 't moelik henn. Zest
zounder de grôte populoasche in Australië, is er gin êen landroofdier met zuk e
grôte verspreidienge lik de rôodn vos.

Vossn eetn lik dan ze leevn: ze zyn van nietnt vies. Z'eetn olle sôortn bêestn
(veugels lik fazantn, muuzn en rattn, keuns en hoazejoungn en zest grôte kevers.
Z'eetn ouk oas en fruut (lik beiers)).

Vossn leevn in klêne grouptjes van 1 vintje, êentige wuvetjes en de joungn. Van
de joungn meugn ollêne de wuvetjes bluuvn, de vintjes joagn ze weg. Z'hen en
hol, mo dat is ollêne gebruukt deur wuvetjes die in verwachtieng zyn. Hoevele
joungn dat e wuvetje krygt, hangt of van d'omstandigheedn (at er vele teetn is
of nie), mor in 1 nest kunn ze 10 joungn henn.

Die joungn kunn nog nie zien an ze ebôorn zyn, mo dat deurt mor e weke of twêe.
Ze zyn vulgroeid an ze 6 moandn zyn en kunn zevve voe joungn zorgn an ze 10
moandn oud zyn.

Van kleur zyn de mêeste vossn rôod (ze noemn nem oek wel rôodn vos) vanboovn en
wit vanounder. Nundern steirt is dikke en nunder pôotn zyn zwort.



https://vls.wikipedia.org/wiki/Aloam

Aloam of alaam is de noame vor instrumentn die uutgevoundn zyn en gebruukt wordn
vo 't werk gemakkelikker te moakn.

Dad ed begonn me't gebruuk van simpele "weirktuugn" vo t'eetn en te joagn.
Uutendelyk ad de mins deure dat 'm da ôok vôor hêel wa andre dingn koste
gebruukn. Azôo begost'm aloam te moakn vô klêern te moakn, 't eetn te verzoamln,
en d'eirde te beweirkn. Oal gouwe miekt'm ôok woapns om te joagn en te vechtn.
Deurda't aloam ip e vrêe belangryke plekke kwom, begostn ze't aloam soms
ipvoalnd te versiern en te gebruukn in ritueeln. In de westerse weirld es de
sôorte aloam styf vele veranderd in de oafgeloopn êeuwn, met oals ôogtepun den
computer.

De êeste weirktuugn wierdn nogoal vele gemakt van out, loavastêen, vuurstêen en
schulpn. 't Belangrykste aloam bestound uut messn, byln en houwn. Noa de
ontdekkinge van yzer en andere metoaln ontstoundn er vele verschillige sôortn
aloam, deur dan ze 't metoal in olle vormn kostn gietn. Da makte dan 't er hêel
wa toakn gemakkelykr kostn wordn uutgevoerd. In de middelêeuwn woarn ze vrêed
bezig me 't experimenteern en 't verbetern van de weirktuugn. Da leidde der
uuteindelyk toe dan ze machinn kostn moakn. Uuteindelyk zorgde da oal de
industriële revolutie der vôorn da me in 't westn e soamnlevinge hèin woa dat de
technologie centroal stoat.



https://vls.wikipedia.org/wiki/Adela_van_Normandi%C3%AB

Adela van Normandie, (ca. 1067 - 8 moarte 1137), was de joungste dochter van
Willem de Veroveroare en Mathilda van Vloandern. Ze was e zuster van Robert
Curthose, hertog van Normandië, en van twi keuniengn van Iengeland: Willem II
Rufus en Hendrik I Beauclerc. Zy en Hendrik Beauclerc woarn de twi joungste en
kwoamn ’t best overêen. Lik hem ha z’ook Latyn gestudeerd.

Adela trouwde in 1081 in Breteuil me Stefan II Hendrik van Blois. Z’haan elf
jounges w.o. Stefan van Blois, die loater keunienk van Iengeland kwam.

Mathilde van Iengeland, die getrouwd was me Godfried Plantagenet vound da ze zy
recht haad ip d’ipvolgienge van heur voader achter zyn dôod in 1135. Ze
betwistte de krônienge van Stefan van Blois, en da zorgde vor e periode van
burgeroorloge in Iengeland, bekend als d’anarchie.

Uutendelyk kost under oudste zeune, Hendrik Curtmantle, Stefan van Blois achter
zyn dôod in 1154 ipvolgn als êeste keunienk van Iengeland van 't Huus Anjou, ook
de Angevins genoemd.

De dynastie krêeg loater de noame Huus Plantagenet, achter de bynoame van zyn
voader.



https://vls.wikipedia.org/wiki/Zunne

Vanuut d'eirde geziene, ziet de zunne d'ruut lik e geive schyve die styf straf
schynkt. Zounder de zunne wos d'r up d'eirde gin energie voe leevn meugelik te
moakn.

De zunne genereert kloarte, warmte en zunnewind. Dienen zunnewind komt tout by
d'eirde woa dat 'n tegeng'oudn es deur 'n atmosfeer van d'eirde. Zunnewind
bestoat uut klene deeltjes die de zunne roundomround uutstroalt tout diepe in et
zunnestelsel.

Olle leevn up d'eirde es moar meugelik deur de warmte die de zunne uutstroalt.
Mienschn en beestn keunn nie leevn zounder de zunnewarmte. Ook de plantn oaln
under energie uut zunnestroaln via e proces da me fotosynthese noemn.

De zunne es 't kloarste object da j'an 'n emel kut ziene. Z'oalt magnitude
-26,5.

Olle emellichoamn in uus zunnestelsel doorloopn e boane mè de zunne in 't middn.
De grotste zyn de planeetn. De planeetn beschryvn ellipsvormige boann up
verschillige ofstandn. Oe dichter e planete by de zunne stoat, oe warmer da z'es
en oe rapper da ze rounddroait (omlooptyd van Mercurius es 88 doagn). De
buutnste planeetn zyn yskoud, droain stryf troage, en doen d'r vree lange over
voe ene keer round de zunne te droain (Neptunus bykan 165 joar).

In de kern van de zunne es 't ounvoorstelboar heet (round 15 500 000 K) en 'n
druk es d'r gigantisch. Die twee factoorn t'ope zettn e proces in gank da
kernfusie noemt. By da proces, da woaterstof ommezet in helium, komt d'r
gigantisch veel energie vry. Ge kut et vergelykn mè woaterstofbommn die under
energie ook uut kernfusie oaln (deur e proces dan ze zelve in gank steekn). Die
extreme toestandn in de zunne zorgn d'r voorn dat olle materie plasma es.

De zunne kun j'observeern mè 't bloot oge (mits beschermienge !) of mè angepaste
telescoopn. Zels mè 't bloot oge keun je dounkere plekkn ziene up de
zunneschyve: de zunnevlekkn. Eén zunnevlekke kut grodder kommn dan 'n diamèter
van d'eirde. Zunnevlekkn zyn plekkn up de zunne woa dat minder heet es dan
elders, doadeure kommn ze dounker over. Ze kommn en goane zynder in nen cyclus
van elf joarn. Zunnevlekkn veroorzoakn veel energie die ne merkboarn invloed èt
up uus were, up elektronicamaterioal en communicoatieapparateure.

Volgens astrofysici, da zyn weetnschappers die de zunne ounderzoekn, es de zunne
ne geivn dwerg die in 't middn van eur leevn es. Ze zoudt à peu près vuuf
miljaar joar geleedn ountstoan zyn uut ne koudn oernevel. Binn vier miljaar joar
zoudt ze ne roojn reus kommn. In die latste foase van eur leevn goat ze begunn
uut te zettn en eur uppervlak goat tout an d'eirdboane kommn. Uutendelik goat ze
ountploffn, en bluuft er ne wittn dwerg over (de vroegere zunnekern) en ne
planetairn nevel (de ofgestootn buutnloagn).



https://vls.wikipedia.org/wiki/Marokko

Marokko (Aroabiesch: المغرب al-Maġrib; Berbersch: ⵍⵎⴰⵖⵔⵉⴱ Lmaġrib; Fransch:
Maroc), officiêel Keunienkryk Marokko is e land in 't Westn van Nôord-Afrika.
Eirdrykskundig is Marokko gekenmerkt deur e ruw bergachtig binneland en grôote
stikn woestyne. 't Is êen van de mo drie landn (mê Spajje en Vrankryk) die zowêl
kustn êt an de Middellandsche Zêe lik an den Atlantischn Oceoan. De Aroabiesche
noamn al-Mamlakah al-Maghribiyah (Aroabiesch: المملكة المغربية), betêeknt "t
Westlik Keunienkryk") en Al-Maghrib (Aroabiesch: المغرب , betêeknt "t Westn")
wordn alle twêe gebruukt.

Marokko êt e bevolkienge va mêer dan 33 miljoen en 'n ippervlakte van 446 550
km2. De polletieke oofstad is Rabat, oewel da de grotste stad Casablanca is;
andre belangryke steedn zyn Marrakesh, Tanger, Tétouan, Salé, Fes, Agadir,
Meknes, Oujda, Kenitra, en Nador. Lik dat oltyd veele macht ê gêd in de streeke,
ê Marokko e geschiednisse van oenafanklikeid, tgêen nie 't gevol was vo de
gebeurs. Zyn aparte kultuur is e mienglienge van Arabische, Berbersche,
Sub-Sahareesche en Europeesche invloedn.

Marokko is e groendwettlik keunienkryk mêt e verkoozn parlement. De Keunienk ê
grôote uutvoernde en wetgeevnde macht, in 't byzoendre oovre 't leegre, de
buutelansche polletiek en de godsdienste. De uutvoernde macht wordt uutgeoefnd
deur de regeerienge, terwyl da de wetgeevnde macht toekomt zowêl an de
regeerienge lik an de twêe koamers van 't parlement, de Koamre van
Volksverteegnwôordigers en de Koamre van Roadgeevrs. De Keunienk kan dekreetn
uutvoardign, dahiers genoamd, die lik wettn zyn. Y kan 't parlement oentbienn
achtre datn den Êeste Miniestre en de Vôorzittre van 't Groendwettlik Hof
geroadpleegd êt.

D' oovreweegnde godsdienste in Marokko is den Islam. De offiesjêele toaln zyn
Berbersch en Aroabiesch. Marokkoans Aroabiesch, genoamd Darija en Fransch zyn
vêele gesprookn.

De vulle Aroabiesche noame al-Mamlakah al-Maghribiyyah betêeknt "Keunienkryk van
't Westn"; "'t Westn" is in 't Aroabiesch الغرب (Al-Gharb). De middelêewsche
Aroabiesche geschiednisschryvers en eirdrykskundign gebruuktn vo Marokko somtyds
de noame al-Maghrib al-Aqṣá (المغرب الأقصى), wa da wil zegn "'t Verste Westn")
om 't oendrescheid te moakn mê d' angrenznde streekn genoamd al-Maghrib al-Awsaṭ
(المغرب الأوسط), wa betêeknt "'t Middn-Westn" of Algereye en al-Maghrib al-Adná
(المغرب الأدنى), da is "'t Kortbye Westn" of Tunesië. De noame "Marokko" sloat
ip de stad Marrakesh, en das ook azôo vo 't Iengelsche "Morocco" en 't Spoansche
en Portugeesche "Marruecos" en "Marrocos". Marrakesh was in de Middelêewn den
oofstad oendre de dynastien van d' Almoraviedn en d' Almohoadn "Marrakesh" is
nog oltyd de noame vo 't land in 't Perziesch en in 't Middn Ôostn toe in de
twientigst' êewe. In 't Turks is Marokko gekend lik "Fas", e noame die ofgeleid
is van den oede oofstad Fes.

't Wôord "Marrakesh" bestoat uut de Berbersche wôord-kombienoasje Mur N'Akush wa
da wil zegn "Land van God".

De ippervlakte van 't teegnwôordige Marokko is beweund van in 't Paleolithicum,
tusschn oengevêer 190 000 en 90 000 vôo Kristus. In 't Ippre-Paleolithicum was
de Maghreb vruchtboardre dan teegnwôordig, en lêek mêer ip e savanne of ip 't
drooge landschap van nu. 22 000 joar geleen wierd de Aterion-kultuure ipgevôgd
deur de Iberomaurusioan-kultuure, die reedlik sterk gelêek ip d' Ibeeriesche
kultuurn. Gelyknissn in de geroamtn zyndr gevoenn in de Iberomaurusioansche
"Mechta-Afalou" begraafplatsn en de Europeesche Cro-Magnon oovreblyfsls. 't
Iberomaurusioan wierd ipgevôgd deur de Beekre-kultuure in Marokko.

Stuudjes van mitochondrioal DNA (MtDNA) ên e now verband angetôond tusschn de
Berbers en de Saami (of Laplanders, mo das e scheldwôord) van Skandinoavië. Da
bevestigt de theorien da de Franco-Kantabriesche refugia van Zuudwest-Europa e
bronne woarn vor êrbevolkiengn mê joagers-verzaamloars in Nôord-Europa achtre de
latste Ystyd.

Nôord-Afrika en Marokko wierdn bitje by bitje ipgenoomn in den ipryznde weireld
van de Middellandse zêe deur de Feniciërs, die andelskolonies en vestegiengn
stichtn in 't vroegklassiek tydperk. Belangryke Feniciesche vestegiengn kwaamn
dr in Chellah (nu Salé), Lixus (nu Larache) en Mogador (nu Essaouira). Mogador
was a Feniciesche kolonie al in de vroege 6de êewe vôo Kristus.

Marokko wierd loatre e dêel van e nôordafrikoans ryk mêt oofstad Carthago. De
vroegst bekende marokkoansche stoat was 't Berberkeuninkryk oendre keunienk
Bocchus I. Da keunienkryk in nôord Marokko, da nieks ê nieks te moakn mê de
teegnwôordige stoat Mauritanië, bestoend nog in 110 vôo Kristus.

't Romeins Ryk a die streeke oendre ze gezag vanof d' êeste êewe vôo Kristus, en
ze noamdn 't Mauretania Tingitana. 't Kristndom voend ingank in de twidde êewe
achtre Kristus en dr woarn bekêerliengn in de steedn, oendre de slaavn en by
sommigte Berbersche boern.

In de 5de êew achtre Kristus, o 't Romeins Ryk in vervol was, wierd de streeke
oovreweldigd vanuut 't Nôordn êest deur de Vandoaln en tonne deur de West-Gootn.
In de 6de êewe achtre Kristus was Marokko in theorie dêel van 't Byzantyns Ryk.
Hêel die tyd blêevn de Berbers in de bergn van 't marokkoans binneland nie
oendreworpn.

In 670 achtre Kristus voend d' êeste veroovrienge van Nôord-Afrika platse,
oendre Uqba ibn Nafi, e gineroal die d' Oemajoadn van Damascus diende. De
Oemajoadsche muzlmann brochtn undre toale, undre maniere van bestiern, en den
Islam mee no Marokko. Veel van de Berbers bekêerdn under bitje by bitje no den
Islam, mêest achtre da 't Arabisch bestier was truggetrokn. Den êeste
oenofanklikke Moslim-stoat ip 't groendgebied van 't teegwôordige Marokko was 't
Keunienkryk van Nekor, 'n emiroat in 't Rifgebergte. 't Wierd gesticht deur
Salih I ibn Mansur in 710, lik e dêel van 't Rashidun-Kalifoat. Achtre 't
uutbreekn van de Grôote Berbre-Ipstand in 739, vormdn de Berbers andre
oenofanklikke stoatn lik de Miknasa van Sijilmasa en de Barghawata.

Vôgns e middelêewsche legende, was Idris ibn Abdallah gevlucht no Marokko achtre
de ofslachtienge van zyn stam in Irak deur d' Abbasiedn. Y oovretuugde de Awraba
Berberstamn vo 't ippergezag van de verre Abbasiedn-kaliefn in Bagdad nie mêe 't
êrkenn en y stichtte de dynastie van de Idrisiedn in 788. De Idrisiedn makten
van Fes undre oofstad en Marokko wierd e centrum van Moslim-gelêerdeid en de
belangrykste macht in de streeke. De Idrisiedn wierdn ofgezet in 927 deur 't
Fatimidiesch Kalifoat en zyn Miknasa-bondgenôotn. Achtre dat er e breuke was
tusschn de Fatimiedn en Miknasa in 932, wierdn de latste de macht oentnoomn deur
de Maghrawa in 980.

Vanof de 11ste êewe kwaamn dr e poar belangryke Berberdynastien an de macht.
Oendre de Almoraviedn-dynastie en de Almohoadn-dynastie, oovrehêerste Marokko de
Maghreb, veele van 't teegnwôordig Spajje en Portugal, en 't Westn van de
streeke van de Middellandsche zêe. In de 13de en 14de êewn was de
Meriniedn-dynastie an de macht in Marokko en probeerde de prestoasjes van de
Almohoadn 't eevenoarn deur veldtochtn in Algereye en Spajje. Ziedre wierdn
ipgevôgd deur de Wattasiedn-dynastie. In de 15de êewe makte de Reconquista 'n
ende aan 't Moslim-bestier in Middn- en Zuud-Spajje en veele moslims en joodn
mostn no Marokko vluchtn. Portugêesche inspanniengn vo de Atlantiesche kuste te
kontroleern in de 15e êewe adn weinig invloed in 't binneland van Marokko. Vôgns
Elisabeth Allo Isichei, "In 1520, wastr 'n oengersnôod in Marokko zoda vor e
hêele tyd andre gebeurtnissn doamee wierdn gedateerd. Er kan angenoomn wordn dat
de bevolkienge van Marokko doalde van 5 toe oendre 3 miljoen tusschn de vroege
zestiende en de neegtiende êewn."

In 1549, kwam de streeke in d' andn van opêenvôgnde Arabische dynastien die
bewêerdn of te stamn van de Islamietiesche profeet Muhammed: êest de
Saadi-dynastie die regêerde van 1549 toe 1659, en tonne de Alawietn-dynastie,
die an de macht blêef vanof de 17de êewe.

Oendre de Saadi-dynastie, koste 't land involn van 't Ottomoans Ryk ofsloan en
ook e Portugeesche inval in de slag van Ksar el Kebir in 1578. 't Ryk van Ahmad
al-Mansur brocht niewe rydom en foam vo 't Sultanoat, en e grôote ekspediesje no
West-Afrika zorgde drvôorn dat 't Songhay-ryk in 1591 ingenoomn wierd. Echtre
blêek 't bestiern van landstreekn an den andre kant van de Sahara te moejlik.
Achtre de dôod van al-Mansur wierd 't land verdêeld oendre zyn zeuns.

In 1666 wierd Marokko êrêenigd deur de Alawietn-dynastie, vanof die tyd oltyd 't
regeerend uus in Marokko. Marokko oendregienk druk van Spajje uut 't Nôordn en
van 't Ottomoans Ryk uut 't Westn. De Alawietn slaagdn drin om undre posiesje in
stand 't oedn, en omda 't keunienkryk kleindre was dan de vroegre rykn, blêef
het taamlik welvoarend. Teegn de goeste van de platslikke stamn begost Ismail
Ibn Sharif (1672–1727) 'n êeneidsstoat ip pôotn te zettn. Mê zyn Jaysh d'Ahl
al-Rif ('t Leegre van de Rif) kostn Tanger ofpakkn van d' Iengelsche in 1684 en
y joeg de Spanjoards weg uut Larache in 1689.

Marokko was 't êeste land dat de pas oentstoane Verênigde Stoaten van Amerika
erkende in 1777 lik 'n oenofanklikke stoat. In 't begun van d' Amerikoansche
Omwentlienge wierdn er Amerikoansche andelsscheepn in d' Atlantische Oceaone
angevoln deur Barbariesche zêeroovrs. Ip 20 december 1777, verkloarde Mohammed
III, Sultan van Marokko da d' Amerikoansche andelsscheepn oendre de
beschermienge stoen van 't Sultanoat en dus vry kostn voarn. 't
Marokkoans-Amerikoans Vriendschapsverdrag, getêeknd in 1786, is 't oedste nôojt
verbrookn verdrag met de Verêenigde Stoatn.

Od Europa an 't industrialiezeern was, wierd Nôord-Afrika mêer en mêer antreklik
vo ze meuglikeedn vo koloniezoasje. Vrankryk ad al belangstellienge vo Marokko
in 1830, nie allêene om de grenze te beschermn van zyn koloonje Algereye, mor
ook vo de strateegiesche posiesje van Marokko ip twee oceaonn. In 1860, gaf e
betwistienge oovre de Spoansche enkloave Ceuta e vôorwensl an Spajje om den
orlooge te verkloarn. De winnoare Spajje verwierf dr nog 'n enkloave by en
vergrotterde Ceuta. In 1884 schiep Spajje e protektoroat in de kustzôones van
Marokko.

In 1904 kwaamn Spajje en Vrankryk oovrêen dat êk van undre invloedzôones zoe
krygn. O 't Verênigd Keunienkryk Vrankryk zyn invloedszôone êrkende wastr felle
reaksje van 't Duutsche Ryk; en dr woarn spanniengn in 1905. 't Probleem wierd
ipgelost mê de Konferensje van Algeciras in 2006. De Krizies van Agadir dej de
spanniengn tusschn de Europeesche Machtn voddr vergrôotn. 't Verdrag van Fes in
1912 makte van Marokko e protektoroat van Vrankryk, en verôorzakte 'n ipstand in
Fes. Spajje blêef iptreedn in zyn kust-protektoroat. Deur 't zeifste verdrag
verkrêeg Spajje de rolle van beschermnde macht in de nôordlikke en in de
zuudlikke (Sahariesche) zôones.

Tienduuznde koloniestn kwoamn Marokko bin. Sommigte kochtn grôote stikkn ip van
vruchtboare landbowgroend, andre organizeerdn d' uutboatienge en de
modernizoasje van mynn en haavns. Belangngroepn uut die kriengn duwdn Vrankryk
oltyd mo verdre in de richtienge van mêer kontrolle oovre Marokko – e kontrolle
die ook nôodig was deur de vôortdeurnd' ôorlooge tusschn de Marokkoansche
stammn, woavan datr e dêel de kant van Vrankryk a gekoozn by 't begun van de
veroovrienge. De goeverneur-gineroal, Moarschalk Hubert Lyautey, bewoenderde
iprecht de Marokkoansche beschoavienge en y kost e gemêenschaplik
Marokkoansche-Fransche bestier ip pôotn krygn, en e modern schoole-systêem in
gank zettn. Verschillnde diviesjes van Marokkoansche soldoatn (Goumiers of
geweune troepn en officiern) diendn in 't Fransch Leegre zowêl in den Êestn of
in de Twiddn Weireldôorloge, en in 't Spoansche Nasionaliestiesch Leegre in de
Spoansche Burgrôorlooge, en loatre lik Regulares . De slaverny wierd ofgeschaft
in 1925 .

Tusschn 1921 en 1926 wastr e Berber-ipstand in 't Rif-gebergte, oendre de
leidienge van Abd el-Krim, woby da de Republiek van de Rif oenstoend. De rebelje
wierd oendredrukt deur Fransche en Spoansche troepn.

De verbannienge deur Vrankryk van Sultan Mohammed V in 1953 no Madagascar en zyn
vervangienge deur de nie populaire Mohammed Ben Aarafa verôorzakte felle
teegnstand in de Fransche en Spoansche protektoroatn. 't Mêest ipvollnd geweld
gebeurde in Oujda woa da de Marokkoann de Fransmans en andre Europeoann anvieln
ip stroate. Vrankryk liet Mohammed V weerekêern in 1955, en d' oendrandliengn
die uutkwoamn ip de Marokoansche oenafanklikeid begostn 't joar drip . In moarte
1956 was 't gedoan mê 't Fransch protektoroat en Marokko êrwoenn zyn
oenofanklikeid van Vrankryk en Spajje lik "Keunienkryk Marokko". Spajje ield zyn
twêe kust-enkloavn. Sultan Mohammed wierd keunienk in 1957.

De Spoansche enklaoave van Ifni in 't Zuudn gienk weere noa Marokko in 1969. De
Polisario-beweegienge wierd gevormd in 1973, mê de bedoelienge 'n oenafanklikke
stoat te stichtn in de Spoansche Sahara. Ip 6 novembre 1975 vroeg Keunienk
Hassan da vrywilligers de Spoansche Sahara zoen intrekkn. Dr zoen 350 000 burgrs
dêelgenoomn ên an de "Groene Mars" . A moand loatre was Spajje akkôord om de
Spoansche Sahara te verloatn, om z' oovre te droagn an e gemêenschapplik
Marokkoansche-Mauritoaniesche kontrole, oendanks de teegnstand en bedreigiengn
mê militaire tusschnkomste deur Algerye. Marokkoansche troepn bezettn de
landstreeke .

Binn de kortste tyd woarn dr botsiengn tusschn de Marokkoansche en Algereysche
troepn in de Westlikke Sahara. Gevechtn tusschn 't Marokkoans leegre en
Polisario blêevn joarn deurn. De langdeurige ôorlooge was e grôote fiansiêele
oadreloatienge vo Marokko. In 1983, schortte Hassan vorziene verkieziengn ip
temiddn van polletieke oenruste en ekonomiesche krizies. In 1984, verliet
Marokko d' Organizoasje vor Afrikoansche Êeneid om te protesteern teegn 't
toeloatn van de Arabiesche Demokroatiesche Sahrawi-Republiek (SADR) lik
lidstoat. 't Polisario bewêerde mêer dan 5 000 Marokkoansche soldoatn gedôod t'
ên tusschn 1982 en 1985. Algereysche autoriteitn ên 't antal
Sahrawi-vluchtliengn in Algerye geschat ip 165 000 . De diplomatieke reloasjes
mê Algerye wierdn êrsteld in 1988. In 1991 begostr e woapnstilstand in de
Westlikke Sahara, deur de Verêenigde Noasjes gekontroleerd, mo 't statuut van de
landstreeke blêef oenduudlik en dr woarn schendiengn van de woapnstilstand. In
de vognde tien joar wastr veele gekwebbel oovre e vôorgestelde
volksroadpleegienge vo de landstreeke mo de 't blêef e stratje zoendre ende.

Keunienk Hassan II gienk dôod in 1999 en wierd ipgevôgd deur ze zeune, Mohammed
VI. Y is e verzichtign êrvormr die e poar ekonomiesche en sosioale vryeedn ê
ingevoerd .

Keunienk Mohammed brocht e kontroversiêel bezoek an de Westlikke Sahara in 2002.
Marokko dej vôorstelln vo mêer zeifstandigeid vo de Westlikke Sahara an de
Verêenigde Noasjes in 2007. 't Polisario verwierp 't plang en diende zeive e
vôorstel in. Marokko en 't Polisario ieldn bespreekiengn, deur de VN
oendresteund, in New York, mo ze woarn oovre nieks akkôord. In 2010 bestormdn
veiligeidstroepn e protest-kamp in de Westlikke Sahara, en schôotn ip
gewelddoadige betoogiengn in den oofstad van de landstreeke, El Aaiún.

In 2008 wierdn dr twee Marokkoann, Abdelilah Ahriz en Hicham Ahmidan,
verôordêeld toe respektievlik 20 en 10 joar gevank vo de tring-bomaansloagn van
Madrid in 2004. D' Islamiest Saad Housseini krêeg 15 joar in 2009 vo d' ansloagn
uut 2003 in Casablanca. Y was ook ipgeëist deur Spajje vo de tring-bomaanslagn
van Madrid. Kort nadien wierd de veroenderstelde al-Qaeda leidre in Marokko, de
Belgiesch-Marokkoansche Abdelkader Belliraj toe leevnslank verôordêeld vo
schuldig bevoenn te zyn an 't leidn van 'n Islamiestiesche militante groep, en
vo tien menschn vermôord t' ên in Belgje.

Marokko êt e kuste by den Atlantischn Oceoan, de Stroate van Gibraltar en de
Middellandsche Zêe. In 't Nôordn ligt Spajje (e grenze oovre 't woatre an de
Stroate en landgrenzn in de drie klêene deur Spajje gekontrolleerde enkloavn,
Ceuta, Melilla, en Peñón de Vélez de la Gomera). Mê Algerye grenst 't land in 't
Ôostn en mê de Westlikke Sahara in 't Zuudn. Angezien da Marokko 't grotste dêel
van de Westlikke Sahara oendre kontrolle êt, is de feitlikke Zuudgrenze dedie mê
Mauritanië.

D' internasjonoal êrkende grenzn van 't land liggn tusschn 27° en 36°
Nôordrbrêedte en 1° en 14° Westrelengte. O de Westlikke Sahara dr by gereeknd
wordt ligt Marokko tusschn 21° en 36°Nôorderbrêedte, en 1° en 17°Westrelengte.
't Schiereiland Ras Nouadhiboe ligt djuuste te Zuudn van 21° en te Westn van
17°.

't Spoans groendgebied in Nôord-Afrika da grenst an Marokko bevat vuuf enkloavn
ip de mediterroane kuste : Ceuta, Melilla, Peñón de Vélez de la Gomera, Peñón de
Alhucemas, de Chafarinas-eilandn, en 't betwist eilandje Perejil. Dichtby d'
Atlantische kuste liggn de Kanoariesche Eilandn die an Spajje toebehôorn, en
Madeira in 't Nôordn is Portugêesch gebied. In 't Nôordn is Marokko begrensd
deur de Stroate van Gibraltar woada de internasionoale scheepvoart vrye deurgank
êt tusschn den Atlantischn Oceane en de Middellandsche Zêe.

't Rif-gebergte strekt 'm uut oovre de streeke ip de bôord mê de Middellandsche
Zêe, van 't Nôordwestn no 't Nôordôostn. 't Atlas-bergte is lik de ruggegroate
van 't land en 't lopt van 't Nôordôostn no 't Zuudwestn. 't Mêeste van 't
zuudôostlik dêel van 't land ligt in de Sahara en is lik zodoanig dinne bevolkt
en zoendre ekonomiesche weirde. 't Grotste dêel van de Marokkoansche bevolkienge
leeft ten Nôordn van 't Atlas- gebergte. In 't Zuudn ligt de Westlikke Sahara, e
vroegre Spoansche koloonje die angehecht wierd deur Marokko in 1975 by de
zogenoamde "Groene Marsch" . Marokko oed vul da de Westlikke Sahara e dêel is
van zyn groendgebied en noamt 't zyn "Zuudlikke Provinsjes".

Marokko is verteegnwôordigd in 't "ISO 3166-1 alpha-2" eirdrykskundig
kodeeriengssystêem deur 't symbool MA . Da symbol wordt ook gebruukt ip 't
internet : .ma.

Dr is e middelandszêe-klimoat in 't Nôordn en in sommigte bergn (Westlikke kant
van den Atlas) da meer ekstreem wordt diepre in 't binneland. 't Terrein is
zodoanig dat de kustvlaktn vruchtboar zyn en doarom zyn ze de ruggegroate vo de
landbow, in 't byzoendre in 't Noordn. De busschn bedekkn oengevêer 12% van 't
land, en de landbowgroend 18%; 5% wordt bevloejd. In den Atlas (Midn-Atlas), zyn
dr verschillnde klimoatn: Middellands-zêeklimoat (mêt e poar nattre en fischre
variantn), Gemoatigd-zêeklimoat (ook mêt e poar nattre en frischre variantn) woa
datr verschillnde sôortn eikn gruujn, mê mostapytn, juniperusn, ceedrs en veel
andre sôortn plantn die tegoare e hêel ryk nat "wolkn-bus" vormn. 't Klimoat
verandert oj ten Ôostn van den Atlas komt deur 't scherm-efekt van 't
bergsystêem, en 't wordt hêel drooge en verschrikklik warm gedeurnd de lange
zoomre, in 't byzoendre in de vlaktn en vallejn an de kant van de Sahara. De
Sahara-Woestyne begunt ier, en 't is goed te zien, byvôorbeeld, vo de
Draa-Vallei, woa daj kut oaazn, zandduunn en rotsachtige woestyn-landschappn
vienn.

Marokko is gekend vo ze grôote biologiesche verscheideneid; de veugle-weirld is
't mêest ipvoalnd. Die telt in totoal 454 sôortn, woavan dr vuuve zyn ingevoerd
deur de mensch, en 156 moa weinig of toevollig gezien.

De barbariesche lêew, bejoagd toe datn uutgestorvn was in 't wilde, was 'n
oendresôorte die inhêems was in Marokko en e nasionoal emblêem. De latste
barbariesche lêew wierd geschootn in den Atlas in 1922. De twee andre grôote
roofdiern van Nôord Arika, den atlasbeir en 't barbariesche luipeird, zyn nu
respektievlik uutgestorvn en in gevoar.



https://vls.wikipedia.org/wiki/Wilge

Wilgn of wulgn (latyn : Salix) zyn loofboomn of struukn uut e geslacht van de
wilgachtign. Dr bestoan roend de 400 sôortn . Die mêesta wientrkoale plantn
wordn mêest gevoenn ip natte plekkn in t Nôordlik Oafroend in streekn mêt e
gemoatigd of koed kliemoat. Sommigte wilgn (in 't byzoendre arktiesche en
alpiene sôortn) gruujn lêege by de groend of zyn kruupnde struukn; byvôorbeeld
wordt de kruudachtige wilge (Salix herbacea) zeldn oogre of 6 cm, oewêl datn êm
wyd uutsprid oovre de groend.

De wilgn ên allemalle oovrevloedig woatrachtig schusse-sop, da veele
saliesiel-zeur bevat; 't oet is zochte, geweunlik plôojboar, toaj; de takkn zyn
dinne, en grôot, veezlachtig; de workls moakn stolôonn. De workls zyn ipmerklik
vor undre toajigeid, grotte, en leevnskracht, en workls oentstoan gemakklik uut
de boovngroensche dêeln van de plante.

De bloarn zyn typiesch lankwerpig, mo ze kunn ook roend of ovoal zyn, dikkers mê
gezoagde bôordn. De mêeste sôortn zyn bladvollig, oaf-oltydgroene wilgn; ardte
blienknde bloarn zyn zeldzoam, byvôorbeeld Salix micans en S. australior in 't
ôostlik Middellansch-zêegebied. Al de knoppn stoan lateroal; dr wordt absoluut
nôojt 'n endknop gevormd. De knoppn zyn bedekt met 'n ienkle schubbe. Geweunlik
is de knopschubbe soamngesmolkn in e sôorte kaptje, mo by sommigte sôortn ist
drboovn gevoedn en de bôordn oovrelappn mekoar . De bloarn zyn ienklvoedig, mê
pluumevormige nervn, en typiesch lankwerpig. Geweunlik zyn ze gezoagd, ofgeroend
an de voet, puntig of piekig. De bladstêeln zyn kort, de steunbladjes dikkers
styf ipvollnd, glyknd ip klêene roende bladjes, en ze bluuvn dikkersn den êft
van de zoomre bestoan. Ip sommigte sôortn pertanks, zyn ze klêene, oenipvollnd,
en volln ze zêere of. Vôgnst kleur istr e grôote varjoasje van groen, goande van
gilwachtig toe blowachtig.

De wilgn zyn twêe-uuzig, mê mannlikke en vrowlikke blommn, die de vorm ên van
"katjes", ip verschillnde plantn; de katjes verschynn vroeg in de lente, dikkers
vôo de bloarn, of ot de niewe bloarn uutbreekn. De mannelikke blommn ên gin kêk
of krôone; ze bestoan allêenemo uut meeldroadn, varjeernd in antal van 2 toe 10,
vergezeld van e nektar-kliere en gezet ip de voet van e schubbe ip d' asse van
'n ofangnde bloejwyze die katje gêetn wordt. Die schubbe is vierkantig, uut êen
stik, en styf oarig. De meeldroadn zyn rôozig in de knop, mo ze wordn purpre
achtr da de blomme oopngoat; ze zyn twêe-okkig en d' okkn goan oopn in de
lankte. D' êlmdroadn zyn droadvormig, geweunlik blêek bruun, en dikkers kletse.
De vrowwelikke blommn zyn ook zoendre kêk of krôone, en bestoan uut e simpl
vruchtbegunsl (ovarium) vergezeld van e platte nektar-kliere die ingeplant is ip
de voet van e schubbe die ook oenstoan is ip d' asse van e katje. 't
Vruchtbegunsl êt êen okksje, de stemple (stigma) is twêe-lobbig, en de
zoadknoppn (ovulum) zyn mê veele.

Bykans aal de wilgn schietn styf gemakklik workl uut stekkn of woa datr gebrookn
takkn ip de groend liggn. E poar uutzoendriengn zyn oendr andre de woatre-wilge
(Salix caprea) en de perzikbloadige wilge (Salix amygdaloides). A befoamd
vôorbeeld van de gruuj uut stekkn ê te moakn mê de dichtre Alexander Pope, die e
twyge vroeg uut e paksje da mê twygn geboenn was en dat uut Spajje verzoenn was
no Henrietta Howard, Groavinne van Suffolk. Die twyge wierd geplant en dej 't
goed, en de legende zegt da al de treurwilgn van Iengland vôortgekommn zyn uut
die êene twyge . Wilgn wordn dikkers geplant lanst de bôordn van woatreloopn
omda 't vlechtwrk van workels den oevre beschermt teegn de werkienge van 't
woatre. Dikkers zyn de workels veele langre of de stam die druut gruujt.

Wilgesôortn zyn dikkers oenderlienk vruchtboar, en dr kommn veele kruusiengn
vôorn, zowê nateurlikke of gekwikte. E welbekende siervorm is de treurwilge
(Salix × sepulcralis), die e kruusienge is van de Peekieng-wilge (Salix
babylonica) uut Sjiena en de witte wilge (Salix alba) uut Europa.

De kruusienge 'Boydii' êt de Prys van Ovniers-verdienste (Award of Garden Merit)
gewoenn van de Keunienklikke Ovniers-Verêenigienge (Royal Horticultural Society)
.

Wilgn wordn gebruukt vo voedslplante deur de larvn van sommigtee schubvleuglign,
lik de rowmantle (Nymphalis antiopa) . Miern uut de bosmiere-groep (Formica
rufa), zyn veele te vienn ip wilgn die deur bladluuzn beweund zyn, vo
bladluuzesuukr te goan ôogstn, lik ofdat ook de wespn somtyds doen.

E klêen antal sôortn wilgn wierdn veele geplant in Australië, naamlik vor
eeroozje te bestrynn lanst de woatrloopn. Nu wordn ze bekeekn lik oovrweldignd
oenkruud, en veele woatrbehêerdrs doen ze weg en vervangn ze deur inlandsche
boomn .

Wilge-sôortn zyn gastêere vo mêer of 'n oenderdtal bladluuze-sôortn, die beôorn
toe Chaitophorus en andre geslachtn , die grôote koloonjes vormn vor undre te
voedn ip plantn-sop, in 't byzoendre an den oendrkant van de bloarn .
Roestschimmels, verôorzakt deur schimmels van 't geslacht Melampsora, zyn gekend
vo schoade toe te briengn an de wilgebloarn, woaby da z' undre bedekkn mê oranje
pleksjes .

De bloarn en de schusse van de wilge zyn vermeld gewist in oede geschriftn uut
Assyrje, Suumêr e Egypte mêt e remeedje teegn kopzêer en kors , en in
Oed-Grieknland schrêef de nateurkundige Hippocrates oovre de meediesche
eignschappn in de vuufde êewe vôo Kristus. D' indieoann uut hêel Amerika
gebruuktn 't lik groendstoffe vor undre meediesche beandliengn. Ze gift tydlik
mildrienge van 't zêer. Salicine wordt ommegezet in salicyl-zeur in 't menschlik
lichoam, en is e vôornloopre van aspriene . In 1763 oendrezocht den Êerwoarde
Edward Stone de meediesche eignschappn van de wilgn in Iengland. Y bezorgde zyn
beviendiengn an de Royal Society, die ze liet drukkn en uutgeevn. 't Aktieve
bestanddêel van de schusse, salicine genoamd, wierd ofgezoenderd in zyn
kriestalliene vorm in 1828 deur Henri Leroux, e Fransche apoteekre, en Raffaele
Piria, n' Ietaljoansche sjemiest, die dr tonne in sloagde van de soamnstellienge
in ze peure vorm of te zoendern. In 1897 makte Felix Hoffmann e synteetiesch
andre vorm van salicine (in da gevol ofgeleid van de Spiraea-plante), die mindre
moejlikeedn gaf vo de spysverteirienge of zuuvr salicyl-zeur. 't Niewe
meediekamênt, formêel "acetylsalicykliek-zeur", wierd aspriene genoamd deur
Hoffmann zyn werkgeevre Bayer AG. Da gaf 't oentstoan an e grôot antal
meediekamêntn gekend lik nonsteeroiedoale oentsteekiengsremmnde meediekamêntn
(NSAID's).

Wilge is êen van de 38 suubstansjes die gebruukt wordn vo de
"Bach-bloesemteerapie" toe te passn , e sôorte alternatief geneesmiddle da zoe
'n effêkt ên ip de gezoendeid. Pertanks, vôgns 't Cancer Research UK, "istr gin
weetnschapplik bewys da de bloesmteerapie glyk wukke ziekte zoe kunn mildrn,
geneezn of vôorkommn, ook gin kankre".

Sommigte van de vroegste deur de mensch gemakte gebruuksvôorwerpn woarn uut
wilgn-oet. E visnêt van wilge is van 8300 joar vôor uuze tydreeknienge . Andwerk
lik mandetjes, visfuukn, gevlochtn ofsluutiengn, vlechtwerk vo lêemn uus-meurn,
wierdn dikkers gemakt uut wilge-wissn (stokkn van wilge-scheutn, dikkers
oentstoan uut ak-oet). Êen van de vormn van de Weelsche koroakle (e mande-achtig
bôotje) gebruukt tradiesjonêel wilge vo de latjes drvan. Dinne of gespleetn
wilgetakkn kunn ook gevlochtn wordn, en dat êt e lange geschiednisse. De
betrekklik plôojboare wilge ku mindre goe gespleetn wordn of veele andre
oet-sôortn, en ku geplôojd wordn roend scherpe oekn in mandewerk. Wilgn-oet is
ook gebruukt by 't moakn van kistn, bustls, cricket-stokn (gekwikt uut sommigte
êrkomstn van witte wilge), droagboare wiegn, stoeln en andre meubls, puppn,
fluutn, stoakn, zwêet-uuzn, speelgoed, droajwerk, andvoatn, fieneer, gevlochtn
wandn en schuuflêttn. Doarnboovn kunn tannienn, veezls, papier, stoffe en
biend-materjoal uut 't oet gemakt wordn. Wilgn-oet wordt ook angewend vo 't
moakn van de mêeste dêeln van kontrabassn, en vo stikkn vo die kontrabassn te
ripareern.



https://vls.wikipedia.org/wiki/Vietnam

Vietnam, officiêel de Socialistische Republiek van Vietnam, is 'n land met
omtrent 87 miljoen mensn in Zuudôost-Azië, dat in 't nôordn an China grenst, in
't nôordwestn an Laos en in 't zuudwestn an Cambodja. De grotste steedn zyn
Saigon in 't zuudn van 't land (nu officiêel Ho Chi Minhstad genoemd) mè mêer
dan 7 miljoen mensn, en den hoofdstad Hanoi in 't nôordn mè mêer dan 6 miljoen
mensn.

Vôor 't ontstoan van Vietnam as een onafhankelik keizerryk in 1010 was 't nôordn
van wa da nu Vietnam genoemd wordt een dêel van China. In dien tyd bestoend
Vietnam uut wa da nu Nôord Vietnam wordt genoemd, en Guangdong, êen van de
zudelike provincies van China. Teegn den tyd dat de Ly dynastie in 1010 in Nôord
Vietnam wierd gevestigd wierd het zuudn deur de Khmer (beter bekend van Angkor
Vat) besteurd, en in 't midden, teegn Da Nang, bestoend het Champa keunienkryk.
Gedeurende de kommende êeuwn hèt Vietnam zyn invloed noa 't zuudn uutgebrêed, wa
da ten koste van de Khmer en de Champa gebeurde. Vanof de vêertiend' êeuwe woarn
de Champa nie mêer dan een vazalstoat van Vietnam, en teegn d' achtiend' êeuwe
woarn de Khmer hêeltegansten uut 't zuudn verdreevn. Gedeurende 't mêerendêel
van die periode was China olsan een culturêle invloed, met een
regeringstrukteure dat up de leer van Confucius was gebaseerd, en toet an 1945
wierd 't Vietnamees in Chinese karakters geschreevn.

Vanof 1945, up 't moment da 't dudelik wierd dan de Fransn Vietnam den
onafhankelikheid nie giengn geevn, hèt 't nôordn een guerillaôorloge teegn de
Fransn begost. Achter de nederloage van de Fransn in 1954 teegn Dien Bien Phu,
wierd het land upgesplitst langs de gedemilitariseerde 17e brêedtegroad, met een
kommunistische regerienge in 't nôordn, en een regerienge gesteund deur de
Verênigde Stoatn in 't zuudn. 't Vechtn is goandeweg geëscaleerd toet dat in
1965 een grôot aantal Amerikoanse soldoatn by 't vechtn betrokkn woarn.

In Vietnam wordt er Vietnamees gesprookn, mè platselike verschilln in uutsprake
en wôordenschat tussn 't nôordn en 't zuudn. Toetdat een Franse Jezuïet,
Alexandre de Rhodes in de 17e êeuwe 't Westerse alfabet ingevoerd hèt wierd het
Vietnamees mè Chinese letters geschreevn. Moa 't is pas sinds 1945 dat 't
Vietnamees officiêel mê Latynse letters geschreevn wordt.

Vietnam is een miengsel van boeddhisme, confucianisme, traditionêle platselike
geloovn en rooms-katholicisme. Hoewel dat de communistische regerienge
godsdienstn ofroadt, wordn d' overheidstoegestoane godsdienstn gelik 't
boeddhisme en 't katholicisme getolereerd, en sinds de negentiger joarn zyn de
traditionêle dienstn in de boeddhistische tempels toegestoan.

Acht Vietnamese platsn stoan up de lyste van d' UNESCO weireldergoedern, wovan
dan der drie up de nateurlyste stoan, en vuve up de culturêle

Verder wordn d'er ook nog eirdneutn, groan, zoete petattn, bôonn, katoene, jute,
kaffie, thee en rietsuukr gegroeid. De visschery is ook een belangrike
industrie, en geirnoars zyn belangrik voa den uutvoer.

Toet an 't ende van de twientigst' êeuwe was 't vervoer voa de geweune man
beperkt toet de villo voa in stad en den tring voa langer afstandn. Goandeweg
hèn de mensn genoeg geld kunn spoarn zoadoanig dan der nu veel mensn brommers
hèn, en sommigen hèn ottos. Doadeure zyn de grôte steedn nu een krioelienge van
verkêer woarda de verkêersregels dikwils an de laarze gelapt wordn.

Hanoi en Saigon wordn deur de Reunification Express' verboendn, die der mêer dan
36 eurn overdoet. Vietnam hèt ook een nationoale vliegmaatschappye, die mêestol
voa platselike vluchtn of noa nabeurige bestemmiengn wordn gebruukt.



https://vls.wikipedia.org/wiki/Tennis

Tennis es een sport da gespeeld wordt met een tennisrackette en een tennisbol.
De bedoelinge es om den tennisbol van den ênen kant noa den andern kant van 't
veld te speeln. In de midden angt er een nette woarover da je moe speeln. Tennis
wordt ip verschillende oundergrounden gespeeld, elk met under typische
eigenschappn. G'eit klyte, ges, tapyt en hard-court.

Vo landn zyn der aparte competities: by de vintn de Davis Cup, by de vrouwn de
Federation Cup. Doarin voardigt een land (liefst) zyn beste spelers of en moet
er over 5 wedstrydn (4 enkele en 1 dubbele) beslist worden wie dat er deurgoat.
J'et oek nog de Hopman Cup, voen gemiengelde koppels.

De latste joarn beleeft het Belgische tennis echte ôogtepuntn, voorol by de
vrouwen mè Justine Henin en Kim Clijsters. By de vintn zyn der ôok een aantal
top-30 spelers, gelik de broertjes Rochus (Olivier en Christophe) en de
West-Vloamink Xavier Malisse. Xavier Malisse zyn sterkste individuele prestoatie
wos een olve finale in Wimbledon en soamn me Olivier Rochus eit y ol het dubbel
gewounn in Roland Garros.



https://vls.wikipedia.org/wiki/PHP

PHP es een internet script toale, juste lik Microsoft's ASP, en is gebaseerd up
de programmeertoale Perl. 'T is 'n dynamische "server-side" toale, in
tegenstellienge tot HTML (da statisch is) en JavaScript (dat allêene
"client-side" werkt).

PHP beteeknt PHP Hypertext Processor. Agezien d'afkortienge in de name zelve
vorekomt noemn we da e recursief acroniem.

't Principe van PHP is da de server alles berekent en doet en just mo et
resultoat deurezendt no wien datter de pagina ipvroagt. Je kud je site wel
alleen moar openen vanip ne host, dus nie ip jen eigen computer. Eventueel is da
te omzeiln deur je computer te loatn peizn dat n zelve e host is, mo ton moeje
nog assan e deel diengn instelln vo da andere menschen et zoen kunn zien. Ge kud
ook jen site as 'n "localhost" upzettn, en up voarwarde dê je data ook up je
computer zittn, kujje jen site bekykn zjuuste gelik da j'up 't internet zaat.

Mè PHP kuje diengn loatn ipslaan ip je site. Je kat dus gebruukers en zo moakn
ip je site. Die diengn moeje ton ipslaan in e database en de meest gebrukte es
MySQL.



https://vls.wikipedia.org/wiki/Keun

E keun of konyn (Kortryk) (in 17de eeuws West-Vlams conin) is e zoogbêeste, dat
in de orde van de hoaze-achtigen zit. 't Ziet er ruwweg gezien e bitje uut lik e
knoagdier, moa 't is dus nie van die orde. E keun is d'enigste sôorte in 't
geslacht Oryctolagus. 't Wordt dikkers voe huusdier g'houdn.

Qua grotte zit e keun tusschn de echte hoazen en de fluuthoazen in.
D'achterpôotn van 't keun zyn in verhoudienge vele korter dan dedie van d'hoazn,
moa langer dan dedie van de fluuthoazen. De buuk is blêker va kleur dan de rik
en dikkers wit van kleur. Ook an 'n ounderkant va z'n steirt en z'n pôotn is'tn
wit. E keun it plantery, en j'it ook z'n eigen kuttels ip (caecotrofie). 't
Vintje is ne keunebuk genoemd en 't vrouwke een keunemoere. Van sommigste
minschn wordt er ook gezeid da ze kwêekn lik de keuns: da wil zeggn da ze ol
veel jounges hein.

In de vôrige 2 êeuwn wos de klêenschoalige konynekwêek en middel om de armere
bevolkienge an en extra verdienste t'helpn en an goekôop vlêes. De velln vormdn
ôok ne klênen markt: via de konynemesjangs werdn de velln verkocht voe der
konynefraks en -wanten van te moakn. In 't Ancien Régime was de keunekwêek
verboodn. Ge viendt er nievers meldinge van in bronn lik staten van goed. Anno
2006 is de konynekwêek in Vloanderen nie grôot ne mêe; hier en doar ne
particulier en en poar beroepskwêkers. In West-Vloandern ist er nog een grôte en
oude keunekwekery: Kerkepolder in het dorp met de toepasselikke name Moere.
"Konyn met preumn" en "Konyn met bruun bier" zyn typisch Vloamsche gerechtn.

Kenyns zyn vrêed kwestboar vôor myxomatose (round Yper de keuneploage enoemd) en
VHS.

Keuns kwaamn ôorsprounkelik vôorn in Marokko en Algereye in 't nôordn van Afrika
en in Portugal, Spanje en e stik van Vrankryk (toet an 'n Normandie). 't Zoudn
de Feniciërs zyn die à peu près 3000 joar eleen keuns meipaktn no 't Middn-Ôostn
en ezo begustn me de verspreidienge van keuns. De Romeinn hieldn oek e masse
keuns voun z'up 't eetn en hen ze verzeker oek in de reste van Europa verspreid.

Verre overol woa dan ze inevoerd of uutebrookn zyn, zorgn ze voun e masse rôoi
voun 't platselikke ecosysteim. Bevôorbeeld up 't eiland Laysan (Hawaii) zyn ze
inevoerd round 1800 en hen ze verre olle plantn upeetn, woadeure dat er gin
teetn mir enoeg overblêef voun êentige inheemsche sôortn (Laysanralle, Laysan
millerbird en de Laysan 'Apapane). Toune a't er nog e zwoarn storm over 't
eiland passirde, wos 't voun ol die veugels edoan. Ollêne de Laysanvienke het 't
overleefd en is nu nog 'n ênigstn inheemschn zangveugel.

In Australië zyn der 24 loseloatn voun derup te joagn deur Thomas Austin, mo
dienn groep van 24 is indeliks zêre egroeid en concurreerdn de bilby's
(langôorbuideldassn), bêestn die 't zeste dein in Australië lik keuns in Europa,
weg, êen van de twêe sôortn is uutestorvn, d'aar sôorte is nog ossan stief
bedreigd.

A je an de smoake van 't Midden-Ôostn of Kreta zyt, ton kund'je 't zelfste
recept probeern me en poar schellen pennepisse in en nog en bitje kanêle.



https://vls.wikipedia.org/wiki/Kazachstan

Kazachstan (Kazachs: Қазақстан, Qazaqstan; Russisch: Казахстан, Kazachstan;
Turks: Kazakistan), officieel de Republiek Kazachstan, is e land in Azië en
Europa die grenst an Rusland, China, Kirgizië, Oezbekistan, Turkmenistan en de
Kaspische Zêe. 't Gebied te westn van de riviere den Oeral wordt by Europa
gereeknd.

D' hoofdstad is Astana en andere grôte steedn zyn Almaty, Shymkent, Karaganda,
Aktobe, Taraz, Pavlodar, Semey en Öskemen.

Kazachstan is e multicultureel land mè mêer of 50 nationaliteitn. De
belangrykste bevolkiengsgroep zyn de Kazachn, e Turks volk dat 61 % van de
bevolkienge vormt. Minderheedn van Turksche volkern zyn de 475.000 Oezbeekn,
246.000 Oeigoern, 227.000 Tatoarn, en nog kleindere groepn Azerbeidzjoann,
Balkan-Turkn en Tadzjiekn. De grotste minderheid vormn de Russn (24%) woavan dan
der de latste joarn vele geremigreerd zyn noa Rusland. Andere minderheedn van
Europeesche ofkomste zyn d' Oekraïners (2,6%), Kazachstanduutschers (1,4 %) en
klêene gemêenschappn van Pooln en Wit-Russn. In Kazachstan zelve wordn Tatoarn,
oendanks under Turksche toale en islamitisch geloof over 't algemêen by
Europeesche minderheedn gereeknd, omdan ze qua cultuur vele dichter by Russn
stoan of by andere Turksche en islamitische volkern. Ook èn vele Tatoarn idder e
Nôord-Europees uuterlyk. De belangrykste volkern van de Kaukasus zyn de
Tsjetsjeenn. Iroansspreeknde minderheedn zyn de Koerdn (40.000). Volkern lyk de
Dungoann en Koreoann (Koryo-saram), die de latste decennia noa Kazachstan zyn
gemigreerd vanuut Ôost-Azië, vormn mor e klêen dêel van de bevolkienge.



https://vls.wikipedia.org/wiki/Carolus_Linnaeus

Carolus Linnaeus (in 't Zweeds Carl von Linné) (°Råshult by Stenbrohult, 23 meie
1707 - Uppsala, 10 januoari 1778) was ne Zweedsen wetenschapper, meest bekend
als bioloog, die de binomiale nomenclateure voor levende wezens invoerde.

In 1999 wier ter meerdere ere van Linnaeus de Internationale Biologie Olympiade,
kortweg IBO genaamd ingericht in Uppsala, ounder leidinge van de twidden
bekenden bioloog uut Uppsala, Andreas Ehn, specialist in den arachnologie.

In 2007 was 't 300 jaar geleen dat ie em geboorn wier, en wiern d'r
verschillende tentoonstellingn en erdenkingn gorganiseerd, ounder meer in
Harderwyk, Haarlem, Leiden en Amsterdam.

Beist z'n studies mocht ie em de nateurlike schatten van Lapland beschryven.
Achter z'n reize in 1732 deur Lapland schreeft em z'n Florula lapponica. In 1735
vertrokt em no Nederland voe do voort te studeren. Ie promoveerde in de medicynn
met als doctoraatsthesis Hypothesis nova de febrium intermittentium causa an den
univ van Harderwyk. Derachter publiceerdet em z'n Systema Naturae, messchien wel
z'n belangrykste werk waarin dat em zyn systêem beschryft voe de levende wezens
in te deeln.

Linnaeus' publicatie Species Plantarum wordt gezien 't eerste groot werk over de
binomiale nomenclateure van planten. In da boek beschreeft em al de ton gekende
plantesoortn, en gaft nem z'allemolle een soortname. De genusname tope met de
soortaandudinge was binaire name. Do nevest gaf Linnaeus ook de volledige name,
dikkers ne hele regel, lik dat 't ton gebrukelik was. Linneaus' indelinge en
naamstelsel wier al beist zen leven deur de meeste plantkundigen en zoölogen
gebruukt. Ie klasseerde beist zen leven round de 7000 soortn planten. Dat em ze
klasseerde is nu nog dikkers te zien an de 'L.' van Linnaeus die achter de
wetenschappelike name van vele planten staat.

Linnaeus beschreef niet allene planten maar ook mineralen en dieren. Alhoewel
dat em de mensen al by de zoogdieren indeelde, en dus de mens nie meer als een
alleenstaand wezen zag, wil da nie zeggen dat em brak met 't scheppingsverhaal
uut de Bybel. Voe de evolutietheorie was 't nog wachten ip Charles Darwin een
eeuwe later.



https://vls.wikipedia.org/wiki/Broabants

Ounder Broabants verstoan me de mêeste variantn van 't Nederlands die gesproken
weirn in d' Hollandsche provinsje Noord-Broabant en de Vlamsche provinsjes
Antwerpn en Vlams-Broabant. Vodder volln, brêed gedefinieerd, ôok et
Zuud-Gelders en de dialectn van nôordelik Hollands Limburg en et land van Hulst
en westelik Belgisch Limburg ounder et Broabants. In 't nôordwestn van
Nôord-Broabant (Willemstad) weird een Hollands dialect gesprookn, binst dat de
dialectn van de dorpn Budel, Maarheeze en Soerendonk in essentie variantn zyn
van 't Limburgs.

Een belangryk kenmerk van 't Broabants is et persôonlik vôornoamwoord gij, dad
in 't Hollands jij en in het Limburgs de, doe, dich en diech noemd. Typisch is
ôok de vormienge van verklêenwoordn med et suffix -(e)(s)ke en de typische
subjectsverdubbelienge achter gij meh mêestol -d/-t (regelmôatigen uutgank by
werkwoordn vôor'n twidde persôon) + -e gij, wad ôok de regel is in
Ôost-Vloandern. Werkwoordn die styf dikkels gebruukt zyn, hein hier dikkels ne
g'assimileerde vorme, lik byvôorbild "hedde gij" (hè je gy), de regelmôatige
stamklankverkortienge buutn beschouwienge gelôatn.

Den ounderwerpsvorme en possessieve vorme van gij is ou(w) (uut u(w)) tegôare
meh (historische) verkortiengn dôarvan lik "oe(w)" en "a(w)".

Juste lik de reste van de Zuud-Nederlandsche dialecten kend et Broabants een
dudelike schêdienge in drie woordgeslachtn, te zien by de verbugienge van de
lidwoordn, anwyzende- en bezittelike vôornoamwoordn en byvoeglike noamwoordn.
Surtout de strikte geslachtsschêdienge deur 'n apart lidwoord by elk geslacht,
ounderschêed et Broabants ols toalsysteem van 't Standôardnederlands. Med
uutzounderienge van dêeln van West-Vloandern zyn de mêeste van de verbugiengn
hier olgemêen in gebruuk in Zuud-Nederland.



https://vls.wikipedia.org/wiki/Huus_Welf

't Huus Welf was van origine e Frankische oadellyke dynastie uut de 9e êeuwe. Ze
woarn verwant me de Karoliengers, die under den titel van groaf goavn in de
streke van Ipper-Swaabn, nu in de Duutsche dêelstoatn Baden-Württemberg en
Beiern.

Ruthard, die in dienst was by Pepeyn de Kortn zoudt e vroege vôorvoader van de
Welfn gewist zyn. In 769 kwamt ie groaf (comes) van de Argengau, in Alemannië in
Ôost-Francië. ’t Was e Karolingisch groafschap ten nôordôostn van ‘t Boodnmeer
(Duuts Bodensee).

De bekendste vôorvoader was Welf I. Je krêeg surtout vele macht achter da zyn
dochter Judith van Beieren trouwde me Lodewyk de Vroomn. Ze was zyn twidde
vrouwe. Me zyn êeste vrouwe Ermengarde van Haspengouw had ie al drie zeuns
Lotharius I, Pepeyn I van Aquitanië en Lodewyk den Duuts, die trouwde me Hemma,
ook een dochter van Welf I.

Lodewyk de Vroomn krêeg loater nog e zeune me Judith, Karel de Kletsn. De
verdêlienge van ’t Ryk ounder de drie oudste zeuns was al geregeld, mo Judith
wilde dat heur zeuntje ook zyn dêel krêeg, wa da zorgde vo grôte miserie tusschn
de voader en de zeuns. Achter ‘t Verdrag van Verdun krêeg Karel de Kletsn
West-Francië, ’t loatere Frankryk.

De zeune van Welf I, Konrad I van Auxerre, was hertog van Alemannië en groaf van
de gouwen Argenau, Alpgau en Linzgau.

Konrad II van Auxerre was van 859 tout 864 hertog van Ipper-Bourgondië (of
Transjuranië), ‘t gebied tussen de Jura en de Alpn. Je was de voader van Rudolf
I van Bourgondië, die den êeste keunienk van Ipper-Bourgondië kwam.

't Keuninkryk wierd gesticht in 888 achter d'ofzettienge en ‘n dôod van Karel
den Dikkn, e zeune van Lodewyk den Duuts. Rudolf I van Bourgondië wierd verkoozn
deur den oadel van Ipper-Bourgondië tout under keunienk. Je was êest hertog van
Ipper-Bourgondië gewist van 876 tout 888.

Welf IV, de zeune van Kunigunde en Alberto Azzo, wierd in 1070 deur keunienk
Hendrik IV benoemd toet hertog van Beiern als Welf I van Beiern.

Je trouwde me Judith, dochter van de groaf van Vloandern Boudewyn IV met den
Board. Under oudste zeune Welf V, hertog Welf II van Beiern, ha gin jounges en
je wierd ipgevolgd deur zyn broere Hendrik de Zwartn, hertog Hendrik IX van
Beiern. Hendrik de Zwartn trouwde me Wulfhilde van Saksn. Under jounges woarn:

Hendrik de Preuschnn trouwde me Gertrude van Saksn, dochter van keizer Lotharius
van Supplinburg. Under êenigste kiend, Hendrik de Lêeuw kwam hertog van Saksn en
Beiern. Je trouwde me Mathilde Plantagenet, d’oudste dochter van Hendrik II van
Iengeland en klêendochter van Godfried Plantagenet. Under zeune Otto van
Brunswick kwam den êenigste keizer van ’t Hillig Rôoms Ryk van ’t Huus Welf.



https://vls.wikipedia.org/wiki/Eukaryootn

De eukaryootn zyn een van de drie domeinn van de taxonomie. Ze omvattn alle
bêestn met e celkern, woa da 't DNA in zit. Vroeger wierdn der mo 2 domeinn
ounderscheedn (de eukaryootn en de prokaryootn), in 1990 is Carl Woese ofgekomn
met de nieuwe indelienge woarin da Bacteria, Archaea en Eukarya ounderscheedn
wierdn.

Eukaryootn zyn per definitie organismn va wien da under celln intern
georganiseerd zyn in organelln en e verschillig cytoskelet. Zukke organelln kunn
byvoorbêeld de kern zyn, die et mêest opvolt, mor byvoordêeld ook et
Golgi-apparoat, endoplasmoatisch reticulum, mitochondriën, chloroplastn of de
vacuooln.

Over 't olgemeen zyn eukaryotische celln vele groter of prokaryootn. Ierounder
volgt e korte beschryvieng van de interne structuurn van een eukaryotische
celle.

De celkern is omgeevn deur e dubbele membroan, veelal de nucleaire enveloppe
genoemd. Tusschen beide laagn zit der 20 à 40 nm plekke. Binn de binnste
membroan zit et DNA, tegoare met alle eiwittn da et nodig et lik histoonn of
alles die nodig is vo transcriptie. De nucleaire enveloppe volt utêen beist de
mitose en meiose.

Der zyn drie soortn endoplasmoatisch reticulum (ER): ruw endoplasmoatisch
reticulum (RER), gleddig endoplasmoatisch reticulum (SER, van et Iengels
smooth), en sarcoplasmoatisch reticulum die in de spiern zit. Et RER is continu
met de buutenste membroan van de nucleaire enveloppe en et zyn ruw uutzicht te
dankn an 't feit da der ribosoomn ip zittn die dienn vo et mRNA van de
transcriptie in eiwit te vertoaln.

Et SER dient ton mêer vo lipidesynthese, koolhydroatnsynthese en sommige
posttranslationele modificoaties an eiwittn.

't Sarcoplasmoatisch reticulum fungeert als Ca2+-reservoir. Da Ca2+ wordt
vrygeloatn vo de celle te depolariseern: e proces die essentieel is in
spiercontractie.

't Golgi-apparoat dient vooral vo eiwittn te sorteern en vo soms ze te
modificeern. Et krygt die eiwittn van et ER deur vesikels: e sôrte van klêne
bulletjes met eiwittn en allerhande in, ofgeschermd van de reste van de celle
deur e membroan. Dientengevolge loopn et ER en et Golgi-apparoat ni continu i
mekoar over.

De endosymbiosetheorie stelt da mitochondriën, chloroplastn en alle organelln
ofgeleid van plastiden ofkomstig zyn deur da e voorloper van al de eukaryote
celln va vdage een andere bacterie et opgegeetn. In plekke van em te verteern,
et 'n em echter wel loatn leven: azo kost 'n mee profiteern van de metabolische
functies van die celle. In 't geval van mitochondriën is da ton aërobe
respiratie (dus O2 gebruukn vo energie te vast te leggn ounder de vorme van
ATP), vo chloroplastn is da licht gebruukn vo de fotosynthese en azo sukers te
maakn.

Sommige vesikels en e gespecialiseerde functie. Lysosoomn breekn byvoorbeeld de
inhoud van deur endocytose opgenomn eetn of, beist da peroxisoomn peroxiden
ofbreekn. Peroxiden zyn molecuuln die een O-O biendieng en, die styf reactief
is.

Een actinefilament is e helix van 2 actinekeetns, oungeveer 7 nm in diameter. Et
actineskelet zit mêestol just ounder 't membroanippervlak en is verantwoordelik
vo zowel celvorm en -rigiditeit als cytoplasmoatische stromieng, die nodig is vo
organeln te verdeeln beist celdelieng en versnelde distributie van molecuuln
over hêel de celle (tegoare me myosine). 't Stoat ook in vo uutstulpiengn te
maakn in celn, e proces da essentieel is in celmigroatie.

Deze filamentn zyn 8 à 12 nm in brêedte en zyn ook stabieler geboundn. Under
functie bestoat der o.a. in vo celvorm en -rigiditeit te beoudn lik et
actineskelet, mor ook vo cel-cel en cel-matrix (celbiologie) interacties te
stabiliseern. Z'en e belangryke rol by de vorm van sommigte organeln lik de
kern.

Vele eukaryootn en e soorte steerte, e flagelle genoemd. Structureel zyn ze
compleet verschillig van de flageln van prokaryootn. De kerne dervan bestoat uut
microtubuli, en an de boasis zitn ze vast an e centriool, e complex van 9
microtubuli. 't Systêem vo alignerieng van de chromosoomn beist mitose en meiose
is analoog doaran: an weerskantn eje e centriool, met doarut 'ountstoand'
microtubuli die no de andere centriool toegroein. Z'en e buutndiameter van
oungeveer 25 nm, en e binndiameter van oungeveer 15 nm. Microtubuli zyn zelve e
polymeer van α- en β-tubuline.

Dierlikke celn en gin celwand, gin chloroplastn, en e klêendere vacuole. Dankzy
et gebrek an zuk e celwand is e dierlikke cel flexibel en kat n potentieel
andere celn opeetn, e belangryk proces van uus immuunsysteem.



https://vls.wikipedia.org/wiki/Eirdrykskunde

Eirdrykskunde of geografie (van 't Grieks : γεωγραφία, geographia ofte
beschryvienge van d' eirde ) is e tak van de weetnschap die gewyd is an de
stuudje van de landn, undre kenmerkn, bevolkienge en an de verschynsls van d'
eirde . Den êeste mensch die zoe 't wôord "geografie" gebruukt ên was
Eratosthenes (276 - 194 vô Kristus) . Vier geschiedkundige tradiesjes in 't
eirdrykskundig oundrezoek zyn : ruumtlikke ountleedienge van de nateurlikke en
de menschlikke verschynsels (eirdrykskunde lik de stuudje van spreidienge),
landippervlaktestuudjes (platsn en streekn), stuudje van 't verband tusschn mens
en land, en oundrezoek in d' eirdweetnschap .

Niettemin is moderne eirdrykskunde 'n allesomvattnd vak da ip d' êeste platse
probeert de eirde te verstoan en hêel de menschlikke en nateurlikke
ingewikkeld'eit – nie allêene wô da de vôorwerpn te vienn zyn, mor ooke oe da ze
verandern en oe da ze goan wordn. Eirdrykskunde is genaamd gewist "het
weireldvak" en "de brugge tusschn mens en nateurweetnschap". Eirdrykskunde wordt
ipgesplist in twêe grôote takn : de menschlikke eirdrykskunde en de nateurlikke
eirdrykskunde .



https://vls.wikipedia.org/wiki/DNA

Desoxyribonucleïnezuur, by de mêeste minsn beter gekend ounder zyn ofkortienge
DNA es et erfelik materioal van olle leevnde weezns.

De primaire structuur van DNA is de volgorde van de nucleotiedn. Een nucleotiede
es ip zyn beurt ipgebouwd uut 3 bouwstêenn: de fosfoatgroep, nen vuufoekign
suker (2-deoxyribose), en een boase.

Der zyn 4 sôortn boasn: twêe purines (bestoande uut nen dubbel aromoatische
ring) adenine (A) en guanine (G), en twêe pyrimidines (bestoande uut êne
aromoatische ring): cytosine (C) en thymine (T). Der komn ook vele modificoaties
voor: 5-methylcytosine, gemethyleerde basen, inosine en vele andere zyn ni
zeldzaam en komn by virusn vele voren vo under genoom te beschermn tegen
restrictie (of verknippieng) van under DNA deur et gastheerorganisme.

De lange keetn dat er ozô gevormd weirdt, vormt nen dubbele helix woarin dat
twêe DNA-keetns in een helixvorme udder round elkoar windn. Normoal vormn de
twêe strengn een rechtsschroevige dubbele helix (A-DNA en B-DNA), moar in
sommige vormn ze nen linksschroevign helix (Z-DNA). B-DNA is de vorm die et
mêest voorkomt. Belangryk om ip te merkn es da de twêe strengn in een
verschillende richtienge goan: de richtienge van nen DNA-keetn weirdt aangeduud
deur de anechtienge van de fosfoatgroep an de suker (ofwel an de 5' koolstof,
ofwel an de 3' koolstof). Deurda da nie symmetrisch es, eit nen keetn een
bepoalde richtienge. Normoal weirdt die richtienge angegeevn van de 5'-kant noa
de 3'-kant. En by nen dubbele helix zie je die keetn in antiparallel teegnover
elkoar stoan.

Een ideale B-DNA helix is à peu près 25 Å brêed, en wordt per basenpoar 3,3 Å
langer. Per volledige omwentelieng zyn der 10,5 basenpoarn. Die dimensies
verschilln in 't echt deur da een A-T basenpoar minder brêed is of e G-C
basenpoar (omda deze latste e woaterstofbrug mêer en), en deur eventuele
supercoiling. 1 Å (Angstrom) is per definitie 0,1 nm.

Der bestoan ôok specioale vormen van helices: triple helices en quadruple
helices zyn ôok gekend.

DNA interageert ni allene me eiwitn vo transcriptie en genregulatie, mo ook vo
zeneign te condenseren. Histoonn zyn octamere proteïnn en biendn non-covalent an
et DNA vo azo te zorgn da et DNA em round et histon droait. Da lukt deurda et
histon positief geloaden is (en dus de negatieve fosfoatgroepn antrekt) en
hydrofobe interacties angoat met de basen. Interactie met de suukergroep speelt
ôok e rolle.

Et ôofdprincipe van de genetische overdracht van het erfelik materioal angt of
van nen belangrykn eignschap van de boasn: twêe boasn poarn met elkoar by de
vormienge van de dubbele helix en geevn ozô de stabiliteit en vorm an de helix.
Moar ze doen da nie willekeurig: A vormt mè T een poar deur twêe
woaterstofbruggn, en G vormt 3 woaterstofbruggn mè C. Der zyn ôok specioale
vormn van boasepoarienge: Hoogsteen en reverse-Hoogsteen boasepoarienge, woarby
da de 'lange' kant van de purines gebruukt weirdn voo poarvormienge. Mè die
poarvormienge keun de specioale triple en quadruple helices gevormd weirdn.

De vorm van B-DNA es ountdekt gewist in 1953 deur James Watson en Francis Crick
an de Universiteit van Cambridge. Tot ton wos et allêne nog mo duudelik da DNA
de overdroager wos van et erfelik materioal, mo ni oe dat da ton ging of wa da
de structuur wos. Watson en Crick ountdektn de unieke DNA-boasepoarienge. Der es
doar zels een bitje spel round, want Watson en Crick ein de experimentele
resultoatn bekoomn deur Rosalind Franklin geïnterpreteerd, en veeln oan geirn
gezien dat ze ôok als ountdekker gezien wos. Da es nie gebeurd, en doardeure ein
allêne Watson, Crick en Maurice Wilkins (collega van Franklin) de Nobelprys voo
Geneeskunde gekreegn in 1962. De ountdekkienge van de structuur van DNA wos zô
belangryk dat er boekn over geschreevn en films over gemakt zyn.

Replicoatie es et process woarby da et DNA gekopieerd weirdt. Da gebeurt mêestol
deur et uutêengoan gelik een tirette van de dubbele helix. Bepoalde enzymes,
DNA-polymerases genoamd, keun nieuwe nucleotiedn an de inkele strengn angn. En
ier zie je 't belang van de specifieke boasepoarienge, want by Watson-Crick
basenpoarn kat der an nen A allêne ne T gehangn weirdn (en omgekêerd), terwyl da
er allêne moa nen G kan gehangn weirdn an ne C (en omgekêerd). Achter de
replicoatie ei je dus idealiter twêe identieke kopien van de ôorsprounkelike
helix.

Replicoatie treedt ip by de celdêlienge (mitose) en es nôdig om van êen celle,
twêe celln te keun moakn mè dezelfde genetischn inoud. Et gebeurt assan van 5'
no 3', en der is e stik primer nodig. Primer is e stiksje DNA of RNA die al an
de 5' -kant zit woa da et DNA polymerase an ku biendn en ze werk begunn doen.

Transcriptie, of oflezienge, es et proces woarby da 't DNA ofgeleezn weirdt, en
tot een vertoalienge leidt va proteines. Da gebeurt mè de ulpe van zogenoamde
transcriptiefactoorn. Het DNA weirdt ofgeleezn en vertoald in een mRNA, da
getransporteerd weirdt vanuut de celkern (woar da DNA oltyd inzit by eukaryootn)
noar et cytoplasma. Doar weirdt et achter eventuele splicing vertoald
(translatie) in proteine mè de ulpe van ribosoomn. Sommige RNA's wordn ni
vertoald omda ze bedoeld zyn vo et tRNA of rRNA.

By prokaryootn verschilt de situoatie lichtjes: omda dee gin celkern en, gebeurn
transcriptie en translatie gekoppeld. Under mRNA ku dus ni gespliced wordn, en
der bestoan verschillige maniern van genregulatie die doa gebruuk va maken, lik
attenuoatie.

Der zyn 20 nateurlike aminozuurn, moar der zyn moar 4 verschillnde boasn die
keun vertoald weirdn. Oe lost de natuur da probleemn ip? Gemakkelik, deur 1
aminozuur gelyk te stelln an 3 boasn, want ozô kryg je 64 (4 x 4 x 4)
combinoaties. Een combinoatie van drie boasn weirdt een codon genoemd. Moar
w'ein der nu tevele, goa je zeggn. Inderdoad, de genetische code es
gedegenereerd, wa da wil zeggn dat meerder combinoaties tot etzelfde resultoat
kan leidn. Da gebeurt mêestal in de derde positie. Zô keun je alanine bekoomn
deur de combinoatie GCT, GCC, GCA en GCG. Der zyn ôok nog een aantal specioale
codes voo de start en et ende van een transcriptiepunt (start codons ATG en GTG
en stop codons TAG, TGA en TAA). Het startcodon es een specialleke, omdat et ôok
codeert voo methionine, zoda in theorie ieder proteïne mè een methionine zou
moetn startn.

DNA zit by olle eukaryootn in een specioale dôorvôorn ountwikkeld celorganel: de
celkern. Ieder organisme eit zyn eign aantal boasn, de mins eit byvoorbeeld
3.000.000.000 boasepoarn in zyn DNA. O je weet da de gemiddelde afstand tussn
een boasepoar oungeveer 3.3Å es (of 3.3 x 10−10meiter), ton keun je zelve
uutreeknen da ieder celle oungeveer 1 meiter DNA eit. En da voo ol de miljoenn
celln woaruut da de mins es ipgebouwd. Der moetn dus efficiente
verpakkiengsmaniern zyn voor et DNA. Da zyn de chromosoomn, de mins eit er
idealiter 46 van en doarin es et DNA gewondn round nucleosoomn om ozô chromatine
te vormn, da ip zyn beurt nog ne kêe verpakt weirdt tot chromosoom.



https://vls.wikipedia.org/wiki/Vlas

Vlas (Linum usitatissimum) es een plante da voornoamelik gekend is vô 't
natuurlik product da je der kunt va moakn. Het es een gewas dat ip 't land
groeit. Minsn gebruukn et om lin'n klêren van te moakn. 't Is onlosmoakelik
verbondn mee de Leiestreke, omdat in 't begin het zôgenoamde rôotn, het vortn
van de stiengl dus, in de Leie gebeurde. Loater gieng da in rôteryn mee warm
woater 't gêne da rapper affeseerde.

De vlasplante weirdt nie allêne verwerkt tot brukboare vezels vô den
textielindustrie, der zyn ôok byproducten lik leemn vôo leemploatn en linzoad
woaruut dat er linzoadolie geprest weirdt voe onder andre varve, zêpe en
linoleumfabrikoatie binst dat den overschot bêesteteten es.

In den êesten ilft van de twinteste êeuwe woas de verwerkienge van 't vlas de
grôotsten industrietak in de Leiestreke. Van doarut eit den textielindustrie en
den spoanploatenindustrie begunn.

Vo 't vlas te zwingeln, gebruukten ze overtyd meulns. In Eule ku je nog alsan
êen zien, noamelik de Preetjes meulne.

Wo dat 't vlas zjuste van ofkomste is, is nie gehêel duddelik. D'r weir gepeisd
dat 't van Ôog-Aozië komt en dat die wilde sôorte em azô verdre ei gezet teegn
in Egypte. De Egyptische culteure wos trouwens de êeste die tastboare bewizn eit
achtergeloatn van 't verwerkn van vlas. Zyder droaidn ulder mummies ôofdzoakelik
in linne.

't Odste da ze doar ôoit in were gevondn is e stik stoffe van 5000 vôor
Christus. Tjikkeniengn van de vlasverwerkienge ip meurn bestoan wok moar zyn
ietske joenger: rond 4400 vôor Chr.

Teegn da de Romeinn ier kwoamn binngevooln, was de teelt ol van ôogstoande
ontwikkelienge. De stam van de Morini die tusn Yper en Boulogne weunde, wos doar
nen echten expeirt in. "Gin vrouwn zyn met skônder linn getôoid" zei de Rominse
Plinius rond 70 na Chr.

De nieuwe bloeiperiode kwam'tre in de zevende jiwwe toen da 't Christndom em
over Europa verspreidde. De messe moeste ton in zuvver linwoadn ipgedreegn weirn
vôlgens de vôorskriften.

Rond 1200 echtre wos de belangrykste regio nie West-Vloandern vo de vlasteelt
moa Frans-Vloandern en Artesië. In West-Vloandern woarn ze vullip beze mee grond
te winn ip de zêe en doar steekten ze ton skoapn ip die wulle goavn. Brugge ôn
andre kant was wel ne grôte droaiskivve vôor de handel in vlas. Ton d'r tydde
wos Brugge de linnôofdstad van Europa en zeg moar van de weireld.

Den Onderdjoarige Ôorloge (1337-1453) eit veel skoa berokkend an de Franse
vlasteelt en 't is doarmee da de leidiengspositie bitje by bitje eit overgegoan
noar de streke van Oalst, Oudnoarde en 't Brugse Vrye. Jin van de reednn omda da
zôo zêre koste goan, wos da je ton ip't platteland gin loakn mochte weevn en
vlas wel. De plattelandsbevolkienge wos doar dus ol in gespecialiseerd.

Teegn de viftiende jiwwe verviel de Vlamse loaknnivveried wadde omda de
concurrentiepositie in vergelykienge met Iengeland verslichterde. Da wos dus
were ne extra stimelanse richtienge linnproductie. Vloamiengn woarn d'echte
expeirts in Vlasverwerkienge. De weefsels wiern zelfs ipgekocht deur de
Spanjoardn vôo mee te doene noar de ves ontdekte Amerikoanse gebiedn.

Ip't ende van de zestiende êeuwe braakn d'r godsdienstôorloogn ut die de mêeste
gespecialiseerde spinners en wevers lietn vluchtn noar Olland en Ierland. De
Spanjoarden oan 't ier ol kort en klêne gesleegn dat er nie mêer overbleef. Vôo
Ierland wos da een begun vôor ulder bloei in weevn en spinn van Ierse wulle.
Zôvele expertise oan ze doarvôorne wok niet.

Deur Albrecht en Isabella koste het linn were ofgezet weirn in onder andere
Vrankryk, Olland en Iengeland en dadde mee veel succes. Da wos echtre gin te
langk leevn beskoorn, want ogauwe kwam Vrankryk of mee zyn welgekende
protectionistische moatreegln. Loatre begost wok Olland extra belastiengn te
effn ip Vlams linn en doarmee wos 't were hêlegans om zêpe.

Mee 't Verdrag van Utrecht (1713) wier Vloandern byn Ôostnryk gesmeetn. Olgauwe
wos 't duddelik da d' Ôosterykers nie geïnteresseerd woarn in de economische
groei van ulder nieuw gewest. 't Jinneste da ze deedn wos moakn da ze ip e goe
bladje stonn byn Iengeland en Olland. Ollerlie taksen en effiengn wiern deur de
Ôostenrykers getollereerd om doaran moar te vuldoen. 't Vlas wos dus were
zynderôogn an 't wegkwynn.

Onder d'Ollandske hêerskappy zyn de Iengelse were geïnteresseerg geroakt deur 't
Vlamse vlas. Zyder zoagn de superieure kwaliteit van 't Leiewoater in en gaavn
de riviere de noame van Golden River. De noame 'Golden' kwam vôorol van 't feit
da vlas beige-achte goud kleurt.

By 't onstoan van België vielt de bloei were wa stille angezien de Ollanders de
Skelde oan geslootn woardeure da den andle richtienge Iengeland wier bemoeilikt.
Teegn 1862 begoste de vlasindustrie were te droaien dankzy de Amerikoanse
Burgerôorloge. Deur die ôorloge wos de invoer van katoen styf gedoald woardeure
da vlas were populair koste weirn. Vanaf ton zyn de fabrikskes wok begunn
mekaniseern.

Tut zjuste vôor den ôorloge steeg de vroage enorm. Vlas wos vrêe in trek vôor
ôorloogsmaterioaln mee te moakn. Ze kostn nie mêer mee en d'r moeste ton wok
vrêselik vele geïmporteerd vlas van Rusland overgebrocht weirn.

Den Grôotn Ôorloge oat vele kapotgemakt, moar de industrie oat em toamelik zêre
keun ersteln. Mee de Grôte Depressie viel't were ollemolle efkes in de put: d'r
woarn nog nôoit zôo winne akkers geteeld. Acht joar loater echter, wos 't er een
nieuw record: de mêeste akkers ôoit! Ôorzoake was were de woapnwedlôop van de
landn in Europa. Tiddens de Twidde Ôorloge wos 't nateurlik were gedoan mee de
bloei.

In West-Vloandern zyn d'r nog een poar bedrivn die actief zyn in de
vlasindustrie. Ôoit zo belangryk vô de streke is't momentjil ietske mindre
gesteld met de bedrifstak van de vlasverwerkienge. Dankzie de ipkomste van 't
linn in de mode echtre is 't vlas were mjir en mjir in ipgank. De bedryvn olier
kunn wok moar aljinne overleevn omda ze ulder goan specializeern in bepoalde
nichemartn.

Het West-Vloamse vlas kan overleevn omdat 't van betre kwaliteit is dan dadde
van bevôorbeeld China. Het vlas is ton wok dierder, moar vele betre ofgewert.



https://vls.wikipedia.org/wiki/Vlams_(Nederlands)

Vlams is de benoamienge die oltemets gebruukt is voun olle toalvariantn die
vôornkommn in Vloandern, te benoemn, zowel de standoardtoale (in 'n Dikkn Van
Doale gebruukn ze 't label Belg. Ned. iervôorn, dus wôorn die anveird zyn in
Vloandern, mor in Olland nie gebruukt zyn) of de dialectn (gew in Van Doale).

Alhoewel dat de noame "Vlams" vele gebruukt wordt, is 't nog nie erkend lik
officiële toalbenoamienge. Ip gebied van uutsproake, woordnschat en zinsbouw
verschilt "Vlams" of "Zuud-Nederlands" vele van "Nôord-Nederlands", 't
Nederlands dat in Holland geklapt wordt. 't Verschilt ook van 't
Standaardnederlands van de "Nederlandse Taalunie".

Deur vervoagienge van de grenze tusschn standaardtoale en dialect, is ter de
latstn tyd in Vloandern e tusschntoale ountstoan, ook Verkoaveliengsvlams
genoemd of Gekuust Vlams.

Traditioneel wordt Vlams anzien lik e dialect en nie lik 'n aparte toale. Toch
zyn nie al de toalkundign van da gedacht en 't Vlams het azo 'n ISO 639-3 code
toegeweezn gekreegn: vls. 't Goat hier over 't Vlams van 't vroegere groafschap
Vloandern, da wil zeggn West- en Ôost-Vlams, Zêeuws-Vlams en Frans-Vlams.

De dialectn, die in de Vlamsche provinsjes wordn geklapt, zyn van Germoansche
stamme en bestoan uut vier groepn: 't West-Vlams, 't Ôost-Vlams, 't Brabants
(woarounder ook 't Antwerps) en 't Limburgs.

't Woord Vlams zèlve is ofgeleid van flâm, 'n Ingveoonsche vorm van 't Germoans
flauma (verwant an 't Iengels flow en 't Oudduuts flaum), wat da vloed, stroom
en stromienge wil zeggn.



https://vls.wikipedia.org/wiki/Psychologie

Psychologie is de weetnschap die em bezigoudt met et gedrag en et peizen en
voeln van mensen.

Et begin van de Psychologie ols weetnschap wordt gesitueerd up ’t ende van de
19ste êeuwe os den Duutser Wilhelm Maximilian Wundt (Neckarau 16 ogustus 1832 -
Großbothen (by Leipzig) 31 ogustus 1920) in 1874 z'n boek Physiologische
Psychologie uutbrocht en vanaf 1879 lesse begost te geevn en te experimenteern
in z'n laboratorium in Leipzig.

Een andre grôte name in de psychologie was Sigismund Schlomo Freud (Freiberg (nu
Příbor in Tsjechië), Moravië, 6 meie 1856 – Londn, 23 september 1939) die in
1896 t’ope me Breuer Studien über Hysterie uutbrocht en doamee de groundlegger
wierd van de Psychoanalyse, een stromienge in de psychologie die vele
volgeliengen kreeg, mo wo da de wetenschappelikeid nogol in vrage gesteld wordt.

In ‘t begin van de joaren 1900 begost John B. Watson (Greenville, 9 januoari
1878 - New York, 25 september 1958) me z'n experimentn me bêesten womee dat ie
kost bewyzen da je psychologie kut ounderzoekn ip basis van zuver woarneemboar
gedrag. Doaby pastn d’ounderzoeken van de Rus Ivan Pavlov (Rjazan, 14 september
1849 - Leningrad, 27 februoari 1936), no wien da den ound van Pavlov genoemd is,
styf in zyn kraam. Je was doamee de groundlegger van et Behaviorisme, woaruut da
loater ton ôok de Gedragspsychologie en de Cognitieve Psychologie groeidige.

Max Wertheimer (Praag, 15 april 1880 - New Rochelle (New York), 12 oktober 1943)
stelde ook in ‘t begin van de joaren 1900 vast da mensen oltyd geneigd zyn vo
van ounvolledige ‘gestalten’ hêle te maken. Uut zyn ounderzoek volgde de
Gestaltpsychologie.

Abraham Harold Maslow (Brooklyn 1 april 1908 - 8 juni 1970) steurde de
psychologie nog in een andre richtienge: me zyn Pyramide van Maslow woa dat ie
de verschillige menslikke behoeften klassèrt, is 't ie de grondlegger van de
Umanistische Psychologie.



https://vls.wikipedia.org/wiki/Hound

Hoons, houns of houndn (Canis lupus familiaris) zyn bêestn die mêestol in
companie leevn me menschn, ze zyn ol zeker 15 000 joar eleen etemd. Ze stammn of
van nunder wilde vôorouders, de wulvn. 't Bestoan e masse sôortn hoons (rassn)
die vroeger ekwikt zyn voun verschillige toakn, lik joagn of woakn. 't Vintje is
in 't West-Vlams e rut enoemd, e wuvetje teve.

D'internationoaln kennelclub (FCI, Federation Cynologique Internationale) erkent
311 rassn van over hêel de weireld. België et ouk zuk en organizoasche, de KMSH
(Koninklijke Maatschappij Sint-Hubertus). De bedoelienge van die organizoasches
is voun de bestoande hounderassn t'helpn overleevn en woar a 't kut, te
verbetern.

In 't Nederlands is er doa schoothondje of gezelschapshound teegn ezeid, in 't
West-Vlams zyn die hoons idder preutelekker enoemd. Olhoewel dan de mêest hoons
'n dag va vadoage wel houn zyn voun menschn companie t'houn, zyn der oek rassn
die specioal doavôorn efokt zyn (klêne en zochte mêestol). Vôorbeeldn zyn 'n
chihuahua en 'n pekingees.

Hoons die karrn of aar zoakn trekkn, woarn doavôorn gebruukt omdan ze vele
goekopper woarn of peirdn. Nu is dadde verboodn, mor in landn en streekn lik
Nôord-Rusland, Alaska, Groenland, Scandinoavië en Canada trekkn ze nog ossan de
sleejn van de menschn (Inuït (Eskimo's) en Samen (Lappn)) doa. Vôorbeeldn zyn
husky's en samojeeds.



https://vls.wikipedia.org/wiki/Frans-Vlams

Et Frans-Vlams (Fransch Vlaemsch, Vlaemsch van Frankryk of Westhoek Vlaemsch;
Nederlands: Frans-Vlaams) es de oorsprounkelikke West-Vlamsche streektoale van
de Vloamiengn in den Franschn Westoek in 't noordn van Vrankryk. De Fransche
Vloamiengn noemn under streektoale nuuze Vlaamsche tale of et Vlamsch.

De Franschn Westoek es de streke die begunt round Duunkerke en langs e wyde boge
round Oazebroeke in oostelikke richtienge deurelopt tout an de schreve. Soms es
datte Frans-Vloandern genoemd, moar deur 'n band es Frans-Vloandern e stik
grodder en bestoat et ook uut Rysels-Vloandern. D'inweuners zyn bewuste
Vloamiengn en ze noemn under geirne Vloamienk.

Tot an den Twiddn Weireldôorloge klappnde ze courant West-Vlams in
Frans-Vloandern. Sinsdien es 't styf achteruut gegoane. Ollene nog oudere
menschn up de buutn kenn et nog. Volgens en ounderzoek deur de EU zyn d'r nog à
peu près 20 000 doagelikse sprekers en round de 40 000 occasionele sprekers. De
jounge Frans-Vloamiengn spreekn et "Vlams van over de schreve" elegansn nie mè.
Ze zyn meer geïnteresseerd in Nederlands om werk te viendn by nuus.

De verwachtiengn vo 't Frans-Vlams zyn rounduut slicht. Tegen de volgende
generoasje goat bykan niemand et nog spreekn. D'Akademie voor Nuuze Vlaamsche
Tale probeert 't ty te doen keern deur 't organiseern van cursussn Vlaams. In
2006 woarn d'r meer of 300 studentn, surtout grote mienschn die in 't Frans zyn
upgebrocht moa die de toale van under ouders were willn leern kenn.

't Vlams in Vrankryk èt gin één wettelikke stoatus bekommn van de Fransche
regerienge. Wel èt in 2006 et Fransche ministerie van ounderwys gedecideerd vo
't ounderwys van de lokoale Vlamsche toale te steunn. Binn da koader start er in
september 2007 in Rysel (in de Académie de Lille) en experiment van drie joar
ounderwys van de Vlamsche toale. D'rachter goat de Fransche overeid dat
evalueern vo toun e definitieve beslissienge te keunn pakkn.

De Vlamsche overeid èt tegen da experiment geprotesteerd omda ze zy vindt dat er
beter Nederlands zou gegeevn zyn in plekke van e dialect. Moa voe 't ANVT es et
Frans-Vlams gin dialect, moar es et Nederlands e zustertoale van under
regionoale Vlamsche toale. De toalproblematiek ligt dus dudelik gevoelig langs
weerskantn van de schreve.

Die verenigiengn zyn dikkers folkloristisch. Sommigste verenigiengn oudn 't nie
lange uut, lik et ter ziele gegoane Tegaere Toegaen da upgericht wos vo Vlams
ounderwys te geevn in colleges.

Jean-Louis Marteel, nen activist uut Duunkerke, èt ne cursus over 't Vlams
(fonetisch) uutgegeven, geschreevn in 't Frans. Zie de koppeliengn vanoundern vo
'n stikske uut dien boek.

Jean-Noël Ternynck es nen Frans-Vlamschn dichter die in 't Vlams schryft en
cultureel styf actief es.

Radio Uylenspiegel zendt 10 % van under tyd uut in 't Vlams. Ze zendn uut vanuut
Kassel up 91.8 FM.

Kort achter da Lodewyk XIV in de 17ste eeuw Artesië en 't zuudn van Vloandern
geannexeerd a, droung y et Frans lik enige bestuurlikke toale up. Zo gerochte de
regio troage moa zekers verfranst. In de 19ste eeuwe sprak nog 80 à 90 % van de
Frans-Vloamiengn Vlams, eind 20ste eeuwe schootn d'r doa nie vele mee van over.
Zo kwam de landsgrenze tusschn 't Fransche en de Zudelikke Nederlandn (loater
België) ook een culturele grenze. En da ad gevolgn vo et Frans-Vlams, surtout vo
de schryftoale.

In 1864 koozn de Belgische Vloamiengn vo de spellienge van et Nederlands uut
Olland. Doa wos in de loop van de 17e eeuwe e standoardtoale ountstoane. De
Frans-Vloamiengn, die under Vlams in 't openboar nie kostn en mochtn gebruukn,
woarn nie betrokkn by de Nederlandsche standoardtoale. Zynder èn dus ook de
verschillende spelliengservormingn van et Olgemeen Nederlands nie gekend die de
Vloamiengn in België wel mègemakt èn. 't Es doamè da nen Frans-Vlamschn tekst
voe nen gemiddelden Vloamienk ouderwets overkomt.

Voe West-Vloamiengn doarentegen komt zo'n tekst styf leesboar en erkenboar over.
Da moet uus nie verwounderen want et Frans-Vlams es e West-Vlamsche streektoale
die surtout mè 't West-Vlams uut den Belgischn Westoek sterke overeenkomstn
vertoont.

Ier volgt e lyste mè enigste verschilln tusschn de spellienge van et Frans-Vlams
en et Standoardvlams. De lyste es nie complit.

Gedicht van Jean-Noël Ternynck, gepubliceerd in Van de Leie toet de Zee, 1998,
uutgegeven deur Yser Houck. (Tekst overgenoomn uut Vlamsch over de schreve)



https://vls.wikipedia.org/wiki/Bananne

Banann zyn langwerpige, kromme vruchtn die olier surtout gebruukt zyn voun up 't
eetn. 't Zyn de vruchtn van de bananneplante, 't grotste kruud van de weireld.
Oloewel dan de mêeste banann gilf zyn, bestoan ze oek nog in aar kleurn, lik de
rôo en de groene bananne (voun te broadn).

De noame zou kommn van banan, 't Arabische wôord voun vienger, ol zyn de oek
bronn die beweirn dat de noame bananne West-Afrikoans van ôorsproung zou zyn.

Banann groeidn in 'n tyde ollêne mor in Zuud-Ôost-Azië en Australië, mor
oundertusschn zyn ze verre in olle tropische landn eplant.

India produceert a peu près e vierde van olle banann van de weireld, mo doavan
voern ze der verre gin uut. De 4 landn die tope twi derdn van olle banann
uutvoern, zyn de Filippynn, Costa Rica, Ecuador en Colombia.

In Europa is er 'n dag van vadoage bykan gin banannetêelt, ol kwêekn ze in
Ysland wel banann in serrn die upewarmd zyn deur 't warm woater van geisers.

Bananneplantn krygn mor êne kêe vruchtn, de banann kunn in trossn van 50 kilo
groein. An ze vrucht edreegn en, goat de plante dôod, ol schietn der doarachter
wel were uut 'n wortelstok.

Omdan banann e lange voyage moetn doen vôorn dan ze bevôorbeeld in Europa
groakn, zyn ze mêestol etrokkn an ze nog groene zyn en goan ze doarachter
rechtet in gekoelde countainers. An ze toune in Europa arriveern, zyn ze in
ryperyen ebrocht, woa dan ze rype kunn kommn.

't Zyn spôorn van banannetêelt evoundn in Kuk in Nieuw-Guinea die 10 000 joar
oud zoun zyn. Banann zyn beistn de groei van 'n Islam (tusschn 700 en 1500)
verspreid erocht in hêel 't Middn-Ôostn, Nôord-Afrika en Spanje (de banann van
Granada (die toune Moors gebied wos) woarn anzien lik de beste van de Arabischn
weireld).

In Europa zyn banann mo loate echt bekend erocht, nu is 't êen van de bekendste
fruutsôortn.



https://vls.wikipedia.org/wiki/Adolf_Hitler

Adolf Hitler (Braunau am Inn - Ôostnryk, 20 april 1889 – Berlyn, 30 april 1945)
wos e polletieker en uutendelik de dictator van Nazi-Duutsland in 'n Twiddn
Weireldôorlog. En is nôojs effectif verôordêeld, moar en is morêel
verantwôordelik acht voe de dôod va miljoenn menschn, ounder anger om en by de
zes miljoen Joodn.

Adolf Hitlers familie kwam, va weerskantn, uut Ôostnryk. Adolf adde drie broers,
een oofbroere, twêe zusters en een oofzuster. Vele va nunder zyn ol vroeg dôod
egoan. 't Wos zekers gèn oantje de vôorstn; e wos zelfs e bètje beschamd. Op
schole kost'n redelik goed mei. Têeknn wos ze grôotn obby. E wilde zelfs
schilder komn, en doarom goenkn in 1907 na Weenn. Op d'Academie lietn ze nem d'r
ni deure: dat affrount et'n ni goed kunn verteirn. In Weenn verdient Hitler
oundertusschen de kost mè schilderytjes e werksjes ier en doa. Zyn haat voe
Joodn en de democrasie is doar ol begunn; in discuusjes zegtn ol luudop oe datn
over de diengn peist, en at er etwie nem duft teegn te spreekn, blaft Hitler nem
of.

By 't begun van 'n Êest'n Weireldôorlog goa Hitler rechtuut by 't Duuts leger. E
makt dêel uut van 't 16ste Beiersche Reserve Infanterieregiment. Hitler lei an
't frount in de streke van Yper. In 't begun krêegn ol rap e grôte
ounderscheidieng: 't Yzern Kruus 2de klas. In Mêesn raktn gewound a ze vôoroofd.
Na 't schynt latn doarom zyn oar roar volln: om de wounde te verduukn. E
verbluuft doar een ende (van december 1914 tout februoari 1915) in de Bethlehem
Farm in de Ryselstroate. Op 't ende van 'n Ôorlog krygn 't Yzern Kruus 1ste
klas, en dat is e stravve prestoasje voer e geweunn korporoal lik Hitler.

Achter 'n Ôorlog rakt Hitler mêer e mêer interesseerd in de polletiek. In dien
tyd woarn d'r nogol vele partytjes e groeperiengn die polletieke
discuusjeoavendn organiseernde. Hitler goa nar êen van de Deutsche
Arbeiterpartei in 1919. E doet doar een êeste toesproake die nogol succes et, en
e komt populairder met'n dag. Loater verandert de party va noame e fusioneert ze
met een ander party in Nationalsozialistische Deutsche Arbeiterpartei (NSDAP).
't Is met die party da Hitler loater de macht goa grypn.

In 1923 probeern ze 't met de Bierkellerputsch. Dat mislukt, en Hitler vliegt de
bak in. E krygt 5 joar, moar e moet moa êen joar zittn. Die tyd verdoet 'n met
't schryvn van Mein Kampf (vertoald: Myn Stryd). In de joarn '20 goat et goed me
Duutsland: de economie droait were e bitje, en de menschen en enoeg van ol die
extreme partyn. Gelukkiglik voe Hitler gebeurt er in 1929 etwot vrêeds: de
Beurzn zakkn in makoar. 't Gevolg is dat er e masse faillissementn zyn. 't Volk
en et gin werk, en ze begun were te luustern na mann me simpliestiese
oplossiengn lik Hitler. En et de chance dat 'n 't goed ku zeggn; vele menschen
die na zyn speechn luustern zyn betoverd. In de verkieziengn van 1932 oalt de
NSDAP moa liefst 232 zetels.

In 1933 is Hitler Rykskanselier benoemd. Van ton of breidtn ze macht e bitje met
e ki uut. Êest zortn datn 't commando ku voern over 't leger - de Wehrmacht. De
Gestapo van Heinrich Himmler zit ouk ol rap in zyn beuze. En by 't geweun volk
is Hitler de grôotn eld: omdat de woapnindustrie op vulle toern droait, e bykan
iederêen werk in Duutsland. Hitler kut doen wuk dat 'n wilt. En êen va ze plann
is ol de Joodn weg te krygn. Êest giengn ze wegejoagd zyn (ze klappnde va ze
ollemoale op Madagascar te zettn). Moa loater wos de Endlösung (de uutendelike
oplossieng) vele gruweliker: ol de Joodn, klêen e grôot, mostn uuteroeid zyn.

In 'n anloop van de Twiddn Weireldôorlog lopt olles na wense voe Hitler. En ouk
in zyn Blitzkrieg veroovert 'n ol de landn dat 'n anvolt. Moa toen goan
d'Amerikoanders nunder d'rmei goan moein. Plus, Hitler makt de grôte foute om
Rusland an te volln. In 1942 ol wost dudelik da Duutsland gienk verliezn. Moa
Hitler blêef moa deurevichtn, en misdoadn begoan teegn de mensied. Op e latste
zei 't 'n zelfs da Duutsland moa hêle kapot moste goan a ze ni sterk enoeg woarn
om 'n ôorlog te winn. Op 't latste van 'n ôorlog zat Hitler in e bunker in
Berlyn, tope me ze verloofde Eva Braun me wie dat'n nog etrouwd is. Op 30 april
1945 pleegt 'n zelfmôord.

De polletikke en sociale gedachtn van Adolf Hitler zittn ol vervat in zyn boek
Mein Kampf (epubliceerd tusschen 1925 en 1926). Doarin kykt 'n dêels were na 'n
Êestn Weireldôorlog - e foutert teegn 't Verdrag van Versailles. Moar e kykt ouk
voruut. E doe zyn racistische theorie uutêen over 't Germaanse ras da superieur
zou zyn (Übermensch) en over de Joodn die 't lêegste van 't lêegste zou zyn. E
woarschuwt de weireld voor e grôot Joods complot. Polletik kêert 'n nem teegn 't
communisme, en e zet zyn plann uutêen om hêel de weireld te veroovern.

Hitler wos in bykan hêel de weireld veracht, ouk in West-Vloandern. Getuge
doavan e West-Vlams liedje (te ziengn op de melodie van 't bekende Duutsche
liedje Lili Marleen).

Verkloarieng: Tommies is de bynoame voe d'Iengelsche soldoatn. Wittebrôod: in 'n
tyde van 'n Twiddn Weireldôorlog moestn de menschen nunder content stelln mi
ersatzproductn. Wit brôod bevôorbeeld wos e luxe.



https://vls.wikipedia.org/wiki/Yzer_(element)

Yzer of ysder (Latyn: ferrum) es een element van et Periodiek système. 't Stoat
in de 8ste groep (Platinagroep) en in de vierde periode, en 't et atoomnummer
26. 't Symbool van yzer is Fe van 't Latyn ferrum. 't Woord yzer is ôok gebruukt
vo stoal, een yzer-carbonglegeringe, moa dat is dus verkêerd.

De koste van d'eirde bestoa vo 5% uut yzer, mêestol als hematiet (yzertrioxide).
Iervan kun je zuver yzer moakn deur een redoxreacte me carbong als reductor. Den
isotoop 56Fe komt 't mêeste voorn, 91,8% van ol 't yzer. 54Fe is goe vo 5,8%.

Yzer is 't mêest gebruukte metoal da der is, mêestol as stoal, da komt omda 't
goekoop en sterk is. Toepassingn van yzer:

Yzer wos ol gebruukt in 4000 v Chr. in Sumerië en Oud Egypte voe speern en
sieroadn. Ton oaldegen ze yzer uut meteorietn. Loater èn ze gevoundn oe da ze
yzer uut ertsn kostn oaln, en ton èn ze 't vee mêer beginn gebruukn.

Tussn de 12e en 10e êeuw v.Chr. è 't de plekke overgepakt van brons vo woapns,
omdat tin (da j' nodig it vo brons te moakn) vee moeilikker te viendn wos. Da
wos 't begin van den yzertyd.

In organismn speelt yzer e belangryke rolle. 't Eiwit hemoglobine dankt zyn
activiteit an yzerioonn en yzer is ook e belangryk bestanddêel van vele enzymn.
Yzer zit in vlêes, vis, groan, peulvruchtn en bôonn. 't Menschelyk lichoam het
doagelyks oungeveer 15 mg yzer nôdig.



https://vls.wikipedia.org/wiki/Woals

Woals (Walon in 't Woals, Wallon in 't Frans) is e Romoansche streektoale die in
't grotste dêel van de Woaln geklapt wordt deur e dêel van de bevolkienge.
Volgens schattiengn zyn der 600.000 menschn die Woals klappn.

't Woals makt dêel uut van de "Langues d'Oïl" (Oïl-toaln), die ountstoan zyn
tusschn de 8ste en de 12ste êeuw in verschillige streekn van 't
Nôord-Gallo-Romeins gebied. Die toaln kommn van 't Latyn.

't Woals hèt ook Keltische en Germoansche invloedn. Ip 100 Woalsche woordn zoun
der 90 van 't Latyn kommn, 9 van 't Germoans en 1 van 't Keltisch. Moa 't Woals
da nu geklapt wordt bevat ook e hêel dêel Fransche woordn die ingevoerd zyn sins
de Fransche Revoluusje.

Der zyn ook nog andere klindere Belgo-Romoansche toaln of dialectn in de Woaln:
't Picardisch (Bergn-Dôornik), 't Gaumais, e variant van 't Lotharings of
Lorreins (Virton) en 't Champenois (Beneen-Semois). Soms is 't woord "Woals"
gebruukt vo de vier groepn t'hope, dus synoniem vo Belgo-Romoansche dialectn.



https://vls.wikipedia.org/wiki/Vulkoan

Een vulkoan is een openienge an d' uppervlakte van een planete woar da gesmolten
gestêente (magma), gaze en brokkn gestêente (tefra) nô buutn kommn. Round zuk
openiengn wordt d'er dikwils een berg gevormd. De momentn wôda materioal uut een
vulkoan gesmeetn wordt noemn me een uutbarstienge of een eruptie.

Up d'eirde wordn vulkoann mêestol gevoundn an de grenzn tussn tektonische
ploatn. d'Uutzounderienge doarup zyn "hot spots". Da zyn plekkn woada hêet
materioal uut de mantel deur den eirdkost komt. Vulkoann goan dikwils t'hope med
eirdbeviengn en andere vulkoanische verschynsels lik geisers of warmwoaterbronn.

Alhoewel dan vulkoann min of mêer willekeurig up d'eirde vôornkommn, zyn ze toch
geconcentreerd an de randn van tektonische ploatn. De bekendste concentroatie
ligt round den Stilln Oceoan en is gekend as de "Ring van Vier" (Iengels: Ring
of fire). Een specioal geval zyn de ketens van onderzêese vulkoann wôadan de
tektonische ploatn van mankoar wegdryvn, gelik de Mid-Atlantische Rugge. Verder
zyn d'er ook nog de hot spots, gelik Hawaii, de Kanarische Eilandn en Réunion.

Up andere rotsachtige planeetn en hunder moann kommn d'er soms ook vulkoanen
vôorn. Van Venus wordt d'er gepeisd dat in een geologisch recent verleedn de
hêel uppervlakte herbedekt is me vesse lava. Mars het de grotste schildvulkoan
in 't zunnestelsel, en Jupiter heur moane Io hê zwavelvulkoann die continu
actief zyn.

Verder in 't zunnestelsel hen me ton vôorbêeldn van cryovulkanisme, gelik
Saturnus zyn moane Enceladus, of Neptunus zyn moane Triton (woarda 't vermoed
wordt dat de "magma" doar vloeiboare stikstoffe is).



https://vls.wikipedia.org/wiki/Viking

Viking is de benaminge voe de Scandinaavn, zowel Noorn, Deenn als Zweedn, die in
de Middeleeuwn vulle bak de zeeën ipgingn, zowel voe commerce als voe te goan
plundern.

Under eerste bekende iptreen is van 't joar 793 a ze 't klooster van
Sint-Cuthbert ip 't eiland Lindisfarne in Northumbria ipgekuust en. Ze sloegn de
munkn dood en dein under goudewerk mee. Ook de munkn die ze niet dood gedoan an
dein ze mee voe te verkoopn als slave. In de joarn derachter pluumdn ze nog vele
andere kloosters: ounder mêer in 794 Jarrow ip de revier de Tyne, in 795 't
klooster ip 't eiland Iona vo de Schotse Westkust, klooster an de Ierse
westkust. In 799 pluumdn ze 't klooster van Sint-Philibert in Noirmoutier an de
Loire. Round 840 woarn z'al in Rouen, Nantes, Chartres, Amiens, Tours, Orléans
en Parys.

De Zweedn giengn meest no 't oostn, en dein doa commerce. Ze voardn ip d'Oostzee
en de grote reviern van Middn-Europa. Ze droengn verre deure in Rusland, ze
bereiktn zels Constantinopel.

De Deenn roofdn en koloniseerdn surtout round de Noordzee en 't Kanaal, dus
Vrankryk en Iengeland. De Noorn gingn meer no 't noordn en 't westen. Ze
koloniseerdn d'Orkney Eilandn, Shetland, de Faroer Eilandn, Ysland, Groenland en
woarn tydelik zelfs in Newfoundland in Canada.

Oundanks dat de Vikings uut een immens uutgestrekt gebied kwaamn, was ulder
levenswyze ipmerkelik gelykig. De familie stoend centraal. Vikings leefdn van
jacht en visvangste, moa woarn in eerste plekke boern. Zuste lik elders in
Europa was ulder maatschappye verdeeld in drie klassen: slaavn, vryen en adel.
De vryen woarn een gevarieerde klasse van vissers, scheepsbouwers, smeedn, en
ook vele boern en boereknechtn. De rykere (rykste) boern wiern "boendr" genaamd.
Boendr woarn boern met under land in eigendom, en ze woaren heel ounafankelik
van mentaliteit. Ze woarn vry van feodale lastn. 't Woarn zyder en andere vrye
die in 't voorjoar en beist de zomer de zee ipgiengn.

Al de vrye mann die een deel land bezaatn, kwaamn regelmoatig t'ope in een
openbare vergoaringe, de Ding genaamd. In de Ding wiern de wetten gestemd en
wier der recht gesprookn. Iedere lokale gemeenschap a z'n eigen Ding. De Ding
had in Vloandern in de vierschare z'n weegoarde. Recht was (nog) nie geschreevn.
Ook de bloedvete was een belangryk probleem. Families in vete kostn under zake
voe de Ding bringn, etwuk die in Vloandern voor de kamer kwam.



https://vls.wikipedia.org/wiki/Reyn

De Reyn (Duuts: Rhein, Frans: Rhin, in 't Nederlands Rijn en vroeger ook: Rhijn)
is met 1323 kilometers êen van de langere riviern van Europa. Doarvan ligt 800
kilometer in Duutsland, woar dat ôok 't grôotste dêel van 't strôomgebied
(120.000 van de 185.000 km²) ligt. De riviere strôomt van d' Achter-Reyn in de
Zwitsersche Alpn toet an d' Hollandsche provinsje Zuud-Holland, en moundt uut in
de Nôordzêe. De Reyn is e belangryke voarroute voor al de landn woar dat de
riviere deure strôomt.

In Duutsland is de riviere de Reyn in drieën verdeeld wat de noame betreft: va
Bazel tot Bingen lôopt de Oberrhein (Boovnreyn), toet Bonn lôopt de Mittelrhein
(Middelreyn) en toet de Hollandse grenze heet de riviere Niederrhein
(Benedenreyn). Grôotste steden an de Duutse Reyn zyn (va zuud noar nôord):
Karlsruhe, Speyer, Mannheim, Ludwigshafen am Rhein, Worms, Mainz, Wiesbaden,
Rüdesheim am Rhein, Koblenz, Bonn, Keuln, Düsseldorf, Krefeld, Wesel, Rees en
Emmerich.

Vanof Graubünden in Zwitserland deur Liechtnstein (grenzeriviere), Ôostnryk
(grenzeriviere), Duutsland, Vrankryk (grenzeriviere) en via de plekke Lobith
komt de riviere Holland binn.

De vroege Romeinn zoagen de Reyn (Latyn: Rhenus) lik de nôordelyke grenze van de
beschoavienge. Ten nôorden van de Reyn leefdn de Germoann, die e bedreigienge
vormdn vo de Romeinn.



https://vls.wikipedia.org/wiki/Prote%C3%AFne

Een proteïne of eiwit es een biologisch polymeer da in elke celle vôorkomt.
Proteïnes zyn ounountbeirlik voo't vôortbestoan van ieder leevnd organisme. Der
bestoan verschillige sôortn proteïnn: structurele proteïnn zittn byvôorbeeld in
uw oar, moar êen van de belangrykste klasse van proteïnn zyn de enzymn. Da zyn
echte fabriekskes, want ze versneln de omzettieng van substroatn in productn.

De structure van proteïnes kan bepoald weirdn deur X-stroalnkristallografie of
NMR spectroscopie. Der zyn verschillige niveaus van omschryvienge van de
structure van proteïnn:

Doamee bedoeln ze de ipêenvolgienge van aminozuurn in de polymeerkeetn. Een
aminozuur bestoat uut een ôofdkeetn en een zykeetn. De ôofdkeetn es oltyd
etzelfde (an de êne kant NH3+ en an de andere kant COO-) en reageert in nen
dehydratatiereactie mé de ôofdkeetn van een ander aminozuur om het polymeer te
moakn. Der zyn 20 verschillige natuurlikke sôortn aminozuurn, en et verschil zit
em oltyd in de zykeetn. Ze weirdn gelyk nen collier an elkoar gehangn in
verschillige combinoaties. Et aantal aminozuurn in een proteinn verschilt vrêe
vele. Geit klêene proteines, van nie mêer dan 20 aminozuurn, moar geit ôok vrêe
grôte, van vele duusndn aminozuurn. O me nu uutgoan van een gemiddelde lengte
van 200 aminozuurn, en oj e ip elke plekke keunt kiezn uut 20 meugelikeedn, ton
zie je da ter praktisch ouneindig vee meugelikeedn zyn om een proteine ip te
bouwn, in dit geval 200 20 {\displaystyle 200^{20}} .

Ip da niveau beschryvn ze de ounderlienge interactie tussn de aminozuurn in de
keetn. Een proteïne bestoat niet als nen lange keetn, moar vouwt em ip in
verschillige substructuurn. Der zyn een aantal vormn, moar de 2 belangrykste zyn
de α-helix en het ß-vlak. Die twêe vormn zyn et stabielst voo de grôte dryvnde
kracht voo da proces: de woaterstofbrugvormienge tussn de atoomn van de
peptide-bindienge in de ôofdkeetn. Specifieker ist e woaterstofatoom van et
stikstof die interageert met et carbonylzuurstof. O een stik van de
polymeerkeetn ginnen uutgesprookn vorm eit, to sprikt men van een lus of nen
loop.

Iermee weirdt de globoale structuur van nen proteïne beschreevn. De α-helices en
de ß-vlakkn van een polymeerkeetn vouwn udder ip under beurt nog ne kêe tôpe om
ne gecombineerde structuur te vormn. De grôte dryvnde kracht iere es veelal et
hydrofoob effect: sommige zogenoamde hydrofobe chemische groepn van de zykeetns
zyn nie geirn omringd deur woater en zittn liever tôpe. Ze keun da best doen
deur in't middn van nen bolvormige structuur te goan zittn. De zogenoamde
hydrofiele groepn zittn geirn in woater, en bluuvn ton ôok an de buutnkant van
de bolvorm zittn. Een andre stabiliseernde factor zyn ipnieuw de
woaterstofbruggn (moar nu ôok me de zykeetns van de aminozuurn) en de Van Der
Waals interacties. Porines, of gelyk wukn tonvormig proteïne bestoan uut
verschillige noast mekoar gerangschikte β-sheets. De transmembranaire porines
ein hydrofobe aminozuurn an de kant van de membroan zitn en hydrofiele an de
binnkant van de porie, compleet in overêenstemmieng met under functie.

Belangryk zyn ôok zwavelbrugn: dee ountstoan deur oxidatie van twee -SH groepn
vo azo een -S-S- bindieng te vorm. Azo kunn twêe stikn van een eiwit a mekoar
gekoppeld wordn. Ounder andere in keratine, woa da uus oar van gemakt is komt da
vele voren, en tis verantwoordelik vo kruln etc.

Nie olle proteines bestoan moar uut êne keetn, moar sommige tertiaire structuurn
koomn tôpe om nen nog grôtere structure te vormn. Et bekenste vôorbeeld es
haemoglobine die in't bloed zit en verantwoordelik es voor et transport van
zuurstof en CO2. Haemoglobine bestoat uut twee keers twee verschillige keetns
die een kwartetje vormn, en et wordt genoteerd of α2β. In dit geval weird er
gesprookn van een heterologe combinoatie, moar geit ôok homologe combinoaties,
dus combinoaties van dezelfde sôortn keetns. Het aantal keetns da tôpe komt es
quasi ounbeperkt, en zo keun d'je der hêle fabriekscomplexn van moakn. Een ander
vôorbeeld van een grôot complex es de schille van een virus, die bestoat uut
ounderdn proteines. Het zyn dezelfde fysische krachtn gelik dedie die by de
tertiaire structure gebruukt weirdn die zorgn voo stabilisoatie van de
quartenaire structure, met uutzounderieng van zwoavelbrugn.

De polymerisatiereactie woadeuren da der an de ounvolledige polypeptideketen (e
peptide is e korte aminozuurkeetn) een extra aminozuur gehecht wordt goat deur
in et ribosoom en makt dêel ut van de zgn. translatie. De eigenlikke koppelieng
noemn ze de transpeptidatie.

In de celle wordt der eerst an e molecule tRNA een aminozuur gehangn. Et tRNA is
complementair an et mRNA, en functioneert als de molecule die de DNA-sequentie
(d.m.v. een RNA intermediair) ommezet in eiwit. Achter anhechting krieg je een
geaminoacyleerd tRNA, da ku gebruukt wordn in et ribosoom.

Deur structurele veranderiengn in et ribosoom wordt een aminozuur overgedraagn
no de reeds bestoande peptideketen (die ip analoge manier al gemakt is). Da
proces got azo deure toe at der in et mRNA e signaal komt die zegt da alles moe
stopn: e stopcodon.

De secundaire en tertiaire structuurn kunn soms vantzelfst tot stand komn,
andere kis zyn der doavoren speciale eiwitn nodig die maakn da alles ni verkeerd
opplooit, de chaperone-eiwitn. Quaternaire structuurn komn mêestol spountoan tot
stand deurda de ounderdeeln gemakt zyn vo i mekoar te pasn.

Een specioale klasse va proteïnn zyn de enzymn, die chemische reacties
katalyseern. Da wil zeggn da ze bepoalde reacties gemakkelikker moakn. Oe
gebeurt da? Een chemische reactie streeft er oltyd noar om noar een toestand va
loagere energie te goan o je gin energie toevoegt. Moar om da te keun, moe ze
êest over een energiebarriëre. Gelukkig moar, anders zoun olle chemische
reacties spountoan en ouncontroleerboar gebeurn. Een enzyme zorgt ervôor da die
energiebarriëre vree loage ligt, zodoanig da de reactie gemakkelikker goa
startn. De mêeste enzymes keun da deurda ze een sôorte gleuve ein woarin da een
bepoalde chemische verbindienge, een substroat, geirn zit. Et proteïne es deur
de evolutie zodoanig veranderd da't et lik een spiegelbeeld es van et organisch
molecuul. De chemische productn bindn, koomn dichter bie elkoar en goan
gemakkelikker een reactie an. Der es een verschil tussn de glueve vôorn en
achter de bindienge van een molecuul, moar et proteïne plôoit em als et woare
noor zyn substroatn. De effect noemn ze induced fit. Deurda iedere enzyme zyn
eign structuut eit, es de bindienge van chemische stoffn vrêe specifiek.

Een belangryke klasse van proteïnn zyn de transcriptiefactoorn. Die
transcriptiefactoorn elpn de celle om de transcriptie van et DNA te
vergemakkelikkn. G'eit de basale transcriptiefactoorn, die dervôor zorgn da et
proces zôwiezô deuregoat. En g'eit de distale transcriptiefactoorn die vanip
afstand der vôor zorgen dat de transcriptie rapper (ipreguloatie) of troager
(neerreguloatie) goat, of de transcriptie van e bepaalde set genen activeert,
lik et LacI genproduct (= eiwit) in E. coli da by anwezigheid van lactose en
ofwezigheid van glucose makt da die bacterie ip lactose ku leevn.

Een celle weirdt ofgeschermd van de omgevienge deur de cemembroan, die een echte
barriëre vormt om vrimde stoffn teegn t'oudn. Toch moetn bepoalde stoffn
deuregeloatn weirdn, en da gebeurt deur zogenoamde transmembranaire proteines,
die weirkn als pompn of kanoaln. In de proteïneweireld zyn der specioale
α-helices ountstoan die juuste gepast zyn om de hydrofobe binnenkant van de
celmembroan an te keun (in sommige gevoln worden ze ôok in combinoatie met
β-sheets gebruukt). Een aantal, mêestol zeevne, van die α-helices moakn een
sôort kanoal om dingn deure te loatn. De pompn zyn vrêe specifiek, zô keun de
Natrium-pompn gin Kalium deureloatn en omgekêerd.

Een ander vôorbeeld van transport es et transport van zuurstof en CO2 deur
heamoglobine in de bloedboane.

Soms bindt een molecuul an de buutnkant van een transmembranair proteïne zounder
da er iet deuregegeevn weird an de binnenkant van een celle, et cytoplasma. Toch
goat die bindienge der vôorn zorgn da de kant van et transmembranair proteïne
dat an de binnenkant zit vervormd of gemodificeerd (ounder de vorm van
fosforyloatie bvb.), woardeure da't er een signoal deuregegeevn weirdt an andre
proteïnn om een bepoald proces in gang te zettn.

In andere gevoln zyn 't proteïnn zelve die de signaalmolecule zyn: insuline is e
geknipt proteïne die de glucosebalans in et bloed regelt.

Een belangryke subklasse van proteïnn zyn de zogenoamde antilichaamn. Da zyn
proteïnes die vrimde stoffn erkennn en een signoal geevn an et lichaam om doarip
te reageern. De antilichoamn zyn slim gemakt: et grôotste dêel van de
antilichaamn es oltyd etzelfde (constante regio), moar bepoalde lussn ip et
ippervlak zyn anders (variabele regio) en erkennn verschillige sôortn vrimde
stoffn. Ip die maniere zyn der wel 1012 verschillige stoffn die erkent keun
weirdn.

Eiwitn kunn structureel of functioneel geclassificeerd wordn. By deze latstn
wordn vooral de enzymn gedocumenteerd, omda proteïnn die gin enzymn zyn
praktisch allêne mo e structurele functie en (uutzounderiengn omvatn o.a.
prions, et soorte eiwit da ook BSE en Creutzfeldt-Jakob verôorzakt).

Qua structurele indelieng bestoan der vele databankn, die al dan nie manueel of
automatisch up-to-date gehoudn wordn. De 3 grotste zyn SCOP (Structural
Classification Of Proteins), CATH (Class, Architecture, Topology en Homologous
superfamily) en FSSP (Families of Structurally Similar Proteins).

SCOP gebruukt 4 niveaus van hiërarchische classificoatie: klasse, vouw,
superfamilie en familie. De klasse sloat ip de algemêne structuur van et eiwit,
de vouw sloat ip gelykoardige platsieng van secundaire structuurn (dus
gelykoardige tertiare structuurn), superfamilie eit betrekkieng ip functionele
en structurele homologie zounder uutgesprookn sequentie-overêenkomst en familie
sloat ip et niveau van sequentiehomologie.

FSSP goat uut van 330 verschillige doch representatieve eiwitkeetns. Al de
significant gelykige eiwitn (t.e.m. 70% sequentiehomologie) wordn opgenomn per
eiwitkeetn. Eiwitn me mêer of 70% homologie en mêestol gin grote structurele
verschiln en zyn dus gin klasse apart.

Posttranslationele modificaties komn ôok voor: et betreft ton et extra ofsplitsn
van e dêel van et eiwit, ni noodzakelik aminozuurn zelve: suukergroepn of
lipidegroepn anwezig ip et eiwit kunn ook geknipt wordn. 't Is meestol ambetant
vo da in vivo te doen omda de celle die eiwitn als defect erkent en ze ofbrêekt.
Dorom wordn die eiwitn êest geïsoleerd en ton bewerkt, doarachter kuje ze
eventueel toevoegn an e digest (e mengsel van enzymn en substroat en eventueel
buffer).



https://vls.wikipedia.org/wiki/Oudiengels

Oudiengels wos e West-Germoansche toale die in Iengeland gesprookn wos in de
periode 450 tout round 1100. De Iengelsche inweuners van dienen tyd noemden
under eigen Angle, Angelcynn of Angelfolc. Under land noemden ze Angelcynn of
Englaland, en under toale Englisc.

Oorsprounkelik wos Oudiengels e miengelienge van de toaln van de Germoansche
stammn Angeln en Saksn. Gedreevn deur de grote volksveruurziengn die toun an 'n
gank woarn, zyn die stammn round 450 vanof Noord-Duutsland en Zuud-Denemarkn
massoal na Iengeland uutgeweekn. Doarom noemn ze Oudiengels ook wel
Anglosaksisch.

Moar en deel van die stammn es ook gestrand in wuk da nu Friesland es, in 't
noordn van Olland. Zynder miengelden under mè de platselikke bevolkienge. Da
verkloart voewuk da Oudiengels en Oudfries zo goed up mekkoar trekkn: die twee
toaln zyn etymologisch verwant mè mekoar. t'Ope noemn ze z' ook wel den
Anglo-Frieschn toalgroep.

Moa vanof de 9e eeuwe begostn de Vikings up grote schoale Iengeland binn te
volln. Zynder èn doar twee eeuwn gebleevn. Verschillige van de Oudiengelsche
tekstn goan juuste over de involln van de Noormann. Doadeure èt et Oudiengels
styf beïnvloed gewist deur et Oudnoors, de toale van de Vikings. Da verkloart
voewuk dat er in ‘t modern Iengels veel woordn zyn die nen Scandinoavischn
oorsproung èn, lik sky, leg, they.

Loater èt den Middeliengelschn woordnschat groundig beïnvloed gewist deur et
Oudfrans. Doavoorn moetn we werekeern na de Slag by Hastings in 1066.
D'Iengelsche keuniengn woarn d'r moa juste mè grote moeite in gesloagd voe de
Vikings buutn te dryvn, of 't nieuws kwom binn da de Normandiërs ounder
leidienge van Willem de Veroveroare in Hastings geland woarn. 't Es de
Normandiërs gelukt vo heel Iengeland te verovern. Vanof toun wos 't in de
schooln verboodn voe nog Iengels t’ounderwyzn, drieounderd joar lank. Dat es de
verkloarienge voewuk dat er in 't Iengels zo veel woordn zyn die an 't Frans
doen peinze. Moa 'n boasiswoorndschat es Germoans gebleevn, 't Iengels es wel
degelik e Germoansche toale.



https://vls.wikipedia.org/wiki/Medici

Het geslacht De' Medici (of Dei Medici) was en machtige en invloedryke familie,
die in Firenze ols grondleggers van 't internationoale bankweezn binst de 15e
êeuwe ip 't gebied van kunste een tôonaangeevnde rolle speeldigen.

De leedn van de familie Medici oan invloed op de kunst en de architectuur
surtout in Firenze. Z'oan onder andere het Palazzo Pitti met de Boboli-hoovn. Ze
begostigen ôok 't Uffizi museum.

Giambuomo de’ Medici zou de groundlegger van de Medici-dynastie gewist zyn. J’is
geboorn in 1150. Zyn noame stoat ip ’n inscriptie in de kerke van Assunta in San
Pietro a Sieve in ’t Mugellodal, ênigte kilometers van Firenze.

Zyn zeune Chiarissimo zaat in 1201 in de road van Firenze en je was doar ôok
ingeschreevn by de wulleweversgilde. Ol de bekende de’ Medici stammn van hem of.
In de loop van de volgnde êeuwn splitstn de Medici under in verschillige takkn.
Z'evolueerdn van geweune commercantn in de 12ste êeuwe no machtige bankiers in
’t begun van de Renaissance.

Giovanni di Bicci de' Medici (1360-1429) was de stichter van de Medici-bank en
de groundlegger van ‘t familiefortuun van ’t machtig geslacht. Je was de zeune
van Averardo de' Medici van de Cafaggiolo-tak van de familie.

Zyn oudste zeune Cosimo il Vecchio (1389-1464) zette de Cafaggiolo-tak vôort. Je
was den êestn van de polletieke Medici-dynastie, de facto regeerders van
Firenze.



https://vls.wikipedia.org/wiki/Kortryk

Kortryk, Kortrik  uutsproake +  ? of Kortriek  uutsproake +  ? (Nederlands:
Kortrijk) ès 'n West-Vloamse stad die geleegn es hêel in 't zûdwèsten van de
provincie. Kortryk lig an de Leie, die doar spletst in 2 dêlen en voars were
tôpekomt om een eilandje te vormn (Buda) middn 't centrum. Vanuut Kortryk
vertrekt der wok ne voart noa de Skelde: het Kanoal Kortryk-Bossut.

De stad es tegelik via de weug (E17, E403 en A19) of me den tring goe bereikboar
(statie van Kortryk). Der es ôok een ringboane rond, de R8, bereikboar via 't
originele Ei van Kortryk vanof de E17.

Kortryk es gekend vanut de Rominse periode, toen da de vicus Cortoriacum ip het
kruspunt van de heirboane va Keuln noo Boulogne-sur-Mer en de heirboane van
Dôornik noo Oudnburg lag.

In de 9de êeuwe eit Boudewyn den Kletsn, Groaf va Vloandern Kortryk versterkt
teegn de Nôormann'n. In 1071 es Kortryk de ôofplekke gekoomn van een kasselry.
In 1190 kreeg et stadsrecht'n die neregeskreevn zyn in een keure.

In de dertiend' eeuwe eit Filips August de stad verwoest omda zyne teegnstander,
Ferrand van Portugal em verskanst oa in Kortryk. Achter die periode es de goud'n
tyd va Kortryk begonnen, me de ipkomste van het loak'n en et linn'n.

Ip 11 juli 1302 vond doa de Guld'nspoornslag platse; de Franske vocht'n teegn de
Vloamingn en èn dr verloorn.

De recente economiske geskiedenisse van Kortryk es surtoe verbond'n met 't
textiel, mêerbepoald met 't Vlas. In de 19de êeuwe wos de Leie e belangryke
skoakel in da proces, omdat doarin 't Vlas gerôot weird. Tot ip vandoage vin je
nog veel textielindustrie in en rond Kortryk, moa de secteur es ier ôok zêre
an't inkrempen.

Kortryk èit een oantal bezienswoardigeedn lik de Broeltoorns, 't Begynof, 't
Baggaertsof, 't stadus, de Belfort toorn ('t Halletoorntje in 't Kortryks), 't
Vlasmuseum...

D'ôofdkerke es de Sent-Moartnskèirke, e gotische hallenkèirke uut 1300.
D'Ouze-Lieve-Vrouwekèirke uut de 13e eeuw es en upmerkelik gebouw met een
boeiend interieur en e styf bewoogn verlêen.

De stad oat ôok de êeste verkêersvrye wienkelstroate van 't land: de Korte
Stêenstroate (1962). Loater zyn der nog andere winkelstroatn bygekoomn lik de
Lange Stêenstroate en sins kort't shoppingcenter K in Kortrijk.

Kortryk eit ôok een hallncomplex (Kortrijk Xpo), woar dat er veel
internationoale evenementn (lik Busworld) zyn. En oaje u ne kêe joengk wil voeln
moeje noa 't stroatje, vôoral noa den Trap, mo der is wok 't Hooge en de
Vlasmart.

Êen van de bekênste fêestn in Kortryk zyn de Sienksefêestn, gelik dat de noame
zegt goan ze deure bist 't sienkseweekend. Rond Poasen stoat er ôok een grôte
fôre in Kortryk, overtyd wos ze zelfs de grôtste van België.

Kortryk eit een aantal dêelgemêenten gelik Bellegem, Eule, Bissegem, Marke,
Rollegem, Koeigem, Oalbeke...

Der weunn mêer dan 70.000 minsn in Kortryk. Een poar doarvan zyn gekend in hêel
België:

Van 2000 tot 2006 wos de CD&V tôpe me de SP.a an de macht. Doavoiren einze da
oltid ollêne gedoan. Achter de gemêenteroadsverkiezingn van 2006 wisselde de
CD&V van partner. De Open VLD kwam in de plekke van de SP.a. De gemêenteroad
telt 41 leedn, een aantal noamn zyn Stefaan De Clerck, ondertusken minister van
zuustiesie, Jean de Béthune (ongekrwonden burgemêester van Marke), Vincent Van
Quickenborne, Wout Maddens (nu wok skepen), Koen Byttebier, Lieven Lybeer, dee
den burgemjester vervang, Philippe De Coene, Bart Caron (met jén erre) en Cathy
Matthieu van de groene.

Kortryk eit de ênigste universiteit van West-Vloandern, de KULAK. Tes en
ofdêlinge van de KULeuven, me allêne moa Bachelorstudent'n (die achter êen, twêe
of (de dokteurs) drie joar mêestal noa Leuven trekk'n). Toch goan der vele
studenten ut de streke noa Gent vôo te studeern. Der zyn wok een grôot oantal
ôogeskolen Howest en KATHO. Ti wok den enigsten stad in België daj DAE kun goan
studeern.



https://vls.wikipedia.org/wiki/Eirdbevienge

Een eirdbevienge is een trillienge of schokkende bewegienge van d' eirdkorste.
Eirdbeviengn gebeurn ot er in d' eirdkorste olmetêens veel energie vrykomt, die
hem ton as een golfbewegienge vanuut het center vôortplant. 't Imaginair punt
woardat de bevienge ountstoat, 't is te zeggn woarda 't zwoartepunt van
energiedichtheid ligt, hêet het hypocenter. 't Punt an d' uppervlakte dat der
rechte derboovn ligt wordt het epicenter genoemd. Een lyne van gelykige
beviengintensiteit round een epicenter hêet een isoseist. Seismologie is de
weetnschap van eirdbeviengn.

De mêeste eirdbeviengn kommn vôorn in d' eirdkorste toet an een diepte van
omtrent 30 kilometers, en mêestol round de Stilln Oceoan, in 't gebied round de
Middellandse Zêe, in de Himalaybergkeetn en Indonesië. Ook in 't midden van d'
oceoann, in 't gebeurte van de midoceoanische ruggn, kommn der beviengn vôorn.
Eirdbeviengn die ounder de zêespegel gebeurn kunn'n tsunami's verôorzaakn.

Veel eirdbeviengn goan t' hope d' ounderlienge bewegiengn van de verschillende
ploatn in d' eirdkorste (ploatntektoniek). Deur de relatieve bewegienge bouwt
der hem spannienge up in d'eirdkorste. Êenmoal dat de spannienge hoge genoeg is,
komt den energie olmetêens vry woaby da 't materioal an weerskantn van een
geologische breuke langs mankoar beweegn. Achterschokkn zyn klindere beviengn
die binn'n een poar eurn achter den êeste bevienge voelboar zyn.

De sterkte van een eirdbevienge wordt gemeetn up de Richterschoale, die een
logaritmische schoale is van d' hoeveelheid energie die met de schok vrykomt.
Een eirdbevienge met een magnitude van 3 is praktisch olsan voelboar. Vanof
magnitude 5 spreekn me van een zwoare eirdbevienge, die olsan schao anricht,
binst dat een eirdbevienge met een magnitude van 7 of hoger een vrê zwoare
eirdbevienge is, woavan dan de gevolgn mêestol rampzoalig zyn.

D' êeste golve wordt de primaire golve genoemd (P-golve), omdan ze by een
eirdbevienge 't êeste toekommn in een seismisch meetstoasjen. De transversoale
golf komt derachter en wordt doavan secundaire golve (S-golve) genoemd.

Up 11 juni 1938 haad België een eirdbevienge met een krachte van 5. 't
Hypocenter laag ounder Zulzeke in Ôost-Vloandern up een diepte van 19 km. 't Was
de sterkste schok in België in de 20e êeuwe, olhoewel dat d' intensiteit deur de
grôte diepte nie te grôot was.



https://vls.wikipedia.org/wiki/Edward_III_van_Iengeland

Edward III van Iengeland, bygenoamd Edward van Windsor, (Windsor Castle,
Berkshire, 13 november 1312 – Sheen Palace, Surrey, 21 juni 1377), van 't Huus
Plantagenet was 50 joar keunienk van Iengeland (1327-1377), wa da styf lange was
vor in dien tyd. Je was ook groaf van Chester van 1320 en hertog van Aquitanië
van 1325.

Ounder zyn keuniengschap begost ook den Hounderdjoarign Oorloge van Iengeland
teegn Vrankryk (1337-1453), die begost achter da Charles IV van Vrankryk
gestorvn was zounder jounges. Edward III vound dat 'n me zyn Frãnsche moeder
recht haad ip de Frãnsche trôone en je steldeg' hem kandidoat. Mo Philippe van
Valois (Philippe VI) wierd verkoozn.

Vloandern wierd ook meegesleurd in den oorloge. De groaf van Vloandern Lodewyk
van Nevers, die ton lêenman was van de Frãnsche keunienk Philippe VI, was
verplicht van de kant van zyn soeverein te kiezn. Moar Iengeland, die veel wulle
an Vloandern leverde, begost ip 12 ogustus 1336 den uutvoer no de Vlamsche
steedn te blokkeern. Vloandern gerakte in een economische crisis.

Jacob van Artevelde wildeg' êest neutroal bluuvn in de stryd, mo je kôos
uutendelyk vor Iengeland, vanuut zyn posiesje als boas van de wevers en omdat
under wulle et belangrykste economisch product van Vloandern was.

Ip 26 januoari 1340 krêeg Edward III den titel van keunienk van Vrankryk ip de
Vrydagmarkt van Gent en je wierd erkend als nieuwe soeverein van Vloandern. Nie
vele loater, de 6de moarte 1340, wierd zyn zeune John, loater bekend als John of
Gaunt (Jan van Gent) in Gent geboorn.

Zyn oudere broere, Lionel of Antwerp, was twi joar idder, ip 29 november 1338,
in Antwerpn geboorn.

In januoari 1328 trouwde Edward an zyn 15 joar met de nog joungere Filippa van
Henegouwn, een dochter van groaf Willem I van Henegouwn (ook Willem III van
Holland) van 't Huus Avesnes. Under jounges woarn:

Edward III is an zyn 64 joar gestorvn en begroavn in de Westminster Abbey in
Londn. Zyn klêenzeune Richard II, zeune van Edward de Zwartn Prins en Joan van
Kent, volgdeg' hem ip.



https://vls.wikipedia.org/wiki/Sterre_(astronomie)

Een sterre is in de astronomie een hemellichoam die bestoat uut e massive
gloeiende plasmabolle die lucht gift deur kernfusiereacties. Sterrn wordn deur
under eign zwoartekracht by mekoar g’houdn.

D’r bestoan vele verschillige sôortn van sterrn. Voorbeeldn zyn blauwe reuzn,
gilwe dwergn en dubbelsterrn. De kloarte, kleur, massa, scheikundige
soamnstellienge en leeftyd bepoaln by welke sôorte dat e sterre past. Astronoomn
kunn al die eignschappn van e sterre bepoaln deur ‘t spectrum, de luchtkracht en
de bewegienge in de ruumte t’observeern deur e telescoop.

De dichtste sterre by d’eirde (149,5 miljoen km) is de zunne. Andere sterrn zyn
deur d’enorme ofstandn lik luchtpuntjes an den hemel te zien os ’t dounker
wordt. De zunne is mor e middelmoatige sterre vergeleekn met de miljoenn andere
sterrn woavan dat er me ’t blôot oge à peu près zesduusd te zien zyn. De
dichtste sterre achter de zunne, Proxima Centauri, stoat ip 4,3 luchtjoarn van
d’eirde.

De mêeste kommn vôren in sterrestelsels. Da zyn grôte schyvn van goaze, stof, en
sterrn. E sterrestelsel kan hounderdn miljardn sterrn bevattn. ’t Sterrestelsel
van uus zunnestelsel is de Melkweg.



https://vls.wikipedia.org/wiki/Snoek

Snoeks (Esox lucius) zyn visschn uut de familie van de snoeks. In West-Vloandern
zyn 't de grotste zoetwoatervisschn.

Snoeks kunn froai grôot en zwoar kommn, surtout de wuvetjes. Officieel is in
1986 'n grotstn snoek ôois evangn in Duutsland, 'n dien wôog 26 kilo. 't Zyn wel
bronn die beweirn dat er ôois e wuvetje van 1m47 evangn is die 31 kilo wôog. In
Amerika kommn ze nie zo grôot en zo zwoar.

Z'eetn olle sôortn bêestn, mo wel surtout vis. Ze zoekn surtout achter oude of
zieke visschn, die simpelder zyn voun te pakkn. Ze verduukn nunder mêestol voun
toune ol met e kêe vooruut te schietn. Buutn vis eetn z'ouk amfibieën,
woaterveugels, kreeftachtign en woaterrattn. Ze zyn ouk nie vies van nunder eign
sôorte, an ze kunn gon ze nie loatn van nunder eign joungn up 't eetn. Jounge
snoeksjes verduukn nunder tusschn woaterplantn. 't Is toune vaneigns ouk nermoal
dan de mêeste snoeksjes overleevn in woater woa dan der vele plantn groein.

Snoeks kommn vôorn in verre olle woaters van Europa, Nôord-Amerika en Azië. Ze
leevn 't liefst in kloar woater, die ideoal is voun nunder omdan ze surtout
nunder oogn gebruukn voun te joagn. Ze kommn vôorn in zoet woater, ol zyn der
oek die kunn eirn in brak woater.

Snoeks zyn visschn woa dan de mêeste visschers geirn up visschn omdan ze redelik
grôot kommn en omdan ze nunder nog wel weirn an ze evangn zyn. De mêeste
visschers smytn snoeks wel were in 't woater, zeker an ze klinder zyn of vichtig
cantimeiter. Vaneigns is er ouk in West-Vloandern e masse up evist.

De noame snook is in 't Iengels gebruukt voun binnsnoeks, e sôorte van zêevis.
De noame snoek is gebruukt voun de Japaneeschn barracuda en voun verschillnde
sôortn slangmakreeln. In bepoalde streekn van Iengeland is 't wôord snake
gebruukt voun snoeks an te duudn.



https://vls.wikipedia.org/wiki/Monokini

Een monokini is de benoamienge die egeevn is an vromenschn allene moar een
broekstje anenn. De noame verwyst nor êen (mono) in te plekke van twêe (bi).
Vôordeel van da système is da vo de vrouwn gemakkeliker omda ze zo byna overal
kunn bruunn, oek de nie bedekte borstn.

De monokini is in België ountstoan in de vroege joarn tachntig en is ingevoerd
uut de warme landn lik Spanje en Grieknland. Doa mochtn de vrouwn al styf lange
in under broekstje an 't strand liggn. Een poar vrouwn voundn da da ier ook wel
mocht ingevoerd wordn en giengn ook aan nuze strandn in under broekstje liggn.
In Olland mocht dadde al lange.

In Zeebrugge zyn d'r in 1979 enigte van die upstandeliengn upgeschreevn deure de
politie, en de deze moestn vo de rechtbank kommn wegens openboare
zedenschennisse. De rechter vound doar niks verkêerd an en stound toe dat an de
Vlamsche Kust der mocht gezund wordn in monokini. Van toun of wierd der vele
gebruuk van gemakt. Sedert de wisselienge van d'eeuwe in twêeduusdenêen, zien we
da 't gebruuk van de monokini 'n bitje an 't vermindern is.



https://vls.wikipedia.org/wiki/Mongoolje

Mongoolje of Mongolië (Mongoolsch : ᠮᠤᠩᠭᠤᠯ ᠤᠯᠤᠰ in Mongoolsch schrifte; Монгол
in Mongoolsch Cyrielliesch schrifte; Russisch: Монго́лия) is e land in
Ôost-Sentroal Oazje. 't Is begrensd deur Rusland no t nôordn en China no 't
zuudn, ôostn en westn. Mongoolje grenst nie an Kazakstan mor ligtr dr mor ip
36,76 kielomeetrs vanof. Den oofstad teglykig grotste stad, êrbergt apeupri 45%
van de bevôkienge.

Mê zyn 1 564 116 km2 is Mongoolje 't 19ste grotste land in de weirld (achtre
Iran). 't Is e hêel stik grotre of 't vôgnde grotste land, Peeroe. 't Ligt
grôotndêels tusschn de bridtegroadn 41° en 52°N (e klêen stiksje ligt te nôordn
van 52°), en tusschn de lanktegroadn 87° en 120°E. Vor e gedacht 't ên, 't
nôordrlikste punt van Mongoolje ligt apeupri ip dezeifste bridte of Berlyn
(Duutsland) en Amsterdam (Needrland, binst da 't zuudlikste punt ip dezeifste
bridte ligt of Roome (Ietoalje) en Chicago (USA). 't Westlikste dêel van
Mongoolje êt dezeifste lankteliggienge of Kalkuuta (Indje), binst dat 't
ôostlikste dêel dezeifste lankteliggienge êt of Qinhuangdao (China) and Hangzhou
(China), zowêl lik de westlikke bôord van Taiwan. Aloewêl da Mongoolje gin
grenze dêelt mê Kazakstan, is zyn mêest westlik punt mor ip 36,76 km van da
land.

Mongoolje is gekend lik " 't Land mê den Êewign Blown Eeml" of " 't Land van de
Blown Eeml" (Mongools: "Mönkh khökh tengeriin oron") omda 't mêer of 250 zunnige
doagn êt ip e joar .

D' eirdrykskunde van Mongoolje is gevarjeerd, mê de Gobi-Woestyne in 't zuudn en
mê koede en bergachtige streekn in 't nôordn en 't westn. E grôot stik van
Mongoolje bestoat uut steppn, mê bebuste gebiedn die 11,2% vormn van 't totoal
landippervlakte , e grotre persêntoazje of de Rippebliek Ierland (10%) . 't
Oogste punt in Mongoolje is de Khüiten-Spitse in 't massief van Tavan bogd in 't
uuterste westn, mêt 'n ogte van 4 374 meetrs. 't Bekkn van 't Uvs-Mêer, gedêeld
mê de Rippebliek Tuva in Rusland, is nateurlik UNESCO Weirlderfgoed. 't Grotste
stik van 't land is êet in de zoomre en styf koed in de wientre, mê
januoari-temprateurn die toe -30°C goan. 'n Uutgestrekt froent van koede,
zwoare, lêege lucht kommt binn uut Siebeerje in de wientre en stoapelt ip in
valleejn en lêege bekkns en verôorzakt styf lêege temprateurn binst dat
berg-êlliengn veele warmr zyn deur d' effêktn van temprateure-inversje (de
temprateure stygt mê d' ogte).

In de wientre is hêel Mongoolje oendr den invloed van 't Siebeeriesch
Oogedrukgebied. De plats die mêest lynn oendre da koed weere zyn de provinsjes
Uvs (Ulaangom), westlik Khovsgol (Richinlhumbe), ôostlik Zavkhan (Tosontsengel),
nôordlik Bulgan (Hutag) en ôostlik Dornod (Khalkhiin Gol). Oelan-Bator is ook
styf beïnvloed mo nie zo strieng. De koede wordt mindr erg oj no 't zuudn goat,
en de warmste januoari-temprateurn wordn hoalt in de provinsje Omnogovi
(Dalanzadgad, Khanbogd) en in de streeke van 't Altajie-Gebergte ip de grenze mê
China. 'n Êenig miekrokliemoat is de vruchtboare streeke van beikn en busschn in
de sentroal-ôostlikke dêeln van de provinsje Arkhangai (Tsetserleg) en in 't
nôordn van de provinsje Ovorkhangai (Arvaikheer) woa da de januoari-temprateurn
gemiddeld dezeifste zyn en dikkers oogr of in de warmste woestyne-streekn in 't
zuudn en doa boovnip nog glykmoatigr. 't Khangai-Gebergte speelt e zeekre rolle
by de vormienge van da miekrokliemoat. In Tsetserleg, de warmste stad in da
miekrokliemoat, goat de januoari-nachttemprateure mo zeldn oendre -30°C binst da
de januoari-dagtemprateure dikkers 0°C toe 5°C oalt .

't Land is oendrworpn an okkazjonêele ardte kliemoatiesche omstandigeedn gekend
lik zud. De joarliksche gemiddelde temprateurn in Oelan-Bator is −1,3 °C,
woadeure da 't de koedstn oofstad is in de weirld . Mongoolje is ooge, koed, en
wiendrig. 't Êt 'n ekstrêem kontienentoal kliemoat mê lange, koede wientrs en
korte zoomrs, en gedeurnde die latste volt 't mêeste van de joarliksche
neerslag. 't Land êt e gemiddlde van 257 wolkelôoze doagn ip e joar, en 't ligt
geweunlik in 't middlpunt van e streeke mêt ooge luchtdruk. De neerslag is 't
oogste in 't nôordn (gemiddelde van 200 toe 350 mm per joar) en 't lêegste in 't
zuudn, da 100 toe 200 mm krygt ip e joar. D' ogste joarliksche neerslag van 622
mm voend platse in de busschn van de provinsje Bulgan dichte by de grenze mê
Rusland en de lêegste van 42 mm was in de Gobi-Woestyne (periôode 1961–1990) .
't Dinne bevôkte uuterste nôordn van de provinsje Bulgan êt e gemiddelde
joarliksche neerslag van 600 mm 't gêene wilt zeggn da 't mêer neerslag krygt of
Peeking (572 mm) of Berlyn (571 mm).

De noame "Gobi" is Mongoolsch vor e woestyne-steppe, die geweunlik betrekkienge
êt ip e kategorie van drooge graslandn mê oenvuldoende vegetoasje vo marmottn te
kunn êrbergn mo vuldoende vo keemels te kunn kwêekn. De Mongooln moakn e
verschil tusschn Gobi en echte woestyne, oewêl dat da verschil nie oltyd duudlik
is vo buutnstoandrs die 't Mongoolsch landschap nie van dichte kenn.
Gobi-graslandn zyn têer en wordn gemakklik vernield deur oovrebegroazienge,
tgêene vo gevôg êt da d' echte woestynn grotr wordn, stêenachtige woestenynn woa
da zeifs Baktriesche keemls nie kunn oovreleevn. De drogte in de Gobi is toe te
schryvn an 't effêkt van de reegnschowte die verôorzakt is deur 't
Hiemalaja-Gebergte. Voadat da gebergte gevormd was deur de boksienge van d'
Iendoo-Ôostroaliesche ploate mê d' Euroaziesche ploate 10 mieljoen joarn geleen,
was Mongoolje e wildrig leefgebied vo de mêeste bêestn mo toch e bitje drooge en
koede deur de grôote ofstand van de bronn van eevaporoasje. Fossieln van
zêeschildpaddn en mussl zyn gevoenn gewist in de Gobi ofgeziene van de beetre
bekende fossieln van dienosowre. Triops (e sôorte kriftn) (Lepidurus mongolicus)
wordn nog oltyd gevoenn in de Gobi vandoage de dag. 't Ôostlik dêel van
Mongoolje mê doarin de rieviern Onon en Kherlen en 't Buir-Mêer zyn e dêel van
't bekkn van van d' Amoer-Rieviere da stroomt no de Stille Oseoane. 't Êrbergt
sommige uutzoendrlikke sôortn lik den ôostlike moeras-rieviereprik, Dauriesche
krifte (Cambaroides dauricus) en Dauriesche peirl-oestr (Dahurinaia dahurica) in
den Onon en de Kherlen zowêl lik Sibeeriesche geirnoare (Exopalaemon modestus)
in 't Buir-Mêer.

Mongoolje wordt verdêeld in 21 provinsjes (ajmags), die ip undre toer verdêeld
zyn in 329 distriktn (sums). Den oofstad Oelan-Bator is bestierd lik of dat e
provinsje zoe zyn. De ajmags zyn: Arkhangaj, Bayan-Ölgii, Bajankhongor, Bulgan,
Darkhan-Uul, Dornod, Dornogovi, Dundgovi, Govi-Altaj, Govisümber, Khentie,
Khovd, Khövsgöl, Ömnögovi, Orkhon, Övörkhangaj, Selenge, Sükhbaatar, Töv, Uvs en
Zavkhan.



https://vls.wikipedia.org/wiki/Leucine

Leucine es een natuurlyk aminozuur. Et weirdt ofgekort mè Leu of L. De vorme die
et meeste vorekomt is L-leucine, D-leucine komt by de meer exotische soortn
vore.

Leucine bestoat uut nen ôofdkeetn en nen zykeetn gelyk olle natuurlyke
aminozuurn. De ôofdkeetn eit een aminogroep an n'êne en nen carboxylgroep an
n'andere ant, mè doartussn een carbongroep. De zykeetn bestoat uut een ofgetakte
koolwoaterstofverbindienge mè chemische formule -CH2CH(CH3)2. Ge zoet dus keun
zeggn da leucine nen valine es mè een extra -CH2- tussngepropt. Leucine es
isobaar mè isoleucine, z'ein olletwêe een massa van 131.18 g/mol. Da makt da je
ze nie van elkoar keun onderscheidn mè massa-spectrometrische techniekn, en daje
chromatografische techniekn moe gebruukn.

Leucine beôort by de hydrofobe amninozuurn, deurda de zykeetn allêne moar
bestoat uut koolwoaterstoffn. Doardeure zul'd je leucine mêestol vindn in't
binneste van een proteïne, of an de butenkant at over de transmembraanregio van
een eiwit goat.

Leucine es een essentieel aminozuur voo bêestn, wa wil zeggn da je et moe
binnkrygn via uw eetn. Ge keunt leucine ippakkn deur et eetn van eiers,
kiekevlêes, vlêes van runders, sojabôonn en groensel. In plantn en
micro-organismn weirdt et angemakt vanuut pyrodruuvezuur, et eindproduct van de
glycolyse.



https://vls.wikipedia.org/wiki/Karel_V_van_et_Illig_R%C3%B4oms_Ryk

Karel V (Gent, 24 februoari 1500 -Yuste (Spanje), 21 september 1558), van 't
Huus Habsburg, was de zeune van Filips de Schôonn en Johanna de Woanzinnige.

J’erfde de Habsburgsche Nederlandn van zyn voader an zyn zes joar. Je was
keunienk van Spanje, Sicilië en Noapels van 1516, en Rôoms-Duutsche keunienk van
1519. Je was keizer van 't Hillig Rôoms Ryk tout an zyn trôonsofstand in 1556 in
’t vôordêel van zyn joungere broere Ferdinand I. Je was in 1520 gekrôond tout
keizer in Aken, en in 1530 officieel in Bologna. Je was doa de latste keizer die
hem liet krôonn deur e paus. J’haad ook Spoansche kolonies over zêe.

Karel is geboorn in ’t Prinsenhof van Gent. Zyn grôotouders langs voaders kant
woarn Maximiliaan I en Maria van Bourgondië. Zyn grôotouders langs moeders kant
woarn Ferdinand II van Aragon en Isabella I van Kastilië. Zyn tante was
Catharina van Aragon, d’êeste vrouwe van Hendrik VIII van Iengeland.

Karel was doadeure erfgenoam van de drie grotste dynastieën van Europa: 't Huus
Habsburg, 't Huus Valois-Bourgondië, en 't Huus Trastámara van de krône
Castilië, Léon en Aragon.

Achter den dôod van Karel de Stoutn in 1477, vestigde zyn weeuwe Margaretha van
York heur in Mecheln. Ze kocht doa 't Hof van Koameryk, ‘n eigndom van Jan van
Bourgondië, de bastoardzeune van Jan zounder Vrees en bisschop van Koameryk.

Achter den dôod van zyn dochter, Maria van Bourgondië, wierd heur vint
Maximiliaan van Ôostnryk nie anveird deur de Vlamsche steedn en surtout Gent was
ipstandig. Ze speeldn boas over zyn twi jounges Filips de Schôonn en Margaretha
van Ôostnryk.

Filips, en loater ook zyn vrouwe Johanna, blêevn doa tout dan z’in 1502
vertrokkn no Spanje. Ze lietn under drie oudste jounges, Eleonora, Karel en
Isabella, achter by Margaretha van York. Karel zyn broere Ferdinand is loater
geboorn in Spanje. In 1505, on zyn ouders were woarn, is zyn zusje Maria
geboorn. Margaretha van York stierf in 1503 en Filips in 1506. Zyn vrouwe
Johanna was in verwachtienge van under joungste dochter, Catharina, die in
Spanje geboorn is.

In 1507 stelde Maximiliaan zyn dochter (Karel zyn tante) an als regente en
landvoogdesse van de Habsbursche Nederlandn. Ze vestigdeg’ heur in ’t paleis in
Mecheln. Karel wierd doa grôotgebrocht en je lêerde Vlams en Frans klappn.
Loater ook nog Spoans, Duuts en Italioans.

In 1515 wierd ie in Brussel mêerderjoarig verkloard en krêegt ie ‘t gezag over
de gewestn Vloandern, Mecheln, Holland, Zêeland, Henegouwn, Noamn, Broabant,
Limburg, Overmaas en Luxemburg.

Deur zyn Spoans keunienkschap en Duuts keizerschap kwoamn de Nederlandn
definitief oundergeschikt an de keizerlikke belangn van de Habsburgers.
Margaretha van Ôostnryk blêef landvoogdesse tout in 1530 en ze wierd ipgevolgd
deur Karel zyn joungere zuster, Maria van Hongareye, weeuwe van Lodewyk II van
Hongareye.

Karel zyn grotste vyandn woarn de Turkn, de protestantn en Frans I van Frankryk,
die geregeld Italië binn viel. De 24e februoari 1525 versloeg Karel Frans I in
de slag by Pavia.

Karel trouwde de 10e moarte 1526 met Isabella van Portugal, de dochter van
Emanuel I van Portugal. Under jounges woarn:

Karel had ook vele maîtresses. Johanna van der Ghenst was de moeder van
Margaretha van Parma en Barbara Blomberg de moeder van Don Juan, twêe van z'n
bastoardkienders die loater landvoogd kwoamn.

In 1543 kost Karel V, met et Verdrag van Venlo, Gelre en Zutphen by zyn gewestn
voegn. Van da joar wordn de Nederlandn ook de Zeventien Provinciën genoemd.

Met et Verdrag van Augsburg van 26 juni 1548 kost ie verkrygn dan de Zeventien
Provinciën als êen stoat gezien wierdn, en zovele of ounofhankelik kwoamn van 't
Hillig Rôoms Ryk.

Met de Pragmatieke Sanctie van 4 november 1549 wierd er bepoald dan de
Nederlandn ossan mostn tegoare bluuvn ounder êen keunienk on ze overg’erfd
wierdn.

De keizerskrône en d’Oostnryksche erflandn stound ie of an z’n broere Ferdinand
I. Doadeure wierd Karel zyn weireldryk van de Habsburgers gesplitst in e
Spoanschn tak en ’n Ôostnrykschn tak.



https://vls.wikipedia.org/wiki/Antarctica

Antarctica is 't continent round de Zuudpole van d' Eirde. Antarctica is genoamd
noa den "Arctis", 't nôordpoolgebied, me 't voorvoegsel anti- (teegnover-). 't
Is 't vuufde continent in ippervlak, achter Azië, Afrika, Nôord- en Zuud-Amerika
en vôorn Europa en Australië.

Antarctica wordt omriengd deur den Atlantischn Oceoan, den Indischn Oceoan en de
Grôotn Oceoan (volgens d' oude indêlienge in oceoann). Al de zêegebiedn round
Antarctica, bezuudn de 60e brêedtegroad, wordn teegnwôordig benoemd ols de
"Zuudelykn Oceoan" (of "Antarctischn Oceoan"). 't Land en 't woater round
Antarctica wordt gezoamnlyk angeduud met den term Antarctis.

Antarctica is bykan hêlegans bedekt met een yskappe en 't continent is 't
koudste gebied up eirde. Ênigte bêestn lyk pinguins, walvissn en zêehoundn leevn
up de Zuudpole en ênigte plantnsôortn lyk mossn, algn en twêe soortn bloeinde
plantn: Deschampsia antarctica, e sôorte ges en Colobanthus quitensis.

In 1884 wierd er in "Svelvig" (Nôorweegn) e stoombôot gebouwd met de noame
Patria, ôorsprounkelyk gebouwd ols walvisjoager. Loater is dien bôot deur
"Adrien de Gerlache" gekocht vô de Belgische Antarctische Expediesje, woarmee
dat hy de 16stn ogustus 1897 vertrok van Antwerpn noar Antarctica en den bôot
krêeg de noame "Belgica".



https://vls.wikipedia.org/wiki/Zy%27_j_van_Brugge

Zie je van Brugge is e vrêe gekend liedje over Brugge en de Bruggeliengn, da
geschreven is deur Willy Lustenhouwer. Da liedje is gebasêerd ip de
geschiedenisse van 't Oed-Sint-Jansospitoal in Brugge. Doa kwamen de zieken
overtyd van overast voer under te loatn soigneren. Moa 'snavens mostn ol de
poortn van de stad geslôotn wordn en ton riepn ze tegen de die da nog an 't
wachten woarn dan de die dan van Brugge zelve woaren moesten vanachtern in de
reke goan stoan. Vandoage kent ver iedere Bruggeling noh mijenstens 't refring.

Zy'j van Brugge, zet je vanachter, Je moe' van vôren in de reke nie' gon stoan.
Zy'j van Brugge, zet je vanachter, Mé zowwe zot van vôren zoud da' toch nie'
goan? Want ze zeggen damme zot zyn, mo dat is dwoaze proat, Me zyn verdroaid zo
zot nie' ofdat onze mutse stoat Mo zy'j van Brugge zet je vanachter, Je moe' van
vôren in de reke nie' gon stoan. Zy'j van Brugge, zet je vanachter, Of hèl d'n
boel zou kennen no de knoppn goan. Ze zeggen toartebakkers, tegen de Meenenoars,
Ze zeggen sulferdoppers, zyn Roeselaorenoars, En schone vassche ploaten, da zyn
Oostendenoars, De Blankenbergenoars zyn viswuven en geirenoars. In Kuurne zitten
d'ezels, wien aatter da' gepeisd, Ze zeggen keunejoengen, tegen de die van
Heist, In Tielt zyn 't zunnekloppers, en 'k weten nie' oj 't wit, Da 't gunter
in Dieksmuudde vul mé beuterboern zit. Mo zy'j van Brugge, zet je vanachter, Je
moe' van vôren in de reke nie' gon stoan. Mo zy'j van Brugge, zet je vanachter,
Mé zowwe zot van vôren zoud da' toch nie' goan? Want ze zeggen damme zot zyn, mo
dat is dwoaze proat, Me zyn verdroaid zo zot nie' ofdat onze mutse stoat Mo zy'j
van Brugge zet je vanachter, Of hèl d'n boel zou kennen no d'n duvel goan. In
Izegem zyn 't bustels, in Nieuwpoort kabbeljows, In Harelbeke drounkoars, in
Heule koude klows. In Torhout do zyn 't slapers, de die zyn nooit nie' rap. In
Dentergem do vullen z'under buuk me kerrepap. In Knokke, do zyn 't wulloks,
Ieper is 't kiendernest, In Kortriek holve franstjes, ze weten 't oltyd best. In
Geluwe zyn 't gapers, de grotste da'j kan vindn En vo de babbeluuttelekkers
moe'j in Veurne zyn. Mo zy'j van Brugge, zet je vanachter, Je moe' van vôren in
de reke nie' gon stoan. Mo zy'j van Brugge, zet je vanachter, Mé zowwe zot van
vôren zoud da' toch nie' goan? Want ze zeggen damme zot zyn, mo dat is dwoaze
proat, Me zyn verdroaid zo zot nie' ofdat onze mutse stoat Mo zy'j van Brugge
zet je vanachter, Of hèl d'n boel zou kennen no d'n duvel goan.



https://vls.wikipedia.org/wiki/Zunnestelsel

't Zunnestelsel bestoat uut de zunne en ol d' astronomische hemellichoamn die
der round droain en die ollemolle ontstoan zyn deur 't involln van een grôte
wolke van gaze en ys omtrent 4.6 miljaar joar geleen. De mêeste hemellichoamn
droain round de zunne in een redelik platte schyve die 't ecliptisch vlak wordt
genoemd. 't Grotste dêel van de massa van 't zunnestelsel buutn de zunne wordt
upgemakt deur de acht planeetn die in redelik rounde boann zittn. De vier
binnenste, Mercurius, Venus, d' Eirde en Mars (de terrestrische planeetn)
bestoan hoofzakelik uut rotse en metoal. De vier butenste planeetn, Jupiter,
Saturnus, Uranus en Neptunus (de gasreuzn) bestoan voar een grôot dêel uut
woaterstoffe en helium.

't Zunnestelsel omvat ook twêe gordels van klêendere hemellichoamn. De
asteroiedngordel, die tussn Mars en Jupiter ligt, gelykt up de terrestrische
planeetn omdan ze ook voar 't mêerendêel uut rotse en metoal bestoan. An den
andere kant, de hemellichoamn van de Kuipergordel bestoan hoofzakelik uut
woater- ammoniak- en meethaanys. Vuuf hemellichoamn in die gordels, Ceres,
Pluto, Haumea, Makemake en Eris wordn geklasseerd as dwergplaneetn, omdan ze
genoeg zwoartekracht hèn vor een rounde vorm t' hèn.

Verderup ligt den hypothetische Oortwolke, up een afstand van mêer dan duusd
kêern den afstand van de Kuipergordel, woarvan dat er gepeisd wordt dat het de
bronne van ol de langetermynkomeetn is. Binn'n de grenzn van 't zunnestelsel
beweegn der under veel klêendere hemellichoamn gelik komeetn, meteoroiedn en
interplanetair stof. Verder is 't er nog de zunnewiend, wadda plasma is da van
de zunne wegstrôomt en an de butenkant van 't zunnestelsel de heliopause vormt
woarda de zunnewiend 't interstellair medium tegenkomt.

Nicolaus Copernicus was den êesten die een wiskundig model berekende da
vôorspelde dat de zunne in 't midden van 't zunnestelsel moest stoan. Deur
vorderiengn in 't maakn van telescoopn en vôoruutgang in de kennisse van de
fysische wettn (Galileo Galilei, Johannes Kepler en Isaac Newton) is 't gedacht
dat de zunne in 't midden van 't zunnestelsel stoat en dan d' andere planeetn,
juste gelik d' eirde, der round giengn, beginn'n anvèrdboar te maakn. Mêer
recent hèn betere telescoopn gelik den Hubbletelescoop en onbemande
ruumtevoarttuugn gelik Pioneer en Voyager ons de planeetn en veel van under
moann loatn zien as lichoamn met een geologie van under eign.

Kepler's wettn van planetaire bewegienge beschryvn de boann van hemellichoamn
round de zunne. Volgens die wettn beweegt zoan lichoam in een elliptische boane
woardat de zunne in êen van de focoale puntn ligt. Up zoan elliptische boane hèt
een hemellichoam een plekke woada 't dichtste teegn de zunne komt (perihelion),
en êen woda 't verste van de zunne stoat (aphelion). De snelheid varieert ook,
en is 't rapste tegen 't perihelion en 't traagste tegent' aphelion.

Ofstandn in 't zunnestelsel wordn dikwils gemeetn in astronomical units (AU),
een moate die overêenstemt met den gemiddelden ofstand van d' eirde noa de
zunne. D' ofstandn tussn de boann van de planeetn neem toe noarmoate da je
verder noa 't butenste van 't zunnestelsel goat. Venus is omtrent 0.33AU verder
van de zunne dan Mercurius, binst da Saturnus 4.3AU verder ligt dan Jupiter, en
Neptunus 10.5AU verder dan Uranus.

Hemellichoamn in 't zunnestelsel zyn officiêel geklasseeerd as planeetn,
dwergplaneetn en klêendere lichoamn of planetesimoaln. Een planete is round van
vorm en hèt zyn boane van andere hemellichoamn gezuverd. Dwergplaneetn zyn ook
massief genoeg voa round te zyn, moa under boane is nie gezuverd van andere
planetesimoaln. Achter dat Pluto toet een dwergplanete gedegradeerd was in 2006,
wordn d' er nu acht planeetn erkend : Mercurius, Venus, d' eirde, Mars, Jupiter,
Saturnus, Uranus en Neptunus. D' er zyn voa den ogenblik vuuf dwergplaneetn:
Ceres, Pluto, Haumea, Makemake en Eris.

Meugeliks wordn in de toekomst lichoamn gelik Sedna, Orcus of Quaoar as
dwergplaneetn geklasseerd, moa dat is voar den ogenblik nog nie beslist.
Dwergplaneetn buten de boane van Neptunus wordn ook plutoids genoemd.

Planetaire wetenschappers gebruukn woordn gelik gaze, ys, en rotse voar een
aantal sôortn materioal in 't zunnestelsel. Rotse wordt gebruukt voar materioaln
met een hoog smeltpunt die vaste bleevn ounder ol d' omstandigheedn in de
proto-planetaire nevel. Silikoatn en metoaln gelik yzer of nikkel zyn typische
vôorbêeldn van rotsachtige materioaln.

De zunne wordt geklasseerd as een moatig grôte gilven dwerg. Die name is
nochtans misleidend, omdat in vergelykienge met 't mêerendêel van de sterrn, de
zunne toch redelik grôot en helder is. Sterrn wordn geklasseerd up het
Hertzsprung-Russell diagram, een grafieke woard de helderheid van de sterrn
uutgeplot wordt teegn under uppervlaktetemperateure. Over 't olgemêen zyn hête
sterrn 't helderste. De mêeste sterrn liggn up een lyne die de hoofdsequentie
genoemd word, en de zunne ligt er in 't midden van. Dat is nochtans misleidend
omda heldere sterrn zeldzoam zyn, binst da de zwakke rôo dwergn oan 85% van de
sterrn in de Melkweg vormn.

De zunne is een "Populoatie I" sterre, wadda betêkent dat je redelik loate in 't
leevn van 't heelal is geboorn. Doaruut volgt dat de zunne mêer zwoare elementn
hèt dan de oudere "Populoatie II" sterrn. Elementn die zwoarder zyn dan
waterstoffe en helium wordn in supernovas gevormd, die zwoare, kortlevende
sterrn zyn die under zwoare elementn in 't heelal versprêen in een
supernova-ontploffienge. De zwoare elementn zyn van belang voa de vormienge van
planetaire systêemn.

Tope met zunnelicht produceert de zunne ook een strôom van geloan
plasmadêeltjies, ook gekend as de zunnewind. Die dêeltjes beweegn met een
snelheid van omtrent 1,5 miljoen kilometer per eure, wadda een interplanetaire
atmosfeer (de heliosfeer) makt die rêekt toet an de heliopause up een afstand
van minstens 100 AU. Dien atmosfeer wordt het interplanetair medium genoemd.

Komeetn zyn klêene hemellichoamn, mêestol nie mêer dan een kilometer in
diameter, die hoofzakelik uut ys bestoat. Z' èn vrê langgrekte boann met een
perihelion dichte teegn de zunne en een aphelion verre buutn de boane van Pluto.
Noarmate dat een komete de zunne benoaderdt, begint 't ys te sublimeern, wadda
een stêêrt (de coma) doe verschynn. Up da moment wordt een komeet zichtboar voa
de telescoopn, en on ze dichter kommn, vantydn ook voa 't blôot oge. 't Is doavn
dan komeetn soms ook as stêêrtsterrn bekendstoan.

De heliosfeer kan upgedêeld wordn in twêe aparte streekn. De zunnewind beweegt
met een snelheid van omtrent 400 km/s toet da 't botst met 't plasma van 't
interstellair medium up een ofstand van 80–100 AU van de zunne in de richtienge
woada de zunne beweegt, en van 200 AU an den andere kant. Hier vertraagt de
zunnewind en vormt een ovoale structeure dat de heliosheath genoemd wordt. 't
Ziet er azoa een bitje uut gelik een kometestêêrt. Zoawel Voyager 1 en Voyager 2
hèn de heliosheath binnengedroungn, met ofstandn van respectievelik 94 en 84 AU.



https://vls.wikipedia.org/wiki/Universiteit

Een universiteit es een schole vo hoger ounderwys & wetenschappelyk ounderzoek.
Nen universiteit es ipgedêeld in verschillende faculteitn lik Lettern &
Wysbegeerte, Rechtn, Geneeskunde, ...

In West-Vloandern es't er moar ênen universiteit en da es de KULAK (K.U.Leuven
Campus Kortrijk).

Ol van in de Klassieke Oudeid bestoan er universiteitn. Peist moar an de oude
Griek'n die ogere ipleidieng volgen me reken'n & schryvn a ge ton genoeg geld a.

Vloandern eit zes universiteitn die in associasie zyn me ogescholen. Die
universiteitn zyn:

Êest moe je ne bachelor (graduoat of kandidature van vroeger) doen van drie
joar. Moa a je vo dokteur studeert, moe je êest zeevn joar studeern, en ton zie
je nog moa uusdokteur.

Achter jonne bachelor es't eigenlik de bedoelienge van verder te studeern. Da
noemt ton ne master (licencioat van vroeger) bvb. ne master in de Toal- en
Letterkunde: Romoansche Toaln, Germoansche Toaln...

Achter jonne master keunt dje ol goan werk'n, mo ge keunt ton nog een
doctoraatsipleidienge volgn vo ton zelve lesse te geevn an nen universiteit of
ogeschole.



https://vls.wikipedia.org/wiki/Tielt

Tielt is e Belgische gemêente en stad in de provinsje West-Vloandern. Buutn
Tielt zelve liggn der in de gemeente nog de deelgemeentn Oarsjele, Koanegem en
Schuferskapelle. In 't hele weunn der bykan 20.000 menschn in de gemeente.

Ip de markt van Tielt stoat er e belfort, d'alletorre, die ip de lyste van
weirelderfgoed van UNESCO stoat. Ip die markt stoat er ôok e standbeeld van
Olivier den Duvel, 't Tieltsch barbierken. De historie dervan is dat ie ooit van
geweune coiffeur (barbier) an 't of von de keuning van Frankrik is geroakt as
een soorte spionne, ne soort vriend van de keuning. Maar hy wier terechtgesteld
weegns verroad ton da die keuning dôod wa. 't Staat ôok noch 'n ander stanbeeld
ip de markt, da van Tanneke Sconyncx, d'hekse van Tielt. Al d'inwoners van Tielt
en eur tot d'n brandstoppel verôordeeld vo heksery. Z'is gemarteld in
d'alletorre, moa ôok moest ze Middeleeuwse proevn doen in Brugge, voo te kykn da
ze wel echt 'n ekse was. Loater en ze doa ton een standbeeldeke gezet voe heur.

Ip de markt ligt er ôok nog nen blauwen stien. Ip die plaatse en op dienen dag
is 't er ne rechter doodgevolln binst dat ie bezig was met een middeleeuws
spelleke, juuste lyk dat d'n dienen da t'ie onterecht verôordeeld ad (vuuf jaar
gele'en), vôo dat ie gevierendeeld wier (voe ne môord dat ie nie gedoan a) en
oewel dat ie de legendoarische woorden Ik komme van Koanegem en 'k weete 'k ik
van niet a geseid, wierd ie hem toch verôordeeld.



https://vls.wikipedia.org/wiki/Schoap

Schoapn zyn zoogdiern die setoe oudn zyn voen nunder wulle, mek en vlêes. De
schoapn die doavôorn gebruukt zyn, zyn temme variantn van wilde sôortn.

Temme schoapn zyn verzeker ekwikt in 't Middn-Ôostn uut wilde schoapesôortn.
Juuste lik gêetn, zyn schoapn ol vôorn 7500 vôorn Christus edomesticeerd. In
België zyn ze roend 5000 v.c. arriveerd.

Temme schoapn zyn in verre olle lann van de weireld ekwikt, 't zyn der mêer of e
meljard. Australië et de noame van 't mêeste schoapn 't en, mor eigentlik is
dadde China (170 meljoen teegnover 102 meljoen).

De mêeste schoapn zyn wit, mo 't zyn oek brune, grysde en zworte. Z'en ollemoale
e steirt, by d'êne sôorte ol langer dan by d'aar.

Sommigste schoapesôortn en de gewunte voen in kuddn te loopn (voen beschermienge
teegn vlêeseters). In Ysland byvôorbeeld doen ze dadde miender omdan der gin
vlêeseters zittn en omdat er nie vele gin teetn en is.

Een vrouwelik joenk schoap wordt e beite genaamd, ne keer volwassen wordt ze
ooie genaamd. Ne gecastreerde ram wordt hamel genaamd.



https://vls.wikipedia.org/wiki/SI-syst%C3%A8m

't SI-systèm is een internationoal systèm van êenheedn die in 1960 zyn
ingebrocht. De standoard wordt bewoard deur het Bureau international des poids
et mesures in Sèvres, Vrankryk. SI stoat vô 't Franse Système International
d’Unités (internationoal êenheednsystèm). Ieder fysische of scheikundige
eigenschap kad uutgedrukt wordn in SI-êenheedn of een combinoatie dervan.

't Metriek systèm was ountworpn deur een groep wetenschappers (woarounder
Lavoisier, de "voader van de moderne scheikunde") ounder d' instruksjies van
Louis XVI, die een rationoal systèm van moatn en gewichtn wilde hèn. Achter de
Franse Revolusje hèt de revolusjonêre regerienge da systêm g'adoptèrd, en is in
voege gekommn up den tiensten december 1799, een moand achter da Napoleon an de
macht was gekommn.

De bedoelienge van 't SI-systèm is vô 't gemakkeliker te maakn voar up 't
internationoal vlak gegeevns uut te wisseln. Oorsprounkelik haad ieder land zyn
eign moatstelsel, en zels nu gebrukkn landn gelik 't Verênigd Keunienkryk en de
Verênigde Stoatn nog êenheedn gelik 't pond, den duum, de voet en de myle (de
zogenoamd Imperioale êenheedn).



https://vls.wikipedia.org/wiki/Puutn

Puutn (Anura, wadda "zounder stêrt" betêkent) zyn êen van de drie groepn van d'
amfibieën, tope met de salamanders (Caudata) en de wormsalamanders
(Gymnophiona). 't Is ook de grotste groep: van omtrent 6400 amfibieënsôortn zyn
der mêer dan 5600 puutn. Puutn zyn ook 't mêeste versprêed en kommn up ol de
continentn beholve Antarctica vôorn. Ounder de name "puut" wordn ook de paddn
genoomn, omdat er biologisch eigentlik moa winnig verschil tussn de twêe is.

Puutn verschilln van d' andere amfibieën dan ze gin stêrt hèn. Z' hèn een
ofgeplat lichoam, uutpulend' oogn, een brêe kop en moend, en achterpôotn die
goed ontwikkeld zyn. Puutn zyn d' ênigste bêestn die een kwakbloaze gebruukn vô
de vrouwtjies an te lokkn. Omdan ze koudbloedig zyn, neemn sommige sôortn puutn
een zomerruste (estivoatie) of een wientersloape (hibernoatie), vor under deur
een droge of een koude periode t' helpn.

D' ontwikkelienge is uniek ounder de gewerveldn, omdan ze een metamorfose
oundergoan woarda de larvn (dunderkoptjies) der hêeltegansten anders uut zien
dan volwassen puutn.

Puutn eetn over 't olgemêen klêne bêestjies gelik insektn en ander
oungewerveldn. Veel sôorten worden direct of indirect bedrêegd deur de mens, en
in de latste tientallen joarn is 't aantal puutn deftig ofgenoomn.

Van olle amfibieën hèn de puutn de grotste versprêedienge: d' ênigste gebiedn
woadan ze nie vôrenkommn zyn de zandwoestynn van de Sahara en Arabië, de
toendras teegn de Nôordpool en de gletsjers van Groenland en Antarctica. Verder
wordn puutn ook nie up oceoanische eilandn gevoundn, omdat under vel
deurloatboar is en omdan ze nie teegn zout woater kunn'n.

In Vloandern kwaamn der 11 puutn en paddn vôorn, woavan dat der êen (de
gilvebuukvierpadde) uutgestorvn is, en twêe nie in West-Vloandern te viendn zyn.
De mêeste sôortn zyn in een zekere zin bedrêegd. Van zels de redelik olgemêen
vôorkommende sôortn zyn de latsten tyd veel in aantal verminderd.

De brulpuut die van Amerika komt, wordt nu ook in België gevoundn, moar hèt em
nog nie in West-Vloandern gevestigd.

D' êeste amfibieën kwaamn ol in 't Loat Devoon vôren. Doamee vergeleekn zyn de
puutn nieuwkommers, met den oudst bekende puutachtige bêestn, Triadobatrachus
massinoti uut het Ounderste Trias van Madagaskar (omtrent 230 Ma). Vô den oudstn
echte puut moetn me wachtn toet an de Juraperiode, mè Vieraella herbsti (omtrent
200 Ma).

Tegenwôordig is 't bekend dat een grof of een gladdig vel, korte of lange
achterpôotn, en of dan ze in 't woater of up 't land leefdign in 't gehêel nietn
te doen hèt met d' echte verwantschappn in de verschillende puutnfamilies.
Binn'n de zelste familie wordn de twêe sôortn dikwils neffens mankoar gevoundn,
wadda betêkent da convergente evolutie vormn ontwikkeld hèt die up mankoar
trekkn binst dan ze nie an mankoar verwant zyn.

De familie Bufonidae (die in 't vlams as "paddn" wordn angeduud) kreeg een
nauwere definitie: ollêne de sôorten die een ontwikkeld orgoan van Bidder hèn
wordn toet de echte paddn gerekend. 't Orgoan van Bidder is een
voortplantiengsorgoan da by puutn degenereert, en ollêne by paddn echt
ontwikkelt. Deur dat orgoan kunn'n de vintjes eiers maakn, zodoanig dan de
vintjes under as vrouwtjies kunn'n gedraagn. Een ander verschil is dan de
Bufonidae gin tandn hèn, in tegenstellienge met d' andere families. Omdat de
geweune name nie veranderd hèt betêkent da nu dan padachtige puutn gelik de
gilvebuukvierpadde en de knoflookpadde nog olsan paddn genoemd wordn hoewel dan
ze da nie echt zyn.

Puutn zyn vrê gevoelig vô vervulienge omdat undern ontwikkelienge en metamorfose
ofhangt van hormoonn, en vervulienge kan de werkienge van de hormoonn nadêlig
beinvloedn. Met te veel meststoffn kan under habitat deur algn of ander ounkruud
overwoekerd wordn, of ot den pH van 't woater te lêge wordt kunn'n d' eiers of
de larvn under nie deftig ontwikkeln.

De grotste bedrêegienge is een infectie met de schimmel Batrachochytrium
dendrobatidis, die de beruchte ziekte chytridiomycose verôorzakt. Deur 't
toedoen van de mens hèt dien schimmel hem round de hêle weireld vesprêed.



https://vls.wikipedia.org/wiki/Portugees

Portugees is e Romoansche toale die de moedertoale is van mêer of 200 meljoen
menschn. Z'is egroeid uut de Galicisch-Portugeesche toale die egroeid is uut
vulgair Latyn in wuk die nu Galicië (in 't nôord-westn van Spanje) en 't nôordn
van Portugal is. Loater van tyd is die toale overenoomn in hêel Portugal en van
doaruut deur 't kolonialisme en deur emigroasje nor aar streekn in hêel de
weireld verspreid.

Juuste lik aar Romoansche toaln is Portugees egroeid uut 't Latyn van de Romeinn
die in de derde êeuwe vôorn Christus 't Iberisch schiereiland bezettn. Doavôorn
woarn dêels Keltische toaln die ekout woarn, lik 't Lusitanisch (Lusitania wos
de Romeinsche noame voun wuk die nu Portugal is) en 't Keltiberisch en dêels
Iberisch (verzeker e toalisoloat, ol zyn der oek weetnschappers die peizn da 't
en Italische toale zoudt zyn) en 't Aquitanisch (e vôorloper van 't Baskisch).
Ol die toaln, buutn 't Aquitanisch, zyn dôodegoan in de êeste en de twidde êeuwe
en e vorme van vulgair Latyn.

't Romeinsche Ryk viel tope met de grôte voolksverhuziengn tusschn 300 en 700 en
oek up 't Iberisch schiereiland woarn der involln van barboarsche voolkern, van
de Visigoothn en van de Vandoaln. 't Is toune dan de Romoansche toaln van wuk
die nu Spanje en Portugal zyn, echt aars ekommn zyn van de toaln van de reste
van Europa. 't Is toune dan der êentige Germoansche wôordn in de
Galicisch-Portugeesche toale ekroopn zyn, lik guerra (ôorloge) en laverca
(lêeuwerik).

In 711 woarn 't de Môorn die binn vieln en die Arabisch gebruuktn, ol blêevn de
geweune menschn nunder Romoansche dialectn koutn. Nu zittn der 900 wôordn in 't
Portugees, die ollemoale te moakn hen me teetn, boern en stieln. In 't Spaans
bestoan der oek van die wôordn, mo nie in aar Romoansche toaln.

Vôorn 1143 wos Portugal e stik van 't keunienkryk van Galicië (en han ze oek à
peu près dezeste toale), toune het de keunienk van Leon van Portugal en apart
keunienkryk emakt. 't Wos in 1290 dat keunienk Diniz van Portugal van de
vulgaire toale (dus Portugees) de belangrykste toale makte, boovn Latyn.

Toet 1516 kut er eklapt zyn van Oud-Portugees, in da joar brochte Garcia de
Resende zyn Cancioneiro Geral (olgemêen liedjesboek) uut, de toale die doarin
gebruukt is, is de boasis van 't Modern Portugees.



https://vls.wikipedia.org/wiki/Olland

Holland (Olland) is e land juste ten nôordn va België die dêel uutmakt van 't
Keunienkryk van de Nederlandn. In 't westn grenst 't an de Nôordzêe en in 't
ôostn an Duutsland. Den hoofdstad is Amsterdam. De Caraïbische eilandn Bonaire,
Sint Eustatius en Saba moakn ook dêel uut van 't land.

Strikt genoomn verwyst Holland allêne noa de westelikke provincies Nôord-Holland
en Zuud-Holland, moa de benoamienge Olland wordt olhier gebruukt vo hêel 't
land, dat eigentlik Nederland nomt (een zogenoamde pars pro toto). In sommigte
gedêeltn van Holland keunn ze der nie mee lachn da je ze Hollanders nomt, lik in
Nôord-Broabant, Limburg, Friesland en Groniengn byvôorbeeld.

De officiële toale in Holland is Nederlands. In de provincie Friesland is Fries
ôok erkend as officiële toale. Erkende streektoaln zyn Limburgs in Hollands
Limburg en Nedersaksisch in 't nôordn en ôostn. Op Bonaire wordt 't Papiaments
geklapt en op Saba en Sint-Eustatius wordt 't Ingels gesprookn. 't Jiddisch en
Romani hen 'n specioale minderheidsstatus. 't Zêeuws en 't West-Vlams in
westelik Zêeuws-Vloandern wordn nie gezien als aparte toaln.

Neffest de provinsjes en gemêenten zyn d'r ook woaterschappn. Die besteursvorm
is uniek voer Holland.

D' Ollandsche schilderkunst wordt verteegnwoordigd deur e grôot dêel mêesters.
De bloeiperiode was in de goudn zeevntienste êeuwe mè schilders lik Rembrandt,
Johannes Vermeer, Frans Hals en Jan Steen. Ook 't werk van de
postimpressionistische schilder Vincent van Gogh is achter zyn dôod
weireldbekend gekommn. Uut den êestn elt van de twientigste êeuwe dateert d'
abstracte kunst van Piet Mondriaan. In 1948 wierd de kunstverênigienge Cobra
ipgericht, mè leedn lik de Belg Pierre Alechinsky, de Deenn Asger Jorn en
Carl-Henning Pedersen en de Hollanders Karel Appel, Constant en Corneille.

De bekendste verteegnwoordigers van d' Ollandsche literateure van de Goudn Êeuwe
zyn Joost van den Vondel en Pieter Corneliszoon Hooft. In de neegntienste êeuwe
beschrêef en bekritiseerde Multatuli de situoatie in Indonesië in zijn werk Max
Havelaar. Louis Couperus was êen van d' êeste Ollandsche verteegnwoordigers van
't naturalisme. In de literateure van achter den oorloge wordt er geklapt van de
grôte drie, verwyzend noa Willem Frederik Hermans, Harry Mulisch en Gerard Reve.

Belangryke musea in Olland zyn 't Ryksmuseum Amsterdam, Van Gogh Museum,
Mauritsuus, Museum Boijmans Van Beuningen, Paleis Het Loo en 't Kröller-Müller
Museum.

't Nateurlik erfgoed van Olland bestoat vor e grôot dêel uut 't vlak nat
landschap mè riviern, polders en meulens. De nateure in Olland is sterk
beïnvloed deur de mens. Bekende vôorbeeldn zyn de Zuuderzêewerkn en de
Deltawerkn. Belangryke nateurgebiedn zyn de Veluwe, de Waddneilandn, de
Biesbosch en 't blommnpark de Keukenhof. Holland es vrêe gekend vo zyn tulpn:
d'Hollanders zyn vrêe bedreevn in 't kwêekn van blommn.

60 % van d' Hollandse oto's probeert olle doagen ip de route tussen Breda et
Amsterdam te passeren. Doardeure ein z'in 2006 gemiddeld 300 kilomeiters file
per dag ip ulder wegen, mêer dan 't dubbele van België.

Voetbol is 'n belangrykstn sport. Peis mor an Ajax, PSV en Feyenoord. Oek
populair is schatsn, zowel buutn (Elfstedentocht, at 't styf vriest) of binn. D'
Hollanders zyn oek goed in vélokoerse, hockey en volleybol.



https://vls.wikipedia.org/wiki/Katte

De katte (Felis silvestris catus, ook wel uuskatte genoemd) is een van d' oudste
uusdiern van de mens. De gedomesticeerde katte makt deel uut van de familie van
de katachtigen (Felidae). De oude noame wos Felis domesticus, teegnwoordig is da
vervangn deur Felis sylvestris catus.

Der is e bewys da de Egyptenoaren ol in 4000 v.Chr. de katte addn vo uusdier.
Moa der woarn ook al boern i de nederzettiengn van Kleen-Azië die e katte addn
en da wos nog e kè twiduuzd joar doavoorn. Up Cyprus zyn der zest kattn evoun in
groavn die 9500 joar oud zyn. Die kattn trokkn wel nog meer up d'echte wilde
kattn.

E mannelikke katte noemn ze ne koater of katrol, e vrouwelikke katte es e
kattinne.

Euskattn zyn solitaire beestn jeuste lik d'andere katachtigen (mè
eutzounderienge van de lêeuw die in ne groep leeft). 't Es wel zo dat er ne
lossn band bestoat tusschn kattn die in e grodder territorium leevn en die
familje zyn van mekoar. 't Es ook gin problème om verschkillende kattn lik
eusdier t'oudn, want z'èn gauwe ne familjeband mè mekoar en verdeeln toun et
territorium ounder mekoar.



https://vls.wikipedia.org/wiki/Itali%C3%AB

Itoalië es een land in Europa. Itoalië ligt in 't zuudn van Europa, an de
Middellansche Zêe. Itoalië es bekend voo zyn karakteristieke vorm, noamelik een
botte. Der weunen a-peu pres 59.000.000 minsn in Itoalië. Rome es den ôofdstad
en eit a-peu pres 4.000.000 inweuners. Neffest d'ôofdstad es 't ôok de plekke
woa da Vaticoanstad ligt, d'ôofdzetel van et Catholicisme en verbluufsplekke van
de Paus. Andere grôte steedn zyn

Doarnoast zyn der nog steedn die over de hêle weireld gekend zyn voo
verschillende redenn: Venetië, de stad ip het woater, Pisa, me zyne scheve
torre, Verona, stad van Romeo en Julia, Firenze, kunststad en ôofdstad van et
toeristisch sterk gewaardeerde Toscane.

Itoalië eit nen specifieke vorm, 't eit ôok twêe bergkeetns: de Alpn in 't
Nôordn en de Apennynn die van Nôord noa Zuud lôopn in et 'bêen' van de botte.
Tussn de Alpn en de Apennynn ligt de vlakte van de Po-rivier. In et Zuudn liggn
der twêe vulkoann: de Etna, een actieve vulkoan ip et eiland Sicilië en de
Vesuvius, een sloapnde vulkoan by Noapels.

't Land vormt ne republiek, met an 't ôofd President Giorgio Napolitano, die
voerol e ceremoniële rolle et. 't land es ipgebouwd in een voo Europa klassieke
structuur me drie machtn: de wetgevende macht (de koamer en de senoat), den
uutvoerende (de regerienge) en de juridische macht ('t gerecht en olles die
dermei tope angt).

Itoalië es gekend voo zyn tumultueus polletiek klimoat. Achter de verkieziengn
van 2006 kwam Romano Prodi êeste minister, achter e bittere verkiezingsstryd
tusschn zyn centrum-linkse L'Ulivo en de rekse Forza Italia van Silvio
Berlusconi, die ol premier was van 1994 toet 1995 en van 2001 toet 2006. In meie
2008 kwam Berlusconi were êeste minister.

Itoalië eit in de geschiedenisse oltyd nen dryvende factor in de Europeese
cultuur gewist en dat es tot ip heedn nog oltyd het geval: Itoalië es een ideoal
land om historische bezoekn te doen en eit ôok nog invloed ip de huidige
culturele weireld: de mode, design (oto's, gebruksvôorwerpn,...). Itoalië eit
ôok nen grôten invloed ip de sport, vôorol het voetbol, de vélokoerse en de
otokoerse (Formule 1).

De ôofdtoale van Itoalië es het Italioans, dat onstoan es ut de toale van de
Romeinn, het Latyn en het Toscoans. Der zyn ôok nog een aantal andere toaln die
gesprookn weirden: het Duuts, in de Nôordelikke Alpen es een echte toale.
Doarnoast ei je nog vele dialectn.



https://vls.wikipedia.org/wiki/Helium

Helium (He) es e scheikundig element van et type edelgas, 'tgeen die wil zeggn
da 't hêel reks in de tabelle van Mendeljev stoat. 't Et atôomnummer 2.

Helium is et twidde mêest voorkomende element in 't heelal en 't onstoat vooral
uut kernfusie van twee atoomn deuterium. Een andere klêene bron is radioactief
α-verval. Et helium da ier gemakt wordt, is wel He2+.

Et heliumatoom bestoat in de regel ut 2 protoonn, 2 elektroonn en 2 neutroonn.
Praktisch alle helium is 4He. Vo 1 atoom 3He zyn der e miljoen atoomn 4He (kyk
ôok noa massagetal). Der zyn nog zes andere isotoopn, mo dee zyn ni stabiel.
Neutroal helium et 1s2 als elektronenconfiguroatie.

Helium is e product van kernfusie in sterrn en fungeert dus als maniere voen
energie ip te wekkn. In de zunne byvoorbeeld (die ôok e sterre is) wordt energie
als volgt opgewekt:

Vanaf doar zyn der 3 maniern vo 42He te vormn: me nog e proton, deur een
ommetoer via beryllium (Be) en lithium (Li) of deur fusie me nog e 32He vo azo
42He + 2 11H te vormn.

De êerste anwyzienge da helium bestound, werd ountdekt ip 18 ogustus 1868 deur
Pierre Janssen, e Franschen astronoom beist een eclips. Janssen was et spectrum
van de chromosfeer van de zunne at meetn, ton at 'n een ounbekende lyne ip
587,49 nm registreerde. Em peisde da et natrium was. De 20sten oktober van 't
zelfste joar concludeerde Norman Lockyer da die lyne van een apart element kaamt
en noemde et achter de zunne (Grieks: ελιος of helios).

In 1895 isoleerde William Ramsay et uut mineroal gestêente deur mineroale zuurn
te gebruukn. Per Teodor Cleve en Abraham Langlet uut Uppsala, Zweden en in 't
zelfste joar onafhankelik van Ramsay genoeg helium kunn isoleren voen et
atôomgewicht te kunn bepoaln.



https://vls.wikipedia.org/wiki/Galli%C3%AB

Den term Gallië (Latyn: Gallia) verwyst noa 't geogroafisch gebied in
West-Europa, da surtout bevolkt was deur Keltn (celtae) of Galliërs (Latyn:
Galli), die uut wel 60 verschillige stammn bestoundn. Ze klaptn verschillige
Keltische dialecten, die in 't nôordn (Gallia Belgica) vermiengd woarn mè
Germoansche dialectn.

De Galliërs weundn doar ol van binst 'n Yzertyd en achter de veroverienge deur
Caesar van 58 tout 52 v.C. wierd de streke geromaniseerd en begost de
Gallo-Romeinsche cultuur.

't Gebied was begrensd deur de Rhein in 't ôostn, d'Alpn en de Middellandsche
Zêe in 't zuudn, de Pyreneeën en den Atlantischn Oceoan in 't westn en 't
nôordn, en 't kwam overêen mè wa da nu Frankryk, België, Luxemburg, 't westn van
Zwitserland, stikkn van Holland, en van Duutsland an de westkant van de Rhein
is. De Romeinn teldn ook de Keltische bevolkienge van de Nôord-Italioansche
Povlakte by Gallië en ze noemdn da gebied Gallia Cisalpina.

Round 225 v.Chr. kostn ze de Nôord-Italioansche Povlakte van de Galliërs
verovern, en ze noemdn ‘t gebied, Gallia Cisalpina (Gallië an die kant van
d’Alpn, de kant van Italië).

In 121 v.Chr. krêegn de Romeinn de controle over e gebied tusschn d’Alpn, de
Middellandsche Zêe en de Cévennes, nu de Fransche regio’s Languedoc en Provence,
in ’t zuudôostn van Frankryk. ’t Gebied kwam e Romeinsche provinsje, êest mè de
noame Gallia Transalpina (Gallië an den overkant van d’Alpn). Ze koozn die noame
vo ’t ounderscheid te kunn moakn mè Gallia Cisalpina. De Romeinn noemdegn de
provinsje Provincia Nostra (uze provinsje) of geweune Provincia. Die noame is
bluuvn bestoan in de moderne noame van de regio Provence. Loater hen ze de noame
van de provinsje veranderd in Gallia Narbonensis, achter de noame van de stad
Colonia Narbo Martius (Narbonne), die gesticht was an de kust in 118 v.Chr. en
‘n hoofdstad kwam van Gallia Narbonensis.

In 58 v.Chr. kwam Julius Caesar provinsjegouverneur (proconsul) van de Gallische
gebieden die ounder Romeinsche controle woarn: Gallia togata, de regio die ol
lange geromaniseerd was (togadroagers). Van doaruut veroverdegt ie de reste van
Gallië: Gallia comata, (Galliërs mè lank hoar) in zyn Gallische oorloogn van
58–51 v.Chr.

Gallia Comata kwam in bezit van de Romeinsche keizer en wierd geregeerd deur
legati. ’t Gebied wierd azo genoemd omdan de beweuners lank hoar (coma) droegn
tout ip under schoern.

De drie stikkn van Gallia Comata woarn: Gallia Belgica, Gallia Aquitania, en
Gallia Celtica (loater Gallia Lugdunensis) mè 'n hoofdstad Lugdunum (Lyon). Da
stoa beschreevn in de Commentarii de bello Gallico van Julius Caesar:

Gallia est omnis divisa in partes tres, quarum unam incolunt Belgae, aliam
Aquitani, tertiam qui ipsorum lingua Celtae, nostra Galli appellantur. (Gallië
is in ’t g’hêle verdêeld in drie stikkn, woavan dat in êen de Belgae weunn, de
Aquitani in 'n ander, en in ‘t derde dedie die in under eign toale Celtae, in
uze toale Galli genoemd wordn.)

Vo ze goed te kunn besteurn wierdn de provinsjes loater ounderverdêeld in
civitates, die nog eki verdêeld wierdn in pagi.

‘t Joar 476 wordt anzien als ’t ende van ’t West-Romeins Ryk. Da joar wierd de
latste West-Romeinsche keizer, Romulus Augustus, ofgezet deur de barboar
Odoaker, die e commandant was van de Germoann en keunienk van Itoalië kwam. ’t
Latste gebied ounder Romeins gezag in Gallië was ’t gebied van de gouverneur
Syagrius, tusschn de Somme en de Loire, in Gallia Lugdunensis. In 486 versloeg
Clovis I hem en krêegn de Frankn de macht over Gallië.



https://vls.wikipedia.org/wiki/Frankisch_Ryk

't Frankisch Ryk of Francië (Latyn: Francia en loater Regnum Francorum) wierd
beweund en besteurd deur de Frankn, e verzoamelienge van verschillige
West-Germoansche stammn.

Ze vieln ol van in 257 't Romeins Ryk binn, moar in 406 stoakn ze me grôte
bendes de Reyngrenze over en begostn ze me de grôte invoazjes van Gallië.

D'r wierd ol vroeg 'n ounderscheid gemakt tusschn Salische- en Ripuarische
Frankn. De Salische Franken vestigdn under officieel in 358 in Toxandrië, ’t
gebied tusschn de Moas en de Schelde ('t hudige België en Holland). De
Ripuarische Frankn verblêevn zudelyker, ter hoogte van Keuln, round de Reyn.

481 was 't joar da Clovis I, van de dynastie van de Meroviengers, zyn voader
Childerik ipvolgde ols keunienk van de Salische Frankn in Doornik.

't Joar 476 wordt anzien als 't ende van 't West-Romeins Ryk. Da joar wierd de
latste West-Romeinsche keizer, Romulus Augustus, ofgezet deur de barboar
Odoaker. Tien joar loater, in 486, kost Clovis 't latste gebied ounder Romeins
gezag verovern deur de gouverneur Syagrius te versloan, en kwamt ie den êeste
keunienk van 't Frankisch Ryk.

't Frankisch Ryk blêef enorm groein tout in de 9e êeuwe, êest ounder Clovis zyn
ipvolgers en loater ounder de Hofmeiers en de Karoliengers Karel Martel, Pepeyn
de Kortn, Karel de Grôotn en Lodewyk de Vroomn.

Achter 'n dôod van Clovis wierd zyn ryk verdêeld ounder zyn vier zeuns:
Theuderic I, Chlodomer, Childebert I, en Chlotharius I. Ounder under regeriengn
wierdn de Thüriengers (532) en de Bourgondiërs (534) by 't Frankisch Ryk
gevoegd.

't Nieuw veroverd stik van gouverneur Syagrius, tusschn de Somme en de Loire,
krêegt de noame Neustrië ('t nieuw land), en 't oud ôorsprounkelik ôostelyk
gebied, Austrasië ('t ôostelyk land).

't Feit dat 't ryk ossan most verdêeld wordn ounder de verschillige zeuns,
verzwakte 't keunienklyk gezag. Van de zesde tout de achtste êeuwe wierd 't
Frankisch Ryk verschillige kêern verdêeld en were verênigd. De Merovingsche
keuniengn krêegn ossan minder te zeggn deur ênigte styf jounge en zwakke
keuniengn. Ze wierdn in die periode Vadsige keuniengn (rois fainéants) genoemd.
Uutendelik paktn de Hofmeiers in de 7e eeuwe de macht over.

De noame van de dynastie van de Karoliengers komt van Karel Martel, de voader
van Pepeyn de Kortn. Karel Martel was 'n ounwettige zeune van de hofmeier Pepeyn
II van Herstal, de feitelyke leider van Austrasië. In 751 zette Pepeyn de Kortn,
met de steun van de paus, de latste Merovingsche keunienk Childerik III an de
kant en je liet zyn eign uutroepn tout keunienk.

Achter zyn dôod in 768 erfdn zyn twi zeuns Karel en Karloman zyn keuninkryk, da
't sterkste van West-Europa gekommn was. Karloman stierf ol in 771 en doadeure
kwam hêel 't ryk in handn van Karel de Grôotn.

Zyn besteur was g'inspireerd ip de klassiekn oudheid en ip Kestdag 800 liet 'n
hem deur paus Leo III in Rome tout Rôomse keizer krôonn. Zyn ênigstn
overgebleevn zeune, Lodewyk de Vroomn volgdeg' hem ip en wierd in 816 in Reims
tout keizer gekrôond.

In 843, by 't Verdrag van Verdun, wierd 't ryk van Lodewyk de Vroomn verdêeld
ounder zyn drie zeuns:

In 855 verdêelde Lotharius I zyn Middnryk by 't Verdrag van Prüm ounder zyn drie
zeuns:

In 869 stierf Lotharius II en Karel de Kletsn viel Lotharingen binn vo zyn
erfdêel ip t’eisn. Achter e joar kwamt er eindelyk ’n ende an de gevechtn en in
870 wierd et verdrag van Meerssen getêeknd, woaby da Karel de Kletsn en Lodewyk
den Duuts Lotharius zyn bezittiengn ounder makoar verdêeldn.

O keizer Lodewyk II ook stierf in 875, liet Karel de Kletsn hem in Rome krôonn
tout Rôomse keizer.



https://vls.wikipedia.org/wiki/Francesco_Petrarca

Francesco Petrarca of in 't korte Petrarca (20 juli 1304 – 19 juli 1374), was 'n
Italjoansche gelêerde, schryvre en dichtre uut de Renaissance, en êen van d'
êeste humaniestn. Petrarca's êroentdekkienge van Cicero's brievn wordt dikkers
bekêekn lik 't begun van de vêertiendêewsche Renaissance. Petrarca wordt nogoal
e kêe de "Voadre van 't Humaniesme" genoamd . In de zestiend êewe lei Pietro
Bembo de groendvestn vo de teegnwôordige Italjoansche toale; y steunde doaby ip
de werkn van Petrarca, en ip dedie van Giovanni Boccaccio, en in mindre moate,
van Dante Alighieri . Petrarca zoe loatre lik 't toppunt vo de Italjoansche styl
anzien zyn deur de Accademia della Crusca (Italjoansche Toal-Akademie).
Petrarca's sonnetn wierdn bewoenderd in heel Europa in de tyd van de Renaissance
en wierdn e model vo de lyriesche dichtkunste. Y is ook bekend vo 't feit datn
de noame "Doenkre Êewn" (d.w.z. Middelêeuwn) gelanceerd êt .

Petrarca wierd geboorn in de Toskoansche stad Arezzo in 1304. Y was de zeune van
Ser Petracco en ze wuuf Eletta Canigiani. Zyn noame was ôorsproenklik "Francesco
Petracco". De noame wierd loatre verlatynst no "Petrarca". Petrarca zyn joengre
broere wierd geboorn in Incisa in Val d'Arno in 1307. Dante was e moat van zyn
voadre . Petrarca brocht zyn vroegste kinderjoarn deure in 't dorptje Incisa, by
Firenze. In zyn joenge joarn verblêeftn in Avignon en in 't dichtbye Carpentras,
woanoa da zyn famielje veruusde om Paus Clemens V te vôgn die no doa kwam in
1309, 't begun van 't Avignonse Pausdom. Y studeerde rechtn an d' Universiteit
van Montpellier (1316–20) en Bologna (1320–23) mê e leevnslange moat aa van in
't schoole genoamd Guido Sette. Omda zyn voadre van stiel e jurist was droengt y
dr ip an da Petrarca en zyn broere ook rechtn zoen studeern. Petrarca pertank ad
ip d' êeste plekke belangstellienge in 't schryvn en in de Latynsche lettrekunde
en voend die zeevn joarn tydverspillienge. Doaby maktn bekend dat zyn voogdn ip
wettige maniere êm zyn klêen eigndom in Firenze oentfutseld adn, 't gêene êm nog
mêer ofkêer dej ên van 't rechtsystêem. Y zei, "Ik kostn 't nie anzien van e
koopwoare te maakn van me verstand" otn oendrevoen ad da 't rechtsystêem lik a
kunste was van rechtsbedêelienge te verkoopn . Petrarca schrêef styf veele en
Boccaccio was êen van oendre zyn befoamde moatn a wien datn dikkers schrêef.
Achtre de dôod van undre oedrs, kêerdn Petrarca en zyn broere Gherardo weere nor
Avignon in 1326, woa dat y veele ambtn vervulde. Zyn werk gaf êm veel tyd vo
bizzig te zyn mê schryn. Me zyn êeste grôot werk, Africa, 'n epos in 't Latyn
oovre de befoamde generoal Scipio Africanus, wierd Petrarca in hêel Europa
bekend. Ip den 8-sten april 1341, wierdn den êeste dichtr die de lawrierkrôone
oentvienk sins d' Oedeid en y wierd gekrôond ip den illege groend van 't
Kapitôol in Rome.

Y reisde veele in Europa, was ambassadeur en is den êeste toeriest genoamd
gewist , omdat y geweun vo ze plezier reisde . Da was de belangrykste reedn
woarom datn de Mont Ventoux beklom . Binst zyn reizn verzoamlde y sleetige
Latynsche andschriftn en y was êen van d' êeste vo weere kennisse te pittn uut
de schryvrs van Rome en Griekenland. Y moedigde Leontius Pilatus an by zyn
vertoalienge van Homeros van 'n andschrifte da Boccaccio a kunn vienn, aloewel
datn twyfelde an 't resultoat. Petrarca ad e kopie bekommn, die't nie an
Leontius gaf , mor y kende zeive gin Grieks; vor êm zejd y was Homeros stom
terwyl datn zeive doof was voor êm . In 1345 oentdekte y persôonlik e
verzoamlienge brievn van Cicero, de verzoamlienge Atticum, die vôdien nie bekend
was.

Petrarca vertelt da ip de 26-ste april 1336, y mê ze broere en mêt twêe knechtn
de top (1 200 m ooge) van de Mont Ventoux beklomn êt, e prestoasje dietn
geleeverd êt vo zyn oentspannienge en ni uut nôodzoake . De beklemmienge is
beschreevn in e befoamde brief gericht an zyn moat en biechtvoadre, poatre
Dionigi di Borgo San Sepolcro, ipgesteld e tydetje achtre de feitn. Doarin
bewêerde Petrarca datn 't vôorbeeld a willn vôgn van Filipus V van Macedonië zyn
beklemmienge van de Haemo-Berg en dat 'n oede êrdre êm a verteld dat niemand
anders dan yzeive de berg ôoit a beklom, 50 joar iddre en y verwittigde dajt
veele beetre nôoit zoe doen. De neegtiend-êewsche Zwitserse geschiedkundige
Jacob Burckhardt schrêef da Jean Buridan dezeifste berg a beklommn e poar joarn
iddre, en bestygiengn zyn bekend uut de tyd van de middelêewn, woaroendre dedie
van Anno II, den eirtsbiskop van Keuln .

Gelêerdn benoadrukkn da Petrarca zyn brief an Dionigi 'n ipvallend "moderne"
oedienge lat zien van schôoneidsbelleevienge van 't landschap en y wordt nog
oltyd gêrn vermeld in boekn of tydschriftn gewyd an 't bergbeklemn. By Petrarca
goat die oedienge tegoare mêt e streevn nor e deugdzoam kristlik leevn, en otn
ip de top kwam, namt y uut ze zak e boek van ze gelievde gêestlijke gids,
Sint-Augustinus, datn oltyd by êm ad .

Allêene vo ze plezier beklomt y de Mont Ventoux, die twoafoenderd meters boovn
de vlakte uutstikt. 't Was gin grôotn êldendoad, nateurlik; mor y was d' êeste
bergbeklemmr peur vo 't plezier van ip de top no 't landschap te kunn kykn. (Of
bykans den êestn; van y kwam 'n oede schaapêrdre teegn in 'n ooge bejk, die
vertelde datn fiftig joar iddre ip de top gegrocht was, en dien mensch ad
allêene mo spyt van de grôote inspannienge en zyn gescheurde klêern.) Petrarca
was duuzlig en ipgewoenn van 't zicht ip d' Alpn, de bergn roend Lyon, de Rhône,
de boaje van Marseille.

Y nam de "Belydnissn van Sint-Augustinus" ter and en bepeisde da zyn
beklemmienge peur e zinnebeeld was van zyn streevn nor e beetre leevn . Ot boek
toevollig oopnviel woarn Petrarca zyn oogn rechtuut angetrokkn no de vôgnde
wôordn : ...En de menschn bewoendren 't zicht van de bergn, en van de geweldige
golvn van de zêe, en de bridte van de stroomn, de wydte van d' oceoann, en de
beweegienge van de stern, mor in undre eign kykn ze nie...

Petrarca zyn antwôorde was e hêele droaj te moakn van de nateure buutn no de
"ziele" vanbinn : 'k Dejn 't boek toe, kwoad ip mn eign da 'k nog eirdsche
diengn bewoendrde, ikke die aa lange a kun weetn, zeifs van hejdnsche filozoofn,
datr nietnt zo woendreboar is lik de ziele, die zeive grôot, nieks grôot kan
vienn buutn eur zeive. Tonne, echt, was'k ik voldoan mê tgêen 'k adn gezien van
de berg; 'k richte mmyn inwendig ooge ip mezeivn, en van die tyd of kwam dr gin
wôord mir oovre myn lippn toe da we beneen woarn... Wiedre kykn roend vo wat
datr allêene mo vanbinn is...Oeveele kêern, peisje gy, zoe'k ik die dag
omgekeekn ên, no de top van die berg die mor 'n êlle ooge was vergleekn mê den
oemvank van de menschlikke gêest....

James Hillman is van mêenienge dat d' eroendekkienge van den innerlikke weirld
d' echte betêeknisse is van de debeurtnisse De Renaissance begunn nie mê de
beklemmienge van Mont Ventoux mo mê de noadien vôgnde ofdoalienge— 't
"weerekêern ... no de valleje van de ziele", lik of da Hillman 't schryft.

't Loatre dêel van zyn leevn brocht Petrarca deure in Nôord-Italië lik 'n
internasionoale gelêerde en dichtre-diplomoat. Zyn loopboane in de Kerke liet êm
nie toe van te trown, mor y zoe toch voadre zyn van twêe kienders van e wuuf of
van wuuvn die uus nie bekend zyn. E zeune, Giovanni, wierd geboorn in 1337, en e
dochtre, Francesca, in 1343. Y ê ze loatre alle twêe wettig gemakt . Giovanni
stierf an de peste in 1361. Francesca trowde mê Francescuolo da Brossano (die
loatre testament-uutvoerdre vo Petrarca) 't zeifde joar. In 1362, kort achtre de
geborte van e dochtre, Eletta (dezeifde noame lik Petrarca zyn moedre),
vervoegdn ze Petrarca in Venetië om de peste 't oentloopn die Europa teisterde
in die tyd. E twidde kleinkiend, Francesco, wierd geboorn in 1366, mo 't stierf
voa dat twêe joar was. Francesca en eur familje leefdn mê Petrarca in Venetië
gedeurnde vuuf joar van 1362 toe 1367 in Palazzo Molina; oewel da Petrarca
vôortgienk mê reizn in die joarn. Tusschn 1361 en 1369 kwam de joengere
Boccaccio twêe kêern ip bezoek. Den êeste kêe in Venetië, de twidde kêe in
Padua.

Roend 1368 veruusdn Petrarca en zyn dochtre Francesca (mêt eur famielje) no 't
stadje Arquà in d' heuvels van Euganea dichtby Padua, woa datn zyn oovrebluuvnde
joarn deurebrocht mê godsdienstige kontemploasje. Y stierf in zyn uus in Arquà
ip 19 juli 1374 – êen dag vôo ze zeevntigste verjoardag. 't Uus êrbergt nu e
vaste tentôonstellienge van Petrarca zyn werkn en kurioziteitn; oendre andre kuj
doa 't graf vienn van Petrarca zyn geliefde katte die geboalsmd was. Ip de
marmre ploate istr e Latynsche tekste geschrêevn deur Antonio Quarenghi:

Petrarca zyn testament (ip datum van 4 april 1370) lat 50 florynn an Boccaccio
"vor e warme frak te koopn"; verschillnde legoatn (e peird, e zèèvre beekre, e
luute, e Madonna) vo ze broere en vo zyn moatn; zyn uus in Vaucluse vo de
bewaakre; vo zyn zieleruste, en vo d' oarme menschn; en 't grotste dêel van zyn
oenroerend goed vo zyn schôonzeune, Francescuolo da Brossano, die den êlft drvan
moe geevn an "de persôon an wien, lik of datn wit, ik wenschn dat no toe goat";
verzeekers zyn dochtre, Francesca, Brossano zyn wuuf. 't Testament zeg nieks
oovre 't eigndom in Arquà noch oovre zyn boekery; de boekery van merkwoardige
andschriftn was aa beloofd gewist an Venetië, om te verwissln mê Palazzo Molina.
Die schikkienge was verzeekers vervolln otn veruusde no Padua, de vyand van
Venetië, in 1368. De boekery wierd aangesloan deur d' Êern van Padua, en zyn
boekn en andschriftn zyn nu verstrôojd oovre hêel Europa . Niettemin ist de
Biblioteca Marciana die tradisionêel die werkn ipeist lik van eur Stichtienge,
oewel da de stichtr van 't Foens feitlik Kardinoal Bessarion was in 1468 .

Petrarca is best gekend vo zyn Italioansche dichtkunste, naamlik de Canzoniere
(Zangboek) en de Trionfi (Triomfn). Mo, Petrarca was 'n gêestdriftige Latynsche
gelêerde en de mêeste van zyn geschriftn woarn in die toale. Zyn Latynsche werkn
omvattn stuudjes, bespiegliengn, brievn, en gedichtn. Oendre undre êj Secretum
(Myn Geheim Boek), 'n diepgoand persôonlik, schuldbeloan ingebeeld twêegesprek
mê Sint-Augustinus; De Viris Illustribus (Oovre Befoamde Menschn), 'n antal
morêele leevnsbeschryviengn; Rerum Memorandarum Libri, 'n oenvolleedige
verandlienge oovre de kardinoale deugdn; De Otio Religiosorum (Oovre
Godsdienstige Vryeid) en De Vita Solitaria (Oovre 't Êenzoam Leevn), die ipgeevn
mê de kontemploasje; De Remediis Utriusque Fortunae (Goe en slichte Remeedjes vo
't Geluk), 'n andleidienge vo zelf-ulpe die oendrede joarn gebruukt is gewist;
Itinerarium (Petrarca zyn Gidse vo 't Illig Land); scheldproza vo teegnstandrs
lik gelêerdn en Fransn; de Carmen Bucolicum, e verzoamlienge van 12
herdersdedichtn; en 't oenvultôojde epos Africa.

Petrarca gaf ook veele boekn uut mê zyn brievn, mor ook iestooriesche brievn lik
van Cicero en Virgilius. Cicero, Virgilius en Seneca woarn zyn lettrekundige
vôorbeeldn. De mêeste van zyn Latynsche geschriftn zyn teegnwôordig moejlik te
vienn, tenzy in vertoalienge. 't Is moejlik vor e zjuuste doatum te plakn ip ze
geschriftn, van y a de neigienge van ze hêel ze leevn t' êrwerkn.

Petrarca verzoamlde zyn brievn in twêe belangryke reeksn boekn genoamd Epistolae
familiares ("Brievn oovre famieljezoakn") en Seniles ("Brievn oovre den
oedredom") . De ordnienge in zyn brievn steunde ip zyn kennisse van de brievn
van Cicero. Ze wierdn uutgegeevn zoendre noamn om de oentvangrs te beschermn die
allemalle nowe betrekkiengn adn mê Petrarca. De oentvangrs woarn oendre mêer
Philippe de Cabassoles, biskop van Cavaillon; Ildebrandino Conti, biskop van
Padua; Cola di Rienzo, tribuun van Rome; Francesco Nelli, priestr van de Kerke
van d' Illige Apostls in Firenze; en Niccolò di Capoccia, e kardienoal en
priestr van San Vitale in Rome. Zyn "Brief voa 't Noageslacht" (de latste brief
in Seniles) gift 'n oovrezicht van zyn leevn en e soamnvattienge van zyn
algemêene ipvattiengn. 't Was ôorsproenklik in 't Latyn geschreevn en vultôojd
in 1371 of 1372 – d' êeste eign leensbeschryvienge in duust joar (siens
Sint-Augustinus) .



https://vls.wikipedia.org/wiki/Den_Haag

Den Haag of 's-Gravenhage is den oofdstad van de Ollandse provincie Zuud-Olland.
Me 474.680 inweuners is't de derde gemêente van 't land. 't Rare is dat 't nooit
een stad gewist is, mo je kut 't nateurlik moelik een dorp noemn. 't Is de
platse woa da de regerienge en 't parlement van Olland gevestigd zyn. En
doarenboovn is 't de platse woa da de keunynk zyn werkpaleis eet. In een ander
land zoen da genoeg redens zyn vo Den Haag den oofdstad van 't land te noemen,
mor in Olland is da nie 't geval, want den oofstad van Olland is Amsterdam.

Ip et groendgebied van Den Haag ligd ook de badplatse Scheveningen. Lik dan de
Bruggeliengen no de zêe goan no Zêebrugge, goan de Hagenoars no Scheveningen.

Den Haag is by ons ook gekend vo Madurodam, een sôorte pretpark woa dan der
sedert 1952 ollesôorte gebouwn stoan van schoale 1 ip 25.

't Westende (Nederlands: Westeinde) is êen van d'oudste stroatn van Den Haag. 't
Was vroeger den involsweg van de streke 't Westland en 't stadsdêel Loosduunn no
't oud centrum van Den Haag.



https://vls.wikipedia.org/wiki/Cataloni%C3%AB

Catalonië (Cataloans: Catalunya, Spoans: Cataluña, Aranees: Catalonha) is één
van de 17 zelfstandige Spoansche regio's met oungeveer 7 miljoen inweuners in 't
noordoostn van Spanje. 't Is t'ope met 't Basknland de moteur van de Spoansche
economie en 't rykste stik van 't land. Den oofdstad is Barcelona.

Catalonië eet e sterk identiteitsgevoel met een eign toale en een eign
parlement. Sins kort een z'ook weer een eign statuut (in 't Cataloans wilt dadde
eigenltik 't zelfste zeggn lik e groundwet woarin dat er gesteld wordt da
Catalonië een noatie is binn Spanje). De Cataloansche bevolkienge is in 't
algemeen vree jovioal en stoat oopn voe nieuw bloed. In Spanje zelve zyn de
Cataloann wel gekend voe nogol up under geld te zittn.

Catalonië was een ounafhankelik land van in de vroege middeleeuwn. 't Eeste
Cataloanse parlement dateert uut 'n elfde eeuwe. De goudn tyd van de Cataloanse
geschiedenisse is round de dertienste en veertienste eeuwe. In de vichtienste
eeuwe aan ze zyder zelfs een consuloat in Brugge. In 1714 verliest Catalonië 't
geen dat er nog overgebleevn was van z'n eigen instelliengn o de keunienk Filip
de vuufdn heel 't Iberisch schiereiland wil centraliseern no z'n eigen gedacht.
De Cataloansche toale en cultuur werdn me geweld verbann deur de Spoansche
bezetters. De Cataloann kreegn were e vorm va zefbesteur binst de Twidde
Spoansche Republiek in de joarn 1930.

Ten tyde van generoal Franco wierd de zelfstandigheid van 't gebied en zelfs de
toale styf ounderdrukt. 't Is moa achter de dôod va Franco dan ze were autonomie
winn, met een eign parlement (De Generalitat).



https://vls.wikipedia.org/wiki/Byzantyns_Ryk

't Byzantyns Ryk was in oofdzaake e Griekstoalige vôortzettienge van den
ôostelyke êlft van 't Romeins Ryk in de loate Oed'eid en in de Middelêeuwn. Den
oof'stad was Konstantinoople (nu Istanboel, ôorsprounklik Byzantium genaamd).
Dikkers angeduud lik 't Ôost-Romeins Ryk, oovreleefde 't in de vuufste êewe de
versnipprienge en de vol van 't West-Romeins Ryk en 't blêef bestoan vô nog
duust joar toe an 1453 mê de vol van Konstantinoople deur toedoene van 't
Ottomoans Ryk. Binst 't grotste dêel van zyn bestoan was 't Ryk de sterkste
ekonomiesche, kulturêele en militaire macht in Europa. Zôwêl "Byzantyns Ryk" of
"Ôost-Romeins Ryk" zyn naamn die uutgevoenn gewist zyn deur geschiednisschryvrs
achtre da 't Ryk aa nie mêe bestoend; de burgers van 't Ryk blêevn undre land
"Romeins Ryk" êetn (Grieks : Βασιλεία Ῥωμαίων - Basileia Rhōmaiōn; Latyn :
Imperium Romanum ofte Romania, Ῥωμανία), en undre zeive "Romeinn".

Verschillnde gebeurtnissn van de vierde toe de zesde êewn zêtn undre stemple ip
den oovregangstyd ô den ôostlikke êlft ofsplitste van de westlikkn. In 285
verdêelde Diocletianus (regeerienge 284–305) ip papier 't Romeins Ryk in twêen.
Tusschn 324 en 330, brocht Konstantyn de Grôote (regeerienge 306–337) den
oofdstad oovre van Rome noa Byzantium, loatre gekend lik Konstantinoople (ofte
"Stad van Konstantyn") en Niew Rome. Die latste naame schynt den êeste kêe
gebruukt te zyn binst 't Êeste Konsielje van Konstantinoople (381), woamee da ze
wildn verrechtvoardigen dat de patriarchoale zeetle van Konstantinoople allêene
moa vô Rome most oendredoen. Oundre Theodosius I (regeerienge 379–395), wierd 't
kristndom d' offiesjêele stoatgodsdienste en andre lik de Romeinsche veelgoodery
wierdn verboodn. En uuteindlik, oendre de regeerienge van Heraclius (610–641),
wierd 't Ryk militair en bestierlik êrvormd en 't gebruukte Grieks vor
offiesjêele zoakn in de platse van latyn. Zodus, oewel da 't de Romeinsche stoat
vôortzette en romeinsche tradiesjes bewoarde, vienn de geschiedschryvers da
Byzantium verschilt van 't antieke Rome omda 't steunde ip de Griekse iddre dan
ip de Latynse beschoavienge en omdat 't gekenmerkt wos deur 't ortodoksche
kristndom en nie mêe deur de Romeinsche veelgoodery.

De grenzn van 't Ryk veranderdn groendig binst zyn lank bestoan, en dr woarn
verschillige kriengloopn van vervol en êrstel. By de regeerienge van Justinianus
I (527–565), ad 't Ryk de grotste uutbreidienge achtre da veele van d'
iestôories Romeinse kustn van de westlikke Middellandsche Zêe oovremêestrd
woarn, mê drby Nôord-Afrika, Itoalië, en Rome zeive, dat 't twêe êewn koste
oedn. Binst de regeerienge van Mauricius (582–602), wierd d' ôostlikke grenze
van 't Ryk uutgebreid en die van 't nôordn verankerd. Moa, de môord ip êm
verôorzakte e lange ôorlooge mê 't Sassanidiese Ryk (602–628) tgêene de krachtn
van 't Ryk verspilde en vors bydroeg an grôot gebiedsverlies deur de
veroovriengn van den Islam in de zeevnde êewe. In e poar joar was 't Ryk zyn
rykste provinsjes, Egypte en Syrië, kwyt .

In de latst' êewn van 't Ryk gienk 't oalmoa vôort achtruut. Binst de twoalfst'
êewe was dr nog e zeekr êrstel, moa dr kwam e dôodlyke kwetseure mê de Vierde
Kruustocht, ô Konstantinoople geplunderd wierd en 't Ryk versplinterd in
verschillnde ruziemoaknde Grieksche en Latynsche landn. Oundanks d' êroovrienge
van Konstantinoople oendre de Palaiologos-dynastie in 1261, blêef Byzantium mor
êen van de klêene stoatjes uut de streeke vô de latste twêe êewn van zyn
bestoan. Tgêen datr nog oovreblêef wierd bitje-by-bitje ingepoalmd deur d'
Ottomoann' in de 15ste êewe. De vol van Konstantinoople in 1453 was ton 't ende
van 't Ryk.



https://vls.wikipedia.org/wiki/Brounstyd

Den brounstyd es d'eeste cultuurperiode woa dan de prehistorische mienschn
alloam makten da uut metoal bestound in plekke van steen. Den brounstyd begunt
an 't ende van den joungn steentyd round 1800 v.C. en deurde by uus tout 800
v.C.

Dienen techniek komt uut et Middn-Oostn. Ze gootn doar ol brouns round 3000 v.C.
Bitje mè ne kee gerochte brouns ook in Europa olgemeen in gebruuk. Ook in
West-Vloandern zyn d’r brounzn voorwerpn gevoundn (byv. hielbylln in Oarelbeke).
Da wil doarom nie zeggn dan die voorwerpn hier gemakt hèin gewist want de
boasismaterioaln vo brouns te moakn (koper en tin) vind je nie in de Lege Landn.

Omda brouns styf zwoar es, kostn ze der gin ol te grote of lange voorwerpn van
moakn. Bylln woarn d’eeste voorwerpn dan van brouns gemakt woarn. Der bestoan
veel soortn van brounzn bylln, ’t es ol te ziene up wukke plekke en in wukke
periode dan ze gemakt zyn.

Recente voundstn wyzn up productie van brounzn voorwerpn up grote schoale dan
nie ollene vo eigen gebruuk zoudn gediend hèin.

Der zyn in West-Europa kopern voorwerpn gevoundn gewist moa bylange nie up zukke
grote schoale lik brouns. West-Europeesche archeoloogn anzien den kopertyd
ollene moa lik ne kortn overgank tusschn et neolithicum en den brounstyd. In ’t
Middn-Oostn anzien ze den kopertyd wel lik en aparte periode.



https://vls.wikipedia.org/wiki/Beuke

De beukn (Fagus) zyn e geslacht van wientrekoale boomn uut de famielje van de
beukachtign, inêems in warmgemoatigd Europa, Oazje en Nôord-Amerika. Recente
klassifikoasje-systêemn van 't geslacht erkenn tiene toe dertien sôortn in twêe
ofzoenderlikke subgeslachtn, Engleriana en Fagus. 't Oendregeslacht Engleriana
wordt allêene mo in Ôost-Oazje gevoenn, en 't is duudlik verschillnd van 't
oendregeslacht Fagus in de zin da die beukn boomn zyn woavan da de takkn lêege
gruujn, dikkers bestoande uut mêerdre stammn mêt e gilwe schusse. Andre kenmerkn
die e verschil uutmaakn bestoan uut de witachige schyn ip den oendrekant van de
bloarn, de zichboare tertièère bladnervn, en e lank zocht naptje. Fagus
japonica, Fagus engleriana, en de sôorte F. okamotoi, vôorgesteld deur de
plantkundige Chung-Fu Shen in 1992, bevattn da oendregeslacht . De beetre
gekende beukn uut 't oendregeslacht Fagus ên undre takkn ooge ip de grôote dikke
stamn mêt zèèvre-grysde schusse. Die groep omvat Fagus sylvatica, Fagus
grandifolia, Fagus crenata, Fagus lucida, Fagus longipetiolata, en Fagus hayatae
. De klassifikoasje van de Europeesche beuke, Fagus sylvatica is ingewikkeld,
mêt e varjoasje an verschillnde naamn die vôorgesteld zyn vo de verschillnde
sôortn en oendresôortn in die streeke (byvôorbeeld Fagus taurica, Fagus
orientalis, en Fagus moesica). Oendrezoek gift an da de beukn in Euroazje undre
mo loate in de oentwikkliengsgeschiednisse zyn goan ipsplitsn, binst 't Miocêen.
De populoasjes in da gebied verteegnwôordign 'n areoal van dikkers oovrelappnde
morphotypn, oewêl da geneetiesche oentleedienge nie duudlik 't bestoan van
verschillnde sôortn oendresteunt .

Binn de beukachtign ê recent oendrezoek getoogd da Fagus de nor eevoluusje mêest
bazoale groep is . De schynbeukn of 't geslacht Nothofagus woavan da vroegre
gepeisd was dat 't dichte verwant was mê de beukn, wordn nu bekeekn lik leedn
van 'n ofzoenderlikke famielje, de schynbeukachtign of Nothofagaceae. Ze zyn te
vienn in Australië, Niew Zêeland, Niew Gwieneeja, Niew Kaleedôonje, Argêntienje
en Chili (oofdzoaklik Patagoonje en Vierland).

De Europeesche beuke is de mêest algemêen gekwikte, aloewêl datr e poar
belangryke verschilln zyn tusschn sôortn ofgezien van detaj-elementn lik d'
ofmeetienge van 't blad. De bloarn van beukeboomn zyn hêelegans toe spoarzoam
getand, 5–15 lank en 4–10 cm brêed. Beukn zyn êenuuzig, ze droagn dus de
mannlikke en de vrowlikke blommn ip dezeifste plante. De klêene blommn zyn
êenslachtig, de vrowelikke blommn oenstoan per twêe, de mannelikke blommn vormn
katjes die bestuuvn mêt d' ulpe van de wiend. Ze wordn vôortgebrocht in de lente
kort achtre 't verschynn van de bloarn. De schusse is effn en licht-grysde. De
vruchtn zyn klêene, lik e scherp driekantige neute van 10–15 mm lank,
allêenstoande of per twêe in zocht-gesteeklde doozetjes van 1,5–2,5 cm lank,
gekend lik naptjes. 't Doozetje kan e varjoasje van stekker- toe schubachtige
anangsels ên, woavan 't karaktre, tegoare mê d' ofmeetienge van 't blad, êen van
de primèère kenmerkn is vo beukn van mekoar 't oendrescheidn . De neutn zyn
eetboar, aloewêl e bitje bittre (mo nie zo bittre lik êekls, mê 'n oog
tanniene-geholte, en ze wordn boeknneutn of beukemast genaamd.

De naame van de boom (Latyn fagus, vandoar de weetnschapplikke naame; verwant mê
"beech", "beuke", "Buche" ...enzovôorts) is van Indo-Europeesche ôorsproenk, en
speelde e belangryke rolle in de vroege diskuusjes oovre de eirdrykskundige
ôorsproenk van de Indo-Europeesche volkrn. 't Grieks φηγός is van dezeifste
wortl, mo 't wôord wierd toegepast ip den êekeboom (byvôorbeeld Ilias 16/767)
omdatr in Grieknland gin beukn zyn .

In Nôord-Amerika, vormn ze dikkers beuke-esdôorn klimaks-bus deur tegoare te
goan mê de suukresdôorn.

De beukebladluuze (Grylloprociphilus imbricator) is 'n algemêen vôorkommnde
paraziet van d' Amerikoansche beukeboomn. Beuk zyn ook voedslplantn vo sommigte
sôortn schubvleuglign.

De beukeschusse is uutzoenderlik dinne en dr kan gemakklik in gekrast wordn.
Omda de beukeboomn zukke têere schusse ên, bluuvn inkerviengn lik anduudiengn
van verliefdn en andre vormn van graffiti altyd bestoan omda de boom nie
kapaable is vo da 't oovregruujn .

Beukeschusse-ziekte is e schimml-infeksje die d' Amerikoansche beukn antast,
verôorzakt deur schusse-keevrs Infeksje kan leidn noa de dôod van de boom .

De beuke is mo loate in Grôot-Brittanje binngekommn achtre de latste Ystyd, en
is verzeekers beperkt gewist toe de boaziesche groendn van 't Zuudn van
Iengeland. Sommign peizn dat ze ingevoerd wierd deur Neolietiesche stammn die de
boomn geplant ên vo d' eetboare nutjes . De beuke wordt lik inêems beschowd in
't Zuudn van Iengland en lik nie inêemsch in 't Nôordn woa da y dikkers
weggedoan wordt in de "inêemsche" busschn. Grôote gebiedn van de Chilterns zyn
bedekt mê beukebus, die 't leefgebied zyn van de bushyacinte (Hyacinthoides
non-scripta) en andre plantn. 't Nasjonoal Nateurrezervoat Cwm Clydach in
zuudôostlik Wales was angeduud vo ze beukebusschn die an de westlikke bôord
liggn van undre nateurlik areoal in die steile koakstêen-valleie .

De beuke is nie inêems in Ierland; mor y was ip veele platsn geplant vanof de
achtiende eewe, en y kan de inêemsche flora verdriengn in de busschn. De Friends
of the Irish Environment peizn dat 't best is de nateurlikke beukeverjoenginge
weg te doen, mo d' oede boomn mê weirde vo de biodiversiteit te loatn stoan.

Dr is e kampanje van de Friends of the Rusland Beeches and South Lakeland
Friends of the Earth gelanceerd in 2007 vo de beukn te reklassificeern lik
inêems in Cumbria. De kampanje wordt gesteund deur 't parlementslid Tim Farron
die e moosje indiende ip 3 december 2007 oovre de statuut van de beuke in
Cumbria .

Teegwôordig is de beuke wydverspreid vor aagn en in wientrekoale oafbusschn, en
rype bestandn van beuke die undr eign verjoengn kommn vôor in hêel
Grôot-Britanje oendre 650 m oogte . De grotste en langste aage inde weirld
(vôgns de Guinness World Records) is de Meikleour Beech Hedge in Meikleour,
Perth and Kinross, Schotland.

De Europeesche beuke (Fagus sylvatica) gruujt van nateure in Denemarken en
zuudlik Noorwegen en Zweden toe oengevêer 57 ° – 59 ° nôorderbrêedte. De mêest
nôordlik nateurlik gruujnde beukn (nie geplant) zyn te vienn in e poar hêel
klêene bustjes roend de stad Bergen ip de westkuste van Noorwegen dichte by de
Nôordzêe.

Dr is êenig oendrezoek gewist oovre 't feit da de vroege landbowsystêemn de
verspreidienge van de beuke zoen bevorderd ên in kontinentoal Europa. 't
Oendrezoek êt e verband geleid tusschn 't vestign van beukebusschn in
Skandinoavje en in Duutsland mê verstôorienge deur vier, da was e vroege
landbowpraktyk. In andre streekn mêt e lange geschiednisse van kulteure,
Bulgareye byvôorbeeld, komt da patrôon nie vôorn, zodus is 't nog oltyd nie
duudlik ip wukke maniere de menschlikke bedryvigeid de verspreidienge van de
beuke ê bepoald .

Lik e nateurlik gruujnde busboom, merkt y de belangryke grenze tusschn d'
Europeesche loofboomzôone en de nôordlikke konifeerebus-zôone. Die grenze is
belanryk zowêl vo fauna lik vo flora en 't is e scherpe lyne lanst de Zweedsche
westkuste, die briddre wordt no 't Zuudn toe. In Denemarkn en in Skåne, in 't
uutrste Zuudn van 't Skandinoafs Schiereiland, te zuudwestn van de nateurlike
sparregrenze, is 't de mêest vôornkommnde busboom. In Nôorweegn, was de
beuke-migroasje hêel recent, en de sôorte ê zyn meuglikke verspreidienge nog nie
bereikt. Vandoa da 't vôornkommn van êeke in Nôorweegn wordt gebruukt lik n
anduudienge van de grenze tusschn 't gemoatigd loofbus en 't boreoale
sparre-pynboombus.

D' Europeesche beuke is êen van de mêest verspreide loofboomn in nôordlik
centroal Europa, in Vrankryk allêene telt ze 15% van al de nie-konifeern.

De grôotbloadige beuke (Fagus grandifolia) komt vôorn in e grôot dêel van d'
ôostlikke Verêenigde Stoaten en zuudôostlik Kanada , mêt e versnipperde
populoasje in Mexico. 't Is d' êenige Fagus –sôorte in 't Westlik Oafroend.



https://vls.wikipedia.org/wiki/Baldr

Baldr is de twidde zeune van Odin en Frigg. Der was gin schondre god die mêer
geirn gezien wierd of Baldr. In de Poëtische Edda stoat der over em: ...ok er
frá honum gott at segja. Hann er svá fagr álitum ok bjartr svá at lýsir af
honum... (...over em is 't er juste moa goeds te zeggen. J'is den bestn en j'is
deur iedrêen gepreezn...) Baldr was de god van de schôoneid, de zuvereid en van
't licht. Je trouwde me Nanna en z'aan een zeuntje t'ope, Forseti, de god van de
gerechtigeid. Under uus stound in Breidablik (brêe glans).

Os ze da oorde liet Frigg 't vier en 't woater, 't yzer en ol d'andre ertsen, de
stêenn en d'eirde, de boomn en ol de plantn, de ziektn en de vergiftn en ol de
vierpôtige bêestn, de veugels en de worms zweirn dan ze Baldr noois zoun kwoad
doen. Ol d'Asen woarn content, mor omdan ze oltyd wel speelveugels woarn begostn
ze me van olles no Baldr te smytn: ol under wapens, stêenn, noem mor ip, mo niet
kost em zêer doen. Iedrêen vound da styf gêestig, behalve Loki, die no Frigg
goenk en vroeg of da echt olles en iederêen dien eed gezwoorn aad. Frigg zei
dorip van ja, behalve een styf jounk plantje, de mistelplante, da nog te jounk
was vo een eed te zweirn. Loki zocht da plantje en makte der een pyle van. Die
pyle gaft y an den blinden Höder en je zei dat y em ook e ki mocht amuseern lik
ol d'andre en dat y ook e ki moest schietn no Baldr. Os de pyle em rakte vielt
Baldr drikt dôod ip de ground. Olle pogingn vor em were levend te krygn an gin
resultoat en ze maktn der een styf schône begravinge van. Bist die begravinge
stuuktege ook Nanna dôod en ze wier by em ip den brandstapel geleid, die Thor me
z'n amer anstak. De dôod van Baldr wier deur de Asen gezien ols een êeste têekn
van de Ragnarök, den oundergank van de weireld.



https://vls.wikipedia.org/wiki/Zoogb%C3%AAestn

Zoogbêestn (Mammalia) vormn een klasse van warmbloedige, mêestol levendboarende
gewervelde bêestn, die under joengn zoogn. Andere eigenschappn die de zoogbêestn
dêeln zyn:

D' er zyn omtrent 5400 sôortn zoogbêestn, ingedêeld in omtrent 1250 geslachtn,
tusschn 135 en 150 families, en tusschn 28 en 30 ordes (noargelang de bron die
geroadpleegd wordt). Olhoewel dan de mêeste zoogbêestn nog olsan klêne zoad- of
insecteneters zyn die up 't land leevn, hèn ze wel een grôte verschêdenheid as
een groep: d' er is veel varioatie in de manier woarup dan z' under vôortbeweegn
(loopn, klemmn, groavn, zwemmn, vliegn, spriengn, ...) en wa dan z' eetn (vlêes,
plantn, vis, insectn, ...). De grotste bêestn up 't land (Afrikoansn olifant) en
in de zêe (blauwe vinvis) zyn olletwêe zoogbêestn.

De mêerderheid van de zoogbêestn hèn zeven nekwervels. Da sluut bêestn mè lange
en korte nekkn, gelik de walvis, de giraffe, vlêermuuzn en de mens. D' ênigst'
uutzounderiengn zyn de lamantyn en de twêtênige luioard mè zes wervels, en de
drietênige luioard mè negen.

De moate van ontwikkelienge varieert geweldig, van de vrê ounderountwikkelde
joungn van de budeldiern toet de joungn van keuns die nog mè geslootn oogn in
under hol geboorn wordn en de joungn van antiloopn die ol achter 't êest' eure
met under moeder kunn'n meeloopn.

't Middenôre hèt drie gehôorbêentjies: den hoamer, 't oambêeld en de stygbeugel.
Den ounderkake bestoat uut êen bêen en is verboundn an de reste van de schedel
deur 't kaakgewricht.

Deur under warmbloedigheid kunn'n zoogbêestn in veel plekkn overleevn woadan
koudbloedige bêestn 't nie kunn'n eirdn. An den andere kant kost warmbloedigheid
veel energie, woadeure dan klindere zoogbêestm (gelik spitsmuuzn) continu moetn
eetn. Sommige groepn bespoarn under energie deur in een wientersloape te goan.

De lyne die uutendelik toet de zoogbêestn evolueerdign woarn de Synapsida, die
under ol vroeg (in 't Loat Carboon) ofgesplitst hên van de lyne die noa de
hoagedissn, de krokodieln en de veugels lêedt.

D' êeste moderne groepn zoogbêestn zyn ollemolle round de zelstn tyd, in de
vroege Krytperiode, met Teinolophos (Monotremata) 123 MA in Australië,
Sinodelphys (Marsupialia) 125MA in China en Eomaia (Placentalia) 125 MA in
China.

D' indêlienge van de zoogbêestn is nog olsan controversieel. Sedert de joarn 90
van de 20e êeuwe hèn genetische techniekn getoogd dan een antal klassifikoasjies
van vroeger in de twientigst' êeuwe nie hêelteganstn juuste woarn. De grotste
verrassienge kwaam ot dudelik wierd dan de walvissn 't nauwste verwant woarn an
de nylpeirdn, en genetisch binn'n d' ounevenhoevign laagn. Ook is 't er gebleekn
dan een antal groepn die ounder Insectivora wierdn geklasseerd dêel uutmaktign
van een Afrikoanse groep die de name Afrotheria wier gegeevn.



https://vls.wikipedia.org/wiki/Willem_de_Veroveroare

Willem de Veroveroare (Iengels: William the Conqueror, Frans: Guillaume le
Conquérant) (Falaise, Calvados (Normandië), ca. 1027 - Rouen, 9 september 1087),
ook gekend als Willem I van Iengeland en Willem II van Normandië, was den êeste
Normandische keunienk van Iengeland. Je was hertog van Normandië van 1035. In
1066 kost ie Iengeland verovern en da miek hem êen van de machtigste monarchn
van West-Europa.

Tout in 1066 wierd ie ook Willem den Bastoard genoemd, omdat ie ’n ounwettige
zeune was van Robert I van Normandië. Zyn moeder Herleva van Falaise, e
concubine van zyn voader, trouwde mè Herluin de Conteville, die hem twi
halfbroers gaf: Odo van Bayeux en Robert van Mortain.

De keunienk van Iengeland, Edward den Bekenner, stierf de 5dn januoari 1066.
Willem was verre familie van hem (zyn grotvoader, Richard II van Normandië was
de broere van Edward zyn moeder Emma van Normandië). Edward ha gin jounges en je
zou round 1051 d’Iengelsche krône beloofd hen an Willem. Moar ip zyn sterfbedde
verkoos Edward zyn schonbroere Harold Godwinson (de broere van Edward zyn vrouwe
Edith van Wessex), die de volgndn dag gekrôond wierd tout Harold II van
Iengeland.

De 14stn oktober vochtn hunder legers teegn makoar in de slag by Hastings.
Harold II sneuvelde, woamee dat er ’n ende kwam an 't tydperk van
d’Angelsaksische keuniengn. Ip Kestdag 1066 wierd Willem II van Normandië
gekrôond tout keunienk van Iengeland en je zette doamee et tydperk van de
Normandiërs in. Van ton ist ie gekend als Willem de Veroveroare. Zyn
veroverienge is te zien ip ‘t Tapyt van Bayeux.

Willem trouwde round 1051 mè Mathilda van Vloandern, dochter van Boudewyn V van
Vloandern. Under jounges:



https://vls.wikipedia.org/wiki/Tempeliers

In 1120 wierd d’orde van de Tempeliers ipgericht. Offisièl heetten ze d’Orde van
d’Orme Ridders van Kristus en den Tempel van Salomong. In ’t begin was under
bezoenderste doel de pelgrims die no ’t Illig land en no Zeruzalem giengen te
beschermen. Ze woaren eingentlik 'n gêestelikke orde die in de platse van juste
mo te lezen lik poaters ôok vochten lik ridders. Lik de monnieken an z’ôok de
gelofte van oarmoe en kuischeid afgeleid.

Ôok in West-Vloand’ren woaren ze styf gèren gezien en aan ze veel bezittiengen.
Under commanderieë (de name vô un lokaal oofdkwartier) in Yper was één van
d’êeste in West-Europa en moe styf grôot gewist zien, mo is in de loop van de
joaren volledig verdwenen. Der zyn wel nog de Tempelstroate en de Tempelpoarte
die an under doen peinzen.

Ôok in Slype was ’t er un commanderieë met 'n kapelle en boerderie’n, en in de
kerke van Slype woaren der glasramen van de Tempeliers en lagen der zelfs
begraven, mo da d’is ollemolle vernietigd me den Êeste Weireldoorloge.

Ip de Grôte Mart van Brugge aan ze ôok drie uzen en in de Katelienestroate 'n
refuge vô de commandeur van Slype.

An ’t oofd van de Tempeliers stoend er 'n grôotmêester. Den tiensten
grôotmêester was 'n Vloamieng, Gerardus van Ridefort (Gerardus van
Ruddervôorde). Je was oender andere mè Diederik van den Elzas ip kruustocht
gewist no ’t Illig Land.

Om dasse zo populair woaren kregen ze van overols cadeaus en wieren ze styf
rieke en machtig. Dorom beschuldigde Filips den Schoonn under van ketterieë en
liet ie ol de Tempeliers ippakken en beslag leggen ip under riekdommen. (Der zyn
zelfs geruchten da 'n stik van z'n colère tegen de Tempeliers kwaamp omdan ze
nie aan willen meedoen me de Fransche in de Guldnspoornslag in 1302).

De Tempeliers zyn den latsten tyd were vrêe populair, vôorol deur romans lik Het
Heilige Bloed en de Heilige Graal en natuurlik De Da Vinci Code.



https://vls.wikipedia.org/wiki/Runders

Runders zyn nutsbeesten. Vroeger wiern ze g'oudn als trekbeesten; lik voe
bevoorbeeld te ploegen ip de klene postjes, of voor in ne rosmeuln te lopen;
voor underne stront. 't Is van dien tyd dat d'uutsprake komt "Stront is geld".
Vodder worn koeien vaneigens g'oudn voor underne melk, womee dat er zuvel gemakt
wordt, beuter, joegoert, koas, en deur de jounge gasten ook geêstryke drank,
dikkers met een vanillesmake. Tenslotte dienn runders ook voor ip t'eten, en
voor under vel, die a 't verwerkt is leer wordt genaamd. Vroeger wiern olle
belangryke oorkonden en cartularia geschreven ip kolfsleer. Ip een poar
middeleeuwse registers die bewoard worn in 't Stadsarchief Brugge stoat 't hoar
nog ip den leern band.

Runders zyn nie zindelyk, zolange of dat de basis genoeg vezelachtige zaken
bevat. Vezel bestoat chemisch surtoe uut ruwe celstoffe. Die ruwe celstoffe is
zo belangryk voe runders omdat 't herkauwers (fr: des ruminants, eng:
ruminants]] zyn. Herkauwers en een verteirienge ip basis van een pense.
Vaneigens dat ip de professionele melkveebedryvn en vleesveebedryvn specialisten
werken an 't rantsoen van de beesten. In praktyk eten de Vlamse koein surtoe
maïs, voordroog ofte ingeleid ges, pulpe (of puulpe), draf en krachtvoeier. Als
een soorte van folklore geevn sommigte boeren under koein nog voeierbeêten bie.
Vroeger, in de Nieuwn Tyd, zetten de boeren voor under koein ook spurrie,
vitsen, klaver etcetera. Al even belangryk voe melkkoeien is dat ze assan vele
proper woater ter beschikkienge moetn en.

In Vloandern worn koein meestal gemolken in ne melkpit, meestal ne tandem,
visgrate of ne zy-an-zy, soms ne keer ne carroessel, in een bindstal met een
puupleidynge. Sommigte boeren melken met ne melkrobot, en heel uutzounderlik
wordt er nog ne keer een koe met d'and gemolken. Boeren lik in d'Ardenn melken
met een mobiele melkmachine ip een karre womee da ze gemakkelik in de beiken
kunn goan.

Een koe die een eisprounk et, wordt gezeid tuchtig te zyn (nl: tochtig of in
bronst, fr: en chaleur, eng: in heat of ook in de wetenschappelike literateure
in oestrus). De overgrote meerderheid van de koein worn bezoaid met KI,
kunstmatige inseminatie. Da's nie omdat de boeren under koein gin pleziertje
jeunn, mor omwille van hygiëne, met andere woorn, dat de stier gin besmettelyke
ziekten zoud overbriengn. Nen anderen, minstens even belangryke reden voe KI is
't gemak van 't verdeeln van sperma van weireldtopstieren. Sperma wordt verkocht
ounder vorm van een rietje. Den inseminateur is de persoon die de koe komt
bezoain met zuk sperma. Der zyn ook boern die zelve under koein bezoain. In da
geval is er sprake van DHZ-KI, Doe-Het-Zelf-KI. Der zyn nog assan veel boern die
werken met KI, en toch ook nog ne stier en. Zyder werken meestal in een systêem
wo da ze iedere koe met sperma bezoaien van ne kwaliteitsstier, en der achter,
voe 't geval dat er gin bevruchtinge was, loaten ze de koe by den eigen
bedryfstier lopen, die alzo de moeilike gevallen via een nateurlike dekkinge
alsnog bevrucht.

Koein komn gemiddeld om de drie weekn tuchtig. Ne keer da ze vul zyn deurt 't
oungeveer 9 moandn eer da ze kouvn. Afhankelyk van hoevele liters melk da ze nog
gift wordt ze een poar weken voor de vermoedelike kouvienge droge gezet. Met
droge zetn wordt bedoeld da ze nie meer gemolken wordt.

België's nationaal rund is vaneigens 't Belgisch Witblauw (fr: Blanc bleu belge,
eng: Belgian Blue). 't Is een supergespierd rund met mager vlees, ôok wel
kachtelgat genoemd. Der hangt dus gin spiertje vet an. Dadde in tegenstellinge
toe vele Britse rassen lik bevoorbeeld de Hereford. Der zyn vele populaire
vleesrassen afkomstig van Vrankryk, lik de Blonde d'Aquitaine, Charolais,
Maine-Anjou, etcetera.



https://vls.wikipedia.org/wiki/Romeins_Ryk

't Romeins Ryk (Latyn: Imperium Romanum) wos e weireldryk mè Rome lik oofdstee.
't Immens ryk wos bestuurd deur ne keizer. Et keizerryk wos begunn in 27 v.Chr.
met Augustus lik eeste keizer. Doavoorn wos Rome ne republiek en nog doavôorn e
keunienkryk.

Veel landn in wuk da nu Europa, Oazië en Noord-Afrika es, liggn up ground die
ooit deel uutmakte van et Romeins Ryk, lik België, Olland, Vrankryk, Iengeland,
Itoalië, Spanje, Grieknland, Roemenië, Turkeye en Egypte.

't Westelik deel van et Romeins Ryk et oungeveer vuufounderd joarn bestoan en es
g'endigd in 476 mit d'ofzettienge van Romulus Augustus, den latstn keizer van
Rome. Et Oost-Romeins Ryk of Byzantyns Ryk et duusd joar langer meigegoane, tout
an de veroverienge van under oofdstee Byzantium in 1453 deur de Turkn.

De voertoale binn 't Ryk wos et Latyn. Deur de eeuwenlange bezettienge spreekn
z'in verschillige landn en regio's van 't vroegere Romeins ryk tout up 'n dag
van vandoage toaln die rechtstreeks van 't Latyn ofstammn. Da zyn de toaln van
de Romoansche toalfamilje.

Vo under enorm ryk te kunn besteurn, en de Romeinn e rechtssystêem ountwikkeld
da an de boasis lag vo uze rechtssystêemn van vandoage. Vele keizers addn
totoale macht en kostn doen woa dan ze goestienge in addn. En wanneer ne keizer
doodgienk zounder jounges, wos 't dikkers zynen bestn moat die toun keizer
gerochte. Voe da meugelik te moakn, liet ie em adopteern lik zynen zeune.

De Romeinn en ountelboar veel oorloogn gevoerd. Ze versloegn vele volkern,
verplichttn under vo Latyn te koutn en voerdn under bestuurlik en rechterlik
systêem in.

De Romeinn woarn echte bouwmeesters. Ze bouwdn gigantische bruggn en aquaductn
die woater over grootn ofstand van de bergn na steejn brochtn, lik de Pont du
Gard by Nîmes in Vrankryk die vichtig kilomeiter lank wos. Ze leidn ook deur
heel under ryk en uutgebreid netwerk van heirweegn an. Zo kostn de soldoatn
under betrekkelik zere van 'n een kant van 't ryk na 'n andern kant verplekkn.

Romeinn keekn geirne na gewelddoadige sportn en speeln lik peirdryen en
gladiatoorngevichtn mit wilde beestn. 't Grote verschil mit nu es da die
vichters toun dikkers echt et leevn lietn in 'n arena.

't Romeins Ryk et veel bekende schryvers en dichters voortgebrocht. De bekendste
woarn Horatius, Virgilius, Plinius den Oudern, Plinius den Joungern. Cicero es
surtout bekend vo zyn politieke pleidooin in den Romeinsn Senoat.

Et Nieuwe Testament van den Bybel vertelt ook over de Romeinn binst 't leven van
Jezus Christus. Z'ieldn zynder toun Palestina bezet, 't land woa da Jezus
geleefd et. In dienen tyd woarn de Romeinn nog heidenen. Drieounderd joar lank
en ze zynder de volgeliengn van Jezus vervolgd, vele zyn up e wrede maniere an
't ende van under leevn gerocht. 't Es moar achter drieounderd joar da mienschn
under oopnlik christelik mochtn noemn. Constantyn den Grootn wos 'n eestn keizer
die em liet bekeern tot et christndom (in 313).

't Wos de Romeinn gelukt vo en uniform muntnstelsel in te voern in heel under
ryk. Achter under es datte in Europa nie mee idder gebeurd dan in 2002, mit
d'invoerienge van 'n euro.

't Officieel woapn van Rome en van heel et ryk wos Senatus Populusque Romanus
('n Senoat en 't Volk van Rome), ofgekort tot S.P.Q.R.. Ze wos gebeeldouwd in ol
under gebouwn en triomfboogn. SPQR es nu nog osan gebruukt deur 't stadsbesteur
van Rome.



https://vls.wikipedia.org/wiki/Ree

Reeën (Capreolus capreolus) zyn klêne hertn die vôornkommn in verre hêel Europa,
Turkeye en de Kaspische Zêe. 't Bestoat nog e twidde sôorte ree, de Siberische
ree (Capreolus pygargus), die leevn tusschn de Oeral en de Stilln Oceoan an
China. Nunder leefgebiedn lekkn an makoar an de Kaukasus, woa dat d'Europeesche
sôorte de zudelikkn kant ekoloniseerd et en de Siberische sôorte de nôordelikkn
kant.

Reeën zyn verre overol in Europa te vindn toet an de grenzn van Rusland, buutn
Ysland, 't nôorn van Scandinoavië, d'eilandn van de Middellandsche Zêe, de
Peloponnesos en Ierland.

't Is d'herte met de grotste bestand in Europa en 't is nog ossan an 't groein.
In België woarn der verre ginne nemi achter 'n Twiddn Weireldôorloge, mo de
populoasche et nem ersteld, oundermêer deur migroasche van Duutsland en 't
Fransche. In West-Vloandern zyn de busschn round Poperienge en Heuvelland ideoal
doavôorn.

't Wôord ree is Germoans en zoudt kommn van *raikhon (Proto-Germoans, ree) en
messchiens nog idder van *rei, die estriept of eplekt zoudt wulln zeggn (de
joungsjes van reeën zyn eplekt).

Z'eetn vanolles, mor ollemoale planterie, lik ges (surtout a't ves en nat is, ze
goan nie lichte in e wêe gon eetn woa dan der koein of etwot aars ezeetn en),
bottn, beiers en bloars.



https://vls.wikipedia.org/wiki/Philippe_Despriet

Philippe Despriet (°14 september 1949, Kortryk) es nen istoricus, nen archeoloog
en ne skryver. Ie specialiseert em in de geskiedenisse van Frans-Vloandern:
"Deur ne gril uut 't verleedn ligt 't zwoartepunt van 't ôoit zô machtige
vorstendom Vloandern nu up Noord-Franske grond". De toon es direct gezet.

Philippe Despriet studeerde architectuur en oudeidkunde. In 1973 stichtte ie
tope met Dr. R. Ooghe de Archeologische Stichting voor Zuid-West-Vlaanderen
woavan dat ie werkleider es. Diene vzw verricht ip vrywillige boasis
archeologisch onderzoek in de regio van Kortryk. Ze zyn deur 't West-Vlams
provinciebestuur en et stadsbestuur van Kortryk belast met 't oudeidkundig
bodemonderzoek vo heel 't arroundissement Kortryk. Ze publiceern nu en ton ne ki
under resultoatn van de verskillige ipgroaviengn.

Despriet eit ol vele ipgroaviengn georganiseerd, soms ip grôte skoale. Lik
d'ipgroavienge van 't castrum van Elkyng in 1988-1992, of 't onderzoek van de
dwangburcht van Kortryk in 1990.



https://vls.wikipedia.org/wiki/Ostende

Ostende is e Belgische stad in de provinsje West-Vloandern. Ze ligt an de
Vlamsche Kust. Buutn Ostende zelve, zyn der nog e poar deelgemeentn, Stène,
Mariakerke, Raversyde en Zandvoorde. Der weunn in 't geheel oast 70.000
menschen. Roend Ostende liggn de gemeentn Middelkerke, Gistel, Oedeburg en
Brèènienge. In de Middeleeuwn laag Ostende an den oostkant van e schiereiland,
Ter Streep. An de westkant laag Westende en in 't middent laag Middelkerke. De
polder achter 't eiland liep allene by springty oender, twèè kèèren per joar.
Deur d'inpolderienge kaamt de Ploate an 't vasteland te liggn.

De stad is e belangryk verkèersknooppunt, en et byvoorbeeld nen aavn, e
vliegpling en ne jachtaavn. De stoasje van Ostende is ook et endpunt van de
tring, dus je moe doar ofstappn, oftewel direct were kèern, mo je ku wêl direct
de kusttram pakkn, want dedien stopt ook an de stoasje. Je kut ook de ottoobus
pakkn no de banlieue of een va de buutnlynen no Brugge, Gistel, Oedenburg,
Veurne, Ichtegem, Klemskerke, Toeroet, Diksmude, Middelkerke en vele meer. In't
sezoejn kost je vroeger no Ieper en Bellewaerde me de bus, ma in 2012 e ze die
liene afgeschaft.

E poar belangryke platsen in Ostende zyn 't Petit Paris; die name verwyst nog
noa de tyd toun da Ostende twètalig was, 't Pêêrd (Leopold I pling), woa dat er
e reusachtig standbèeld stoat van uze èeste keunink en 't Marie-Josépling. In 't
centrum van de stad lig et Woapenpling met 'n schône kiosk in 't middn.

Ostende is ook de stad van artiestn gelik Arno, James Ensor, Leon Spilliaert,
Constant Permeke, Gustaaf Sorel, Jef van Tuerenhout en Raoul Servais en
entertainers gelik Kamagurka, Herr Seele, Gunter Lamoot, Lucy Loes, Preuteleute,
...

En vergit de Paulusfèestn nie te middn ogustus woar da je veel artiestn uut eign
streke kunt zien uptreedn, vooral Lucy Loes trokt doa assan vele volk aze
speelde.

J'et ook e ferme hardcore en punkrockscene, bekende groepn van by uus zyn
oundermèer Death Before Disco, Dedicted, 7 works en Ladbroke.

De stoeten Ostendenoare, rond de joarn 1980-90 en satirisch weekblad, moa nu en
mysterieuzn actiegroep die ’t gemunt êt ip de monumentn ter ère van keunienk
Leopold II in Ostende. Z'en in 't verleden al e ki zyn and ofgezaagd.

Et boegbèeld van Ostende is De zèe va George Grard, het standbèeld voorn het
Casino Kursoal, deur de Ostendenoars Dikke Mathille genoemd. In 2005 is't er een
discusje gewist of da't standbeeld ip eur oorspronkelikke platse ip de
oostellienge moest gezet wordn, moa der was zovele trammelant doarteegn da ze
toch moa beslootn en om et te loatn woar dat 't was. Z'en der ook e soorte van
bier achter genoemd.

In Ostende (lik up vele plekkn an de kust), gebruukn ze in te plekke van de /êe/
de /èè/. Ze zeggn dus nie me men êen bêen in de zêe, mo me men èèn bèèn in de
zèè (klanke lik de êeste i in illetriek, mor e bitje langer), of lik de twidde e
in 't Fransche élève.

De burgemèèster van Ostende is Johan Vande Lanotte. Mo in de gemèènteroad zittn
der nog bekende gasten, gelik Geert Lambert, me ze groen brilletje, en nateurlik
et Jean-Marie Dedecker doar ook in gezetn.



https://vls.wikipedia.org/wiki/Oogte

Oogte, ôogte of ogte, kut op verschillige maniern ginterpreteerd worn, die in
essentie wel al ip mekoar nerekomn. In ze zuverste definitie is den oogte et
verschil tusschen e referentiepunt en et bovenste punt van et te beschouwn
lichoam. De SI-êenheid is de meter. Andere êenheden zyn byvoorbeeld voet, myl,
etc.

In de geografie es et referentiepunt meestol et oppervlak van den eirde of de
zêespiegel. Byvoorbeeld, den oogte van de vluchte van e lynvliegtuug is over 't
algemeen round de tien kilometers oge, of ter is e verschil van 10 000 meiters
tusschen et vliegtuug en et oppervlak van den eirde, verticoal gemeetn.

Den oogte van etwa is in praktische êenheden assan positief, afankelik van et
assenstelstel kat et echter ôok negatief zyn. Das ton echter wel zuver fysisch
of wiskundig.

Den oogte van e lichoam wor ton were gedefinieerd deur et verschil tusschen et
bovenste punt en et ounderste punt, da dus of referentiepunt fungeert.
Byvoorbeeld, den oogte van e mens is gegeven deur et verschil tusschen ze top en
zen ounderkant, oungeacht woa dat 'n em bevindt.



https://vls.wikipedia.org/wiki/Miern

Miern zyn eusosjoale insektn van de famielje Formicidae en, tegoare mê de
verwante wespn en byn, ôorn ze by d' orde van de vliesvleuglign. Miern
oentwikkldn uut wesppachtige vôorvoadrs binst 't Middn-Kryttydperk tusschn 110
en 130 miljoen joarn geleen en ze spesjaliezeerdn undre achtre 't ipkommn van de
blommeplantn. Mêer of 12 500 van e geschat totoal van 22 000 sôortn zyn
beschreevn . Ze zyn gemakklik 't êrkenn deur undre voelsprietn mêt 'n
"ellebooge" en deur de kenmerknde knoopachtige strukteure die undre smolle leenn
vormt.

Miern vormn koloonjes die varjeern in ofmeetienge van e poar dozynn ienkliengn
die leevn in klêene nateurlikke oltn toe ooge gordnde koloonjes die grôote
gebiedn bezettn en miljoenn ienkliengn omvattn. Grotre koloonjes bestoan mêesta
uut wuuvetjes zoendre vleugls die de kaste van de "werkrs", "soldoatn", of andre
gespesjaliezeerde groepn uutmoakn. Bykans al de mierekoloonjes ên ook e poar
vruchtboare vintjes "darn" genoamd en êen of mêer vruchtboare wuuvetjes
keuneginn gêetn. De koloonjes wordn beschreevn lik superorganiesmn omda de miern
werkn lik êen êeneid vo de koloonje 't oendresteunn .

De miern ên bykans iedre stik land ip eirde veroovrd. D' êenigte plekkn wo datr
gin inêemsche miern zyn is Antarctica en e poar vêrofgeleegn oenêrbergzoame
eilandn. Miern geneirn undre in de mêeste ekostelsls en kunn 15–25% vormn van de
biomassa van ol de bêestn . Undre wêlsloagn in zoveele sôortn omgeeviengn wordt
toegeschreevn an undre sosjoale organiezoasje en undre vermoogn vo leefgebiedn
te wyzign, vo bestoansmiddels te vienn, en vor undre eign te verwêern. Undre
lange gemêenschapplikke oentwikklienge mê andre sôortn e geleid toe
verschillende uutêenloopnde reloasjes : mimicry (noabôotsienge van plantn of
bêestn), kommensaliesme (profiteern zoendre noadeel te geevn an 'n andre
sôorte), parazitiesme (profiteern en schoa geevn vor 'n andre sôorte) en
mutualiesme (profiteern en vôordeel geevn an 'n andre sôorte) .

Mieregemêenschappn kenn werkverdêelienge, kommuniekoasje tusschn ienkliengn, en
e vermoogn vor ingewikklde problêemn ip te lossn . Die glyknisse mê de
menschlikke matschappy is aa lange tyd e bronne van inspieroasje en 'n
oendrewerp van stuudje. Veele menschlikke beschoaviengn maakn gebruuk van miern
in de keukn, vo medikamentn en by rietuêeln. Sommigte sôortn wordn gewoardeerd
vor undre rolle by de bioloogiesche bestrydienge van ploagn . Undre vermoogn vor
alle sôortn voedslbronn te gebruukn briengt undre in botsienge mê de mensch omda
ze kunn in gebown binndriengn en têeltn beschoadign. Sommigte sôortn lik
Solenopsis invicta, wordn bekeekn lik ipdriengrige ekzootn, die undre eign kunn
in stand oedn ozze etwoa per oengeluk binngebrocht zyn .



https://vls.wikipedia.org/wiki/Lodewyk_van_Male

Lodewyk II van Vloandern van ’t Huus Dampierre, gekend as Lodewyk van Male,
(Male (by Brugge), 29 november 1330 – Sint-Omaars, 30 januoari 1384), was de
zeune van Lodewyk II van Nevers (Lodewyk I van Vloandern) en Margaretha van
Frankryk.

Achter den dôod van ze voader by de Slag van Crécy in 1346, erfdegt ie de
groafschappn Vloandern, Nevers en Rethel en achter den dôod van ze moeder in
1382 ôok Artesië en Franche-Comté.

Ze wildn vo ‘t kanoal Gent-Ostende, dat êen van d’oudste schiproutes van ’t land
was, e nateurlikke woaterlôop tusschn Brugge en Beirnem uutdiepn. ’t Was over da
stik kanoal da ‘t conflict begost is, en ’t was mor in 1613 dan z’overêen
gekommn zyn vo ’t kanoal Brugge-Gent te groavn. De werkn zyn uutgevoerd deur de
Republiek der Zeevn Verenigde Provinciën en in 1621 was d’openienge.

De Gentschn ipstand brak uut 1379, en de Brugsche anhangers van Lodewyk zyn
versleegn gewist deur Filips van Artevelde in de Slag ip ‘t Beverhoutsveld (3
mei 1382) ip de grenze van Beirnem, Oostkamp en Assebroeke.

Lodewyk had de belangrykste weegn no ‘t stad ofgeslootn, vo Gent te dwiengn
under over te geevn. Filips van Artevelde wilde nog ounderhandeln in Doornik mo
zounder resultoat en ’t ênigste dat er ip zat was Brugge te bestormn vo were 'n
uutweg no de zêe te kunn hen.

De Slag zoudt den dag achter d'Hillig-Bloedprocessie begost zyn. De
Bruggeliengen kwoamn rechte van d’herbergn round de Meersn en z’han ounder de
boane vôort gedrounkn vo couroage ip te doen. Achter e kort gevecht kost
Artevelde ’t Brugs leger, da nie in stoat was under serieus te verweirn,
versloan en Filips bezette Brugge de zelfstn dag zounder moeite. Lodewyk kost
vluchtn no Rysel.

Volgens e legende zoun de Gentenoars dien dag de droake van de Brugsche
Sint-Donaaskerke g’hoald hen vor ip ’t belfort van Gent te zettn.

E poar moandn loater is Filips van Artevelde gesneuveld in de Slag by
Westrôzebeke (27 november 1382). Lodewyk krêeg hulpe van ze schonzeune Filips
den Stoutn.

Je was de latstn ottonome groaf van Vloandern en ook de latstn uut ’t geslacht
Dampierre, want z’n dochter en erfgenoame Margaretha van Male brocht ‘t
groafschap Vloandern ounder 't hertogdom Bourgondië deur te trouwn mè Filips de
Stoutn. 't Was 't begun van de Bourgondische Nederlandn.

In 1376 he Lodewyk van Male den êeste stêen geleid van 't Gotisch Brugs stadhuus
ip de Burg.



https://vls.wikipedia.org/wiki/Kalium

Kalium (K) es een scheikundig element van het type alkalimetoal. Da wil ounder
andere zegn dat ie em lienks in de tabelle van Mendeljev stoat.

Kalium eit 19 protoonn en dus ôok 19 elektroonn in oungeloadn toestand. Vôors
eit kalium in de mêeste gevoln ôok nog 20 neutroonn. De 2 stabiele isotoopn zyn
40K en 41K, de andere 22 zyn onstabiel.

Gelik olle andere alkalimetoaln, eit kalium een elektron tevele in zyn buutenste
schelle (zyn andere drie schelln zyn schôone ipgevuld me 2, 8 en nog ne kêe 8
elektroonn) voen an de edelgasconfiguroatie te voldoen. Doarom wilt kalium zyn
elektron ip overschot geirne dêeln mè andere in een ionische verbindienge. Een
vôorbeeld doarvan es KCl, woarin da kalium zyn elektron ofstoat an chloride, nen
halogeen.

In 1807 ountdekte Sir Humphry Davy kalium deurn et te isoleern uut
kaliumhydroxide (KOH). 't Was ôok et eerste metoal da uut elektrolyse g'isoleerd
wierd.

Etymologisch is 't e neo-Latynsche name, omdat de Romeinn kalium nog ni kendn.
Et woord kalium zelve komt van et Arabisch al qalīy.



https://vls.wikipedia.org/wiki/Insektn

Insektn (Insecta) (uut 't Latyn insectum, vôgns 't Oed Grieks ἔντομον – éntomon
of "in stiksjes gesneen") zyn e klasse van oengewervlde bêestn binn de stamme
van de gelêedpôotign die 'n uutwendig chitineachtig skelet ên, e driedêelig
lichoam (kop, thorax en achtrlyf), drie poar gelidde pôotn, saamngestelde oogn
en êen poar antenn. Ze zyn by de mêest diversche groepn bêestn ip de planeete,
woavan datr mêer dan e miljoen beschreevn zyn en mêer dan den eift van al de
gekende leevnd organismn . 't Antal bestoande sôortn wordt geschat tusschn zes
en tien miljoen en stelt potensjêel mêer dan 90% vôorn van de schillnde
dierlikke leevnsvormn ip eirde. Insektn kunn gevoenn wordn ip bykans ol de
meuglikke platsn, oewel datr mor e klêen antal in d' oceoann leevn, e leefgebied
da oovrêerst is deur 'n andre groep van de gelêedpôotign, de kriftachtign.

De leevnskriengloopn van d' insektn varjêern, mo de mêeste insektn kommn uut
eitjes. De gruuj van 'n insekte is ofgeremd deur 't nie rekboar uutwendig skelet
en d' oentwikklienge oed 'n antal vervelliengn in. D' oenrype foazn kunn
verschiln van de vulwassnn nor ipbow, uutzicht en leefgebied, en kunn e
"sloapnd" puppe-stoadjum insluutn in de groepn die e kompleete
gedoanteverwisslienge oendregoan. Insektn die 'n oenvolleedige
gedoanteverwisslienge oendregoen ên gin puppe-stoadjum en de vulwassn
ekzemploarn oentwikkln oovre e reeke nimfe-stoadjums . De verwantschap ip oogre
nivoo van de zespôotign (of Hexapoda) is oenduudlik. Verstêende insektn van
reuzachtige ofmeetienge zyn gevoenn uut 't Palaeozoicum, woaroendre draakevliegn
mêt e vleuglebridte van 55 toe 70 centimeetrs. De mêest verschillnde
insekte-groepn zoen e glyktydige evoluusje gêt ên mêt undre respektievlikke
blommeplantn.

Vulwassn insektn beweegn undre typiesch mê loopn, vliegn, of somtyds mê zwemmn.
Omda 't e rappe en stabiele beweegienge toelat, ên veele insektn e driepôotige
gank, woaby dat undre pôotn de groend roakn mêt ofwisslnde drieoekn. Insektn zyn
d' êenige oengewervldn die ên lêern vliegn. Veele insektn verbluuvn minstns e
dêel van undre leevn oendre woatre, mêt anpassiengn woaroendre kiewn, en
sommigte vulwassn insektn leevn in 't woatre en zyn angepast vo 't zwemmn.
Sommigte sôortn, lik de schatserydrs (Gerridae), kunn ip 't woatre loopn.
Insektn leevn mêesta solitèèr, mo sommigte, lik zeekre byn, miern en termietn,
zyn eusojoal en leevn in grôote, wêl-georganiezeerde koloonjes. Sommigte
insektn, lik d' ôorworms, vertôon moedrlikke zorgn vor undre eiers en joengn.
Insektn kunn mê mekoar in verbiendienge stoan ip verschillnde maniern.
Vintjes-mottn kunn 't feromôon van wuuvetjes-mottn riekn oovre grôote ofstand.
Andre sôortn maakn gebruuk van geluud: kreekls strieduleern, of vryvn undre
vleugls tegoare, vor e partner an te trekkn en andre vintjes weg te jaagn.
Glimwormn, e sôorte keevrs, kommuniceern mê licht.



https://vls.wikipedia.org/wiki/Ierland_(eiland)

Ierland (Iers: Éire, Iengels: Ireland, Ulster Scots: Airlann) is ’t derde
grotste eiland van Europa. 't Ligt in 't westn van Grôot-Brittannië tusschn den
Atlantischn Oceoan en d' Iersche Zêe.

't Eiland is pollitiek gezien ingedêeld in twêe dêeln, namelik Nôord-Ierland,
dêel van 't Verenigd Keunienkryk, en de Republiek Ierland, 't grotste dêel.

Ierland is nog ni zo lange ounafankelik van Grôot-Brittannië. In 1171 et de
Britse Krone et eiland Ierland geannexeerd. In 1918 wierd der echter een Iersche
regering ipgericht deur de Sinn Féin, die weigerden van et Iengelse parlement by
te weunen en azo rivaliseerden vo 't bestuur. Under eerste zittienk viel echter
juste tope met et vermoorden van twee agentn, tgeen de utbrake van de
Anglo-Iersche orloge betekende. Van 1919 toe 1921 voerde de IRA e
guerilla-orloge tegen de Britse overheersers. Der wierd e compromis getrofn in
1920 die inield da Ierland wierd ipgesplitst in Noord- en Zuud-Ierland, mo de
Zuud-Ierse nationalistn woarn doa ni content mee dus vochtn ze vors en trokn ze
under niks an van de nieuwe Zuud-Ierse (mo feitelik nog assan Britse) polletieke
instelliengn. Utendelik en nieuwe discuusjes in 1921 geleid tot et oprichtn van
de Ierse Vrijstaat, die in theorie heel et eiland besloeg. Noord-Ierland aat
echter de opsje voen ni te wiln meedoen mosten ze ni wiln, en zen da ton ook
gedoan.

In 1937 wierd de Ierse Vrijstaat ernoemd no Ierland n.a.v. e
groundwetsanpassienk. Ook wierdn de Gouverneur-Generaal vervangn deur de
president en de eerste minister, in 't Iers Taoiseach genoemd. De Executieve
Road wierd ernoemd no de Regerienk. De Britse keunienk bleef echter wel nominaal
keunienk van Ierland toe 1949. Deur under secessie van et Britse stelsel wierd
Ierland utgesloten van et Britse Gemenebest. Ze mochtn wel avrage doen voen der
ernieuw by te magn, mo zent ni gedoan.

Ierland et ton in 1973 toegetreden by de EEC (nu de EU genoemd). Doch, 't gieng
ni beter vo Ierland tonne, integendeel. De crisis ant ende van de joarn '70 tope
met e slicht beleid zorgde dervoor da de Iersche regerienk assan mo gieng lenen
vo utgaven te financieren, taksen ipdrieven, etc. Der werd doa in 1989
veranderienk in gebrocht deur e meer doordacht beleid. Ierland et nu nog assan e
sterke economie, en zen zelfs miserie met da de koers van de euro te lège is nor
under goeste omda ze azo te vele last en van infloasje.

Deur de eeuwn heen et Ierland een ni te ounderschatn rol gespeeld ip et Europese
toneel, en die elementen zyn nog assan sterk foelboar in Ierland zelve.

De Kelten, die deur hèèl Europa verspreid woarn, woarn achter de Romeinsche
veroveriengn nog just mo in Ierland in grote getale anwezig. Et Gaeilge, e
Keltische tale, is dorom in Ierland nog assan sterk anwezig. Tegen poliesje zegn
ze doa bv. "Gardaí", tegen eerste minister "Taoiseach", en olle stadsnaamn ston
nog assan ook in 't Iers angedud. Andere Keltische taaln zyn et Bretoens,
Scottish Gaelic, Manx en 't Cornish . De tradiesje van de druiden was ton ook
nog assan prominent.

't Geen woavoren dan de meeste menschen Ierland kenn is de vele schone streken.
Vooral in 't westen e je nog vele oungerepte natuurgebieden, en 't got ton ook
relatief vele volk no de streken van Cork, Kerry, Tipperary, Galway, etc.

Ook op gebied van de kunsten et Ierland sommige grote naamn. J'et byvoorbeeld
James Joyce, George Bernard Shaw, Oscar Wilde, Jonathan Swift, Samuel Beckett,
en nog vele andere belangryke schryvers. Mo ni alleen op vlak van literatuur zyn
der vele belangrieke Iern, vele menschen kenn wellicht The Dubliners, U2, Enya,
Flogging Molly, BoyZone, Sinéad O'Connor, Westlife, The Cranberries, The Pogues,
The Corrs en wederom nog vele anderen. De traditionele Iersche muziek gebrukt
doarentegen wel vele meer instrumenten lik de tin whistle, bodhrán (e soorte
slaginstrument), uilleann pipes (dat és lik e doedelzak, mo tons met den
elletuute espeeld), en de harp.

De nationale sportn zyn hurling en Gaelic football. Hurling wor soms genoemd als
de voreloper van hockey, en Gaelic football is e soorte foetbal woar da je de
bolle in jen andn mag pakn. Da gebeur zelfs meer of da z' em dribbeln an under
voetn, mo der zyn wel specifieke regels dien 't moeilikker maken of da 't deruut
ziet.



https://vls.wikipedia.org/wiki/Hanze

De Hanze was e koopmansgilde, e groeperienge van commercantn en steedn van
Nôord-Europa round de Nôordzêe en de Ôostzêe, binst de middelêeuwn.

Van d’êeste olgemêne vergoarienge in Lübeck in 1356 wast er sproake van e
Steednhanze in de plekke van ounofhankelikke commercantn. Z’hieldn Hanzedoagn
woarip dat er vergoard wierd.

In Vloandern en Ingeland wierdn de Hanzecommercantn êest Oosterliengn genoemd en
in ’t middn van de 13ste êeuwe ook ’n ende mercatores Romani imperii (koopliedn
van ’t Rôoms keizerryk). ’t Is mo van ’t middn van de 14ste êeuwe dan ze
Teutoonsche Hanze (Dudesche Hanse) begostn te gebruukn. Hanze wilde ‘groep’
zeggn in ’t oudhoogduuts.

Commercantn uut hêel Duutsland en surtout van Westfoaln en ’t Reynland kwoamn no
Lübeck omdan ze doar interessante privileges krêegn. ’t Verbound me de
Gotlandvoarders wierd uutgebreid en ook de commercantn van nieuwe steedn slootn
under an.

Olgauwe wierd er commerce gedoan met ol de landn round de Oôstzêe en nie vele
later ook round de Nôordzêe. Doa was de commerce in de 11e êeuwe surtout in
handn van de Vloamiengn, de Scandinoavn en de Friezn. De commerce doa was begost
ounder de Karoliengers.

D’r hen round de 200 steedn meegedoan, woavan 70 hoofdsteedn. Neffest Lübeck
woarn Dortmund, Soest, Münster, Keuln, Breemn en Hamburg belangryke Duutsche
Hanzesteedn. Andere Hanzesteedn woarn de Ysselsteedn Kampn, Zutphen, Zwolle en
Deventer, de Woalsche stad Dinant, en ook Torùn, Elbing, Gdansk, Kalingrad,
Riga, Tallinn, Tartù en de Zweedsche steedn Visby en Stockholm.

In de 13ste êeuwe stichtte de Hanze vier belangryke commercepostn, die kontors
genoemd wierdn (van ’t Frans comptoir).

Brugge was ‘t economisch belangrykste van de viere. De Hanze zelve ha gin zegel,
mo de vier steedn Brugge, Londn, Bergn en Novgorod wel. De zegel van Brugge, me
den oarend me twi koppn (lik in ’t woapn van ‘t Hillig Rôoms Ryk), wierd erkend
in 1487.

De stad groeide uut tout de belangrykste markt van ’t Westn en telde 45.000
inweuners. Menschn van verschillige vrimde nationaliteitn (noaties) leefdn en
werktn d’r tegoare. De Duutschers woarn d’êeste vrimde commercantn en ze wierdn
Oosterliengn genoemd. Under kerke was ’t Karmelietnklôoster an de Langereie en
ze vergoardn doar ook. Ze zoun zelfs betrokkn gewist zyn by de stichtienge
(1263-1265).

In 1442 bouwdn z’under Domus Osterlingorum an d’Oosterlingenplatse. ’t Gebouw
wierd loater vervangn deur e nieuwbouw. ’t Oosterliengnhuus is één van De zeven
wonderen van Brugge (ca.1560) deur Pieter Claeissens den Oudern, te zien in ‘t
Begynhof.

De Hanze is styf belangryk gewist vo de geschiedenisse van Brugge. Vo de
nôordelikke weireld van de Hanze was Brugge de uutvalsboasis no ’t zuudn, vo de
mediterroane weireld de pôorte no de landn van de Nôordzêe.

De stad was ’t kruuspunt woa dan de twi weireldn tegoare kwoamn en e grôotn
invloed ip makoar han, ook ip artistiek gebied. De vrimde commercantn platstn
bestelliengn by de bekende Brugsche kunstenoars lik Jan van Eyck en Hans Memling
en neffest de Vlamsche loakns woarn schilderyen en andere kunstvormn belangryke
exportproductn.

De mêeste productn wierdn per schip over zêe vervoerd, mor ook langst de riviern
en over land. ’t Type schip da gebruukt wierd was de kogge.

Van de kontorgebouwn is da van Bergn in Noorweegn, gekend ols Bryggen, ’t
ênigste da nog bestoat en ’t stoat ip de lyste van ’t weirelderfgoed van den
UNESCO.



https://vls.wikipedia.org/wiki/Frankryk

Vrankryk, Frankryk of et Fransche is een Europees land te zuudn van België. In
't westen van Vrankryk legt de Atlantische Oceoan, in 't zuudn lign Spanje,
Andorra en de Middellansche Zêe me Monaco. In 't zuudôosn legt Italie. In 't
ôosten grest Vrankryk ouk nog an Zwitserland, Duutsland en Luxemburg.

D'n ôofdstad van Vrankryk is Parys. De nationaaln fêestdag is 14 juli (Quatorze
Juillet).

Nôord-Vrankryk is plat, gelik in Vloandern. Bergen vind je vôornoamelik op 3
plekkn: de Pyreneeën (op de grenze mi Spanje). 't Centroal Massief, in
zuud-centroal Vrankryk (streke van Auvergne en Lyon). Voarby de Rhône an de kant
van Itoalië leggn d'Alpn.

Vrankryk legt in 't westn an de Nôordzêe en de Atlantische Oceoan. In 't zuudn
an de Middellandsche Zêe.

Clovis I, e Merovienger, koste e masse va die stiksjes tope briengn in êen
keunienkryk (à peu près round 500 achter Christus). Dat is ‘t echte begun van
Vrankryk. Achter Clovis kommn d'ofmeiers an de macht. Dat is de dynastie van de
Karoliengers. De bekendstn wos Karel den Grootn. Ounder nem floreert Vrankryk. E
makt Vrankryk intern sterker, en e verovert nog stikkn land op Duutsland en
Italie. De paus benoemt Karel den Grootn tot keizer in 800. A Karel den Grootn
dôod goat, goa Vrankryk over na zyn zeune. Moar at'n dien op zyn toer sterft, is
't land verdêeld ounder zyn 3 erfgenoamn by Verdrag van Verdun. In die periode
ountstoat ouk 't Groafschap Vloandern.

De Vikiengn (round 850) kwaamn e grôot stik van Vrankryk plundern; loater va tyd
noemnde ze dat Normandie. Achter de Karolingers kwaamn de families Valois e
Bourbon an de macht. Dedie trouwndn goed, en azo kostn ze Vrankryk e bitje met e
ki grodder moakn. Up a bepoalde momente wilde de Fransche keunienk et groafschap
Vloandern verovern. De vloamiengn en doar e stoksje voorn gestookn. In die
periode begunt ouk de ruuzje mi Iengeland die goat endigen in de Ounderdjoarigen
ôorlog (va 1337 tot 1453). Die ôorlog is vorol gekend deur Jeanne d'Arc. Zy
zorgt d'r vôorn da de Fransche, die d'r slicht vôorn stoundn, were kunn winn van
d'Iengelsche.

De macht van de keuniengn komt grodder en grodder. 't Komt tot een oogtepunt mi
Lodewyk XIV, e ze fantastisch kastêel in Versailles, by Parys. Frankryk breidt
ossan mêer uut, ouk overzêe. Moar op e moment kom et volk, esteund deur de
burgery die mêer macht wilt, in opstand...

De Fransche Revoluusje is begunn. Sleuteldoatum: 14 juli 1789, mi de bestormieng
van de Bastille (e stoatsgevang). Lodewijk XVI komt op de guillotine, e tope mi
nem vele eedeln. Vrankryk is vanaf nu nie langer e keunienkryk, moar e republik.
Round 1800 komt er olmeteki were e sterke figure opzettn: Napoleon Bonaparte. E
krôont ze zelven zelfs tot keizer. Ounder Napoleon begunt Vrankryk Europa te
verovern. Ouk Vloandern komt ounder Frans gezag. Napoleon komt te gulzig en ie
attakeert Rusland. Dat is 't begun van 't ende. Op 1815 wordt ie in Waterloo
definitief versloagn deur e coaliesje van Europeesche landn.

Vrankryk komt nog êne ki e Keizerryk (ounder Napoleon III), moar bluuft voe de
reiste, tot op de dag va vandoage, e republik. In de twêe Weireldôorlogen kiest
Vrankryk ossan party tegen Duutsland, mor in de Twiddn Weireldôorloge kiest en
dêel, ounder leiding van generoal Pétain, de kant van Duutsland om nog e stikske
"vry Frankryk" te meugen zyn : 't zuudoosten me Vichy als ôofdstad. Zo vry was
da ni, wan ze moesten al doen wa dan de Duutsers zeien.

Vrankryk verliest, mi 't begun van de dekolonialisering, grôte stikkn van zyn
territorium. Zelfs De Gaulle kostte ni verindern da ze in 1954 Indo-China
verlôorn, en d'ounafankelikeid van Algereye was moeilik te vertèren. Eden ten
doage is Vrankryk nog ossan styf belangryk. Z'en byvôorbeeld nog ossan e
permanente plekke in de Veiligheidsroad van de Verenigde Naties. En ze zyn oak e
nucleaire macht. Moa 't is dudelik da 't gin machtsblok ne mi is lik overtydn.

Sedert 1972 telt Vrankryk 22 regio's. Dedie zyn ounderverdêeld in departementn
(je verkent ze an de latste twêe cyfers op de nummerploate op nunder auto's),
arroundissementn, kantongs en gemêentn. Der zyn 95 departementn in Vrankryk en
vodder nog een deel departementn Outre Mer me speciale faciliteitn.

Angers – Bordeaux – Grenoble- Lyon – Marseille – Montpellier – Nantes - Nancy –
Nice – Nîmes – Orléans – Parys – Rennes - Rysel – Rouen – Stroatsburg - Toulouse
- Tours

In Vrankryk e ze goe autoroutn moa je moe wel betoaln ('péage'). De trings ryn
ouk zêre (TGV); d'r rydt zelfs e tring ounder de zêe na Iengeland ('Eurostar').



https://vls.wikipedia.org/wiki/Filips_II_van_Spanje

Filips II van Spanje (Valladolid, 21 meie 1527 - Madrid, 13 september 1598) was
keunink van Spanje en Portugal en soeverein van de Nederlandn. Tegoare me Maria
I van Iengeland wast ’n ook vier joar keunink van Iengeland.

Filips II was den ênigstn wettige zeune van keizer Karel V en Isabella van
Portugal. Van 1539 wast ‘n regent vo z’n voader in Spanje en je krêeg de
Spoansche trône achter da z’n voader in 1556 was ofgetreedn . ‘t Joar d’r vôorn
wast ’n z’n voader ol ipgevolgd in de Lêge Landn. Neffest Spanje bestound ‘t
Spoans Ryk ton ook uut dêeln van Frankryk en Itoalië en de Spoansche kolonies.

Achter de Beeldnstorm in 1566 in de Nederlandn, zound Filips II den ertog van
Alva vor orde ip zoakn te stelln. Z’n keiardn anpak lokte grôot protest uut en
azo begost in 1568 de Tachtigjoarign Oorlog (of de Nederlandschn Ipstand). De
stryd in de Nederlandn, de spanniengn met Iengeland en d'invoasies van de
moslims woogn zwoar ip de stoatskasse. En in 1581 verkloardn d'Ollandsche
Stoatn-Generoal in ‘t Plakkaat van Verlatinghe, de ounofankelikeid van de
Republiek der Verenigde Provinciën en was Filips doa z’n macht kwyt.

Filips vocht hêel z’n leevn vo ’t Katholicisme en je stierf in 1598. Je wierd
ipgevolgd deur z’n zeune Filips III. De Nederlandn kwoamn in andn van z'n
dochter Isabella, die getrouwd was met Albrecht van Oostnryk.



https://vls.wikipedia.org/wiki/Alexander_Poesjkin

Alexander Sergejevitsj Poesjkin (in 't Russisch alfabet: Алекса́ндр Серге́евич
Пу́шкин, uut te spreken lik "Alieksandr Siergejievietsj Poesjkien"
 beluuster +  ?), (Moskou, 6 juni 1799 - Sint-Petersburg, 10 februoari 1837) wos
ne Russische schryver die algemêen bestempeld wordt as êen van de grotste
Russische dichters, de voader van de Russische letterkunde en êen van de
belangrykste Russen die ôoit bestoan ein. Poesjkins letterkundige styl wos een
miengelienge van veraaltechniek, dramatiserienge, romantiek en satire die de
Russische (en sommigte niet-Russische) schryvers achter em fameus en lange
beïnvloed eit.

Poesjkin z’n name, vertoald in ‘t West-Vlams, wil zeggn: “Aleksander, Sèerzje
z’n zeune, Van Kanong”. Poesjkin z’n voader stamde af van ‘n vôorname oadelikke
familie, mo de grotvoader van z’n moeder was Abram Petrovitsj Gannibal, ‘n
vrygekochte Ethiopische (sommigte zeggen “Kameroeneesche”) sloaf die ‘t met
d'ulpe van z’n pleegvoader Peter de Grote tot anvoerder van ’t Russisch leger,
ingenieur en edelman schupte. Van Gannibal stamt tusschen aksjes ook de Britse
familie Mountbatten (en dus de Britse keuniginne) of.

Poesjkin schreef z’n èerste belangryk gedicht toen dat ‘n viftien joar oud was.
In 1820 verschêen z’n êerste lank gedicht Roeslan en Ljoedmila, en ‘t was subiet
‘n groot schandaal. Poesjkin rakte nie allêne verwikkeld in letterkundige
vernieuwienge mor ook in sociale. Je steunde de èerste revolutionairn die
Rusland wildign moderniseern en liberaliseern. Je wierd èerst verbann no
Kisjinev (nu de oofdstad van Moldavië) en dornoa nor Odessa. Omdat 'n dor ook de
revolutionair bleeft uutangn, en misschiens ook omda de jounge vrouwe van de
gouverneur verliefd ip hem wier, wierd 'n d'rnoa verbann no ’t oud landgoed van
z’n moeder in Noord-Rusland.

Een van de redens woarom dat de tsaar em nie rap amnestie wilde geevn was dat
vele van de “dekabriesten”, zo genoemd omda ze in december 1825 in
Sint-Peterburg de macht probeerdn te grypn, bekend stoundn as fans van Poesjkin.
By veel van de samenzwèerders wierdn thuus gedichtn van Poesjkin gevoundn, me
updrachtn geschreevn van Poesjkin zefs. Poesjkin schreef z’n mèesterwerkn, 't
tonèelstik Boris Godoenov en de roman Jevgeni Onegin ip 't landgoed va z’n
moeder, mo ze zyn mo vuuf joar loater gepubliceerd. Achter ’n petiesje van
andere artiestn, mocht Poesjkin in 1826 eindelik in St. Petersburg kommn weunn.
Je trouwdige met z’n èeuwige liefde Natalja Nikolajevna Gontsjarova, wierd
makkers met ’n ander groot schryver, Nikolaj Gogol, en sturtte em in ’t
decadente leevn an ‘t keizerlik of.

A Poesjkin overtyd veel affaires ad me getrouwde wuuvn, nu was ’t zyne toer voe
zjaloers te wordn ip z’n vrouwe. In 1837 rakte je verwikkeld in een amoureus
schandaal met de Fransman Georges d’Anthès. Hoewel de juste toedracht nog assan
nie zekers is, wordt nu toch meestal gepeisd da d’Anthès een homo was die allêne
voe konsjuus deed of dat je de liefebber van Poesjkins vrouwe was.

Alexander Poesjkin had via z'n impakt ip Gogol en Fjodor Dostojevski, mor ook ip
den Amerikoan Henry James, een grote indirectn invloed ip Stijn Streuvels.

Mo Poesjkins invloed is ook styf sterk gewist buutn de letterkunde: z'n
vertellienge over Mozart and Salieri was de inspiraasje voe Peter Shaffers film
Amadeus.

Zovele werkn van Poesjkin zyn ip muziek gezet, da 'n lyste van werkn die 't nie
woarn, korter zou zyn. Roeslan en Ljoedmila van Michail Glinka, Jevgeni Onegin
en Dame van Pykes van Pjotr Tsjaikovski, Boris Godoenov van Modest Moessorgski,
't Kapitingsdochtertje (en 'n poar andere) van César Cui, Doebrovski van Eduard
Nápravník, en tons vergeetn we nog een hèle boel ballettn en cantates, en
nateurlik liedjes die zefs nu nog ip de tekst van Poesjkin geschreevn wordn
(ounder andere 't beruchte "'k Zag je gerne/ Ya vas lyubil").

Achter de revoluusje van 1917 wierd Poesjkin deur de bolsjevieken as "èen van
uus" beschouwd, de keizerlikke residensje Tsarskoje Selo is zo in "Poesjkin"
erdopt. Poesjkin noemde z’n makkers by de Dekabriestn “tovariesjtsj”. Da woord
wierd later gebruukt as vertoalienge voe “kameroad”, de normoale ansprekienge
ounder de Sovjet-Unie. Voe Poesjkin wierd ’t woord mèest deur marktkramers
gebruukt, en betekende ‘t “collega”.



https://vls.wikipedia.org/wiki/Z%C3%AAesterre

De zêesterre of zeisterre (Asteroidea) es een klasse van de stekkervelbêestn
(Echinodermata).

De zêesterre es een zêebêeste, die mêestal uut 5 oarms bestoat moa d'r zyn d'r
ook die d'r veel mêer en. De klêenste sôorte wordt moa 1 cm grôot en de grotste
zêesterre kan 1 m wordn met een oarmlengte van 45 cm. Et eit een kleur da
varieert van geel over oranje tot rôod, moar ook pupere, blauwe en groene
sôorten bestoan. Ze zyn plat en stervormig en ip udder oarms stoan der stekkers.
An de ounderkant van de oarms stoan der zuugnappn. De mound zit vanounder in 't
middn, en sluut direct an ip de moage. De geweune zêesterre stulpt een dêel van
de moage noa buutn en drukt 't teegn de prooi. Ton moakn uutgescheidn enzymen 't
eetn vloeiboar. Zêesterren oasemen deur uutstulpingen in under vel en de
voetjes.

De Zêesterre leeft ounder woater en goat vôoruut me zyn klêne voetn me
zuugnappn. Et gebruukt die zuugnappn ôok om schelpdiern, gelik mossels en klêne
slekken t'oopnen.

D'r bestoan ca. 1800 soortn over hêel de weireld, surtout langs de rotskustn. Ge
keunt de zêesterre vindn ip de ground van de zêe en ip zêedykn, in de Nôord-,
Middellansche- en Ôostzêe en in ol d'andere zêen. De stekkervelbêestn bestoan ol
590 miljoen joar, moar van de ôorsprounkelik 30.000 sôortn schietn der moar een
6000-tal over.



https://vls.wikipedia.org/wiki/Van_den_vos_Reynaerde

Van den vos Reynaerde is e Middelnederlands bêestnepos en 't is êen van
d'hogtepuntn van de Nederlaanstoalige literatuur. 't Is eschreevn deur Willem
die Madocke maekte (Madocke is en oenbekend boek van dienn Willem) an 't ende
van de dertienste êeuwe, etwoaschn in Vloandern (verzeker in of nie te verre va
Gent), en is gelik andere weerkn van den West-Europeeschn Reinaertcyclus
gebaseerd up 't werk Ysengrimus dat in 't Latyn was geschreevn.

Beisn e dag an 't hof va keunienk Nobel zyn olle bêesn te plekke, buutn Reynaert
de vos. Reynaert en is gin froain en ol d'aar bêesn kloagn dervan. 'n Keunienk
wult nem ankloagn en ne zendt Bruun en Tybeert achter Reynaert. Mo 'n dien is
vaneigens veel te lêep (peis mor an d'uutdrukkienge 't Is e lêepn vos) en ne
lokt z'in de volle deur diengn te zeggn woa dan ze gin nêen en kunn teegn zeggn.
Bruun grakt vaste at 'n zêem wult eetn en Tybeert in 't hennekot van e paster at
'n muuzn wult pakkn.

't Is uutendelik de koozn van Reynaert (Grimbeert) die nem kut overtuugn voe mei
te goan. At 'n vôorn 'n keunienk stoat, wulln ze nem van olles te laste leggn,
mo Reynaert zei da Nobel moeste uppassn van Isengryn (Reynaert ze voader), Bruun
en Tybeert en dan ze voun 'n trôon over te neemn e masse goud han. 't Wos de
keunienginne die nem overtuugde voen de drie te stekkn en up te sluutn. Reynaert
zevve wos dus vry en gienk zogezeid up bedevoart no Rome.

In te plekke va Madocke ('n êestn versregel), stoat er in bepoalde handschriftn
vele bouke. Dat is e veraanderienge die nie juste is, 't is gebeurd omdan ze
loater nemêe wistn wuk da Madocke wos. 't Bovenste stik van bepoalde perkamentn
is ofeschript en doarup is ter toune vele bouke eschreevn. A je up 'n êestn
lienk duuwt (hieroender by de lienks), goj e vôorbeeld zien van e verkêerde
versche.

In de latste versregels (3340 toet 3448) stoat er oek en acrostichon (noamdicht,
d'êeste letters van die verzn moakn e wôord of e zinne): BI WILLEME (deur
Willem), wuk dat in êestn lienk ieroender oek nie stoat. In 't Comburgsche
Andschrift stoat dat wel, mo stoat er oek vele bouke.



https://vls.wikipedia.org/wiki/Tsjernobyl

Tsjernobyl es ne stad in Oekraïne, die surtout gekend is vo de rampe in de
kerncentroale die doa gebeurd is ip 26 april 1986, 't zwoarste accident met
kernenergie ôois.

Reactor numero viere es brokkeverschêen in de lucht gevloogn achter een
menselyke foute beist da ze testn an 't doen woarn. Achter de rampe ein ol de
menschn uit de streke me hêel under ne battaklang 't meugn oftertn omdat ol rap
duudlik kwam dat er veeln oardig kwoamn door de grote hoeveelheedn roadioactief
ofvol die in de omgevienge wos terechtgekommn. Rusland, indertyd nog de
Sovjet-Unie, eit de reste van Europa by den buk gezet omda ze êerst van niet
geboarden en moa me moeite durfdigen zeggn dat er 'n twuk styf ergs gebeurd wos
in Tsjernobyl. Zelfst de weerman van den BRT, Armand Pien, zeidt êest dat er gin
gevoar was.

Kors achter de ontploffienge ein ze de reactor me veel ruze hêel geamballeerd in
ne betounge caisse, genoamd de sarcofoag, vo de stroalinge teegn t'houdn. Verre
ol de pompiers die doaby gholpen en, zyn kors derachter dôogegoan omda ze zô
straf verschoeperd woarn van de stroalinge. In hêel Europa viel 't er kort
achter de rampe beist de bizzekes radioactief ofvol nere, woavan de gevolgn tot
ip den dag van vandoage nog nie duudlik zyn.



https://vls.wikipedia.org/wiki/Republiek_der_Zeevn_Verenigde_Provinci%C3%ABn

De Republiek der Zeevn Verenigde Provinciën is de noame vo ’t gebied dat em
achter de Tachtigjoarign Oorlog (1568-1648) splitste van de Zudelikke Nederlandn
en emzelvn ounofankelik verkloarde van Spanje, ton ’t machtigste ryk van Europa.

In 1555, achter de troonsofstand van Karel V, keizer van ’t Illig Rôoms Ryk en
keunink van Spanje, kwoamn de Lêge Landn in andn van z’n zeune Filips II van
Spanje. Filips wilde de calvinistische Noordelikke Nederlandn bekeern tout ’t
Rooms-Katholicisme, mor in 1568 begostn z’under teegn em te verzettn. Da was 't
begun van de Tachtigjoarign Oorlog, die deurde tout 1648 mè de Vrede van
Münster.

De Republiek der Verenigde Provinciën bestound uut Olland, Zêeland, Groningn,
Utrecht, Friesland, Gelderland en Overyssel. In 1588 èn de Stoatn-Generoal van
die provinsjn gedecideerd vo 't land zelve te goan besteurn. De Republiek wos
geboorn. Officieel wierd ze internationoal erkend mè de Vrede van Münster. De
Republiek ontwikkeldeg’ em tout ’n weireldmacht ip gebied van commerce,
weetnschap, kunst en militaire macht, vorol ip maritiem gebied. En in de 17e
eeuwe beleefdn ze ‘n Goudn Eeuwe.



https://vls.wikipedia.org/wiki/Pynboom

Pynboomn of pynn (Pinus) zyn e geslacht van altydgroene koniefeern-boomn uut de
famielje van de pynboomachtign. Ze zyn 't êenige geslacht in d' oendre-famielje
van de Pinoideae. O de varieteitn en oendresôortn meegeteld wordn bevat de
plantnlyste van de Royal Botanic Gardens uut Kew en de Missouri Botanical Garden
175 noamn van pynn lik gebruuklik, tegoare mê oengevêer dertig of vêertig
oenipgeloste en moejlikke gevolln en mêer verkêerde synonymn .

De mêeste streekn van 't Nôordlik Oafroend êrbergn e poar inêemsche
pynboomsôortn. Êen sôorte (de Sumatreesche pyne) komt oovre den eevenoare in
Sumatra toe an 2°S. In Nôord-Amerika, kommn verschillnde sôortn vôor ip
brêedtegroadn tusschn 66°N en 12°N.

Verschillnde sôortn wierdn ingevoerd in streekn mê gemoatigd en subtroopiesch
klimoat zowê in 't Nôordlik lik in 't Zuudlik oafroend, woa ze gekwikt wordn vo
't oet of lik ornementoale plantn in parkn en tuun. 'n Antal van zukke
ingevoerde sôortn zyn invanzief gewordn en ze bedreign inhêemsche ekostelsls.

Pynn zyn altydgroene konifeereboomn (of uutzoenderlik struukn) die gruujn mê 'n
oogte van 3-80 meetrs, 't mêerndêel van de sôortn tusschn 15 en 45 meetrs. De
klêenste zyn de siebeeriesche dwergpyne en de Potosi-pyne, en de grotstn is e 82
meetrs ooge ponderoza-pyne die te vienn is in Rogue River-Siskiyou National
Forest, Zuudlik Oregon .

De schusse van de mêeste pynboomn is dikke en schubbig, mo sommigte sôortn ên e
dinne ofschilfrende schorse. De takkn stoan in reeglmoatige schyn-kransn,
feitlik e hêel dichte spiroale mo dr uutziende lik e krieng vann takkn die uut
't zeifste punt kommn. Veele pynn zyn "unimodoal", en ze bringn mor êen zukke
krans vôort per joar, uut knoppn uut de top van de niewe joarscheute, mor andre
zyn "multimodoal", en ze krygn iedere joar twêe of mêer kransn. De
spiroalsgewyze groej van takkn, noaldn, en keegleschubbn, zyn geschikt vôgns
Fibonacci-veroediengn. De niewe lentescheutn wordn somtyds "keirsn" genoamd; ze
zyn bedekt mê bruune of witte knopschubn en in 't begun wyzn ze no boovn, loatre
wordn ze groene en ze spreidn under uut no buutn. Die "keirsn" geevn an de
busbowre e middle vo de vruchtboareid van de groend in te schattn en de
leevnskracht van de boomn.

Pynn zyn langleevnd, typiesch leeftydn oalnd van 100–1 000 joarn, sommigte zeifs
mêer. De mêest langleevnde is e Pinus longaeva. Êen individu van die sôorte,
genoamd "Mathuselem-boom", stoat ip de Lyste van 's weirlds oedste organismn, en
is roend de 4 600 joar oed. Die boom is te vienn in de Witte Bergn in Kalifornië
. E boom die nog oedre was, mo spytig genoeg gekapt, was 4 900 joar oed. Y wierd
in e bustje gevoen benêen de Wheeler Peak in Nevada en y is bekend lik de
"Prometheus-boom", genoamd no de Grieksche mythologiesche oensterflikkn êld. De
vrowlikke keegls ên 1,5–3 joar nôodig (ofanklik van de sôorte) vo te rypn achtre
de bestuuvienge, woaby da d' eignlikke bevruchtienge êen joar uutgesteld wordt.
By rypeid zyn de vrowlikke keegls 3–60 cm lank.

Pynn zyn mêestol êenuuzig, mê mannelikke en vrowelikke keegles ip dezeifste
boom, oewel dat e poar sôortn zyn die sub-êenuuzig zyn mê individuen die
grôotndêels mo nie hêelegans van êen geslacht zyn. De mannelikke keegls,
typiesch 1–5 cm lank, en allêene mo korte tyd anweezig (geweunlik in de lente,
oewel in den êrfst by sommigte sôortn), ofvollnd vanonze undre stuufmeel ên
verspreid. Iedre keegle ê talryke spiroalsgewyze geschikte schubbn, mê twêe
zoadn ip iedere vruchtboare schubbe; de schubn an 't oenderste en an 't boovnste
van de keegle zyn klêene en oenvruchtboar, zoendre zoadn. De zoadn zyn mêest
klêene en gevleugld, en wordn deur de wiend verspreid, mo sommigte zyn grotre en
ên mor e reste van e vleugl en zyn deur de veugels verspreid. By rypeid goan de
keegls geweunlik oopn vo de zoadn los te loatn, mo by sommigte van de deur
veugels verspreide sôortn (byvôorbêeld Pinus albicaulis), wordtn de zoadn
allêene mo losgeloatn o de veugls de keegls oopn breekn. By andre bluuv de zoadn
lange ipgeslootn in de keegls gedeurnde veele joarn toeda deur gebeurtnissn in
d' omgeevienge de keegls oopn goan, en de zoadn lossn. 't Mêest geweune gevol is
dadde woby 't hars de keegls geslootn oed toedatr e busbrand uutbrikt die 't
hars doe smeltn.

Pynn gruujn goed ip zeure groendn, sommigte ook ip koakgroendn; de mêeste vroagn
goeje drenoazje van de groend, mê e vôorkeure vo zandgroend, mor e poar
(byvôorbeeld Pinus contorta) verdroagn vernatte groendn. E poar kunn uutschietn
achtre e busbrand (byvôorbeeld Pinus canariensis). Sommigte sôortn pynn
(byvôorbeeld Pinus muricata) ên brand nôodig om undre vôort te plantn, en undre
populoasjes goan troage achtruut o de busbrandn oendredrukt wordn. Verschillende
sôortn zyn angepast an ekstreeme omstandigeedn van oogte- en brêedteliggienge
(byvôorbeeld Pinus pumila, Pinus mugo, Pinus albicaulis, Pinus aristata, Pinus
longaeva, Pinus balfouriana). De pinjon-pynn en 'n antal andre, noamlik Pinus
brutia en Pinus sabiniana, zyn byzoendre wêl angepast vo 't gruujn in êete,
drooge, oafwoestynachtige klimoatn.

De zoadn wordn geweunlik gêetn deur veugls en êekôorns. Sommigte veugls, in' t
byzoendre de nôotekraakre, de grysde nôotekraakre en de pinjon-goaj, zyn van
belank vo de verspreidienge van pyne-zoad no niewe streekn. Pyne-noaldn wordn
somtyds gêetn deur sommigte schubvleuglign (vliendrs en mottn sôortn die undre
voedn ip pynn), de Symphyta-sôortn (de zaagwespn), en geitn.

De pynn zyn by de mêest kommêrsjêel belangryke boomsôortn gewoardeerd vor undre
oet en oetpulpe in hêel de weirld. In warmgemoatigde en tropiesche streekn zyn
't rapgruujnde zochtoetsôortn die kunn gruujn in betrekklik dichte busbestandn,
undre zeur noaldestrôojsl belett d' oentwikklienge van de wedyvrnde
loofboomsôortn. Kommêrsjêele pynn wordn gekwikt in anplantiengn vor oet da
dichtre is, mêer harsig, en doadeure mêer deurzoame dan denne (Picea). Pynn-oet
wordt olgemêen gebruukt in oogweirdig timmrewerk lik meubls, vèèstreroamn,
pannêeln, vloern en doakn, en 't hars van sommigt sôortn is e belangryke bronne
vo terpntyn.

Omda pynn achtre da ze gekapt zyn gin weerstand ên teegn insektn of schimmls, is
olgemêen anbevooln vo 't oet allêene mo vo binnewerk te gebruukn. 't Oet da
buutn bluuv liggn kan do nie langre dan 12-18 moandn liggn ofanklik van 't
platslik klimoat. 't oet van pyn êt in de vakweirld veele speesjoale noamn
(byvôorbeeld in 't Iengels).



https://vls.wikipedia.org/wiki/Muhammad_Ali

Muhammad Ali, geboorn Cassius Marcellus Clay (Louisville (Kentucky), 17 januoari
1942 - Scottsdale (Arizona), 3 juni 2016) wos een Amerikoanschn bokser. Volgens
de mêeste kenners is Ali de bestn zwoargewicht die ôoit bestoan et. Ali vocht in
't hêel 61 profmatchn, woarvan dat 'n d'r 56 woun (37 op knock-out) en 5
verlôor. Achter ze carrière doet Ali, die e bekêerdn moslim is, vele an
liefdoadigheid.

Toen da Ali klêne wos (en nog Cassius Clay noemde), an ze zyn vèlo etjoept. E
wos zo coleirig dat 'n bokslessen nam om nem te kunn verdedigen. Zyn êeste grôte
overwinnienge wos de titel op de Olympische Speeln in Rome in 1960 by de
lichtzwoargewichtn. Z'n êestn profmatch wos op 29 oktober 1960. Achter een oop
zeges, soms ouk op 't nippertje, muchte Cassius Clay in 1964 boksn teegn Liston
voe de weireldtitel. By de bookmakers stoeg Clay 7 tegen 1: olleman peisde da
Liston nem e lesje gienk lêern. Moa Clay wos lange (1 meter 91) en ad vele
langer armes dan Liston: azo kostn wegbluuvn by Liston e round nem dansn, e
typisch kenmerk van Clay's boksstyl. Nog vôor 't begun van de 7de rounde gaf
Liston op. Loater krêeg Liston ouk nog een erkansienge, moar e verlôor were -
deze ki in de êeste rounde achter e stôot die niemand ezien adde (bekend ounder
de noame Phantom Punch).

Achter zyn overwinnieng teegn Sonny Liston zei Clay openlik dat 'n een aananger
wos van de Nation of Islam, e verênigieng va zworte moslims. In diejn tyd wos 't
er nog vele openlik racisme e segregoasje in Amerika. En Clay kwam doa teegn in
opstand. Katholicisme vound 'n 't geloof van de blanke en dus wos de keuze voe
nem rap emakt.

In 1966 moeste Ali goan vichtn in Vietnam, moar e refuseerde. 't Gevolg wos da
de boksfederoasje ze weireldtitel ofpakt, en dat 'n joarnlank ne mi muchte
vichtn. In 1970 begost Ali an ze comeback. E wos zwoarder, miender rap, moar en
adde nog ossan enoeg klasse. In 1971 krêeg 'n e kanse om ze weireldtitel te
verovern tegen Joe Frazier, in New York. Ali verlôor - voe 'n êeste ki in ze
leevn - op puntn, achter e spectaculaire kamp (de Fight of the Century).
Doarachter bokste Ali 2 kêers tegen Ken Norton: ze won elk e ki; Ali brak zelfs
ze koake in êen van de kampn.

't Gevicht tusschen Ali en Foreman gienk deure in Zaïre. Dat wos e stunt va
Mobutu (die toundertyd de president-dictoator wos van 't land), en van Don King,
een Amerikoanschen bokspromoteur. Foreman wos favoriet: e joungn gast an 't
begun va ze carrière. Ali wos eigentlik ol op ze retour. 't Evenement wos grôots
angepakt, mi vele media en ol. De boksers moestn lange op vôorand in Zaïre zyn
om 't klimoat geweune te kommn, en soms liepn de spanniengn oge op. 't Gevicht
zelve wos wuk da je kostte verwachtn. Foreman klopte nem onnôzel en e blêef moa
beukn op Ali. Ali dei lik of da 't nem niet kostte schèln, en e blêef in de
touwn angn. In de 8ste rounde kwam 'n ommekêer. Toen pakte Ali uut met e reke
sloagn woavan dat Foreman op de ground viel. Knock-out, en Ali wos were
weireldkampioen.

Achter dezen match goa Ali - tegen Norton - nog êne ki de weireldtitel oaln dat
'n intusschenwyne verlôorn wos. Moar in zyn latste matchen, ounder ander teegn
Jean-Pierre Coopman, wos Ali nog moa de schimme van ze zelvn. Va de 5 verlôorn
match in ze carrière woarn d'r 3 hêle op 't ende. In 1981 stopte Ali definitief
mi boksn achter e nederloage teegn Trevor Berbick, e twidderangsbokser.

Ali krêeg in 1984 t'ôorn dat 'n 't syndroom van Parkinson adde. Woarschynlik 't
gevolg van ze bokscarrière. E klapt ne mi zo rap lik overtyd en e volt rap in
sloape. In 1996 krêeg Ali nog de êre om de vlamme van de Olympische Speeln in
Atlanta (Amerika) t'ontsteekn. E leeft nu ofgezounderd op ze ranch.



https://vls.wikipedia.org/wiki/Marcus_Tullius_Cicero

Marcus Tullius Cicero of in 't korte Cicero (Grieks : Κικέρων Kikerōn; Arpinum
(Arpino) 3 januoari 106 v.Chr. - Formia, 7 december 43 v.Chr.) was e Romeinsche
filozoof, polletieker, advokoat, reedenoare, polletieke theoreticus, konsuul en
wetgeevre. Y was ofkomstig van e ryke steedlyke famielje van Romeinsche ridders,
en is algemêen bekêekn lik êen van Rome's grotste reedenoars en prozaschryvrs .
Zyn invloed ip de Latynsche toale was zo grôot da de vôgnde gechiednisse van 't
proza nie allêene vo 't Latyn mor ook vo d' Europeesche toaln, toe in de 19ste
êewe, lik e weerbots was teegn of vôo zyn styl . Vôgnst de schryvre Michael
Grant is den invloed van Cicero ip de geschiedenisse van de Europeesche
lettrekunde grôtr dan dedie van al d' andre proza-schryvrs in glyk wukke toale .
Cicero makte de Romein' bekend mê de belangrykste schooln uut de Grieksche
filozofie en schiep e Latynsche filozofiesche wôordnschat (mê niewe wôordn lik
humanitas, qualitas, quantitas, en essentia) , uutmuntende lik toalkundige,
vertoalr en filozoof.

Petrarca's êroentdekkienge van Cicero's brievn is dikkers angeduud lik 't begun
van de 14-de êewsche Renaissance in oopnboare angeleegneedn, humanisme en
klassieke Romeinsche beschoavienge . Vôgst de Pôolsche geschiedkundige Tadeusz
Zieliński was de Renaissance in d' êeste plekke 'n êrleevn van Cicero, en mor
achtr êm en deur êm van de rêste van de Klassieke Oed'eid .

Cicero wierd bekêekn lik e "rechtvoardige heidn" deur de vroege Katholieke
kerke, en doadeure zyn veele van zyn werkn weirdig bevoen van bewoard te wordn.
D' achtrêenvôgende Romeinsche schryvers citeerden oovrevloedig uut de werkn De
Re Publica (Oovre de Republiek) en De Legibus (Oovre de Wettn), en veele van zyn
werk koste êripgebowd wordn uut die oovreleevnde stiksjes. Cicero makte ook e
vroege stuudje van de rechtslêer, gesteund ip oede wettn en geweuntn. Van
Cicero's boekn, ên dr zesse oovre de wêlspreeknd'eid bluuvn bestoan, en ook
dêeln van acht oovre filozofie. Van zyn toesproakn wierdn dr 88 ipgeschrêevn, mo
dr zyn dr moa 58 oovregebleevn.



https://vls.wikipedia.org/wiki/Leonardo_da_Vinci

Leonardo da Vinci (oenbekend (Itoalië), 15 april 1452 - Cloux (nu Clos-Lucé)
(Vrankryk), 2 meie 1519) wier geboorn ols de bastoardzeune van een notoaris en
een boerinnetje. Je was een beroemden Italioansen architect, uutviender,
ingenieur, filosoof, sterrekundigen, nateurkundigen, scheikundigen, biltouwer,
schryver, schilder en componist uut de pèriode van de Renaissance. Je wordt
anzien ols het schoolvoorbild van et renaissance-ideal van de uomo universale en
ols genie.

't Mêest gekend is 't ie deur zun schilderyen: Et Laste Avoundmoal, de Mona Lisa
vo der moar een poar te noemn. Van de bilden dat ie gekapt eet is 't er gèn èèn
bewoard gebleevn. Der zyn de latste joarn verschilligste schryvers die sugereern
dat er in z'n schilderyen verborgen boodschappn zitten womee dat ie teegn de
kerke protesteerde zounder dan ze da zelve deur aan. De populairsten van die
schryvers is Dan Brown me z'n Da Vinci Code, mo vele beter is Javier Sierra me
Het Laatste Avoundmaal.

Neffest kunstenoare was 't ie ook nog uutviender-ingenieur. Je schrêef styf veel
ip in z'n antekenboeken, wo dan der bikans 8000 bladzyden van were gevounden
zyn. Da were vienden is mo in de 19ste êeuwe gebeurd. Volgenst sommigste was
Leonardo z'n tyd verre voruut en was 't ie een echte genie. Andere wyzen der ip
dat er in dien tyd vele uutvienders-ingenieurs woaren (kyk mo no Simon Stevin)
die ol under gedachten ip papier zettigen vor on ze deur den èèn of den anderen
keunink e kè gevroagd wieren vor under me 't êen of 't ander t'elpen, mêestol in
probleemn van orloge.



https://vls.wikipedia.org/wiki/Keevrs

Keevrs of schildvleuglign zyn e groep insektn die bioloogiesch gerangschikt zyn
in d' orde Coleoptera. 't Wôord "Coleoptera" komt van 't oed-Grieks κολεός
[koleos], tgêen wilt zeggn "schild"; en πτερόν [pteron], wat da "vleugle"
betêeknt, dus "vleugle mêt e schild", omda de mêeste keevrs twêe poar vleugls
ên, 't vôornste poar de dekschildn of elytra, zyn verard en verdikt toe e
schelpachtige beschermienge vo 't achtrste poar en vo 't achtrlyf van de keevre.
D' ippervlakkig geziene morfoloogiesche êenvormigeid van de keevrs, in 't
byzoendre undre schildn, ê lange tyd doen peinzn da ze monofyleetiesch zoen zyn.
Toegenoomn bewyzn duud an dat da nie zjuuste is, dr zyn byvôorbeeld reedns vor
an de teegnwôordige oendrorde Adephaga zyn eign orde toe te kenn, of zeifs mêer
dan êen orde .

De keevrs omvattn mêer sôortn of om 't eevn wukke orde, en ze vormn bykans 25%
van al de types bêestn . Oengevêer 40% van al de beschreevn insekte-sôortn zyn
keevrs (oengevêer 400 000 sôortn ), en niewe sôortn wordn reeglmoatig gevoenn.
Sommigte schattiengn geevn e totoal antal sôortn, beschreevn en oenbeschreevn,
van 100 miljoen, mor 'n antal van êen miljoen wordt mêer algemêen anveird . De
grotste taksonoomiesche famielje zoen de snuutkeevrs (Curculionidae) zyn, mo
recent zoen de kortschildkeevrs (Staphylinidae) recht gekreegn ên ip die tietle.

De verscheidneid by de keevrs is hêel grôot. Ze wordn gevoenn in alle belangryke
leefgebiedn, uutgezoenderd de zêe en de poolstreekn. Ziedre ên e grôote
verscheidneid an ekoloogiesche effektn; byzoendre sôortn kunn praktiesch iedre
type voedsl verwerkn. Sommigte zyn nie-gespesjaliezeerde ofvol-eetrs die
oovrebluuvsls van bêestn en plantn ofbreekn; sommigte voedn undre ip byzoendre
sôortn dêeln van kadoavrs lik vlêes of velln; sommigte leevn van uutwerpsln,
sommigte voedn undre mê schimmels, sommigte mê wêlbepoalde plantesôortn, andre
mêt e brêe keuze an plantn. Sommigte zyn zoendr veel oenderscheid eetrs van
stuufmeel, blommn of fruut. Dr zyn ook roofinsektn, parazietn of parazietoiedn.
Veele van roofinsektn zyn belangryke bestrydrs van ploagn in de landbow.
Byvôorbeeld, keevrs uut de famielje van de Coccinellidae (piempampoentjes) eetn
bladluuzn, schildluuzn, dundrbêestjes, en andre insektn die têeltn beschoadign.

Omgekêerd zyn keevrs ook e prôoje vo verschillnde oengewervelde en gewervlde
bêestn, woaroendre andre insektn, visschn, riptieln, veugls en zoogbêestn. De
keevrs vormn in 't algmêen gin serjeuze ploage, mo dr zyn e poar schoadlikke
insektn lik de Koloradokeevre (Leptinotarsa decemlineata), de katoensnuutkeevre
(Anthonomus grandis), de kastanjebruune ryzmeelkeevre (Tribolium castaneum), en
Callosobruchus maculatus. Ook inbegreepn is de boente knoagkeevre (Xestobium
rufovillosum) woavan da de larvn serjeuze schoa kunn doen an gebown deur in 't
oet te bôorn.

Keevresôortn ên 'n ard uutwendig skelet, in 't byzoendre ip de vôorvleugls. Die
dekschildn geevn rechtuut 't verschil mê de mêeste andre insektesôortn, mêt
uutzoendrienge van d' ôornbêestn (Dermaptera). De vleugls van de wantsn
(Heteroptera) ên e klêen bitje e glyknisse, mo ze zyn nie 't zeifste en undre
funksje is styf verschillnd.

Lik al de "bewoapnde" insektn, bevattn al d' uutwendige skelettn van de keevrs
veele ploatn, genoamd "sklerytn" (Grieks σκληρός, sklēros, 'tgêen wilt zeggn
"ard"), sommigte tegoare-gesmoltn, en sommigte geschêen van mekoar deur e dinne
noad. Doamee goa bewoapnienge tegoare mê in stand gebleevn beweeglikeid. D'
algemêene ipbow van e keevre is ippervlakke gezien êenvormig, mo specifieke
orgoann en pôotn kunn 'n andre uutzicht en gebruuk ên vo de veele famieljes en
nog mêer vo de verschillnde oendrordn (lik de Adephaga) die mêer en mêer begunn
ipgevat te wordn lik ordn ip undre eign. Al d' insekte-lyvn wordn verdêeld in
drie stikkn : de kop, de thorax en 't achtrlyf, en de keevrs zyn doarip gin
uutzoendrienge. Undre inwendige morfologie en fyziologie glykn ook ip dedeeze
van andr insektn.



https://vls.wikipedia.org/wiki/Karoliengers

De Karoliengers woarn e dynastie van Frankische keuniengn die regeerdn van de
8ste tout de 10ste êeuwe. De dynastie volgde de Meroviengers ip in ‘t Frankisch
Ryk.

De Pepinidn woarn Hofmeiers ounder de Merovingische keuniengn, êest in Austrasië
en loater in Neustrië en Bourgondië.

In 687 veroverde den Hofmeier van Austrasië, Pepeyn van Herstal, Neustrië en
Bourgondië in de Slag by Tertry. Zyn zeune Karel Martel was 'n ounwettige zeune
en doarom nie erkend deur d’andere Pepinidn, mo je was toch de feitelikke
leider. Tusschn 715 en 716 ist er gevochtn gewist vô d’ipvolgienge tusschn hem
en de wettige zeuns. Karel Martel volgde zyn voader ip en de Karoliengers zyn
loater nor hem genoemd.

In 751 zette zyn zeune Pepeyn de Kortn, met de steun van de paus, de latste
Meroviengische keunienk Childerik III an de kant en liet hemzelvn tout keunienk
uutroepn. De Karoliengers volgdn de Meroviengische dynastie ip en d’er kwam 'n
ende an den titel van Hofmeier.

Pepeyn de Kortn wierd ipgevolgd deur zyn twi zeuns Karel de Grôotn en Karloman,
en achter den dôod van Karloman was Karel keunienk van hêel ’t Frankisch Ryk. Je
voerde mêer of viftig oorloogn en je won ze bykan ollemolle. Zyn teegnstanders
woarn o.a. de Saksn, de Friezn, de Langobardn en de Avaarn. Ip ’t toppunt van
zyn macht strekte zyn Ryk van den Elbe en den Oder tout an de Pyreneeën. In 800
wierd ’n gekroond tout Keizer van ’t West-Romeins Ryk, 't Karolingisch Hillig
Rôoms Ryk.

In 855 verdêelt Lotharius I Middn-Francië ounder zyn drie zeuns met ‘t Verdrag
van Prüm.

Lodewyk den Duuts sterft e joar loater en Oost-Francië wordt verdêeld ounder zyn
drie zeuns:

In West-Francië, ‘t loatere Vrankryk bluuft de dynastie regeern, tout dat ‘t
Huus Capet (de Capetiengers), 'n andern tak van de familie, de krône overpakt.
(De nummerienge van de Fransche keuningn begunt by de keizers Karel I de Grootn,
Lodewyk I de Vroomn en Lotharius I)

Van nu wordt de Fransche krône soms gewisseld tusschn Karoliengers en Robertynn.

In Ôost-Francië, regeern de Karoliengers tout dan ze in 911 ipgevolgd wordn deur
Koenraad I en Hendrik I de Veugeloare. (De nummerienge van de Duutsche keuniengn
begunt by de keizers Karel I de Grootn, Lodewyk I de Vroomn en Lotharius I)



https://vls.wikipedia.org/wiki/Karel_VI_van_et_HRR

Karel VI (Weenn, 1 oktober 1685 – Weenn, 20 oktober 1740) volgde in 1711 zyn
oudere broere Jozef I ip als keizer van 't Hillig Rôoms Ryk, keunienk van
Boheemn en Hongareye, en aartshertog van Ôostnryk. Je was de joungste zeune van
keizer Leopold I en zyn derde vrouwe Eleonore van Palts-Neuberg.

J’ha Karel II van Spanje willn ipvolgn als Karel III, mo dat is nie gelukt. De
latste Spoansche Habsburger Karel II was zwak en ziekelik en j’ha gin
trôonipvolger. Omdan de machtsverhoudiengn in Europa nie zoun verstôord wordn
achter zyn dôod, bemiddelde Willem III, prins van Oranje, stadhouder van Holland
en ook keunienk van Iengeland. D’Europeesche landn sproakn of dan de Spoansche
bezittiengn verdêeld mostn wordn tusschn Karel (die de joungste zeune was van
keizer Leopold I) en Lodewyk, le Grand Dauphin, de zeune van Lodewyk XIV van
Vrankryk.

Moar achter da Karel II gestorvn was, brak in 1701 de Spoansche Successieoorlog
uut, die endigde in 1713 mè de Vrede van Utrecht.

De klêenzeune van Lodewyk XIV, Filips van Anjou, wierd erkend als keunienk
Filips V van Spanje. De Zudelikke- of Spoansche Nederlandn giengn were no den
Ôostnrykschn tak van ’t Huus Habsburg en kwoamn nu d'Ôostnryksche Nederlandn
ounder Karel VI, die oundertusschn in 1711, achter den dôod van zyn oudere
broere Jozef I, keizer gekommn was.

By zyn dôod stierf hêel ‘t geslacht Habsburg in mannelikke lyne uut. Karel VI ha
gin mannelikke erfgenoamn die nog leefdn, mo deur de Pragmatieke Sanctie ip te
stelln, kostn dochters ook de trône van under voader ervn.

Je wierd ipgevolgd deur zyn dochter Maria Theresia, die trouwde mè Frans I, den
hertog van Lotharingen. Tegoare hen ze ‘t Huus Habsburg-Lotharingen gesticht.



https://vls.wikipedia.org/wiki/Karajiebn

De Karajiebn is e streeke die bestoat uut de Karajiebiesche Zêe, eur eilandn
(sommigte in de Karajiebiesche Zêe en sommigte ip de grenze van die zêe en de
nôordlikke Atlantiesche Oceoane), en d' oemriengnde kustn. 't Gebied ligt in 't
Zuudôostn van de Golve van Mexico en van 't nôord-amerikoans vasteland, ôostlik
van Centroal-Amerika, en nôordlik van Zuud-Amerika.

Grôotndêels geleegn ip de Karajiebiesche Ploate bevat de streeke mêer of 700
eilandn, eilandjes, riffn en koroal-eilandjes. Die eilandn liggn dikkers in
boogvormige groepn zodoanig da ze d' ôostlikke en de nôordlikke grenzn van de
Karajiebiesche Zêe oflynn .

De Karajiebiesche eilandn, die bestoan uut de Grôote Antieln in 't Nôordn en de
Klêene Antieln in 't Zuudn en 't Ôostn, zyn dêel van 't e bitje grotre
West-Indje dat ook de Lucayan-Archipêl (die de Bahamas en de Turks- en
Caicos-Eilandn insluut) te Nôordn van de Grôote Antieln en de Karajiebiesche
Zêe. In e bridre betêeknisse wordn ook de landn Belize, Guyana, en Suriname
inbegreepn.

Eirdrykskundig-polletetiek wordn de Karajiebiesche eilandn geweunlik bekeekn lik
'n oendredêel van Nôord-Amerika en ze bestoan uut 30 landstreekn woaroendre
zelfstandige stoatn, oovrezêesche provinsjes, en ofanklikke gebiedn. Van 15
decembre 1954, toe 10 oktoobre 2010 wastr e gebied da gekend was lik de
Needrlansche Antieln soamngesteld uut vuuf stoatn die Needrlansche ofanlikke
gebiedn woarn .



https://vls.wikipedia.org/wiki/Hof

Onder hof, [/ɔf/]? verstoan de mêeste ne koer of ne lochtienk woa da je 'n
peloeze en 'n hovetje kud èin. Mêestoal es den hof ofgezet mee droad of 'n ander
sôorte ofspanninge.

Normoal gezien es den hof oal de grond van 'n hofstee da rond 'n huus ligt en
beplant es mê verschillige sôortn plantn. Mêestoal es 't centroale dêel van ne
klassiekn hof de peloeze. Doarrond ku je ton verschillige bôordn en oallerande
verschillige fietje-fatsje-rietjes èin die bestoan uut struukn, kruudn, bloumn
en bôomn.

Den kruudnhof (of kruudntuun) es gelyk 't hovetje, mo nie nôodzoakelyk 'n appart
dêel van den hof. In den kruudnhof wierdn er kruudn geplant. Et zyn der vele dee
under kruudnhovetje dichte by under keukn moakn. Azô moetn ze toen nie deur
undern hof koursn oa 't slicht were es.

Den vôorhof es 't stik van 't hofstee da van an 't huus tot an de stroate lôopt
en beplant es me struukn, kruudn, bloumn en bôomn of geweun e stik peloeze.
Neffenst of deur den vôorhof ligt mêestoal den iprit.

Ne koer es over 't olgemêen nen hof da beleid es mee stêenn. Der komt hier
normoal gesprookn gin peloeze in vôorn. Wel ku je verschillige stikkn èin die
bestoan uut struukn, kruudn, bloemn en bôomn. Mêestoal es e koer e binneplatse
en es 't hem omgeevn deur stêenn meurn. Me noemn da ton ôok wel ne binnekoer.

Me spreekn ôok wel over ne koer, oa me 't èin over nen hof van 'n reekhuus in 't
stee. Doar zyn d'hoovn ôok mêestoal ofgezet mèi stêenn meurn. Da makt da dadde
der inderdoad uutziet lyk e binnekoer. Hier e je ton mêestol wel e peloeze.

Den lochtienk es ol 't geen da ip 't hofstee achter 't huus es. Den lochtienk es
nie nôodzoakelik begroei mee plantn, moa da kud ôok geweune e stik mee koterie
zyn.

Tuun es e lêenwoord uut 't Hollands en da betêeknt hof. Tuun es ofgeleid van
túún da ofspanninge betêkende. In 't Duuts klappn ze nog olsan over uddern Zaun
oan ze 't over hunder ofspanninge en.



https://vls.wikipedia.org/wiki/Geiser

Een geiser is een hêetwoaterbronne wôrda woater en stôom up regelmoatige
tydstippn nôr omhoge wordt geschootn deur den druk dat êm in d'êrde et
upgebouwd. De name geiser kom van Geysir, de name van een uutbarstenden bron in
Haukadalur, Ysland. De name kom van 't Yslands werkwôord gjósa, wadê "spuutn"
betêeknt.

De vormienge van een geiser hangt of van bepoalde hydrogeologische
omstandigheedn, dê mor in een klêen antal plekkn up êrde bestoan. Over 't
olgemêen ku je geisers viendn in een gebied mê actieve vulkoanische activiteit.

Groundwoater zakt of toet an een diepte van omtrent 2000 meter, wôrda 't in
kontakt komt mê rotsn die hêet zyn deur de nabyheid van magma. 't Woater zet em
omme toe stôom, en ôt den druk hoge genoeg is duwd het een miengsel van woater
en stôom uut den geiser zyn openienge.

D'r zyn omtrent duusd geisers bekend in de wêrld, den elt dervan in Yellowstone
National Park. Een geiser zyn aktiviteit kan verandern mê den tyd ôt den
woatertoevoer verandert deur upbouw van mineroaln, êrdeverschuviengn,
êrdbeviengn of mensn die deran prutsn.



https://vls.wikipedia.org/wiki/Arnhem

Arnhem (Arnhems: Ernem) es de zestienste grôotste stee van Holland en den
hoofdstad van de provinsje Gelderland. De stee ligt an de Nederreyn en de
Sint-Jansbeke, woaran dat Arnhem hem hèt ountwikkeld. Der weunn oungeveer
151.356 menschn. De burgemêester Herman Kaiser is van de CDA. De stad is
administratief ounderverdêeld in vierntwientig wykn die were zyn ounderverdêeld
in klêne wykn. De noame Arnhem zoudt ofgeleid zyn van Arn of Aro - van 't
Germoans arnu (oarend) - en heem (thuus)

In de binnestad van Arnhem stoan een antal ryksmonumentoale uzen, e kerke en e
kastêel, moa de mêeste uzen uut de middelêeuwn zyn weg deur toedoen van de
Twidde Weireldoorloge binst de slag om Arnhem.

Arnhems Oorlogsmuseum, Centrum voor Beeldende Kunst, Historisch Museum Arnhem,
Bronbeek Koninklijk Tehuis voor Oud-Militairen en Museum, Museum voor Moderne
Kunst Arnhem, Nederlands Watermuseum Nederlands Wijnmuseum, Vitesse Home of
History, Nederlands Openluchtmuseum, AIRBORNE Museum Trolleybus Museum.



https://vls.wikipedia.org/wiki/Yzerweg

Een yzerweg, spoorweg of 'n yzerweug is e verkêersweg vo voertuugn die ip rails
ryen. De rails zyn twi eevnwydige stoavn in stoal, die vastegezet zyn ip
tringbieln van hout, betong of metoal.

Yzerweegn zyn in 't begun van de 19ste êeuwe in Iengeland ountstoan - 't es
doamei da trings ook by uus lienks ryen - vo 't werk in de koolmynn
gemakkelikker te moakn. De kooln wierdn vervoerd in karretjes ip spoorn. In 't
begun woarn de rails van hout gemakt en loater van geute. De karretjes wierdn
verplatst met d'hand, mè peirdn of deur ze te loatn rolln van een hellienge.

In 1825 is de Stockton and Darlington Railway g'opend, met de bedoelienge vo
kooln van de myne noa d'hoave te briengn. D'r is ton ook beslist vo de lyne
publiek toegankelik te moakn. En deur 't succes van 't reizigersvervoer woarn
d'r nog andere die 't voorbeeld volgdegen.

In België ligt er 3518 km yzerweg, woavan dat er 2934 km g'elektrificeerd is en
2563 kilometer is dubbelsporig. Infrabel zorgt vo d'infrastructeure en den NMBS
is exploitant van de trings.



https://vls.wikipedia.org/wiki/West-Germoans

Et West-Germoans (ca. 200 n.C. - ca. 400 n.C.) es de uutgestorvn toale die an 'n
oorsproung lag van de West-Europeesche Germoansche toaln van vandoage. Dienen
term, West-Germoans, es ook gebruukt lik verzoamelnoame vo die toaln.

Et West-Germoans es geëvolueerd uut et Oergermoans, de oorsprounkelikke
eeneindstoale van olle Germoann.

In de 2e eeuwe n.C. èt et Germoans van de meest zuudwestelikke Germoansche
stammn en poar toalkundige vernieuwiengn gekend die 't Oost- en Noord-Germoans
nie of in mindere moate gekend èn.

Legende OerGm. = Oergermoans, WGm. = West-Germoans, Got. = Gotisch, OI =
Oudiengels, ON = Oudnoors, OOD = Oudoogduuts OS =Oudsaksisch. * voor e word wilt
zeggn da da word deur e gebrek an overgeleverd materioal toalkundig
gereconstrueerd es

De West-Germoansche toaln die an de Noordzee loagn, èn in d'eeste eeuwn n.C.
veranderiengn oundergoan die de meer zudelikke Germoann in et binnenland nie
gekend èn. Die toalkundige vernieuwiengn stoan bekend lik d'Ingveoonsche
klankverschuviengn.

Vanof de vierde eeuwe èt er em by de meest zudelik geleegn Germoann die round
d'Alpn weundn e serieuze klankverschuvienge voorgedoane, de twidde Germoansche
of Oogduutsche klankverschuvienge. Dat èt geresulteerd in e voddere
upsplitsienge van et continentoal Germoans.

Uut de West-Germoansche periode zyn d'r gin tekstn overgeleverd gewist, mè
uutzounderienge van en andvul runen woavan d'interpretoasje problemoatisch es.

Deur de grote volksveruuziengn en emigroasjn van de volkern up et continent
binst 'n eestn ilt van 't eeste millennium ountstoundn d'r verschillende
variantn binn et West-Germoans. Vanof de 5e eeuwe n.C. keun je spreekn van



https://vls.wikipedia.org/wiki/Walloni%C3%AB

Wallonië is de zudelyke dêelstoat van België en lopt gelyk met et groundgebied
van 't Woals Gewest. D'hôofdstad is Noamn. Me 16.844 km² besloat et mêer of 'n
helft van 't Belgisch groundgebied. D'inweuners van Wallonië weirdn Woaln
genoemd.

't Woord Woal komt verzekerst van 't oud-Germoans Weleas of Walha, wat da
vrimdelink betêkent (die e Romoanse of Keltische toale sprikt). Duutstoalign een
et wel ne kêe over "Die Welsche Schweiz" a ze over et Romoanstoalig dêel van
Zwitserland klappn. Ôok de noamn Wallacheye, de stam der Vlachen en Wales zoun
die betêkenisse een.

In 2008 weundn der in Wallonië rond de drie miljoen 'n holf minsn. De grôotste
steedn zyn Luuk, Charleroi, Bergn, Noamn, Dôornik en Verviers.

De Moas is de belangrykste riviere in Wallonië. De Samber is d'ênigste
bevoarboare zyriviere van de Moas. Ôok de Semois, de Lesse en d' Ourthe mondn
uut in de Moas. Wallonië is heuvelachtiger of Vloandern mè o.a. d' Ardenn, d'
Hoge Veenn (me 't hôogste punt va België, Signal de Botrange) en de Condroz
streekn.

Wallonië is vo 't grôte mêerndêel Frans mo in de Ôostkantons ('t uterste ôostn
weunn der 70.000 Duutstoalign. In 9 gemêentn is 't Duuts d' officiële toale moa
de Woaln kunn der ôok under administroasje doen in 't Frans. In de angrenzende
Woalse gemêentn Weismes en Malmedy zyn der ton were faciliteitn vo de Duutsers.

An de Vlams-Woalse grenze zyn der in de gemêentn (of steedn) Komen-Waasten,
Moeskroen, Edingen en Vloesberg toalfaciliteitn vo de Nederlanstoalign. Ze zyn
ollemoale dêel van de Woalse provincie Henegouwn.

De voornoamste streektoale in Wallonië is 't Woals. Ze spreekn 't overol buutn
in 't Westn van Henegouwn woa da Picardisch de volkstoale is. En ôok nie in 't
zuudn van Noamn woa da ze Champenois klappn. In de provincie Luxemburg spreekn
ze nog Gaumais en Luxemburgs. Vanof 1900 hèit 't gebruuk van de streektoaln
sterk verminderd omda et Frans zô ipkomt en d' officiële toale is. Der bestoa
ôok ne wikipedia in 't Woals die ol 30 duusd artikels lank is.

Z' hèin nateurlik ôok under eign regerienge, die zetelt in Noamn en de
minister-president ervan is Paul Magnette.

Lik da wyder oes volkslied hèin, hèin zyder 't undere noamelik Le Chant des
Wallons, in 1900 geschreevn in 't Woals en in 1998 werd de Franse versie 't
officiël Woals volkslied.



https://vls.wikipedia.org/wiki/Sparre

E sparre is e boom van 't geslacht Picea e geslacht van oengevêer 35 sôortn
koniefeern uut de famielje van de Pinaceae, gevoenn in de nôordlikke
warmgemoatigde en boreoale tajgas van de weirld. Sparrn zyn grôote boomn, van
oengevêer 20-60 meetres oogte o ze rype zyn, en ze zyn gekenmerkt deur in e
krans stoande takkn en deur undre vorm lik e keegle. De noaldn, of bloarn, van
sparreboomn stoan per êen spiroalsgewyze geschikt ip de takkn, iedre noalde ip e
bladkussentje dat weetschapplik e pulvinus êet. De noaldn voln of o ze 4–10 joar
oed zyn, de takkn bluuvn dan oeneffn deur de bluuvnde bladkussentjes (e
gemakklijk kenmerk vor undre t' oendrescheidn van andre glykoardige geslachtn,
woa dat de takkn reedlik effn zyn).

Sparrn wordn gebruukt lik voedslplantn deur de larvn van sommigte sôortn
schubvleuglign. Ze zyn ook gebruukt deur de larvn van Adelges-sôortn (insektn
die galln verôorzoakn).

In de bergn van West-Zweedn ên de weetnschapprs e geweune sparre gevoenn,
bygenoamd "Oede Tjikko", die zyn eign ê vôortgeplant deur ofleggers, en die 9
550 joarn oed is. 't Zoe 't oedste leevnde weezn ip eirde zyn da gekend is .

DNA analyzn ên angetôond da de tradiesjonêele indêeliengn gesteund ip de
morfologie (lêer van de vorm) van noaldn en keegles kunstmoatig zyn. E stuudje
van nie lange geleen voend da Picea breweriana e groend-poziesje ad, gevôgd deur
Picea sitchensis, en de andre sôortn wierdn voddre ipgedêeld in drie kloadn. Da
alles lat ziene dat de sparrn in Nôord-Amerika oenstoan zyn.



https://vls.wikipedia.org/wiki/N%C3%B4ordwestlikke_Gebiedn

De Nôordwestlikke Gebiedn (Iengels : Northwest Territories) is e Gebied
(Iengels : Territory) van Kanada. Mêt e bevolkienge 41 462 in 2011 en e geschat
bevolkingsantal van 43 537 in 2013, zyn de Nôordwestlikke Gebiedn 't mêest
bevolkt Gebied in nôordlik Kanada . Yellowknife wierd d' oofplatse van 't Gebied
in 1967, lik gevôg van anbeveeliengn deur de Carrothers Commission.

De Nôordwestlikke Gebiedn, e dêel van 't oede North-West Territory, kwoamn de
15-stn juli 1870 in de Kanadeesche Stoatn-Boend, mo de teegnwôordige grenzn
wierdn vastegeleid den 1stn april 1999, o 't gebied ipgedêeld wierd vo Nunavut
te moakn in 't ôostn, deur de Nunavut Act en de Nunavut Land Claims Agreement
Act . Nunavut bestoa grôotndêels uut arktiesche toendra, mo de Nôordwestlikke
Gebiedn ên e kliemoat dat e klêen bitje warmdr is en doarom zyndr doa mêesta
boreoale busschn of tajga, aloewêl da dêeln van 't Gebied te nôordn van de
boomgrenze liggn, en da zyn mêest nôordlikke streekn ôorn by de Kanadeesche
Arktiesche Eilandngroep.



https://vls.wikipedia.org/wiki/Mont_Ventoux

De Mont Ventoux is nen berg in 't zuudn van Vrankryk, juuste ten ôosten van de
valleie van de Rhône. Hoewel dat 'n geologisch dêel uutmakt van 't ôostelyke
dêel van d'Alpn is 't 'n enigste ôogn berg in de regio - zyn bynoamn zyn Le
géant du Provence of De kale berg.

't Zyn der vele die peizn dat de noame e verwyzienge is noa de stravvn wind die
boovn kan woaien (de mistral), want venteux wilt zeggn windering in 't Frans.
Surtout aan de "col de tempêtes" juuste voorn top kan 't styf woaien en de boane
over den top is vele geslootn wegens de stravvn wind. Mo de noame koumt
eigentlik doa nie van. De noame is ol gekend in de 1e of 2e eeuwe achter
Christus en zoudt genoamd zyn achter Vintur, de Gallischn god van de bergtoppn -
oftwel zoudt de noame koumn van 'Ven-Top', wuk dat "besnêeuwdn bergtop" wilt
zeggn in 't oud Gallisch. Vanaf de 10e eeuw verschynn noamn lik Mons Ventosus en
Mons Ventorius.

De Mont Ventoux is 'n begrip in de vélokoerse. Êne kêe om de zoveel joar
arriveert er een etappe van de Rounde van Vrankryk.

Der zyn drie meuglyke maniern vo de Mont Ventoux ip te ryen in vélo: langst
Bédoin (de "officiele", de westelyke kant), langst Malaucène (de nôordelyke
kant) en langst Sault (de zuudlikke kant). De kantn van Bédoin en Malaucène zyn
ongeveer even zwoar (Bédoin êest redelik vlak, ton noa boven zounder vele
rustpuntn - Malaucène direct noa boven met ounder boane e poar vlakkere stikkn
woarip de je kunt recupereren), de kant van Sault wordt vele de "mietjeskant"
genoemd en is vele gemakkeliker dan de twee andere kantn ('t startpunt ligt
honderden meter ôger en de boane is langer).



https://vls.wikipedia.org/wiki/Mars_(planete)

Mars is vanof de zunne geteld de vierde planete van ons zunnestelsel, round de
zunne draoiend in een boane tusschn die van d' Eirde en Jupiter. De planete is
klinder of d'Eirde en med e (maximum) magnitude van -2,9 minder kloar of Venus
en mêestol minder kloar of Jupiter. Mars wordt ôok wel de rôo planete genoemd
mor is in werkelikheid êerder okerkleurig. De planete is vernoemd no de Romeinse
god van den orlooge. Mars is gemakkelik me 't blôote oge te zien, vorol in de
moandn roend een opposiesje. 's Nachts is Mars ton te zien lik een kloare
rôodachtige "sterre" die deur dat je relatief dichte is, gin puntbronne is mor
een schyvetje. Dorom floenkert Mars nie gelik e verre rôo sterre lik Aldebaran.

Mars is een terrestrische planete med een dinne atmosfeere. 't Ippervlak is ip
sommigte plekkn juuste gelik de Moane bezoaid med inslagkroaters, bist dat ip
andere plekkn, juust gelik ip d'eirde, vulkoan'n, lêegtes, zanddunen en
poolkapp'n vôornkomm'n. Boovndien komm'n ôok de rotoatieperiode ("dag") en de
wisseliengn van de sizoen'n ip Mars overêen met d'Eirde.



https://vls.wikipedia.org/wiki/Malaga

Malaga (Spoans: Málaga) es de 6e grotste stee van Spanje en ligt in 't zuudn van
't land, an de Costa del Sol.

Malaga ligt in Andalusië, de meest zudelikke autonome regio van Spanje, woa da
de Guadalmedina uutmondt in de Middellandsche Zee. Z'es oofdstee van de
provinsje Málaga.

Malaga eit e Mediterroans, subtropisch klimoat. De temperateurn zyn dus osan
vree zochte: van 8° C in 'n winter tot 30° in 'n zomer. De stee es gekend lik
Oofdstee van de Costa del Sol.

Malaga noemde oorsprounkelik Malaca en wos e Fenicische kolonie gesticht
etwoaschn tussen 1000 v.C. en 700 v.C. In de 6e eeuw v.C. wos de stee veroverd
deur Carthago.

Binst den Twiddn Punischn Oorloge vier eeuwn loater, in 218 v.C., ein de Romeinn
de stee veroverd. Zyder ein doar verschillende grote bouwwerken angeleid, lik 'n
oavn en 't Romeins theoater, woavan da je nu nog de reistn kut ziene an de voet
van 'n Alcazaba.

In 411 kwom de stee in andn van de Germoansche stamme van de Visigootn. De Gootn
ein drie eeuwn lank boas gewist over de stee en 't omliggende. Van under
anwezigeid es d'r nietn mee overgebleevn.

In de 8e eeuwe ein de Moorn 't grotste stik van et Iberisch schiereiland
veroverd; Malaga zevve ein ze veroverd in 714-716. Verschillende Aroabische
bevolkingsgroepn ein de stee achtereenvolgens veroverd en besteurd: de Moorn,
Almohoadn, Almoravidn, d'Aroabische keuniengn van Cordoba... De stee was toun
styf welvoarend, surtout deur 'n textielandel. Uut dienen tyd dateert et
alcazaba, een Moors fort uut de 11e eeuwe, en 't kasteel van Gibralfaro da in de
14e eeuwe gebouwd eit gewist ter verdedigienge van den alcazaba.

't Es moar an 't ende van de 15e eeuwe dan de Spoansche katholieke keuniengn
d'Arabiern ein keun buutndryvn. Die periode es bekend ounder de noame
Reconquista, wuk da Spoans es vo eroverienge. De veroverienge van Malaga zevve
verliep styf moeizoam en deurde meerdere joarn.

't Economisch erstel van de stee kwam d'r nie idder dan in de 16e eeuwe binst de
regerienge van keunienk Filips II.

In de 19e eeuwe wos Malaga de belangrikste industriestee van heel Spanje. In
diezelste eeuwe wos d'r ook ne revolutionairn, separatistischn sfeern anwezig
die resulteerde in regelrechte conflictsituoasjes mei 't centroal gezag van 't
land.

In 1919 kreeg Malaga eurn eigen vliegoavn. De stee oundergienk in de joarn ’50
en ’60 nen grootn economischn boom deur d'upkomste van et massatoerisme an de
Costa del Sol.



https://vls.wikipedia.org/wiki/Magnitude

De magnitude van en emellichoam es e getal dat de strafte van dat emellichoam
beschryft.

In de klassiekn tyd deeldn ze de sterrn in in zes klassn volgens under strafte:
1m, 2m ... 6m. Die "m" stoat voor magnitude, dat es Latyn vo grotte. Moar let
up: oe klinder 't getal, e stravver da 't es!

Die magnitude es de schynboare magnitude, dat es de strafte lik of da je 't
emellichoam ziet vanup d'eirde en zegt dus nietn over de absolute strafte.

Mè de komste van telescoopn woarn d'r zwakkere sterrn en planeetn te ziene. De
dwergplanete Pluto byvoorbeeld èt magnitude 13,8. Die kun je ollene moa ziene mè
ne groddern telescoop, lik ne reflector van 15 cm diamèter.

De magnitudeschoale es e logaritmische schoale. Da wilt zeggn da 't verschil
tusschn twee upeenvolgende magnitudes ofgeround 2,512 es. Magnitude 1 es dus
2,512 keers stravver dan 2m, en 2m es 2,512 keers stravver dan 3m enz.

Sommigste emellichoamn zyn zo straf da under magnitude negatief es. De zunne èt
up nen kloarn dag -26m.5. De vulle moane es -12,5. De strafte van planeetn
varieert nie ollene van undern ofstand tout d'eirde moar ook van under
schyngestalte (lik by de moanfoazn).



https://vls.wikipedia.org/wiki/Lotharingen

Lotharingen was oorsprounkelyk 't ryk van Lotharius II. 't Was 't mêest
nôordelyk stik van 't Middnryk van zyn voader keizer Lotharius I, die zyn ryk
verdêeld haad ounder zyn drie zeuns.

't Ryk van Lotharius II wierd regnum Hlotharii (ryk van Lotharius) genoemd en
loater in de 10e êeuwe Lotharingia. De noame evolueerde in 't Duuts noa
Lothringen en in 't Frans noa Lorraine.

't Frankisch Ryk was, achter 't Verdrag van Verdun in 843, verdêeld in:
West-Francië, Ôost-Francië en Middn-Francië.

In 855 wierd Middn-Francië van keizer Lotharius I, met et Verdrag van Prüm, were
verdêeld ounder zyn drie zeuns.

Zyn zeune Lotharius II krêeg 't mêest nôordelyk stik. Zyn keunienkryk regnum
Hlotharii strekte van de Nôordzêe tout an 't Juragebergte w.o. 't nôordelyk stik
van Bourgondië

't Bestound uut 't gebied van de Lêge Landn tusschn Schelde en Reyn, mo zounder
't groafschap Vloandern, met de streke van Aken, Keuln, Koblenz en Mainz (’t oud
Germania Inferior en Germania Superior).

In 870, met 't Verdrag van Meerssen, wierd 't ryk van Lotharius II verdêeld
ounder zyn nounkels Karel de Kletsn van West-Francië en Lodewyk den Duuts van
Oost-Francië.

Lodewyk den Duuts krêeg Aken, twi derdn van Friesland, en 't gebied ten ôostn
van de Moas, de boovnlope van de Moezel en de nôordelyke Jura. Karel de Kletsn
krêeg olles ten westn der van.

Achter 'n dôod van Lodewyk den Duuts in 876, probeerde Karel de Kletsn zyn
ôostelik stik te verovern, mo dat is nie gelukt. Lodewyk zyn zeune, Lodewyk de
Joungn, versloeg zyn nounkel in de Slag van Andernach.

In 880, met 't Verdrag van Ribemont, hen de klêenjounges van Karel de Kletsn,
Lodewyk III en Karloman, under westelyk stik van Lotharingen ofgestoan an
Lodewyk de Joungn, die azo hêel Lotharingen krêeg en zyn grenze van Ôost-Francië
kost verschuuvn no 't westn.

De drie machtigste groepn in Lotharingen woarn de Matfriedn, de Konradyners en
de Reginars.

In 900 sneuvelde keunienk Zwentibold in e gevecht teegn de broers Matfried IV
van de Metzgouwe en Gerhard I van de Gulikgouwe.

De probleemn woarn begost achter da Zwentibold in 896 de broers Matfried IV en
Gerhard I, van 't Huus van de Matfriedn, ofgezet haad en under bezittiengn
confisqueerde. En in 898 haad ie zyn roadgever, de machtige groaf Reginar I van
Henegouwn van 't Huus Reginar, an de kant gezet.

Achter da Zwentibold gesneuveld was, trouwde Gerhard I mè zyn weeuwe Oda van
Saksn, e zuster van Hendrik de Veugeloare.

Lodewyk et Kiend, die mo 7 joar oud was, volgde Zwentibold ip in Lotharingen. Je
was den ênigste wettige zeune van Arnulf van Karinthië en de latste Karolingsche
keunienk in Ôost-Francië. Je was mo zjuuste keunienk in noame, want in dien tyd
woarn der verschillige geslachtn bezig met under ip te werkn en te probeern
zovele meugelyk macht te krygn.

De belangrykste Konradyn was Gebhard, groaf van Rheingau en Wetterau. In 903
gaft ie zyn eign den titel van hertog van Lotharingen, in noame van Lodewyk et
Kiend. (Kebehart dux regni quod a multis Hlotharii dicitur). Doamee wast ie e
sôorte van platsvervanger van de jounge keunienk.

In 911 stierf Lodewyk et Kiend. De Reginars hen lange gevochtn teegn de
Konradyners vo de macht in Lotharingen. Ounder 't leiderschap van hertog Reginar
I, koozn ze de Karolienger Karel de Simpeln van West-Francië ols keunienk van
Lotharingen in de plekke van Konrad I, die verkoozn was in Ôost-Francië.

In Ôost-Francië volgde Hendrik de Veugeloare Konrad I ip. Je was den êeste
keunienk van de Saksische dynastie de Liudolfiengers. In 922 verjoegt ie Karel
de Simpeln uut Lotharingen, en in 925 kost ie Lotharingen were ounder
Ôost-Francië briengn, achter dat ie hertog Giselbert versleegn haad. Giselbert
kwam Hendrik zyn vazal en je trouwde in 928 mè zyn dochter Gerberga van Saksn.

Ip 't ende van zyn leevn haad Hendrik ol de stamhertogdommn verênigd en je wordt
doadeure anzien ols de stichter van et middelêeuws Duutsland. Lotharingen was
van ton 'n hertogdom ounder Duutsland.

In 959 wierd et hertogdom gesplitst in Neder-Lotharingen (Lotharingia inferior)
en Ipper-Lotharingen (Lotharingia superior).

Bruno de Grôotn was de joungste zeune van Hendrik de Veugeloare en e broere van
Otto I, die in 962 keizer kwam.



https://vls.wikipedia.org/wiki/Lorke

Lorkn zyn koniefeern uut 't geslacht Larix, in de famielje van de pynboomachtign
(Pinaceae). Gruujnde mêt ôogtn van 20 toe 45 meetrs, zyn ze inhêems in e grôot
stik van 't frischre warmgemoatigde Nôordlik Oafroend, in lêeggeleegn gebienn in
't Nôordn en ooge in de bergn mêer no 't Zuudn. Lorkn zyn by de oovrêerschnde
plantn in de reuzachtige tajgas of boreoale busschn van Rusland, Kanada en
Skandienoavje.

Dr zyn 10–15 sôortn; de deeze mêt 'n asterieske (*) in de lyste ieroendre wordt
nie anveird deur al d' autoriteitn. In 't verlêen wierd de
keegle-schutblad-lankte dikkersn gebruukt vo de lorkn in twêe groepn in te dêeln
(sect. Larix mê korte schutbloarn, en sect. Multiserialis mê lange schutbloarn),
mo geneetiesche elementn oenstresteunn die indêelienge nie, inteegndêel wyzn ze
ip e geneetische schiddienge tusschn de sôortn van den oede Weirld en de Niewe
Weirld, woaby da de ofmeetienge van de schutbloarn allêene mor anpassiengn zyn
an de klimatoloogiesche omstandigeedn.

Mêer recente geneetiesche stuudjes ên drie groepn gemakt binnen 't geslacht, mêt
'n êeste verdêelienge in Nôord-Amerikoansche sôortn, en e twidde verdêelienge
van de Euroaziesche in nôordlikke kort-schutbloadige sôortn en zuudlikke
lang-schutbloadige sôortn ; er is e bitje dieskuusje oovre de poziesje van Larix
sibirica, e kort-schutbloadige sôorte die geplatst wordt in de
kort-schutbloadige groep deur sommigte stuudjes en in de lang-schutbloadige
groep deur andre.

De mêeste zonie al de sôortn kunn mê mekoar gekruust wordn in de kwêek. De best
gekende kruusienge is de Dunkeld-lorke Larix × marschlinsii (syn. L. ×
eurolepis, 'n verkêerde noame), die plus-minus teglyk verschêen in Zwitserland
en in Schotland o L. decidua and L. kaempferi kruustn o ze nefnêen geplant
wierdn.

Lorkn zyn gevoelig vo de schimmleziekte Lachnellula willkommii (Lorkekankre);
dat is in 't byzoendre e problêem ip platsn wodat vriest in de loate lente,
tgêen klêene woendetjes verôorzakt die de schimmlespôorn binnloatn. In Canada
wierd die ziekte êest oentdekt in 1980 en zy is hêel schoadlik vor 'n inhêemsche
lorkesôorte, de tamarack, ze dôodt zowêl de joenge lik de vulwassn boomn .

Lorkn zyn ook kwetsboar vo Phytophthora ramorum. In 2009 wierd de ziekte vo 't
êest gevoenn ip Japansche lorke in d' Iengelsche groafschappn Devon, Cornwall en
Somerset, en sinsdien is ze verspreid no 't zuudwestn van Schotland . In
augustus 2010 was de ziekte gevoenn ip Japansche lorke in de groafschappn
Waterford en Tipperary in Ierland .

Lork-oet is gewoardeerd vo ze kwaliteitn van toajeid, weerstand teegn woatre, en
deurzoameid; knoopevry kwaliteits-oet is vrêe gegeird vo 't bown van yachtn en
andre klêene bôotjes, vo buutewerk van gebown, en vo binne-panêeln. 't Oet ê
weerstand teegn verrottienge ot de groend rakt, en is bruukboar vo poaln en
omeiniengn. De kruusienge Dunkeld-lorke wordt grôotschoalig gekwikt vo 't oet in
Nôord-Europa, gepreezn vo ze rappe gruuj en weerstand teegn ziektn. (EN 350-2
stelt da lorke reedlik toe moatig deurzoam is by warmgemoatigd klimoat, tgêen
wil zeggn da 't nie geschikt is, in anroakienge mê de groend, oj gin
bewoarmiddels gebruukt; 't zoe nie te lange meegoan vo buutnwerk otr gin
beschermienge gebruukt wordt).



https://vls.wikipedia.org/wiki/Lorenzo_de%27_Medici

Lorenzo de’ Medici, bygenoamd Il Magnifico (Firenze, 1 januoari 1449- Careggi, 8
april 1492) was e zeune van Piero de' Medici en Lucrezia Tornabuoni.

Tegoare me zyn broere Giuliano volgdeg’t ie zyn voader ip en zette surtout ‘t
beleid van zyn grôotvader Cosimo vôort.

Lorenzo il Magnifico is êen van de bekendste Medici en je regeerdeg’ over
Firenze binst ‘t hoogtepunt van d'Italioansche renaissance.

Je was zot van kunst en je liet, in noavolgienge van zyn grôotvoader Cosimo, de
beste schilders, filosoofn en dichters no z’n hof kommn en je was e mecenas vo
kunstenoars lik Leonardo da Vinci, Donatello, Leone Battista Alberti, Paolo
Uccello, Filippo Lippi, Sandro Botticelli, Andrea del Verrocchio, de broers
Pollaiolo, Luca della Robbia, Domenico Ghirlandaio en Michelangelo.

Je was styf g’interesseerd in dichtkunste. Je makte zelve gedichtn en je schrêef
ôok e nieuw poëziegenre ip muziek, woarip dat er gezoungn en gedanst wierd. Zyn
eign variant woarn de carnavalsliedern, deur gemaskerde figeurn gezoungn poëzie
me muzikoale begeleidienge.

Achter de Pazzi, ôok bankiers in Firenze en rivoaln van de Medici, ountstound er
e netwerk van menschn die de macht van Lorenzo en zyn broere wildn vermindern.
Da komplot wierd loater ’t Pazzi-komplot genoemd.

De stoker van ’t Pazzi-komplot was Paus Sixtus IV, die de Kerkelikke Stoat
wildeg’ uutbreidn. Deur middel van politieke benoemiengn makteg’t ie zyn familie
machtig. Die familie bestound uut e reekse neevn, w.o. Guiliano della Rovere (de
loatern paus Julius II) en Girolamo Riario.

Loater wierd Giovanni den êestn paus in de familie de’ Medici. Twêe van
Lorenzo's zeuns wierdn machtige pausn. Giovanni wierd paus Leo X en zyn
g’adopteerde zeune Giulio, de zeune van zyn vermôorde broere, wierd paus Clemens
VII.

Lorenzo stierf den 8stn april 1492 in de Villa di Careggi. Je ligt tegoare me
zyn broere begroavn in de Medicikapelle in de Basilica San Lorenzo di Firenze.
Hunder graftombe is versierd met de Madonna me kind van Michelangelo.

Achter zyn dôod in 1492 wierd ’n ipgevolgd deur zyn oudste zeune Piero, die deur
zyn zwak, arrogant en oungedisciplineerd karakter ounbekwoam was vo te regeern.

Loater verbeterde de situoatië van de Medici were ounder Piero’s broere Giovanni
(Paus Leo X) en surtout ounder Cosimo I de' Medici, den êestn grôothertog van
Toscane.



https://vls.wikipedia.org/wiki/Lodewyk_XIV

Lodewyk XIV (Frans: Louis XIV), van ’t huus Bourbon, bygenoamd de Zunnekeunienk
(le Roi Soleil), (Saint-Germain-en-Laye, 5 september 1638 - kastêel van
Versailles, 1 september 1715), was van 14 meie 1643 keunienk van Frankryk.

Lodewyk XIV was de zeune van Lodewyk XIII van Frankryk en Anna van Oostnryk.
Deur politieke belangn haad ie e multicultureeln achterground. Zyn grôotouders
langs voaders kant, Hendrik IV van Frankryk en Maria de Médici, woarn Frans en
Italioans. Langs moeders kant, Filips III van Spanje en Margaretha van Oostnryk
(1584-1611), olle twêe van ‘t huus van Habsburg, Spoans en Oostnryks.

Je zetteg e grôte culturele stempel ip ’t Europa van de 17ste êeuwe, de goudn
êeuwe van Frankryk, en je makte van de barok de Lodewyk XIV-styl.

Lodewyk XIV regeerde 54 joar, woavan dat ie 32 joar oorlog voerde. Êen van zyn
êeste grôte overwinniengn was de Slag by Duunkerke (of de Slag in de Dunen) (23
juni 1658). Je was ton twientig joar oud. De Fransche woarn recent g’allieerd mè
d’Iengelsche (ounder Oliver Cromwell). E coaliesje van Iengelsche, Fransche en
Hollanders vochtn teegn ’t Spoans leger ounder leidienge van Juan II van
Oostnryk in de Zudelikke Nederlandn. D’overwinnienge was beslissend vo de
Frans-Spoanschn oorlog en leidde tout ’t vredesverdrag van de Pyreneeën, woarby
da Spanje ’n dêel van de Zudelikke Nederlandn (Artesië, en stikkn van Henegouwn
en Picardië) most ofstoan an Lodewyk XIV. En Filips IV van Spanje most Lodewyk
loatn trouwn mè zyn dochter Maria Theresia van Spanje.

Zyn oorloogn hen ’t Frans territorium e heel stik vergrodderd. Ounder zyn regime
veroverde Frankryk Elzas, Metz, Toul, Verdun, Roussillon, Artesië,
Frans-Vloandern, Koameryk, Franche-Comté, Henegouwn. Mo ‘t hoofddoel van
d’oorloogn, ‘t verênign van de Spoansche en de Fransche krône, is nie gelukt.



https://vls.wikipedia.org/wiki/Kerkgebouw

E kerke is e gebouw woa dan der by de christenen messn deuregoan. Bykan ieder
prochie in West-Vloandern het e kerke, sommigte zest mêer.

E collegioale kerke of kapittelkerke es e kerkgebouw woa da 'n zetel van en
kapittel stoat. En kapittel es e college van kanunnikn. Kapittels moestn zorgn
vo d'uutvoerienge van 'n bisschoppelikkn macht up lokoal niveau.

De Fransche Revoluusje hèit de kapittels upgeheevn. Achter 1800 zyn der nog
ollene kathedroale kapittels herupgericht gewist.

Decanoale kerkn zyn d'hoofdkerkn binn en decanoat. Decanoatn zyn 't kerkelik
besteursniveau tusschn bisdommn en prochjes, en bestoan uut e reke prochjes. 'n
Geestelikkn da an 't hoofd stoat van en decanoat noemn ze 'n deekn.

In Duutsland es Dom nie osan 't zelste lik kathedroale. Sommigste kerkgebouwn
krygn doa de noame Dom omdan ze zo groot zyn.

Moar e kapelle kut ook en deel van e groddere kerke zyn. E kapelle da round 't
koor of ne koorommegank van e kerke ligt, es e stroalkapelle.

E kapittelkerke es e kerkgebouw woa da 'n zetel van en kapittel stoat. En
kapittel es e college van kanunnikn.

En kathedroalskapittel es en kapittel da ne bisschop helpt by 't besteurn van
zyn bisdom. D'andere kapittels, los van ne bisschop, noemn me collegioale
kapittels. De kerke woa da 'n zetel van zuk kapittel stoat, noemn me e
collegioale kerke (zie uutleg doa).

E kathedroale es d'hoofdkerke van e bisdom. In die kerke goat den bisschop voor
up d'hoogdoagn. 't Woord kathedroale es ofkomstig van cathedra wuk da Latyn es
voe bisschopszetel, dus et kerkgebouw woa da 'n bisschop zynen stoel stoat.

Ook oe't bisdom upgeheevn es, bluuft de kerke heur stoatus van kathedroale
houdn. Zo hèi j' in Yper nog osan de Sint-Moartnskathedroale ook ol es Yper
sinsn 1801 gin bisdom nie mè.

Munsterkerke es de noame dan z'in Holland gebruukn vo zowel kathedroale lik
kloosterkerke.

Da es nauwe verwant mè 't Iengelsche minster (West Minster Abbey, Lincoln
Minster). Minster es nen anglicoanschn eretitel vo sommigste Iengelsche kerkn,
lik da basilieke es vo sommigste katholieke kerkn.

Ook in 't Duuts gebruukn ze 't woord Münster. Da woord es styf g'evolueerd. Nu
sloat et in 't olgemeen up e grote kerke woa dan der veel pasters de messe doen.

Zowel munster, minster lik Münster zyn ofkomstig van 't Latynsche monasterium
(klooster). Da woord kom j' ook in platsnoamn teegn, lik in Iengelmunster
(West-Vloandern), Woasmunster (Oost-Vloandern), Munsterbilzen (Limburg), Monster
(Zuud-Holland), Münster (Duutsland).

E priory es ne kleenn gemeenschap van kloosterliengn da ofhangt van e klooster.
't Woord priory es ook gebruukt lik noame van de kerke van zukne gemeenschap.



https://vls.wikipedia.org/wiki/Keltische_toaln

Olle Keltische toaln stammn of van een gemêenschappelikke vôorloper, 't
Proto-Keltisch. Binst 't twidde en êeste millennium vô Christus, ot de Keltische
beschoavienge up zyn hoogtepunt stound, wierdn Keltische toaln over praktisch
hêel Europa gesprookn.

In d' 21e êeuwe wordt Keltisch ollêne moa gesprookn up de Britse eilandn en in
Bretagne.

De Keltische toaln kunn up twêe maniern upgedêeld wordn. Êen maniere verdêelt 't
Keltisch in P-Keltisch en Q-Keltisch. Die ounderverdêlienge is gebasèrd up
d'evoluusje van de Proto-Keltische letter *kw, die *p wierd in de P-Keltische
toaln en *k in de Q-Keltische toaln. Volgens die indêlienge zyn 't Gallisch en
Brythonisch P-Keltische toaln, en 't Keltiberisch en Goidelisch Q-Keltische
toaln.

D'andere klasseermaniere, die tegenwôordig 't mêeste gebruukt wordt, makt een
indêlienge tusschn Eiland-Keltisch en Vasteland-Keltisch. 't Gallisch en 't
Keltiberisch zyn Vasteland-Keltisch, binst dan Goidelisch en Brythonisch de
Eiland-Keltische toaln zyn.

An 't begin van d'êenentwientigst' êeuwe zyn der nog vier leevnde Keltische
toaln gesprookn: Bretoens in Bretagne, Iers in Ierland, Welsh in Wales en
Schots-Gaelic in Schotland. Doanaasn bestoan oek nog 't Cornish in Cornwall
(Zuud-West-Iengeland, 250 vloeinde sprekers) en 't Manx up 't eiland Man (100
vloeinde sprekers), mo dat zyn dôo Keltische toaln die erupleevn en die were
êentige moedertoalsprekers hen. 't Antol sprekers is klêne en doadeure is under
vôortbestoan ounzeker.



https://vls.wikipedia.org/wiki/Karel_den_Gr%C3%B4otn

Karel de Grôotn (Latyn Carolus Magnus, Frans en Iengels Charlemagne), van ‘t
Huus van de Karoliengers, Jupille-sur-Meuse, 2 april 742 - Aakn, 28 januoari
814), was keunienk van de Frankn van 768 tout an z'n dôod en in 800 wierd ’n
deur paus Leo III tout keizer gekrôond.

Ip initiatief van keizer Frederik Barbarossa wierd 'n in 1165 hillig verkloard
deur teegnpaus Paschalis III.

Karel de Grôotn was e zeune van Pepeyn de Kortn en van Bertrada van Laon,
bygenoamd Bertrada met de grôote voetn.

Zyn grotvoader Karel Martel was de latstn Hofmeier van ’t geslacht van de
Pepinidn.

In 754 wierd Karel tegoare me z'n voader Pepeyn de Kortn en zyn joungere broere
Karloman gezalfd deur paus Stefanus II. Ze krêegn den titel van Patricius
Romanorum, woadeure dan ze verplicht woarn de kerke te beschermn.

In 771 stierf Karloman ounverwachts en kwam Karel keunienk van hêel ‘t Frankisch
Ryk. Je veroverde nog ’t Longobardisch ryk en achter z’n overwinnienge liet 'n
hem in 774 in Pavia krôonn met den yzern Longobardische krôone.

’t Besteur van Karel de Grôotn was g’inspireerd ip de klassiekn oudheid, en ip
Kestdag 800 liet ‘n hem deur paus Leo III in Rome tout keizer van ‘t
West-Romeins Ryk krôonn. Dien titel was nie mè gebruukt in West-Europa sedert
476.

Karel de Grôotn breidde ‘t Frankisch Ryk uut en verênigde e grôot stik van West-
en Centroal Europa. Je voerde mêer of viftig oorloogn en je won ze bykan
ollemolle. Zyn teegnstanders woarn o.a. de Saksn, de Friezn, de Longobardn en de
Avaarn. Ip ’t toppunt van zyn macht liep zyn Ryk van den Elbe en den Oder tout
an de Pyreneeën.

Karel de Grôotn sprak verschillige toaln: Latyn en ênigte Germoansche dialectn.
Zyn eign toale was e Frankisch dialect van ’t West-Germoans of e vroege vorm van
’t Oudnederlands. Je kost nie leezn of schryvn, moa je liet volksverhoaln
ipschryvn in ’t Frankisch. Da boek is spytig genoeg verloorn gegoan.

‘t Hof van Karel de Grôotn kwam ‘t centrum van intellectueel leevn. In de
schooln wierd er e nieuw schrift ountwikkeld da zorgde vor êenheid in ’t
schryvn. Die verêenvoudigienge van ‘t Merovingisch schrift, in de vorm van de
veel beter leesboarn Karolingischn minuskel, lag an de boasis van ‘t schrift van
de Germoansche en Romoansche toaln, woavan dat ‘t Manuscript Codex Aureus, e
godsdienstig boek dat ’n liet moakn in 'n abdye, e goe voorbeeld is.

De drukletters van nu, die ountwikkeld zyn in de Renaissancetyd in Italië zyn
gebaseerd ip de Karolingischn minuskel.

Die iplevienge van ‘t cultureel leevn leidde tout de Karolingische Renaissance.
E belangryk voorbeeld uut de Karolingische Renaissance ip gebied van
architecteure is de Paltskapelle. Karel de Grôotn liet de kapelle van zyn
verbluufplatse (palts) in Aakn bouwn, 'n achthoekig bouwwerk woavan dat ’t
ountwerp gebaseerd was ip de basilieke van San Vitale in Ravenna. Den bouw van
’t centroal achthoekig gedêelte van de loatern Dom begost in 796. ’t Is lange
d’inspiroatiebronne gewist vo d’ountwerpn van kerkn.

De zilvern denarie of denier, ook wel penning genoemd (Latyn denarius) bestound
ol binst de Romeinsche republiek (van 223 v. Chr) en blêef in gebruuk tout an
den oundergank van ‘t West-Romeins Ryk in 475 achter Chr.

‘t Woord denarius komt van denarius nummus, wa da muntêenheid van tiene wil
zeggn.

De noame leeft nog vôort in dinar, de muntêenheid die in verschillige Arabische
landn wordt gebruukt, en in dinero, ‘t Spoans woord vo geld.

Ook de oude Fransche muntêenheid denier is van denarius ofgeleid. In Iengeland
wierdn de pryzn, vó d’invoerienge van ‘t decimoal systèim, uutgedrukt in L/s/d,
(vo pond, shilling en penny), woaby da d’ofkortienge d vo penny ofkomstig is van
denarius.

Karel de Grôotn is begroavn in zyn eign kapelle in Aakn. Zyn ênigste zeune die
nog leefde, Lodewyk de Vroomn, volgdeg' hem ip.



https://vls.wikipedia.org/wiki/Je_zyd_een_schatje

Je zyd een schatje, een siezewatje Een dunderbêestje met een floddergatje Een
koeketiene, een piekenotje Een poepeschete met een apetotje Een tutefruutje, een
schietemôane Een kelderslekstje en een kokkenôane Een ertebrokstje,
siropestokstje Een pimpaljoentje zie j' gy Os ze vreyn of pas getrouwd zien Kun
de vinten goed flêemen 't Is van "lieve, lek me lippen" vo de stêenen te doen
schrêemen Under moent vul lieve wordjes Je wordt rôad os je 't ôart Mo ze smêern
oendertussen 't vrouwvolk zêem an under board Je zyd een schatje, een siezewatje
Een dunderbêestje met een floddergatje Een koeketiene, een piekenotje Een
poepeschete met een apetotje Een tutefruutje, een schietemôane Een
kelderslekstje en een kokkenôane Een ertebrokstje, siropestokstje Een
pimpaljoentje zie j' gy Mo de meistjes da zyn slimme Doen lik da ze 't nie ôaren
't en kan under lik nie bommen en ze zien nie te bekôaren mo pas up wi os ze
zeggn "ik een urtn nie mêe" under ertje is an 't schrêemen "zeg me 't toch nog
ne kêe:" Je zyd een schatje, een siezewatje Een dunderbêestje met een
floddergatje Een koeketiene, een piekenotje Een poepeschete met een apetotje Een
tutefruutje, een schietemôane Een kelderslekstje en een kokkenôane Een
ertebrokstje, siropestokstje Een pimpaljoentje zie j' gy



https://vls.wikipedia.org/wiki/Isaac_Newton

Sir Isaac Newton (Woolsthorpe-by-Colsterworth, 4 januoari 1643 – Londn, 31
moarte 1727) was een Iengelsn nateurkundign, wiskundign, astronôom,
nateurfilosoof, alchemist en theoloog.

In de wiskunde ountdekte tjie ounder mêer differentioal- en integroalrekenn
(ounafhankelik moa round de zelstn tyd as Leibniz), 't Binomium van Newton en
benoaderiengsmethoodn.

In zyn hoofdwerk Philosophiae Naturalis Principia Mathematica uut 1687
beschreeft Newton ounder andere de zwoartekrachtswette en de drie wettn van
Newton, woadeure dat je de groundlegger van de klassieke mechanica wierd.

Up 't gebied van optiek schreeft je de klassieker Opticks, vound je de
Newton-telescôop uut en ountwikkelde de theorie da wit licht uut een spectrum
van verschillende kleurn bestoat, gebasèrd up het prisma.

T' hope mè Charles Darwin wordt Isaac Newton as êen van de belangrykste Britse
wetenschappers beschouwd.

Newton wierd geboorn as 't ênig kiend van John Newton en Hannah Ayscough in
Woolsthorpe-by-Colsterworth, een gehucht nie verre van Grantham in Lincolnshire.
Newton zyn ouders woarn redelik welgestelde boern, moa zyn voader stierf drie
moandn vô de gebôorte, en zyn moeder hertrouwdige met een Anglicoansn paster ot
je drie joar oud was. Ot je tien joar oud was wierd zyn moeder vor een twidde kê
weduwe, en erfdige een boerdery van hur twidde vint. Isaac Newton was nochtans
nôois g'interessèrd van te goan boern, en gaaft der de vôorkeure an van verder
te studeern: toet an zyn zestienste gienk tjie noa 't lager en 't middelboar in
Grantham, woardat je een name vo zyn eigen maktige mè zyn mechanische modelln.
Up zyn achttienste gienk tjie noa Cambridge woardat je den wiskundign Isaac
Barrow ontmoetigde die een grôotn indruk up hem maktige. In zyn studies las't je
ounder andere de Elementn van Euclides, de Geometria van René Descartes, de
Arithmetica infinitorum van John Wallis en de Dialogo van Galileo Galilei.

In 1669 wierd je benoemd toet Lucasian professor, 't is te zeggn hôogleroare in
de wiskunde an 't unif van Cambridge, een lêerstoele ingesteld deur Henry Lucas.
In dien tyd moestn ol de wetenschappers an d' universiteitn van Oxford en
Cambridge gêestelikn van den Anglicoanse kerke zyn, moa dien lêerstoel wierd
uutzounderlik van actievn dienst verountschuldigd vô mêer tyd vry te maakn vo
wetenschappelik ounderzoek. Newton vroeg en kreeg van Charles II dispensoasje
vor as gêestelikn gewyd te wordn, wa da moa goed was, van in den duuk was Newton
een anhanger van 't Unitarisme, in dien tyd een verboon kettery.

In 1696 verhuusde Newton noa Londn vo doar muntmêester te wordn. Van 1699 toet
an zyn dôod was tjie directeur van de Munte (Master of the Mint) en wierd vo zyn
werk toet ridder gesleegn deur Queen Anne in 1705. Ounder zyn toezicht gienk 't
pond in 1717 over van de zilvern toet de goudn standoard.

In een brief van 1677 an zyn collega en rivoal Robert Hooke schreef Newton
bescheidn:

If I have seen further it is only by standing on the shoulders of giants. (O' k
verder gezien hè dan ander menschn, is 't omda 'k up de schouders van reuzn
kostn stoan).

As een wiskundign stoat Newton bekend as den ountdekker van differentioal- en
integroalrekenienge, t' hope mè Gottfried Wilhelm Leibniz, mè wien dat je een
geweldige ruzie haad over de prioriteit van d' uutviendienge. 't Binomium van
Newton is achter hem genoemd, en ook een benoaderiengsmethode die tegenwôordig
as de Newton-Raphson iteroasjemethode bekendstoat. Verder is der nog de
Newton-Cotes formule vo numerieke integroasje en ook de formules van Newton vo
vôor- en achterwoartse interpoloasje.

Newton schreef van 1684-1686 de Philosophiae Naturalis Principia Mathematica in
't Latyn, beter bekend as de Principia. Hierin beschreeft je wa dan nu as de
wettn van newton bekendstoan, woamee dat je de groundlegger van de klassieke
mechanica wierd, en ook de zwoartekrachtswet. In tegenstellienge met andere
wetenschappers van den Oudheid (gelik Aristoteles) wierdn de basisbegrippn
neregeschreevn as formules, wa da 't meugelik maktige van kwantitatieve
beschryviengn te maakn.

Je kost mè zyn wettn de boann van de planeetn berekenn, woadeure dan de
empirische wettn van Kepler een theoretische boasis kreegn. De zelste wettn
lietn 't ook toe van komeetboann te berekenn, of de getyen te verkloarn ounder
den invloed van de moane zyn antrekkienge.

Neffest de Principia publicèrde tjie de Opticks, een werk over optiek in 't
Iengels.

met F → {\displaystyle {\vec {F}}\!} de kracht in Newton, p → {\displaystyle
{\vec {p}}} p de impuls, die 't product is van de massa m {\displaystyle m} in
kilogram en de snelheid v → {\displaystyle {\vec {v}}} in m s {\displaystyle
{\frac {m}{s}}} en d d t {\displaystyle {\frac {d}{dt}}} den ofgeleide noa den
tyd t {\displaystyle t\!} . Mêestol is de massa m van 't vôorwerp constant. Ton
verêenvoudigt de twidde wet toet:

met a → {\displaystyle {\vec {a}}} de versnellienge in de richtienge van de
kracht in m s 2 {\displaystyle {\frac {m}{s^{2}}}} . Den êeste wet is een
byzounder gevol van de twiddn, mè F → = 0 {\displaystyle {\vec {F}}=0} en a → =
0 {\displaystyle {\vec {a}}=0} .



https://vls.wikipedia.org/wiki/Illig_R%C3%B4oms_Ryk

't Hillig Rôoms Ryk (HRR) was ’n unie van stoatn in centroal Europa ounder 't
gezag van e keizer.

In 't joar 800 wierd Karel de Grôotn deur paus Leo III gekrôond tout keizer van
't West-Romeins Ryk. Dien titel was nie me gegeevn siddert 476.

De keizerskrône wierd in 't Rôoms Ryk gedreegn deur keuniengn die keunienk van
de Frankn, West-Francië, Oost-Francië of Italië kostn zyn.

Achter dan de Karoliengers in 911 uutgestorvn woarn in Oost-Francië, was Konrad
I de verkoozn ipvolger van Lodewyk et Kiend. Konrad I gaft den anzet tout et
vormn van e grôot Duuts Ryk, deur Hendrik de Veugeloare an te duudn ols zyn
ipvolger. Otto I, zeune van Hendrik de Veugeloare, kost et Rôoms Ryk herstelln,
deurdat ie in 962 gekrôond wierd tout keizer. 't Ottoons Huus wordt doadeure
anzien ols den êeste dynastie die de Rôomse keizers ipvolgde.

’t Ryk bestound nie ollêne uut et keunienkryk Duutsland met Ôostnryk, Boheemn en
’t loatere Zwitserland, mor ook nog uut de keunienkrykn Italië en Bourgondië.

In 1437 stierf et Huus Luxemburg uut. Sigismund van Luxemburg ha gin ipvolger en
zyn ênigste dochter, Elisabeth, erfde Hongareye, Duutsland en Boheemn. Ze
trouwde met hertog Albrecht V van Ôostnryk, die Sigismund in 1438 ipvolgde ols
keunienk Albrecht II van 't Huus Habsburg.

Achter 'n dôod van Karel VI in 1740 stierf et Huus Habsburg uut in mannelikke
lyne. Me zyn dochter Maria Theresia van Ôostnryk, die getrouwd was mè Frans I,
begost et Huus Habsburg-Lotharingen.

't Hillig Rôoms Ryk blêef bestoan tout in 1806. Frans II dêed ofstand ounder
druk van Napoleong.

Der bestound wel ol e document, de Goudn Bul, vo de verkiezienge van de
keuniengn en keizers te reegeln. De Goudn Bul, of goudn zegel, kwamt er ounder
Keizer Karel IV van 't Huus Luxemburg, binst de Ryksdag van Nurenberg in 1356.

Mor hoe da de keunienk, de verkiezers en d’hertoogn tegoare werktegn, hieng vele
of van de keunienk die ton an de macht was. De keizers Sigismund van Luxemburg
en Frederik III van Habsburg woarn surtout bezig gewist met under krôondomein en
verwoarlôosdn d’andere landn, woadeure dat et Ryk in grôte probleemn gerakte.

In 1486 ha Frederik III, ’t zelfste joar dat ie zyn zeune Maximiliaan I tout
Rôoms-Duutsche keunienk liet krôonn in Aken, d’hertoogn nôdig vo zyn oorloge
teegn Hongareye te financiern. D’hertoogn wilden doarom tegoare kommn, vor e
keizerlikke vergoarienge of Ryksdag. Frederik refuseerde, moar achter zyn dôod
in 1493 was Maximiliaan akkôord. In 1495 giengt de ryksdag in Worms deure, en
d’hervormienge wierd goegekeurd.

Vor ’n uniforme regerienge te bekommn, richtte Maximiliaan e groep stoatn binn
et Hillig Rôoms Ryk ip, Kreitsn genoemd, van et Duuts woord Kreis, wa da cirkel
of district wil zeggn.

In 1500 wierdn der zes Kreitsn ipgericht, en in 1512 nog viere, w.o. de
Bourgondische Kreits.

Da joar krêeg et Ryk e nieuwn titel: Heiliges Römisches Reich Deutscher Nation
(Hillig Rôoms Ryk van de Duutsche Noatie).

Tout ton haan de keizers nie zovele macht g’hed over under erflandn, de
zogenoamde Hausmacht.

Maximiliaan zyn ipvolger, zyn klêenzeune Karel, krêeg wel vele macht over de
Habsbursche Nederlandn, want je was ofkomstig van doa. Je was geboorn in ’t
Prinsnhof van Gent. Achter da zyn voader Filips de Schôonn in 1506 gestorvn was,
erfdegt ie de Lêge Landn an zyn zes joar. Je wierd ipgebrocht in Mecheln by zyn
tante Margaretha van Ôostnryk, de landvoogdesse van de Habsburgsche Nederlandn,
en je lêerde doa Vlams en Frans klappn. Van 1530 wast ie officieel keizer van 't
Hillig Rôoms Ryk.

In 1543 kost Karel V, met et Verdrag van Venlo, Gelre en Zutphen by zyn gewestn
voegn. Van da joar wordn de Nederlandn ook de Zeventien Provinciën genoemd.

Met et Verdrag van Augsburg van 26 juni 1548 kost ie verkrygn dan de Zeventien
Provinciën ols êen stoat gezien wierdn, en zovele of ounofhankelik kwoamn van et
Hillig Rôoms Ryk.

Met de Pragmatieke Sanctie van 4 november 1549 wierd er bepoald dan de
Nederlandn ossan mostn tegoare bluuvn ounder êen keunienk on ze overg'erfd
wierdn.

Achter zyn trôonsofstand stound Karel V in 1555 de Nederlandn of an zyn zeune
Filips en in 1566 ook Spanje, Noapels, Sicilië en de Spoansche kolonies.

De keizerskrône en d'Ôostnryksche erflandn stound ie of an z’n broere Ferdinand
I.



https://vls.wikipedia.org/wiki/Guido_Gezelle

Guido Gezelle (Brugge, 1 meie 1830 - Brugge, 27 november 1899) was e
West-Vlamschn dichter, toalgelêerde, vertoaler en publicist. J'is surtout gekend
vo zyn lyrische gedichtn in 't West-Vlams over de nateure en vo zyn beeldend
toalgebruuk.

Guido Gezelle es geboorn als oudste kiend van Monica Devrieze (1804-1875) en
Pieter Jan Gezelle (1791-1871), een hovenier in Brugge. In zyn huus van geboorte
is nu 't Guido Gezellemuseum oundergebrocht.

Gezelle is in 1854 tout paster gewyd. Derachter giengt ie noa 't Klêen
Seminoarie in Roeseloare woa dat ie lêroare was en ook 't latste dêel van zyn
pasteripleidienge krêeg. Je gaf lesse in toaln en je begeleidde de buutnlandsche
lêerliengn. 't Woarn vor hem topjoarn van toalstudie, pedagogischn inzet,
spirituele begeleidienge en poëtischn activiteit.

J'ha styf dichte vriendschapsreloaties mè zyn lêerliengn, surtout met Eugène Van
Oye. Deurda Gezelle ip zuk 'n persôonlikke maniere lessegaf, krêegt ie zyn
ountslag in Roeseloare.

Met da zyn missioneriengsplann vor Iengeland nie ingewilligd woarn, is Gezelle
ton lêroare gewordn an 't Iengels Seminarie in Brugge.

Guido Gezelle het ook West-Vlamsche volkswoordn en uutdrukkiengn ipgeschreevn vo
te bewoarn vo 't noageslacht. Je zou zelfs een verzoamelienge angeleid hen van
de woordn die zyn biechteliengn gebruuktn vor under erotische zoundn te
beschryvn. Een van zyn volgeliengn, Leonard De Bo, het van "de levende stemmen
der taal" 't West-Vlaamsch Idioticon gemakt. Gezelle had ook een tydschriftje:
"Loquela", "een blad voor eigen Vlaamsche liefhebberije en voor eigen Vlaamsche
taalgeleerdheid".

In 1884 is Gezelle ook in contact gekommn mè Frans-Vloandern. Lik dat ie
g'interesseerd was in de Vlamsche toale, giengt ie ook luustern noa de toale van
de sedert 1713 (by de Vrede van Utrecht) ofgescheidn Vloamiengn in de Fransche
Westhoek, die een ouder Vlaemsch bewoard haddn. Gezelle is ton ook verkoozn tout
lid van 't Comité Flamand de France.



https://vls.wikipedia.org/wiki/Groafschap_Vloandern

't Groafschap Vloandern ountstound in de twiddn helt van de 9e êeuwe achter da
Karel den Kletsn 't West-Frankisch ryk o g'erfd in 843. 't Kerngebied van
Vloandern lag ton tusschn Oudeburg, Eirdenburg (Aardenburg) en Tourout. 't
Groafschap bestound van 864 tout 1795. In 869 kost Boudewyn met den Yzern Oarm
in grôte moate zelfstandig wordn teegnover de Fransche keunienk. 't Kerngebied
van Vloandern lag ton round Brugge. Ze breidegen hunder gebied uut tout an de
Schelde.

't Geborteproces van Vloandern begunt al van styf verre in den tyd. De menschn
die d'r ton weundn woaren e miengelienge van verschillige volkn die lange 'n
eign identiteit, 'n eign noame en 'n eign verleedn haddn. In 58 vo Christus viel
de Romeinse generoal Gaius Julius Caesar 't gebied binn da nu Vloandern is. Deur
zyn beschryviengn d'r over weetn me dat er ton Belgische (Belgae), Germoansche
en Keltische volksstammn weundn lik de Menapiërs, de Morinen en de Eburonen. De
Romeinn verdêeldn 't gebied in 2 provincies: Germania inferior in 't ôostn en
Gallia Belgica in 't westn.

In 293 mostn de Romeinn ’t kustgebied beveilign teegn d’involln van Saksische
zêerovers en Frankn. De versterkte vestiengn wierdn Litus Saxonicum genoemd.

In dien tyd wierd uze kust deur geologische veranderiengn bedreigd. De duunn
wierdn geregeld overstrôomd en ’t moerassig land (nu ‘t poldergebied) dat ounder
‘t zêepeil lag wierd overspoeld. Die troage geologische evolutie wordt de
transgressie van Duunkerke genoemd.

Round 379 woarn d’r troepn gelegerd in Oudenburg en in Zerkegem teegn de
Saksische piroatn. D’r woarn veel Germoann by die hunder doa met hunder familie
gevestigd aan. Ze vormdn de vaste grenstroepn en wierdn Limitanei genoemd. Ze
droungn hunder eign cultuur ip en azo begost de germanisoatie van de streke.

De Romeinse bezettienge deurde tout in 't joar 406. Ton kreegn Frankische stammn
de controle over de gewestn. Ounder de Merovienger Clovis I wierdn verschillige
Frankische stammen verênigd en kwoamn de gebiedn die nu Vloandern zyn ounder
invloed van 't katholiek geloof.

Round 570 begostn ôok de Vikings uze gebiedn in ’t nôordn van Neustrië en
Austrasië te plundern. ’t Woarn Deenn, Noorn en Zweedn en ze wierdn hier Nordman
in ’t Germoans genoemd.

Round 650 kwoamn d’r Iersche missionoarissn preekn. Sint-Eligius schrêef in zyn
levensbeschryvienge, de Vita sancti Eligii (ca.590-660), over ‘t municipium
Flandrense (Brugge).

Van de 7e eeuwe trokt de zêe heur stilletjes an were. De pagus Flandrensis of
Vloanderngouwe wierd deur ’t Frankisch Ryk besteurd en de Frankn begostn vele
commerce te doen met de Scandinoavische landn.

843 was e belangryk joar vor Europa. Deur ‘t Verdrag van Verdun wierd ’t Ryk van
Karel de Grôotn verdêeld ounder zyn drie klêenkienders. Karel de Kletsn krêeg
West-Francië. Je zound Boudewyn met den Yzern Oarm no de Vloanderngouwe, omdat
er doa vele geplunderd wierd deur de Vikings.

Uut de Vloanderngouwe groeide ‘t Groafschap Vloandern. Boudewyn met den Yzern
Oarm (862-879) was den êeste groaf van Vloandern.

Je liet round 864 e versterktn burcht bouwn ip de plekke woa da nu de Burg in
Brugge is en je kost de Vikings doa teegnhoudn.

Boudewyn I stierf in januoari 879 en je wierd ipgevolgd deur zyn zeune Boudewyn
II de Kletsn (879-918), die de boasis geleid hèt van ’t Groafschap Vloandern. Ie
en zyn zeune Arnulf I hen ’t groafschap zuudwoarts uutgebreid tusschn 879 en
965.

Van in 883 wast er vele contact tusschn Iengeland en Vloandern vor hunder
verweir teegn de Vikings t’organizeern. In 884 trouwde Boudewyn II doa met
Aelfthryth, de dochter van Alfred de Grootn, keunienk van Wessex.

Je vestigdeg' hem in zyn burcht in Brugge, woa dat 'n hem goed kost verdedign
teegn de Vikings en ook teegn keunienk Odo I, die hem wilde belettn van zyn
groafschap vôort uut te breidn.

In september 918 wierd ’n ipgevolgd deur zyn oudste zeune Arnulf I, den Grôotn.
(918-965).

Arnulf I voegde ’t ryke Artesië by ’t groafschap. Loater in de 12ste eeuwe most
Filips van den Elzas ’t were ofstoan an keunink Filips II van Frankryk.

In 944 zyn ze begost met de verbouwienge van de burchtkapelle ip de Burg tout e
Karolingische kerke. Arnulf I, groaf van Vloandern en klêenzeune van Boudewyn I,
liet de kerke no ’t model van de Paltskapelle van Karel den Grôotn in Aakn
bouwn. ’t Was e symbool van groafelikke macht. Round 960 het ’n in de kerke e
seculier kapittel gesticht met ’n college van proost, deekn en 12 kanunnikn. Van
958 regeerde zyn ênigste zeune Boudewyn III (958-962) mee, moa je stierf
ounverwachts an de moazels (of pokkn) in 962. J’had e zeune, de loatern Arnulf
II (965-988), die zyn grôotvoader in 965 ipvolgde.

De volgendn groaf Boudewyn IV met den Board (988-1035) had e moeilyke
begunperiode. Je most oadellyke rebelln, die achter den dood van z’n voader in
ipstand woarn gekommn, overwinn. Je kost zyn gezag herstelln deur ’t groafschap
te verdêeln in Burggroafschappn.

In meie 1035 wierd Boudewyn IV ipgevolgd deur zyn zeune Boudewyn V van Rysel
(1035-1067). Z’haan tegoare tusschn 988 en 1067 ’t groafschap styf uutgebreid in
oostwoartse richtienge, gebied van ’t Duuts Hillig Rôoms Ryk. Azo ountstound
Ryksvloandern (de gebiedn in lêen van ’t Ryk) tegenover Krôonvloandern (de
gebiedn in lêen van de Fransche krone). De Vlamsche groavn haan nog nôois zo
sterk gestoan.

De loate middelêeuwen woaren e goudn tydperk vo 't zudelik dêel van de
Nederlandn. Tusschn de elfste en de vêertienste êeuwe groeide 't groafschap
Vloandern uut tout e machtige lêenstoat. De steedn, d'ambachtn en de commerce
bloeidn en maktn Vloandern êen van de rykste gewestn. Mè Brugge ha Vloandern êen
van de belangrykste financiële centra van West-Europa.

In de 11ste êeuwe wierd er ol an internationale commerce gedoan. Emma van
Normandië, keuniginne van Iengeland en dochter van Richard I van Normandië, kwam
in dien tyd noa Brugge an ’t hof van Boudewyn V. Doar is ‘t Encomium Emmae
geschreevn, ’n loflied over keuniginne Emma, woarin dat er sproake is van de
Brugsche commercantn en de kostboare productn en ôok dan d’Iengelsche scheepn
rechte tout by Brugge voern.

Mathilde, de dochter van Boudewyn V, trouwde mè Willem de Veroveroare, hertog
van Normandië, die in 1066 by de Slag van Hastings Iengeland veroverde, en tout
keunienk van Iengeland gekrôond wierd in Westminster (Londn). Mathilde wierd
doar in meie 1068 gekrôond en gezalfd tout keuniginne van Iengeland.

De zeune van Boudewyn V, Boudewyn VI (1067-1070) verênigde Henegouwn mè
Vloandern deur te trouwn mè Richilde van Henegouwn, moar in 1071, ounder
Robrecht de Fries, geraktn de twi groafschappn were uut makkoar.

De volgnde groaf van Vloandern was zyn zeune Arnulf III, den Oungelukkign
(1070-1071), die moar e poar moandn geregeerd het, vandoar zyn bynoame. Den
22stn februoari 1071, by de slag van Kassel, ist ‘n an zyn viftien joar
versleegn deur zyn nounkel, Robrecht de Fries. J’is gesneuveld binst ’t gevecht.
Keunink Filips I van Vrankryk stound an de kant van Arnulf III, moa j’erkende nu
toch Robrecht de Fries (1072-1093), de joungste zeune van Boudewyn V, ols nieuwe
groaf van Vloandern. In 1086 vertrokt ’n noa ’t Hillig land en zyn zeune
Robrecht II kwam zyn regent. In 1089 bouwde Robrecht II d'administroatie vôort
uut, deur de provoost van ’t Brugs Sint-Donatuskapittel tout kanselier en
belastiengountvanger van ’t groafelik domein te benoemn.

Robrecht van Jeruzalem (1093-1111) volgde zyn voader ip in 1093 en je wierd in
1111 ipgevolgd deur zyn zeune Boudewyn VII (Hapkin of met de Byle).

Boudewyn VII (1111-1119) volgde zyn voader ip in 1111. Zyn kozyn Karel van
Denemarkn, loater bygenoamd de Goein, was zyn adviseur. Achter da Karels voader
Knud IV van Denemarkn in 1086 vermôord was, was zyn moeder, Adela van Vloandern,
weregekêerd met heur jounges noa ’t Vlams hof. Omda Boudewyn gin jounges haad,
hèt ’n Karel kort vo zyn dôod angeduud ols ipvolger. Boudewyns moeder, Clementia
van Bourgondië, was doa teegn. Zy steunde Willem van Yper, ook e klêenzeune van
Robrecht de Fries.

Karel de Goein (1119-1127) hèt et uutendelik gewonn. Je was styf populair by ’t
geweun volk en je wilde de macht van de Erembalds vermindern. Doarom hèn z'hem
in de Sint-Donaaskerke, vermôord.

Vloandern gerakteg in e serieuze crisis, woavan dat de Fransche keunienk
profiteerde deur de Normandiër Willem Clito (1027-1028), ‘n achterklêenzeune van
Boudewyn V, te kiezn ols ipvolger. Mo de Bruggeliengn verzettegen hunder teegn
hem deur zyn anti-Iengelschn politiek. Economisch koamn Vloandern en Iengeland
goed overêen, omdat de Vlamsche loaknindustrie Iengelsche sjette verwerkte.

Willems regerienge deurde mor e joar. Ip 27 juli 1128 ist ’n gesneuveld in Aalst
en Diederik van den Elzas (1128-1168), nog e klêenzeune van Robrecht de Fries,
volgdeg hem ip. Brugge krêeg van hem ênigte belangryke voorrechtn, keurn
genoemd.

In d'elfste eeuwe was Brugge uutgegroeid tout e commercieel center van Europees
niveau. In die periode was de nateurlikke verbindienge van Brugge met de zêe
begunn te verzandn. Mor in 1134 veranderde de Vlamsche kustvlakte deur e
stormvloed. Der was e diepe voargeule ountstoan, ’t Zwin, die liep tout in
Damme. Brugge blêef doadeure tout an de 15ste eeuwe verboundn met de zêe, met de
vôorhoaves Damme en Sluus. Vanuut Brugge wierd ‘t Vlams loakn, e wulln stoffe
van hoogstoande kwaliteit, over hêel Europa uutgevoerd. De bloeiende
loaknindustrie bevorderde d'ountwikkelienge van de commerce en de politieke
machtsuutbreidienge van de grôte steedn Brugge, Gent en Yper.

O Diederik van den Elzas in 1157 noa ’t Hillig land vertrok kwam zyn zeune
Filips van den Elzas (officieel 1168-1191) an de macht.

In 1180 gaft 'n Damme stadsrechtn en je liet ’t Groavenkastêel in Gent
heripbouwn.

In 1191 ist 'n gesneuveld in Palestina binst de derde kruustocht. Je wierd
ipgevolgd deur zyn zuster Margaretha, die getrouwd was mè Boudewyn V van
Henegouwn, nu Boudewyn VIII van Vloandern (1191-1194). O zyn vrouwe Margaretha
in 1194 stierf, dêed ’n ofstand van ’t groafschap Vloandern en je gaf ’t an zyn
oudste zeune Boudewyn IX van Vloandern (1194- 1205).

In 1200 stichtte Boudewyn IX d’n êestn joarmarkt in Brugge. In 1202 vertrokt ’n
vo de vierde kruustocht. Z’n vrouwe Maria van Champagne wierd z’n regente. In
1204 wierd Constantinopel ingepakt deur de kruusvoarders en d’n neegnstn meie
verkôozn ze Boudewyn IX tout keizer van Constantinopel. E weke loater was de
krônienge. Mor in 1205 stierft ’n in de kerkers van Bulgareye. Z’n minderjoarige
dochter Johanna van Constantinopel (1205-1244) volgdeg em ip. Filips van Naamn,
eur nounkel, was eur regent tout da ze trouwde in 1212 mè Ferrand, de zeune van
de keunink van Portugal. Achter eur dôod wierd Johanna van Constantinopel
ipgevolgd deur eur zuster Margaretha van Constantinopel (1244-1278). Eur twidde
vint was Willem van Dampierre uut de streke van Troyes, de zeune van de drost
(ippermoarschalk) van Champagne. Under oudste zeune Willem stierf in 1251. Under
twidde zeune was Gwyde, die in 1246 trouwde mè Mathilde van Bethune. Van 1252
deelde Gwyde de macht mè z’n moeder. Moar in 1278, an eur 77 joar, gaf ze de
macht helegans over an eur zeune Gwyde van Dampierre (1278-1305), den eerstn
groaf uut ‘t uus Dampierre.

In 1300 wierd Vloandern bezet deur Frankryk en loater g’annexeerd. D’r volgdn
stedelikke ipstandn in Vloandern w.o de Brugse Mettn mè kort d’r achter de
Guldnspoornslag ip 11 juli 1302 by Kortryk, woa dan de Vloamiengn ‘t Frans leger
versloegn.

Gwyde van Dampierre stierf in 1305 in e gevang in Frankryk en je wierd ipgevolgd
deur z’n zeune Robrecht III van Béthune (1305-1322).

D’uutvoerienge van ‘t vo Vloandern styf noadelig Verdrag van Athis-sur-Orge è
zyn stempel gedrukt ip heel ‘t bewind van Robrecht III.

Zyn twidde vrouwe was Yolande van Bourgondië, de dochter van Mathilde II,
gravinne van Nevers. O Mathilde stierf in 1280 wierd Robrechts oudste zeune
Lodewyk groaf van Nevers ols Lodewyk I van Nevers. Je stierf in 1322, nog vo z’n
voader, en kost dus gin groaf van Vloandern wordn. Zyn zeune Lodewyk II van
Nevers volgde zyn grotvoader Robrecht III ip ols Lodewyk I van Vloandern,
Lodewyk van Nevers genoemd (1322-1346).

’t Verdrag van Athis-sur-Orge drukte zwoar ip ’t economisch leevn in Vloandern
en in 1323 kwoamn de boern van Kust-Vloandern in ipstand (1323-1328) ounder
leidienge van Klaas Zannekin. Den ipstand was surtout gericht teegn de maniere
woarip da groaf Lodewyk van Nevers de belastiengn verôogd aad in ipdracht van
Charles IV, de keunienk van Frankryk. Teegn 1325 was bykan hêel Vloandern bezet
deur ipstandeliengn.

Zannekin kost de steedn Nieuwpoort, Veurn, Kortryk en Yper veroovern en ze paktn
Lodewyk van Nevers gevangn in Kortryk. Ze krêegn steun van Robrecht van Kassel,
z’n nounkel, die uutgeroepn wierd toet ruwoard of regent. Ze probeerdn ook Gent
en Oudenoarde in andn te krygn moa da mislukte. De groaf die ol van 1325 gevangn
zat wierd in 1326 vry geloatn en je vluchtte noa Frankryk vo steun te zoekn by
de Frãnsche keunienk.

Ip 23 ogustus 1328 versloeg de nieuwe keunienk Philippe VI, den êeste keunienk
van ’t Huus Valois, de Vlamsche boern mè z’n leger in de Slag by Kassel (1328)
en kwamt er een ende an den ipstand.

Ip 23 november 1334 wast er een enorme overstromienge an de kust,
d’overstromienge van Sint-Clemens genoemd, die de dykn van verschillige
kuststeedn in Vloandern en Olland brak. Ostende en Blanknberge stoundn hêlegãns
ounder woater en Scarphout is ton verdweenn in de zêe. Langs ’t Zwin èn ze zêre
de dykn moetn verhoogn.

In oktober 1337 eiste keunienk Edward III van Iengeland de Frãnsche krôone ip.
In 1328 was ’t uus Capet uutgestorvn. Je was nog ertog van Normandië en z’n
moeder Isabelle was de dochter van de Frãnsche keunienk Philippe IV (le Bel). Da
was ’t begun van den Ounderdjoarigen ôorloge (1337-1453).

De Gentenoars, ounder leidienge van Jacob van Artevelde, kwoamn in 1338 in
ipstand. Jacobs politiek die êest neutroal was kôos nu de kant van Iengeland. De
groaf vluchtte noa Frankryk, de Vlamsche steedn slootn e verbound met Iengeland
en d’Iengelsche wulle kêerde were. Binst de gevechtn tusschn de gildn van oarme
volders en ryke wevers is Jacob van Artevelde ip 17 juli 1345 vermôord.

Lodewyk van Nevers stierf in de Slag by Crécy in 1346, teegn d'Iengelsche. Zyn
ipvolger, ols groaf van Vloandern, wos Lodewyk van Male (1346-1384).

Zyn dochter Margaretha van Male trouwde in 1369 met de Bourgondischn hertog
Filips de Stoutn, de broere van de Frãnsche keunienk Charles V.

In 1379 kwam Gent, ounder leidienge van Filips van Artevelde, de zeune van
Jacob, in ipstand teegn Lodewyk van Male. Met d’ulpe van z’n schonzeune Filips
de Stoutn kost Lodewyk de Slag by Westrôzebeke winn ip 27 november 1382.

An 't ende van de 14e êeuwe krêeg de dynastie van de Bourgondische Ertoogn, 'n
zytak van de Fransche keuninklikke familie, voet an de ground in de Nederlandn.
Deur te trouwen met Margaretha van Male (1384-1404), dochter van de Vlamsche
groaf Lodewyk van Male, wierd Filips den Stoutn, ertog van Bourgondië, zelve
groaf van Vloandern. Deur erfipvolgienge, trouws en veroveriengen krêegn zyn
zeune Jan zounder Vrees en loater zyn klêenzeune Filips den Goein de mêeste van
de Nederlandsche gewestn in under bezit. Karel den Stoutn volgde zyn voader
Filips den Goein ip en zyn dochter Maria van Bourgondië trouwde met Maximiliaan
van Oostnryk. Doadeure kwoamn de Bourgondische erflandn in Habsburgs bezit.
Filips den Schoonn was under ênigste zeune.

In 1555 erfde Filips II de Nederlandn en de Spoansche bezittingen van z'n voader
Karel V. Deur den ipstand teegn Filips II en de doarip volgnde Tachtigjoarign
Oorlog (1568-1648) raktn de Zudelikke Nederlandn en de Nôordelikke Nederlandn
van mekoar geschid. De zudelikke gewestn blêevn trouw an under keunienk en de
nôordelikke vormdn de Republiek der Verenigde Provinciën. In 1713 kwoamn de
zudelikke gewestn in andn van de Ôostnrykse Habsburgers.

De Fransche Revolutie makte een ende an 't Ôostnryks bewind in de Zudelikke
Nederlandn. Teegn 1795 woarn de Ôostnrykers definitief verdreevn. Kort doarip
wierdn uze gewestn geanexeerd deur de Fransche republiek. 't Groafschap
Vloandern wierd ingedêeld in twêe departementn (Leie en Schelde), woarvan dat de
grenzn soamenvieln met de loatere provincies West-en Ôost-Vloandern.



https://vls.wikipedia.org/wiki/Frank_Valentino

Frank Valentino, echte name Franky Verrecas, (Brugge, 3 september 1957) is e
West-Vlamsche zangere.

Je begon ols muzikant in de fanfare en loatere in orkesten en os tie een joar of
twientig was e tie begunnen ziengen. Da was den tyd dat Elvis juuste gestorven
was. Ja meer sukses nog als zangere en azo is tie zangere gebleven. Je van
eerste ki meegedoan in de Baccarabeker en jee to de prys gewonnen. Johnny Hoes
hee dem een ploatencontract gegeven en je traad toen ook veel op met de BRT Big
Band. Twi joar loater vroeg den BRT hem voa mee te doen in de Knokke Cup en jee
da toa vree goed gedoan. Os Tien Om Te Zien begost was tie direct met den trein
en ja in ol die joaren een twientig hits in da programma. Volare, Delilah, Mijn
hart is vrij woaren de beste bekendste.

Midden de joaren tnegentig eet tie e eigen zaake begunnen in Roeseloare. 't Was
dor ollemolle met Disney versierd en ter kwaamt vele volk. Eén van de gebeurs
moest do nie te vele van weten en dendienen ee joaren an e stik ruuze gemakt met
Frank. Frank is ton moa gestopt met die taverne en j'is gelukkig weer in de
muziek gesproengen. J'ee nu vele werk en j'is kontent.

Frank e lange in Brugge geweund, j'is ton verhuusd noa Roeseloare en nu weunt
tie ol joaren in Marke. J'is do getroowd me Cathy.

Frank is ook een grote supporter geweest van Club Brugge, moa je goa ol lange
nie met no 't voetbal. 't Schynt dat tie bezig is met een nieuwe ploate vo de
Club.



https://vls.wikipedia.org/wiki/Fossiel

Fossieln zyn d'overbluufsels of spôorn van prehistorisch leevn. Over 't algemêen
zyn fossieln oud, 't is te zeggn minstens 10.000 joar oud en veel ouder omdat 't
overgrôot dêel van de fossieln verstêend zyn deur de verplatsienge van
d'ôorsprounkelikke overbluufsels deur rotse.

Fossilisoatie gebeurt vrêe zeldn en up 't land nog minder dan in de zêe. 't Is
doavan dan de mêeste fossieln marien zyn en dikwyls van geschelpte bêestjes omda
die minder rap vortn en doadeure mêer kanse hen van te verstêenn.

De mêest olgemêne fossieln kommn van brachiopoodn, bivalvia, crinoiedn en
cephalopoodn, afhankelik van waffer geologische periode da j'ounderzoekt.

Behalve in stêenkoollaagn zyn plantnfossieln nogol schoars, en dat is ton
mêestol gepetrifieerd (verstêend) hout.

D'er zyn mo winnig plekkn in West-Vloandern woa da je fossieln kunt viendn. Je
kut oltyd noa de golfbrekers an de kust goan kykn, moa dat is eigentlik gin
rotsen van hiere. In een zandgroeve in Êgem [1] kund je hoaietandn viendn, mô 't
probleem mê groevn is da je êest togangspermissie moe krygn. Hoaietandn zyn der
oek gevoundn ip de Kemmelberg.

Anders is de dichtste plekke woa da je goeie fossieln kunt viendn Cap Blanc-Nez
ten zuudn van Calais.



https://vls.wikipedia.org/wiki/Dichtkunste

De dichtkunste of poëzie is e vorm van littrateure die gebruuk makt van
schôoneids- en rytmiesche kwalieteitn van de toale—lik de schôoneid van klankn,
betêeknis van klankn, en metrum— vo bykommnde betêeknissn ip te roepn, of om ze
in de platse te stelln van de prozajiesche geweune betêeknisse.

De dichtkunste êt e lange geschiednisse, die begunt mê 't Sumeeriesche Epos van
Gilgamesch. De oedste gedichtn oentwikkldn uut volkszangn lik 't Chineesche
Shijing, of uut de goeste om moendlienge heldndichtn ip te schryvn, lik dat
gebeurd is mê de Sanskrietiesche Vedas, de Zoroastriesche Gathas, en de
Homeriesche eposn, de Ilias en de Odyssea.

De oedste poogiengn om de dichtkunste 't omschryvn, lik Aristoteles zyn
Dichtkunste, woarn gericht ip 't gebruuk van gesprookn tekstn in toesproakn,
tonêel, zank, drama en blyspel. Loatre poogiengn koncentreerdn undre ip kenmerkn
lik êroalienge, versvorm en rym, en benoadruktn 't schôoneidskaraktre wodeure da
poëzie verschilt van e mêer zoaklik-drooge maniere van schryvn. Vanof 't middn
van de 20st êewe wierd de dichtkunste somtyds mêer olgemêen bekeekn lik etwa
fundamentêel scheppnd da toale gebruukt.

De dichtkunste mak gebruuk van vormn en konvensjes vor e verschillnde uutleg te
geevn an wôordn, of vor antwôordn vul gevoel ip te roepn. Truuksjes lik oafrym,
stafrym, klanknoabôotsienge, en kadans zyn somtyds gebruukt om muzikoale of
zangrige effektn te bekommn. 't Gebruuk van dubblzinnigeid, symbolisme, ironie
en andre styl-elementn van dichtrlikke toale loatn dikkers e gedicht oopn vor e
brêe interpretoasje. Ip e glykoardige maniere schepn stylfigeurn lik metafôorn,
verglykiengn en betêeknisverschuuvienge scheppn e weerklank tusschn anders
uutêenloopnde beeldn— 'n ip mekoar leggn van betêeknissn, azôo verbandn leggnd
die vodien nie ipgemerkt woarn. Verwante vormn van weerklank kunn bestoan
tusschn individuêele verzn, in undre patrôon van rym of kadans.



https://vls.wikipedia.org/wiki/Clovis_I

Clovis I of Chlodovech I (dynastie van de Meroviengers) (Doornik, 465 - Parys,
511) was keunienk van de Salische Frankn van 481 tout 509 en van 509 tout 511
ôok van de Ripuarische Frankn.

In 481 volgde Clovis I zyn voader ip ols keunienk van de Salische Frankn in
Doornik. Je was ton zestien joar oud. De Salische Frankn woarn êen van de
Frankische stammn die ’t gebied, Toxandria genoemd, bezettegen. De streke lag
tusschn de Nôordzee, de Schelde en Koameryk en liep van Reims tout an Amiens en
Boulogne.

Clovis wilde de Salische Frankn en de Ripuarische Frankn (de streke round Keuln)
verênign tout êen ryk. Je vertrok van Doornik met de bedoelienge van Soissons,
besteurd deur Syagrius, te verovern. Syagrius was de latstn Romeinschn
gouverneur van Gallië en je regeerdeg over ’t gebied tusschn de Somme en de
Loire.

Vô zyn dôod he Clovis ol de Frankische stammn kunn verênign tout êen ryk en je
wordt anzien ols de stichter van Vrankryk.

Clovis stierf in 511 en j’is begroavn in de Saint-Denisbasilieke in Parys. Zyn
voader is begroavn in Doornik.



https://vls.wikipedia.org/wiki/Bourgondische_ertoogn

De Bourgondische hertoogn hen e belangryke rolle gespeeld in de geschiedenisse
van de Lêge Landn. 1384-1482 was de periode van de Bourgondische Nederlandn.

De Bourgondiërs woarn oorsprounkelik e Germoans volk. In 443 krêegn ze e nieuw
vestigiengsgebied: Sapaudie (Savoye). ’t Gebied lag ten zuudn van Genève, langs
de Rhone, tusschn de Alpn en 't Juragebergte. Doa stichtegn z'under nieuw
keunienkryk.

Achter 't Verdrag van Verdun in 843 wierd et Frankisch Ryk van Lodewyk de Vroomn
verdêeld ounder z'n zeuns, woaby dat 't nôordwestelik stik van Bourgondië by
West-Francië kwam en 't ôostelik stik by Middn-Francië. 't Klêenste
nôord-westelik stik lag ten westn van de Saone-riviere en wierd officieel regnum
burgundiae genoemd.

In 880 goavn de broers Lodewyk III en Karloman van West-Francië den titel groaf
van Autun an Richard Justiciarius, e schonbroere van Karel de Kletsn. Ounder
Karel de Simpeln versterkte Richard nog z'n gezag deur overwinniengn teegn de
Vikings en in 918 krêegt 'n ook den titel van hertog en da miek hem den êestn
hertog van Bourgondië.

Philippe van Rouvres was hertog van Bourgondië van 1350 tout 1361. In 1357 ist
'n getrouwd me Margaretha van Male, dochter van de groaf van Vloandern Lodewyk
van Male.

Omda Philippe van Rouvres gin ipvolgers haad, gieng 't hertogdom Bourgondië no
keunienk Jean II van Vrankryk van ‘t Huus Valois, woadeure da 't Huus Capet
uutstierf. Jean II gaf et hertogdom Bourgondië in 1363 an zyn vierde zeune
Filips de Stoutn.

In 1477 sneuvelde Karel de Stoutn in de Slag by Nancy. Bourgondië zelve wierd
g'annexeerd deur Vrankryk. Karel z'n dochter Maria van Bourgondië was nu zyn
erfgenoame. Keunienk Louis XI van Vrankryk wilde da z'n zeune met heur zou
trouwn vor ook de macht over de Lêge Landn te krygn, mo Maria trouwde da zelfste
joar mè de Habsburger Maximiliaan van Ôostnryk, zeune van keizer Frederik III.
Ze brocht azo den titel van hertog van Bourgondië en de Bourgondische Nederlandn
zounder Bourgondië zelve ounder ‘t Hillig Rôoms Ryk. By de Habsburgsche
Nederlandn kwam in 1493 ook nog Franche-Comté.

Maximiliaan I, die van 1508 keizer was, stichtte in 1512 de Bourgondische
Kreits, êen van de tien Kreitsn, woarin dat 't Hillig Rôoms Ryk vanof 1500
ingedêeld was. De Kreits bestound uut de Habsburgsche Nederlandn en
Franche-Comté. In 1543 kost zyn klêenzeune Keizer Karel V de Bourgondische
Kreits nog uutbreidn mè Gelre en Zutphen en begost de periode van de Zeventien
Provinciën.

Huus Bourbon Den titel 'Hertog van Bourgondië' is ook êen van de titels van de
Spoansche Krône.



https://vls.wikipedia.org/wiki/Az%C3%B4orn

D' Azôorn (Portugees: Açores) is en eilandngroep die êen van de twêe autonome
regio's van Portugal is ('n aarn is Madeira). Ze liggn in 'n Atlantischn Oceoan,
up e goe 1500 kilomeiters van Lissabon en bykan 4000 kilomeiters van 'n ôostkust
van Nôord-Amerika. 't Weunn 240 000 menschn up d'eilandn, die en uppervlakte hen
van 2346 km². De mêeste menschn leevn van te boern, te visschn of van 't
toerisme.

De noame komt verzeker van de Portugeesche noame voun 'n hoavik (açor), ol het
die bêeste nôois up d'eilandn ezeetn. 't Is wel en oundersôorte van 'n buzerd
die up d'Azôorn leeft, woadeure dat er ezo messchien emist is.

D'eilandn woarn ol ekend in de vêertienste êeuwe, mo zyn herountdekt in 1427
deur Gonçalo Velho (ol is dadde nie zeker). 't Is er oek e bronne die zegt da 't
Joshua Vander Berg uut Brugge zoudt ewist zyn, die doare eland zoudt zyn beistn
e storm at 'n no Lissabon an 't voarn wos. Kort doarachter zoudn d'eilandn deur
Portugal upeist zyn.

In 't begun stoegn der nie ol te vele menschn te spriengn voun zo verre te gon
weunn. Êest zyn der schoapn loseloatn, zodoanig da 't er teetn gienk zyn voun
menschn die egliek no d'eilandn gienkn verhuuzn, aar grôte bêestn zaatn der
toune nie. Voun de strukery en de stêenn weg te krygn, zyn der oek êestn
Afrikoansche sloavn ofezet. D'êeste kolonies begustn round 1435 up Santa Maria
en loater oek up São Miguel (verzeker in 1444). D'êeste kolonistn kwaamn surtout
van de Algarva en Minho in Portugal, mor oek van Madeira, Afrika (sloavn),
Spanje (Moorn uut de streke van Granada), Vrankryk, Italië, Schotland,
Iengeland, Duutsland en 't oude groafschap Vloandern.

De kolonizoasje van São Miguel is er ekommn achter dat 'n Vloamienk Wilhelm Van
der Haegen, die te plekke Guilherme da Silveira enoemd is. Teegn 1490 wundn der
2000 Vloamiengn up d'eilandn, woadeure dan ze de Vlamsche eilandn enoemd woarn
(olhoewel dan ze ossan ounder Portugal evolln hen). Nu zyn der nog ossan
belangryke families die weregoan up die kolonistn, lik de familienoame de
Bruges. Wiendmeulns, surtout up 't eiland Faial, zyn oek inevoerd deur
Vloamiengn.

D'Azôorn zyn ountstoan deur vulkoanische ofzettiengn (ze liggn up de
kruuschienge van 3 tektonische ploatn) en 't zyn neegn grôte eilandn (woa dan
der menschn up weunn) en 9 klindere (de Formigas, miern in 't Portugees).

't Zyn ollemoale bergtoppn, woavan dat 'n Pico (up 't eiland Pico) met zyn 2300
meiters 't hogste komt. Up Flores lig het mêeste westelikke punt van Europa, ol
klopt dadde geologisch eigentlik nie, omdat Flores (en Corvo) up de
Nôord-Amerikoansche ploate liggn.

Van d'ôorsprounkelikke begroeiienge (60 sôortn plantn groein nowwersn aars) is
er nie te vele mir over. Surtout de laurisilva (Spaans voun laurierbus, e sôorte
boomn die ollêne mor up Macaronesië groein (Azôorn, Madeira, de Canarische en de
Kaapverdische eilandn)) zyn in tyde verre ollemoale ekapt voun plekke te moakn
voun stikkn, voun vier te stookn en voun bôotn en alloam te moakn. Doanaasn zyn
der oek e masse exootn die d'ôorsprounkelikke plantn overmêestern.

Van bêestn is er 1 unieke veugelsôorte (e bloedvienke, Pyrrhula murina) en 1
unieke sôorte van vleermuus (Nyctalus azoreum). Olle aar bêestn zyn oundersôortn
of zyn inevoerd. Doanaasn zyn der nog e masse sôortn visschn en walvisschn.

D'Azôorn hen e regionoaln president, Carlos César van de socialistn. De drie
machtn zittn verdêeld over d'eilandn, 'n uutvoernde in Ponta Delgada up São
Miguel, de rechterlikke in Angra up Terceira en de wetgeevnde in Horta up Faial.



https://vls.wikipedia.org/wiki/Atmosfeer_(Eirde)

Den atmosfeer van d' Eirde is een gaslage round de planete die doa g'houdn wordt
deur de zwoartekracht van d' Eirde. Den atmosfeer beschermt 't leevn up eirde
teegn 't ultraviolet van de zunne zyn stroaln, verwarmt het uppervlak deur
warmte in t' houdn (broeikaseffect), en vermindert 't temperateursverschil
tusschn dag en nacht. Droge lucht bevat omtrent 78.08 volume% stikstoffe, 20.95
volume% zeurstoffe, 0.93% argon, 0.038% koolstofdioxide, en veranderlik'
hoeveelheedn woaterdamp (gemiddeld 1%).

Den atmosfeer hèt een massa van omtrent 5x1018 kg, woavan dat er drie kart in de
lêegste 11 km zit. Den atmosfeer wordt olsmoa dinner noarmaote da j' hoger goat,
zounder dat er een scherpn ovegank is noa d' interplanetaire ruumte.
Ruumtevoarttuugn die were noa d' eirde kommn beginn'n den atmosfeer gewoar te
wordn up een hoogte van 120 km.

Uutstroalienge is 't tegenovergestelde van absorptie, waordat een ichaam da
warmer is dan zyn omgevienge warmte uutstroalt (black body radiation). Noarmaote
dat een lichaam kouder is wordt d' uutstroalienge minder energetisch, mè langere
golflengtn. Azo gift de zunne stroalienge uut round 500 nm, binst dat d' eirde
golvn van omtrent 10.000 nm uutstroalt (of infrarôde stroalienge). Den
atmosfeer, en vôrol wolkn, absorbeern vele van dat infrarôod zodoanig da je zou
kunn'n zeggn dat den atmosfeer as een soarzje werkt.

Atmospherische circuloasje is de bewegienge van de lucht up een grôte schoale,
die t' hope met golfstroomn in den oceoan zorg vo d' herverdêelienge van warmte
round de planete.

De vormienge van de continentn makte dat een grôot dêel van de koolstofdioxide
in carbonaotgestêentn wierd upgebouwd en doadeuer uut den atmosfeer verdween.
Toet an 1,7 miljard joar geleen was der nog moa winnig vrye zeurstoffe in den
atmosfeer, moar de vormienge van gelaagde yzerformoasjes (banded iron
formations) toogt an dat den overgank van een reducerendn noar een oxiderendn
atmosfeer up gank was gekommn.



https://vls.wikipedia.org/wiki/Algem%C3%AAen_Nederlands

't AN es de ofkortienge vo Algemêen Nederlands of Nederlands in 't olgemeen. 't
Es de officiële toale in Vloandern, Olland, Surinoame en d'Ollandsche Antilln.
In 't Nederlands klappn ze van Standaardnederlands; in West-Vloandern zeggen ze
doateegn Schôon Vlams.

Vroeger was 't er gin algemêne spellienge of toale, moa gelydelik is 't er een
uniforme toale ountwikkeld gewist. De toale noemden ze 't ABN, wuk da stound
vôor "Algemeen Beschaafd Nederlands". Da "beschoafd" werd loater weggeloatn,
omda je doadeure zoe peizn da menschn die anders klappn nie beschoafd zoen zyn.

In 1864 werd d'Ollandsche spellienge van De Vries en Te Winkel officieel in
België en Olland. Die spellienge van toen viend je nog were in et Woordenboek
der Nederlandsche Taal.

E vernieuwienge van de spellienge werd by regeriengsbesluut ingevoerd in België
in 1946 en in Olland in 1946.

De officiële spellienge nu es die van 't Groen Boeksje. 't Bewoakn van da AN
gebeurt deur de Nederlandse Taalunie, die in 1980 es ipgericht.



https://vls.wikipedia.org/wiki/%C3%8Aeste_Weireldoorloge

Den Êestn Weireldoorloge, ook wel 14-18 of den grootn oorlog genoemd was e grôot
moundioal conflict. E groot deel van 't westelikke frount liep deur uzze streke.
Va boovn in Nieuwpôort al langs den Yzer, via 't kanoal, al round de Salient van
Yper na beneên richtinge Wytschoate, Mêesn en toene na 't Fransche, de streke
van de Marne en verder.

De krôonprins van Ôostenryk-Ongareye, Franz Ferdinand, is ip 28 juni 1914 in
Sarajevo vermôord deur Gavrilo Princip, e Servischn nationalist die wilde dat ze
streke oenofhankelik wos van 't grôte Ôostenryk-Ongareye.

De landn in Europa woarn ol lange mè makoar in stokke. En in de môord op Franz
Ferdinand addn ze e reedn gevoen om makoar d'n ôorlog te verkloarn. Wuk ist'er
nu ollemoale gebeurd? E poar feitn en è klêine situoasjeschets:

In nuus land ollêne leggn der 520.000 soldoatn begroavn. E masse doavan kuj
werevin' in de Westoek. Van de 134.000 ekende Duutsche groaven leggn d'r 126.000
op 4 West-Vlamsche plekkn (Langemark, Mêenn, Vlazjele, Ôoglee). Van de 22
Fransche begroafplekkn leggen d'r elve in West-Vloandern.



https://vls.wikipedia.org/wiki/Z%C3%AAeuws

Zêeuws is e Friso-Frankische streektoale die geklapt wordt in 't zuudwestn van
Holland in de provinsje Zêeland en ip 't eiland Goeree-Overflakkee in de
provinsje Zuud-Holland.

't Woord Zêeuws is een oude Middelnederlandsche genitiefvorm van zêe en wil dus
letterlik zeggn: van de zêe, an de zêe. 't Komt in e citoat geschreevn deur
Jacob van Maerlant:

Siddertdien is de benoamienge "Zêeuws" vo de toale van Zêeland bluuvn bestoan.
Der zyn wel veel andere benoamiengn, woavan dat er sommigte mêer gebruukt zyn,
lik de noame van de streke (Walchers, Zuud-Bevelands) of de plekke. Da komt
omdat er in ieder dorp wel een ander dialect geklapt wordt.

In 't westelik dêel van Zêeuws-Vloandern wordt Zêeuws-Vlams geklapt. Die toale
wordt nie by 't Zêeuws gereeknd moa by 't West-Vlams. In feite goan Zêeuws en
West-Vlams vloeiend in mekoar over en ze zyn nauwe an mekoar verwant.

De dialectn van 't Land van Hulst, 't ôostelikste dêel van Zêeuws-Vloandern, en
e dêel Zêeuws-Vlamsche grensdorptjes zyn gin Zêeuwsche (Friso-Frankische), moa
Ôost-Vlamsche (Frankische) dialectn.



https://vls.wikipedia.org/wiki/Wisent

Wisents of Europeesche bizongs (Bison bonasus) zyn Europeesche runders, die tope
met 'n Amerikoanschn bizong (Bison bison) 'n ênigsn overgebleevn sôorte uut 't
geslacht van de bizongs is. Olle wisents die nu in 't wilde leevn, zyn
ofstammeliengn van 12 bêestn die nog in zoo's en bêesteparkn zaatn in 't êeste
dêel van de 20ste êeuwe. 't Is gin vôorouder van de moderne koein, dedie stammn
of van 'n oeros (Bos primigenius).

't Wôord wisent (juuste lik bizon) is Germoans: *wisunda, ol zoudt het oek kunn
uut 't Latyn kommn. Visio wos 't wôord voun stank en 'n wisent zoudt die noame
ekreegn hen omdat 'n stier nog ol wel stounk in 'n brounstyd.

't Zaatn ôois wisents in hêel West-, Central- en Zuud-Ôost-Europa, toet an de
Wolga en de Kaukasus. 't Zoudt oek kunn dan der in 't Azioatische dêel van
Rusland zaatn, mo doa zyn der gin bewyzn van. D'êeste populoasje die uuteroeid
is, wos dedie van Gallië (nu Vrankryk) in de achtste êeuwe, doarachter volgdn ze
oundermêer in Zweedn in d'elfste êeuwe en in Iengeland in de twoolfste êeuwe. De
latste West-Europeesche populoasjn zaatn in d'Ardenn en in de Vogeezn, toet in
de vichtienste êeuwe. In Ôost-Europa hen ze 't langer uuthoudn, in Transylvanië
(Roemenië) is 'n latste eschootn in 1790 en in Rusland muchtn der gin wisents
eschootn zyn van de Poolsche keunienks, de Litouwsche grôothertoogn en de
Russische tsaarn, etwien die dadde wel deed, kust de dôodstraffe krygn. Beistn
'n Êestn Weireldôorloge hen Duutsche soldoatn der 600 ekokkeduund in Bialowieza
(e grôot bus up de grenze van Pooln en Wit-Rusland) voun vlêes, leer en nunder
hôorns. Uutendelik hen ze der mo 9 loatn leevn.

Teegn 1930 woarn der gin wisents mir in 't wilde ('n latstn is dôod edoan deur
stropers in de Westelikke Kaukasus), ollêne in bêesteparkn en in zoo's woarn der
nog e stik of 50. Met 12 van dedie zyn ze begunn kwêekn (êen dervan wos van de
oundersôorte B. b. caucasicus, elve van de oundersôorte B. b. bonasus). In 't
joar 1951 zyn ze voun 'n êeste kêe were uutezet in Bialowieza, nu zittn der doa
800. Oundertusschn zittn der oek ol were in Litouwn, Oekraïne, Roemenië,
Rusland, Letland, Slovakeye, Kirgizië, Moldavië (in 2005) en Spanje. Ze peizn
der oek an voun der in 't nôordn van Duutsland en up Flevoland (in Holland) vry
te loatn.



https://vls.wikipedia.org/wiki/Uus_van_Habsburg

't Huus Habsburg was e belangryke Europeesche dynastie, genoemd achter 't
kastêel Habichtsburg in Aargau, nu e kantong in Zwitserland. De Habsburgers
woarn ofkomstig uut Zwitserland.

Groaf Rudolf IV van Habsburg kwam in 1273 den êeste Rooms-Duutsche keunienk van
't Huus Habsburg as Rudolf I. In 1278 krêegt ie de controle over Ôostnryk deur
Ottokar II van Boheemn te versloan, die hertog van Ôostnryk was. De Habsburgers
regeerdn nog mêer of zes êeuwn over Ôostnryk.

Hertog Albrecht V van Oostnryk kwam in 1438 Rooms-Duutsche keunienk as Albrecht
II. Achter hem begost de periode van de Habsburgsche keizers, die ook nog
regeerdn over Boheemn, Hongareye, 't Hertogdom Bourgondië, Nôord-Italië, Spanje
en Portugal met de bezittiengn over zêe.

Maximiliaan van Ôostnryk trouwde mè Maria van Bourgondië. Achter heur dôod in
1482 begost de periode van de Habsburgsche Nederlandn. Vo de Noordelikke
Nederlandn tout 1581 (officieel 1648). Vo de Zudelikke Nederlandn tout 1795.

Keizer Karel V stound de Nederlandn en de Spoansche gebiedn of an zyn zeune
Filips II van Spanje, en Ôostnryk, Rôoms Duutsland en de keizerskrône an zyn
broere Ferdinand I, woadeure da zyn weireldryk gesplitst wierd in de Spoanschn
tak, die begost by zyn voader Filips I, en den Ôostnrykschn tak by Ferdinand I.

De Spoanschn tak stierf uut in 1700, achter den dôod van Karel II van Spanje en
wierd vervangn deur den Anjou-tak van 't Huus Bourbon ounder Filips V van
Spanje.

In 1736 trouwde Maria Theresia, dochter van Karel VI, mè Frans III van
Lotharingen. Tegoare hen ze de Habsburg-Lotharingen-dynastie gesticht, die blêef
bestoan tout in 1806.

Rekenienge houdnd met de stamboom van de Acta Murensia uut 1160, die wel nie
hêel betrouwboar is, zou Guntram de Rykn anzien zyn als de stamvoader van 't
Huus Habsburg. Vo da Rudolf van Habsburg keunienk kwam, woarn de Habsburgers
groavn in 't Zwitserland en 't zuudwestn van Duutsland van nu.

In 1806 wierd 't HRR ipgezeid deur Napoleong, en Frans II van de dynastie
Habsburg-Lotharingen, kwamt den êeste keizer van Ôostnryk ounder de noame Frans
I. De keizers van Ôostnryk hieldn under titel van aartshertog van Ôostnryk tout
achter de Twidde Weireldoorloge in 1918 (Êeste Ôostnryksche Republiek).

Rudolf IV (1358–1365), oudste zeune van hertog Albrecht II, brocht in 1359 den
titel van hertog noar aartshertog. Da gebeurde by 't middelêeuws document de
Privilegium Maius, achter gedoan van 't Privilegium Minor van 1156, woaby dat
ounder keizer Frederik Barbarossa 't markgroafschap Ôostnryk 'n hertogdom kwam.

Keizer Karel IV wilde de nieuwn titel nie erkenn en ’t was mo van 1453, ounder
keizer Frederik III da den titel, die otomoatisch overg’erfd wierd deur den
oudste zeune en vergelykboar was mè prinsn in andere keuniengshuuzn, officieel
erkend wierd.

Loater wierd de Pragmatieke Sanctie van 1713 ingevoerd in ’t vôordêel van Maria
Theresia, woaby da dochters ook under voader kostn ipvolgn.

Keizer Karel V (Karel I van Spanje) stound de Nederlandn en zyn Spoansche
gebiedn of an zyn zeune Filips II van Spanje, en Ôostnryk, Rôoms Duutsland en de
keizerskrône an zyn broere Ferdinand I, woadeure da zyn weireldryk gesplitst
wierd in e Spoanschn tak en 'n Oostnrykschn tak. Zyn voader Filips I van
Kastilië, stichtte de Spoansche Habsburgers deur in 1496 te trouwn mè Johanna
van Kastilië.

Achter Karel II zyn dôod brak de Spoansche Successieoorlog (1701-1713) uut, die
resulteerde in de Vrede van Utrecht, woaby da Filips van Anjou erkend wierd als
keunienk Karel V van Spanje.



https://vls.wikipedia.org/wiki/Turkeye_(land)

Turkeye (Nederlands: Turkije, Turks: Türkiye), es 'n republiek land da vo 't
grotste dêel in Oazië ligt. E klêen dêel round de grotste stad Istanbul ligt in
Europa. De ôofdstad van Turkeye es Ankara. 't Weunn in 't hêle 71 meljoen
menschn.

Turkeye ligt voun 't grotste dêel in Azië, up e schiereiland die Anatolië noemt,
tusschn de Zworte en de Middellandsche Zêe. 't Europees gedêelte ligt teegn
Grieknland en Bulgareye. De twêe stikkn zyn van makoar eschid deur de
Dardanelln, de Zêe van Marmara en de Bosporus. Istanbul, de grotste stee van 't
land, ligt up olletwêe de stikkn. De landn die teegn Turkeye liggn, zyn
Grieknland en Bulgareye up 't Europees gedêelte en Armenië, Georgië,
Azerbeidjan, Irak, Iran en Syrië. Koerdistan, die gin officieel land is, ligt
voun e grôot dêel up 't groundgebied van Turkeye.

De bekendste gerechtn van Turkeye zyn de diengn daj ol ier in pitakootn viendt
(dürüm, döner en kebab bevôorbeeld). Turkn zevve gebruukn 't wôord pita wel
nôois.

Oloewel da Turkeye styf bekend is voun ze kaffie (kahve), drienkn ze in Turkeye
zevve vele mêer thee (çay). Doamei daj doar oek indeliks vele "theetuunn"
(çaybahçe) teegn komt. 't Bekendste dessert is baklava.

Turkeye is êen van de weinige landn woa dat er e platselikkn drank is die ku
concurreern me Coca Cola: Colatürk. 't Bekendste bier is Efes, daj oek ier en
doar in België ku viendn (oundermêer in Brussel). Wyn is er oek e masse
verbouwd.



https://vls.wikipedia.org/wiki/Tineke_van_Heule

Tineke van Heule is e volksliedje over e fictief meisje uut Eule. 't Is
eschreevn deur René De Clercq, en op muziek gezet deur Emiel Hullebroeck.

Tineke van Heule, ons maartje, Kan werken gelijk een paardje, Kan melken, kan
mesten, Kan schuren gelijk de besten. Tineke van Heule, ons maartje, Staat hoog
in de gunst van mijn vaartje, En als moederken haar prijst, Dat mijn zuster er
om krijst, Dan lach ik een beetj' in mijn baardje.

Liever dan een vis die in een goudzee zwemt, Liever dan een vogel die geen
sparen kent Liever dan een freule, Tineke van Heule, Tineke, ons maartjen in
haar hemd ! (bis)

Tineke heeft geld noch goedje, Noch landeke, noch pandeke, noch koetje, Noch
huisje, noch kruisje, Noch een lappeke voor op mijn buisje. Tineke heeft geld
noch goedje, Maar een hemel is haar lachen en haar groetje, Als zij trippelt
naar de bron, Met haar emmer in de zon, En haar klompeken vast aan haar voetje.

Tineke van Heule, mijn minneken, Op u staat mijn zoetste zinneken, U lust ik, u
kust' ik, Op uw harteken bouw en rust ik. Tineke van Heule, mijn minneken, Mijn
poezelig dubbel kinneken, Leg uw handeke in de mijn En een bruiloft zal het zijn
Van een boer en een schoon boerinneken.



https://vls.wikipedia.org/wiki/Thomas_Hardy

Thomas Hardy (Higher Bockhampton by Dorchester, graafschap Dorset, 2 juni 1840 –
odoa, 11 januoari 1928) was 'n Ienglsche romangschryvre en e dichtre uut 't
tydperk van keuneginne Victoria. Y wordt y algemêen anzien lik êen van de grôote
schryvrs van d' Ienglsche lettrekunde.

Tusschen 1871 en 1895 schrêeft 'n 13 romangs. Zyn êeste werk The Poor Man and
the Lady, wierd nie anveird deur d'uutgeevers, zôda Hardy in e vroede koleire 't
andschrifte no de moane hielp. Gelukkig krêegt 'n tonne de nôodige road en
anmoediginge en y beslôot van toch vôort te doene. Zyn twêe volgnde werkn
verschêen zoendre zyn name d'rip. Achtre 't verschynn van drie romangs zagtr nor
uut dat 'n de juuste droai en de juuste tôone gevoenn ad. Y koste tonne
deurebreekn mê Far from the Madding Crowd. Y wierd hêel rap e gevierde schryvre,
die zyn platse in de weirld van de lettrn a gevoenn.

Hardy hield ip mê proza te schryvn achter da Jude the Obscure (1895) en ook Tess
of the d'Urbervilles (1891), veele teegnwiend a gekreegn, verzekers vô de
duudlyke stellinge tegen 't trown, en de vô dien tyd oenzeedlikke inoed.

Hardy's vertelliengn vienn platse in 't ingebeeld graafschap Wessex, da genaamd
is no 't Angelsaksische keuninkryk Wessex dat e stik was van 't Ryk van Zeevn
Keuningn dat bestoend vô 't oentstoan van 't Keuninkryk Iengland. Hardy's
Wessex, da zyn de teegnwôordige graafschappn Berkshire, Devon, Dorset,
Hampshire, Somerset en Wiltshire. De name wierd vo den êeste kêe gebruukt in Far
from the madding crowd en pas in de joaren nadien, zekers vanof The Mayor of
Casterbridge, peisde Hardy vôort ip 't oentwerp en zagtn 't lik e koadre woabinn
da zyn veraaln kostn deuregoan. De nie-bestoande platsnaamn verwyzn nor echte
steedn en dorptjies in die streeke. In loatre bewerkiengn van zyn verhaaln ê
Hardy d' ôorsproenklikke echte platsnaamn vervangn deur d'ingebeelde. Wa datr
zeekre ipvoalt in zyn werk, is da 't de leevnsoasm weeregift uut 't landlyke
Wessex van vôo de komste van de tringroete en d'industriêele oemwentlienge, die
't Ienglsche landschap vôgoed zoen verandrn.

Vanof 1898 wrocht 'n an gedichtn en liet 'n bundels verschynn, toe in 1928. Y
schiep 't grôote tonêelstik in rymn en tekste The Dynasts (1904 - 1908). Doa
beschryvt y in 130 bedryvn d'ôorloogn van Napoleon van 1805 toe 1815. D'
andlienge wordt, juust lik in de romangs, bestierd deur 't nôodlot. Zyn maniere
van werkn was e bronne woaruut da andre dichtrs gepit ên.



https://vls.wikipedia.org/wiki/Stijn_Streuvels

Stijn Streuvels, pseudoniem van Frank Lateur (Eule, 3 oktober 1871 – Yvegem, 15
ogustus 1969), wos e Vlamsche schryver. Z'n styl wos gekenmerkt deur 't
naturalisme.

Stijn Streuvels wos 't derde kind van Kamiel Lateur, e klêermoaker, en
Marie-Louise Gezelle, e zuster van Guido Gezelle. Oat 'n jounge knecht wos,
lêerde Stijn Streuvels de bakkersstiel. Op z'n 16 veruusde de familie noa
Oavelgem om e bakkery over te pakkn.

Streuvels blêef van 1887 toet 1905 ôofdzoakelik in Oavelgem, woa dat 'n bakte en
schrêef. In 1899 kwam z'n êeste werk uut: Lenteleven, e bundel mè verhoaln. In
1905 trouwde Stijn Streuvels mè Alida Staelens. 't Gezin gienk in Yvegem
(Ingooigem, dêelgemêente van Anzegem) weunn in een uzetje ip nen euvel me 'n
magnifiek uutzicht, da ze 't Lysternest noemdn. Van nu of dêe Streuvels ni
anders of schryvn. Ieder joar kwam't er wel e boek uut van em. Streuvels is in
Yvegem dôogegoan, op 15 ogustus 1969.

Streuvels wos ôok doctor honoris causa an de universiteitn van Leuven, Münster e
Pretoria.

De autoroute Streuvelsroute es noar em genoemd en lopt deur 't glooiende
landschap tusschn de Leie en de Schelde en de streke round Kortryk woadat 't
vlas overtyd vrêe belangryk wos.



https://vls.wikipedia.org/wiki/Rounde_van_Vrankryk

De Rounde van Vrankryk of kortweg den Tour (van 't Frans: Tour de France) is e
meerdoagse koers grôtendêels deur Vrankryk. De Tour is ountstoan in 1903,
g'organiseerd deur Henri Desgrange.

De Tour deurt drie weekn mei olle doage een etappe, ofgewisseld mei e drietal
rustdoagn. 't Is de belangrikste wielerkoers in 't joar mei 't mêeste prestige.
Da komt omda je als coureur vanolles moe kunn: bergop ryen, lange vlakke rittn
teegn 50 per eure, tydryen, tope werkn mei je ploegmoatn, inspanniengn kunn
doseern, enzovoors.

De recordouder is Lance Armstrong die de Rounde 7 keirs gewounn et mo deen zen
overwinniengn en ze were ofgepakt omdatn on de pikeurn a gezetn. Jacques
Anquetil, Eddy Merckx, Bernard Hinault, Miguel Indurain en em vuuf kêers
gewounn.

De loatste decennia ist de Rounde van Vrankryk voak in 't buutnland van start
gegoan, om voak na enkele etappes in Vrankryk uut te komn. De volgnde landn en
steedn in 't buutnland mochtn ol eens de Tourstart ("Le Grand Départ")
organiseren:



https://vls.wikipedia.org/wiki/Psalmn

De Psalmn ( Tibêerioans Eebrêewsch : Təhillîm; Modern Eebrêewsch : Tehillim,
תְהִלִּים, of "lofpryziengn" ), is e boek van den Eebrêewsche Byble en van de
Kristlike Byble. Ook de moslims vienn 't 'n illig boek dan ziedr de naame
"Zabuur" geevn. Allemalle tôope zyn 't 150 gedichtn die "aal de schakeeriengn
van 't geloove van Israël weeregeevn" .

't Wôord "psalmn" komt van 't Grieks Ψαλμοί ( Psalmoj ), da messchiens
ôorsproenklik wilde zegn "muziek van de liere" of "gezangn by d' arpe" en loatre
ook glyk wuk stik muziek, te begun by psallein "speeln ip e snaorinstrument" en
't êndign mê "muziek va glyk wukke sôorte".

Den oederdom van d'ofzoenderlikke psalmn is moeilijk te schattn, en somtyds nie
't achtraaln. Vele zoendr geschreevn zyn vroeg in de geschiedenisse van 't oede
Israël ( duusd joar vôo Christus of nog iddre ) binst datr andre zoen kunn
oentstoan zyn achtre de Babyloniesche Gevangnschap, die platse gevoenn êt in de
zesde êeuwe vôo Christus. Byble-gelêerdn zienn in de vroegste tyd vuuf
verzaamliengn lik of dat ook is in de Torah of Pentateuch ( de êeste vuuf boekn
van de byble ). Pertanks, andre reedns vo 't boek ip die maniere te verdêeln
ligndr nie vo d'and. De schryvrs zyn eignlik nie echt gekend oendanks da veele
psalmn an David toegeschreevn zyn .

Vôgns de Joodsche tradiesje zyn de psalmn 't werk van David ( drieëntjeeventig
psalm stoan ip zyn naame ), gesteund ip de geschriftn van tien antieke
psalmiestn ( woaroendre Adam en Mozes ).

In 't Nieuw Testament, zyn zesse van de psalmn ( 2, 16, 32, 69, 95, en 110 )
uutdrukklik angeduud lik van David ( in, îp vôgorde, Andliengn van d' Apostles
4:25; 2:31/ Brief an de Romeinn' 4:6; Rom. 11:9/ Brief an d' Eebreewn 4:7/ en
Evangeelje vôgns Mattheus 22:43 en d' ôovrêenkoomende verzn in andre
synoptiesche Evangeeljes, en ook in d' Andliegn 2:34 ).

De Moslim-tradiesje beweirn da de psalmn, die de name Zabuur draagn in de Koran,
woarn g'oopnboard an David deur God ip dezeifste wyze lik da de Torah was
g'oopnboard an Mozes en de Koran an Mohamed .

Veele gelêerdn van têegwôordig ôorn in de psalmn lik e zangkôor van verschilnde
schryvrs of groepn van schryvrs, woavan veele oenbekend . 't Mêerendêel van de
psalmn zyn vôorofgegoan mê inleidende wôordn —"ipschriftn", die dikkers
verschiln in de Masoretische en Septuagint-tradiesjes, of ofweezig zyn in d'êene
en anweezig in d'andre. In de Masoretische tekste, draagndr 101 in d' oofdienge
de name van een bepoalde persôon of groep; 73 van de deeze verwyzn noa David .

De toeschryvienge an David ê geweunlik de vorm לדוד, mê 't vôorzetsle "le-" die
past by David zyn naame. Da ku betêekn "van," "deur," "vô," of "oovre" . Vandoa,
oewel da den uutleg van de tradiesje is da die psalmn woarn geschreevn deur
David, stelt Michael Goulder da de psalmn geschreevn woarn in de tyd van David,
woarschynlik deur êen van zyn zeuns, "lik antwôorde ip oemstandigheedn woarin
datn zeive was" .

Doa boovvnip, dertien psalmn ên oofdiengn die verwyzn noa d' êen of andre
gebeurtnisse uut 't leevn van David. Die psalmn zyn 3, 7, 18, 34, 51, 52, 54,
56, 57, 59, 60, 63 en 142.

Andre gelêerdn peizn da de psalmn 't werk zyn van verschillnde schryvrs uut
verschillnde tydn . Die gelêerdn oedn vul da veel van de psalmn zoen ipgemakt
gewist zijn van in de tyd van de keuniengn, of da ze 't keuniengsuuz wildn êern
. De êeste psalm zoen kunn gebruukt zyn vo d'êeredienst in de temple .

Psalmn 39, 62, e' 77 zyn verboenn mê e zeekre Jeduthun, vo gezoengn te wordn
vôgns zyn maniere of in zyn kôor. Psalmn 50 en 73–83 zyn de psalmn van Asaf, e
kôorleidre, vo te ziengn ter êere va God. De toeschryviengn van Psalmn 42,
44–49, 84, 85, 87, en 88 geevn an da de "zeuns van Korah" den ipdracht adn vo de
deez an te passn en te ziengn; 2, Kroniekn 20:19 gif den indruk da' die groep e
leidnd dêel was van de zangres. Den Eebraiest Joel M. Hoffman veroendrestelt da'
Psalm 49 e psalm ka zyn teegn 't verderf, nie "vo' Korah" moa wêl "teegn
Korah.".

Psalm 18 is ook gevoenn, mê klêene verschilln, in 2, Samuel 22, wovôorn, in
oovrêenstemmienge mê de gebruuklikke noamn die elders vôorkomn in iestooriesche
dêeln van de Byble, 't gekend is lik de Zank van David. Dêeln van Psalmn 105,
96, en meuglik 106 verschynn in 1 Kroniekn 16 oendre de oenduudlikke oofdienge
(in de Douay-byblevertoalienge), "Ip die dag da David Asaph oofdman makte om lof
te geevn an den Ȇere mê zyn broedrs."

Benjamin Urrutia (Ekwadorioansche schryvre geboorn in 1950) schrêef e kort
artiekle oovre 't oed-Egyptiesche godsdienstig rietuêel van 't Oopndoen van de
Moend. Doarin leitn e verband tusschn 't Oopndoen van de Moend en Psalm 51, lik
't oopndoen van de moend (of van de lipn, in Psalm 51), geneezn van gebrookn
bêenn, en zuuvrn van inwendige orgoann mê speesjoale zuuvrende kruudn .

Vôgns Joods gebruuk, is 't Boek van de Psalmn oendreverdêeld, lik vo de Vuuf
boekn van Moses (de Pentateuch), in vuuf boekn, iedre ofsluutende mê e doksology
of zeegnienge (Vo d' Ȏostersche Kristnen verdêelienge in twientig katiesmata,
zie Ȏostersch Ortodoks gebruuk, vodre):

Psalmn 120–134 zyn genaamd de Zangn van de Traptreen, en zyn verzeekrs bedoeld
gewist lik lofzangn van pelgrims osse dichte by de de Temple van Jeruzalem
ankwaamn.

Hermann Gunkel (1862-1932) was e gelêerde die e niewe indêelienge gemakt êd van
de psalmn, deur psalmn van dezeifste sôorte toope te zêtn, zoendre te kykn no de
gebruuklikke indêelienge . Y bekwam 't vôgnde :

van David, vor oovrepeizienge. God, kasty me nie in je koleire, en straf me nie
omdaj kwoad zyt. Van joen pyln ên myn deurbôord, joen and weeg zwaor ip myn. 'k
voaln va me sus omdaj gy zo dul zyt, in me bêenn istr e knaagienge, aal deur myn
foutn. Myn deugnietry stêeg boovn me kop. Lik e zwoar gewichte verplettrt ze
myn. Myn kwetseurn oentsteekn en êttrn, Omda 'k ik zôo'n dwoazn zyn. 'k Loopn
roend mê me neuze in de groend. 'k Zyn hêel de dag an 't schrêemn. Me leen
gloein van de kors. 'k Voeln me hêelegans flow. 'k duuzln en 'k zyn vermorzld.
'k kermn omda myn êrte benowd is. Êere, al myn verlangn goa no joen. Myn zuchtn
zyn vo joen nie weggestookn. Myn êrte kwakkelt. Myn sterkte verschroempelt. En
de kloarte va myn oogn doovt uut. Me moatn en kennissn bluuvn weg van me plaage.
Myn famielje wil myn nie zien. Die me wiln vangn maakn e volle vo myn. De deze
die me wiln kwetsn bekladdn myn, en zoekn myn te bedriegn hêel de dag. Moar
ikke, lik e doovn, ôorn nietnt. 'k zyn lik e stomn die ze moend nie oopndoet.
Joak, 'k zyn lik e vint die doove is, in wiens ze moend dr gin verwytn zyn. Van
ip joen, Jahweh, bluuv 'k oopn. Gy goa myn antwôord geevn, Ȇere myn God. Van zei
'k ik, "lat undre gin leut ên mê myn, of greitn ôk ik struukln." Joak, 'k zyn
bykans gevoaln. Myn smertn stoan ip me vorôofd te leezn. Van 'k goan me streekn
bekenn. 'k wiln ik berow ên vo myn zoendn. Moa 'k ên veele en sterke vyann. De
deze die myn asammoa haatn zyn mê veeln. De deze die goed mê kwoad betaaln zyn
teegn myn, Van 'k zoekn ik tgêne da goed is. Stuuk myn nie weg, Jahweh. Myn God,
bluuv nie verre van myn. Oastje vo myn 't êlpn, Ȇere, myn rêddienge.



https://vls.wikipedia.org/wiki/Ploatntektoniek

Ploatntektoniek (van 't Grieks tekton, wa da "bouwer" of "daklegger" betêkent)
beschryft de grôotschoalse bewegiengn van d'eirde zyn lithosfeer. De theorie
omvat d'oudere conceptn van continentoale drift, ountwikkeld in 't begin van de
twientigste êeuwe deur Alfred Wegener, met 't principe van zêebodemsprêedienge
(ountwikkeld in de tsestiger joarn).

De lithosfeer is upgebrookn in wa da tektonische ploatn wordt genoemd. In 't
gevol van d'eirde zyn d'er acht grôte ploatn en nog een aantal mindere ploatn
(zie lyste hierounder). De ploatn dryvn up den asthenosfeer en beweegn in
reloatie met mankoar. De grenzn tussn twêe ploatn kan êen van de volgende drie
gevolln zyn:

Eirdbeviengn, vulkoann, gebergtevormienge en oceoantroggn koomn ollemoale vôorn
an de grenzn tussn tektonische ploatn. De relatieve bewegiengssnelheid varieert
van 50 toet 100 mm per joar.

Nochtans was 't ol van 1596 da Abraham Ortelius d'r up ha geweezn dan de
kustlynn an weerskantn van den Atlantischen Oceoan vrêe up mankoar leekn te
passn.

Ploatntektoniek kwaam uut de hypothese van continentoale drift vôorngesteld deur
Alfred Wegener in 1912, en verder uutgebreid in een boek van 1915 met den titel
The Origin of Continents and Oceans. Je stelde vôorn da de continentn ôois êen
grôte landmassa han gevormd, woarachter dan ze ton van mankoar zyn weggedreevn
gelik ysbergn van lichter materioal (graniet) die dreevn up een zêe van zwoarder
materioal (basalt).

D'êeste erkende andudienge dan de ploatn van de lithosfeer echt bewoogn, kwaam
van een studie van de zêebodem, woarda magnetische strips wierdn ontdekt die
evenwydig laagn an de centroale ounderzêese bergkeetn in 't middn van den
Atlantischen Oceoan. De theorie was dat magma ter plekke van den bergkeetn noa
boovn kwaam, en azoa de continentn van mankoar wegduwde. Da was een veel beter
anveirdboar mechanisme dan te peizn dan continentn deur den oceoanvloer zoun
ploegn.

't Hoofdprincipe van ploatntektoniek is da de lithosfeer bestoat uut
verschillende tektonische ploaten die beweegn up een visco-elastische
asthenosfeer (da betêkent dat den asthenosfeer een vaste stoffe is, die
terzeldentyd trage kan vervormen, gelik terre in de zunne).

Tektonische ploatn bestoan uut een lithosferische mantel met der bovenup twêe
sôortn korst: den oceoankorst (vroeger sima genoemd, achter de mêest
vôorkommende elementn silicium en magnesium), en de continentoale korst (vroeger
sial genoemd achter de elementn silicium en aluminium). De dikte van de korste
hangt of van zyn ouderdom: de joungste laagn, teegn de mid-oceoanse bergkeetn,
is zoa 'n 6 km dikke, binst dat in de subductiezones, achter dat de korste voar
miljoenn joarn ofgekoeld hèt, de lithosfeer typisch 100 km dikke is. Typische
continentoale lithosfeer hèt een dikte van 200 km, moar da kan ook varieern ten
gevolge van bergkeetns en oude cratons. 't Verschil in dikte is ook te zien in
de korste: oceoankorste is typisch 6 km dikke, binst da continentoale korst
35 km dikke is.

De platse woarda twêe ploatn mè mankoar in contact kommn, wordt de ploatengrenze
genoemd. Ploatgrenzn wordn dikwils g'associeerd mè eirdbeviengn, bergn, vulkoann
en oceoantroggn. 't Mêerendêel van d' actieve vulkoann wordn an ploatengrenzn
gevoundn, mè 't beste vôorbêeld an de randn van de Pacifieke Ploate, ook gekend
as de Ring of Fire.

Omdat oceoanische korst een grôtere dichtheid hèt dan continentoale korst is 't
olsan den oceoanische korst die wegsmelt ot j'ounder de continentoale korste
duukt in subductiezones. d'Uutzounderienge zyn ophiolietn, wa da oceoanische
korst is die bluuvn hapern hèt an het continent. Deur 't verschil in dichtheid
wordt oceoanische korst mêestol ounder woater gevoundn, binst da continentoale
korst mêestol boovn de zêespeegl ligt.

Een goe vôorbêeld van zoa'n sôorte ploategrenze is de San Andreasfoute an de
westkust van Nôord-Amerika, de Alpiene foute in Nieuw-Zêeland of de
Nôord-Anatolische foute in Turkeye.

In een studie gepubliceerd in den Geological Society of America Bulletin stelln
een team van Italioanse en Amerikoanse wetenschappers da de westwoartse
bewegienge van ieder ploate kan g'expliqueerd wordn deur de rotoatie van d'eirde
en de getydnwryvienge van de moane. Ot d'eirde noa 't ôostn droait, trekt de
moane zyn zwoartekracht een klêen bitje noa 't westn.

Da zou verkloarn woarom dan Venus en Mars gin ploatntektoniek hèn: Venus hè gin
moane, en de moann van Mars zyn te klêne voa veel effect t'hèn.



https://vls.wikipedia.org/wiki/Pablo_Picasso

Pablo Ruiz Picasso (Malaga, 25 oktober 1881 – Mougins (Vrankryk), 8 april 1973)
wos ne Spoanschn kunstschilder en beeldouwer. J'es anziene lik een van de
grotste artiestn van de twintigste eeuwe.

Zyn vulle noame es eigentlik Pablo Diego José Francisco de Paula Juan Nepomuceno
María de los Remedios Cipriano de la Santísima Trinidad Clito Ruiz y Picasso.
J'es surtout gekend lik uutvinder van et kubisme. Dat wos e heel nieuwe
kunststromienge woaby den kunstenoare zyn werk updeelt in klene stikkn en ze
toun were t'ope briengt tot één abstract geheel. Die stromienge es nie in ene
keer ountstoane moa wos 't resultoat van en evolutie van zyn werkn die z'in
verschillende periodes indeeln:

Picasso eit oungeveer 13.500 schilderyen, 100.000 etsen en gravures, 34.000
boekillustroaties en 300 beeldouw- en keroamische werkn gemakt.

In Malaga, zyn gebortestee, ei je et Museo Picasso Málaga et et Museo-Casa Natal
Picasso, zyn geborteuus woa dan ze keramiek en etsn van em toonn.

Picasso kost'ol tekenn en schildern van jounks of an. 't Eeste dat 'n koste
zeggn, wos lapiz, dat es Spoans vo potlood.

't Louvre van Parys eit zyn werkn tentoongesteld oe Picasso 90 joar oud wos. Dat
wos e hele ere want 't wos 'n eestn kee da't Louvre dat dee vo nen artist die
nog by leevn wos.



https://vls.wikipedia.org/wiki/Ounderdjoarigen_%C3%B4orlog

Den Ounderdjoarigen ôorlog e ne stryd tusschen de Iengelsche en de Fransche, en
't e vo ‘t grotste gedêelte uutevochtn gewist in Vrankryk. Officiel et 't moa
gedeurd van 1337 tot 1453, moa eigentlik was 't ol vele vroeger ambras.

‘t Es ollemoale begunn ton dat den ertog van Normandië, Willem den Veroveroare,
Iengeland et kunnen verovern achter de Slag by Hastings. Z’en ton achterof
Normandië en Iengeland moetn verdêeln tusschn de twêe erfgenoamn, moa de
keunienk van Iengeland wo ni content. J'ad geirn ook Normandië d'r by g'ed. Mo
ton et den Iengelse keunienk de Slag by Bouvines verloorn en most ie Normandië
weregeevn an de Fransche.

Oundertusschn wos Eleonora van Aquitanië getrouwd met den Iengelschn keunienk
Edward II en alzo addn d'Iengelsche al bykanst een grôtere party van 't land of
de Fransche keunienk zelve. Up e bepoald moment stervn de drie zeuns van de
Fransche keunienk. De trone passirt noar een neve van em, moar Edward III, de
keunienk van Iengeland, die getrouwd es met de dochter van den vorigen keunienk,
peist dat 'n em keunienk van Vrankryk moeste zyn. Os de Fransche keunienk den
titel van ertog van Guyenne ofpakt van den Iengelschn keunienk is de moate vol:
Iengeland verkloart den ôorlog en pretendeert de Fransche krone.

De keunienk van Vrankryk es nie vrêe schuw omdat 'n peist dat 'n toch den
sterkstn es. Moar op da moment verliezn de Fransche slag achter slag. Ze zyn nie
angepast an de boogschutters van d'Iengelsche, en under peirdelegers sneuveln by
oopn. 't Ziet er bykanst nog slechter uut os ook de Bourgondische Ertoogn under
nog ne kêer goan moein. Op et toppunt van de stryd en de Fransche bykanst alles
verloorn. Parys es ounder belegerienge van de Bourgondische ertog Jan zounder
Vrees, die up e cruciaal moment vermôord wordt.

Up e bepoald moment komt er e boeredochter, Jeanne d'Arc, na voorn die peist da
ze angesprookn es deur God vo Vrankryk te bevryen. Z'attakeert d'Iengelsche en
zorgt er voorn dat er een nieuwe keunienk wordt gekroond in Reims. Op da moment
start er ook een guerillastryd in Bretagne. De doagn van d'Iengelsche zyn
geteld, en ook de Bourgondischn Ertog Filips den Goein sluut vrede met de
keunienk van Vrankryk. Oewel Jeanne d'Arc gearresteerd en verbrand wordt in
Rouen, kunn de Fransche d'Iengelsche definitief verdryvn in 1453.



https://vls.wikipedia.org/wiki/Nord-Pas-de-Calais

Nord-Pas-de-Calais (Nôord-Nauw van Kales) was toet 't ende van 2015 de mêest
nôordelikke Fransche regio. 't Grenst an België en 't bestoend uut de
departementn Nord (Frans-Vloandern) en Pas-de-Calais. D'ippervlakte bedroeg
12.414 vierkante kilometer en d'r woarn vier miljoen inweuners. De regio makt
achter de regionale herindêlienge vanof januoari 2016 dêel uut van de regio
Hauts-de-France.

Rysel was administratieve hoofdstad. Andere belangryke steedn in de streke zyn
Valenciennes, Lens, Douai, Béthune, Duunkerke, Maubeuge, Calais,
Boulogne-sur-Mer, Arras en Cambrai. Der wierd over geklapt van de noame
Nord-Pas-de-Calais were te verandern in Pays-Bas français (Fransche Nederlandn),
moa zounder succes.

De kust van de streke wordt "Opoalkust" genoemd. De kustplekkn zyn nie zo druk
bebouwd of an de Vlamsche Kust. Der is surtout zandstrange mè duunn, moa der zyn
ook kalkrotsn die boven de zêe uutsteekn lik Cap Blanc-Nez en Cap Griz-Nez. An
den overkant van 't Nauw van Calais, an d' Iengelsche kust, hè je de kalkrotsn
van Dover.



https://vls.wikipedia.org/wiki/Melkweg

De Melkweg of 't galactisch stelsel (van 't Grieks gala, melk, en kyklos,
cirkel) is de name vo 't spiroalvormig sterrenstelsel van gemiddelde grôotte,
woavan dat ons zunnestelsel dêel uutmakt. Vanof d' Eirde zien me de melkweg as
een lichtende band die over den hemel uutstrekt. Deur lichtvervulienge is de
Melkweg op sommigste plekkn moeilik of nie te zien. De melkweg is ook beter te
zien vanuut 't zudelik holfround dan vanuut 't nôordelik holfround.

Aristoteles loat ons weetn dan de Griekse filosoofn Anaxagoras (ca. 500–428 BC)
en Democritus (450–370 BC) peisdign dat de melkweg bestound uut zwakke sterrn
die verre weg stoundn, moa zelve peisde tje dat de melkweg een atmosferisch
verschynsel was. Den Arabischn astronôom, Ibn al-Haytham|Alhazen (965-1037 AD),
bewees dat da nie kost zyn deur de melkweg zyn parallax te meetn en doavan of te
leidn dat de melkweg verre van d' eirde laag.

't Bewys is pas mè Galileo Galilei gekommn die zyn nieuw uutgevoundn telescoop
gebruuktige vor an te toogn dan 't echt zwakke sterrn woarn. In 1755 spekulèrde
Immanuel Kant dat de melkweg een enorme massa sterrn was die deur de
zwoartekracht in een spiroal by mankoar wierdn g'houdn gelik in 't zunnestelsel,
moar up een grôtere schoale.

Toet de joarn twientig van de 20e êeuwe was 't nie bekend dan der buutn ons
melkwegstelsel nog andere sterrenstelsels bestoundn. Toet ton peisdn d'
astronoomn da 't melkwegstelsel uniek was in 't heelal, en dat er doabuutn
nietend was. Den astronoom Vesto Slipher toogde in 1914 dat de rôodverschuvienge
van spiroalnevels (en doadeure under snelheid) veel hoger laag dan van ênig
ander object in de melkweg. Dat is ton loater bevestigd gewist deur Edwin Hubble
die met de Hookertelescoop in Mount Wilson in Californië veel mêer
sterrenstelsels maat, en doaruut uutendelik Hubble's wet ountdekt hèt, die
verkloart dan sterrenstelsels die verder van ouns liggn rapper van ouns
wegbeweegn.

Den uutzounderienge doarup is de groep sterrenstelses die bekend stoan as de
Local Group, een reekse klindere, ounregelmoatige stelsels die deur
zwoartekracht met de melkweg schynn verboundn te zyn.



https://vls.wikipedia.org/wiki/Lotharius_I

Lotharius I (795 – Prüm, 29 september 855) was den oudste zeune van Lodewyk de
Vroomn en zyn êeste vrouwe Irmingard van Haspengouw. In 817 wierd ’n deur z’n
voader gekrôond tout Rôomse keizer.

Lotharius I is verzekers geboorn en ipgegroeid in Aquitanië. In 817 wierd de
Ordinatio Imperii (Ordenienge van ‘t Ryk) ipgesteld vo d’ipvolgienge van z'n
voader Lodewyk de Vroomn te reegeln. ’t Was e compromis tusschn ’t oud
ipvolgiengssystèim, da zei da 't Frankisch Ryk gelykig most verdêeld wordn
ounder ol de zeuns, en e maniere vo toch ‘t Karolingisch Ryk, da deur zyn voader
Karel de Grôotn ipgebouwd was, tegoare t'houdn. Den oudste zeune zoudt ossan ’t
keizerschap ervn, tegoare met ’t ippergezag over zyn eventuele broers, die ton
ounderkeunienk van e dêelstoat zoun zyn. Lotharius krêeg azo de keizerstitel met
Italië en ’t ippergezag, Lodewyk den Duuts Beiern en Pepeyn Aquitanië.

De probleemn begostn achter da Lodewyk de Vroomn nog ’n achterkommertje krêeg me
zyn twidde vrouwe Judith van Beiern: Karel. Ounder eur druk krêeg Karel an zyn
zes joar in 829 ook zyn keunienkryk, mo da woarn de belangrykste stikkn die
beloofd woarn an Lotharius. Van ton wast er constant boel en wierd den êenen
oorloge achter den andern gevoerd.

Uutendelyk zyn z’overêen gekommn met et Verdrag van Verdun in 843. ’t Ryk wierd
verdêeld in drie stikkn:

Omdan de drie nieuwe rykn nog gin noame an, wierdn ze regnum Hlotharii (ryk van
Lotarius), regnum Caroli (of Karli) (ryk van Karel) en regnum Hludovici (ryk van
Lodewyk) genoemd.

‘t Middnryk was e belangryk stik met de keizerlyke residentie in Aken. ‘t Was e
lang gebied dat em uutstrekte van de Nôordzêe tout an de Middelandsche Zêe. ’t
Bestound uut de Lêge Landn, met in 't westn de Schelde ols grenze (dus zounder
‘t Groafschap Vloandern), den Elzas, Bourgondië, Franche-Comté, Rhône-Alpes,
Provence, ’t westelik stik van Zwitserland, Nôord-Italië, de Duutsche gebiedn
ten westn van de Reyn met Aken.

Olgauwe krêeg Lotharius probleemn met de Vikings, die Friesland binn vieln. Deur
ol zyn oorloogn teegn zyn familie wast ’n styf verzwakt en in 841 wast ’n
verplicht van ênigte groafschappn of te stoan an de Deensche Vikings Rorik en
Harald.



https://vls.wikipedia.org/wiki/L%C3%AAge_Landn

De Lêge Landn es de noame vo 't istorisch gebied van de Nederlandn. De Lêge
Landn zyn e lêeggeleegn vlakte round de riviern de Schelde, de Moas, de Reyn, de
Eems en de Yssel. Up da gebied liggn nu de landn Olland, België en et
Grootertogdom Luxemburg.

Diene terme es den dag van vandoage nog osan gebruukt voe die drie landn t'ôpe
an te duudn. Sinsn 'n Twiddn Weireldoorloge noemn ze die landn mêestol de
Benelux.

't Territorium van de Lêge Landn es 't gebied in West-Europa dat ingeslootn ligt
tusschn de Fransche gebiedn in 't zuudn, de Duutsche gebiedn in 't ôostn en
d'Iengelsche gebiedn an den andren kant van de Nôordzêe in et westn en 't
nôordn.

De productie en 'n andel van wulle èt vo de steejn van de Lêge Landn styf
belangryk gewist. Deur dienen middeleeuwschn andel zyn steejn lik Brugge, Yper,
Gent, Luuk, Leuvn, Mecheln, Brussel, Antwerpn en Utrecht welvoarend gekommn.

In 1477 zyn de Bourgondische bezittiengn in de Lêge Landn, de Bourgondische
Nederlandn, deur 't uwelik van Maria van Bourgondië na 't Uus van Habsburg
overgegoan, en achter heur dôod in 1482 begost de periode van de Habsburgsche
Nederlandn.

In de 16e eeuwe zyn de Zeventien Provinciën deur de Pragmatieke Sanctie van
keizer Karel V lik een geheel vrygesteld gewist van under feodoale
verplichtiengn. Achter dan de Zeventien Provinciën under ounofankelik èn
verkloard van de Spoansche Habsburgers, zyn de Zudelikke Nederlandn eroverd
gewist (1581) deur Spanje, 't es doamei da die zudelikke stoatn ook de Spoansche
Nederlandn zyn genoemd.

In 1713, by de Vrede van Utrecht, es et dêel van de Spoansche Nederlandn da nog
overbleef, overgedreegn gewist an Oostnryk. Da wos de periode van de
Oostnryksche Nederlandn.

Achter en periode van annexoatie van de Lêge Landn deur et Vrankryk ounder
Napoleon, woarn de Lêge Landn tydelik were verenigd in et Verenigd Keuninkryk
der Nederlandn (1815-1830). In 1830, by de Belgische Omwentelienge, èt et
zudelik deel em ounofankelik verkloard en èt België vanof toun nen eigen koers
gevoarn van Olland. D'ounofankelikeid van Luxemburg es up et Congres van Londn
van 1867 gedecideerd gewist.



https://vls.wikipedia.org/wiki/Kerkuul

Kerkuuls (Tyto alba) zyn e sôorte van uuls die juuste lik de mêeste aar uuls by
nachte leevn en joagn.

't Zyn e masse verschillige oundersôortn van 'n kerkuul en dedie zien der
ollemoale e bitje aars uut, de sôorte die ier beschreevn is, is d'oudersôorte T.
a. alba.

Kerkuuls vliegn lêge en troage over oopn ground voun klêne gewervelde bêestn,
surtout knoagdiern, te pakkn. E koppel me joungn kut a peu près 1000 bêestn
kokkeduunn in e joar. 't Gebeurt oek dan ze veugels pakkn die eevn grôot zyn of
nunder zeve, mo dedie pekkn en trekkn ze toune wel in stikkn en brokkn. Klindere
bêestn lik muuzn en rattn zwelvn ze wel in êne kêe binn, olles die toune nie ku
verteirn (bêenn en oar) spuugn ze were uut (broakbolln). Nunder stofwisselienge
goat vele zidder of van uuls die eevn grôot zyn, woadeure dan ze vele mêer moetn
eetn. Dat makt oek dan ze geirn ezien zyn deur boern, want 't is gin êen aar
bêeste die zovele muuzn en rattn fret. Ze moakn toune e gat in nundern zolder,
woadeure dan der uuls e nest kunn moakn.



https://vls.wikipedia.org/wiki/Guldnspoornslag

Kort achter de Brugse Mettn wos 't er up 11 juli 1302 de Guldnspoornslag. Doa
versloegn de Vloamingn, in under stryd vôor ounafanklikeid van Vrankryk, ’t
Frans ridderleger ip de Groeniengekouter by Kortryk.

’t Vlams leger aad tussen de 8500 en de 11000 man, woarounder mo 350 te peirde.
Doavan moen der tussen de 2600 en 3700 van Brugge zelve gewist zyn, woarounder
350 kruusboogschutters. Dedeze wierdn angevoerd deur Willem van Gullik. De
Bruggeliengen pakten de rechterkant voar under rekenienge. Up de lienkerkant
stound er een even grôte groep van soldoatn uut Oudenoarde, Olst en Kortryk, me
nog e kêe 700 Gentenoars angevoerd deur Jan Borluut. In ’t midden de mannen van
’t Brugsche Vrye en der was ton ôok nog een groep van 500 stryders uut Ieper die
der vôren moest zorgen dat er niemand koste uutbreken uut 't kastêel by Kortryk.
Jan van Renesse, die den algemênen anvoerder was, oad oak nog e kêe 500 man in
reserve in de twêede linie.

De Franse woaren met oungeveer 2700 ridders te peirde en 4000 man te voete,
woarounder 1000 kruusboogschutters. In dien tyd rekenden ze dat êne man te
peirde oungeveer even sterk was of tiene te voete, woadeure da ’t Frans leger
eigenlik vele sterker was. En da makte den anvoerder van de Franse, Robert van
Artois, veel t' overmoedig. Ie peisde dat ie de Vloamingen me ze ridders geweune
ounder de voet kost lôpen.

Volgens de Belgische geschiedenisboekstjes en de Vlamingen gewonnen deurdan de
Franse da nie gezien an dat er doar 'n beke was woadan ze nie over kosten
springen met under peirden. De Belgische geschiedenisboekstjes en 't eigenlik
oltyd nogoal moeilik g'ed met ’t feit dan die zogezeide Vlamsche boertjes doar
in 1302 de fine fleur van Vrankryk kunnen versloan ein.



https://vls.wikipedia.org/wiki/Griep

Echte griep is een ziekte die deur 't influenzavirus wor verôorzaakt en die de
luchtweegn enfecteert. Veel mensn zeggn dan ze griep hèn binst dan ze moa juuste
een zwoare koude hèn met een bitje korses. Echte griep is een stikstje zwoarder
in zyn symptoomn, met een kanse, voarol by d' oude mensn, dan ze dervan stervn.

Aan 't ende van den Êestn Weireldoorloge in 1918 zyn der miljoenn mensn aan de
Spoanse griep gestorvn. Klindere pandemieën kwaamn der voarn in 1957
(Azioatische griep) en in 1968 (Hongkonggriep) woaby dan der tienduzenden mensn
ommekwaamn. De recente Mexicoanse griep is sedert 11 juni 2009 deur de
Weireldgezoundheidsorganisoasje officiêel toet een pandemie uutgeroepn.

In 1997 wierd er een variante van 't griepvirus gevoundn, dat ounder veugels
gelik kiekens en eendn voarenkommn, en dat in Hong Kong van veugels noa mensn
oversproung. De variante is gekend as influenza A/H5N1, en hè hem in de kommende
joarn voarol over Zuud-ôost Azie versprêed. Gelukkig is de infectie olsan van
veugel noa mens en nie van êen mens noar een ander, van de mortaliteit is hoge
(teegn de 60%).

Vaccinoasje teegn griep is meugelik, moar omdat 't griepvirus zo rap muteert hè
j' ieder joar een ander vaccin nôdig. 't Sôorte vaccin da moe gebruukt wordn wor
gecoordinêerd deur de WHO (Weireldgezoundheidsorganisoasje).



https://vls.wikipedia.org/wiki/Gest%C3%AAentes%C3%B4ortn

Een gestêente is in de geologie e nateurlik vôortkommend vast aggregoat van
verschillende mineroaln.

Den Eirde zyn butenste lage,de lithosfêer, is van gestêente gemakt. In 't
olgemêen kunn'n stêenn in drie sôortn ounderverdêeld wordn, namelik vulkoanisch,
sedimentair en metamorf gestêente. De wetenschappelike studie van gestêentn
wordt petrologie genoemd.

Vulkoanisch gestêente wordt gevormd ot gesmolten magma ofkoelt. Der zyn twê
hoofdcategoriëen: d' eêste zyn intrusies of plutonische rotsn, die trage binn'n
d'eirde zyn korst uutkristalliseern (bevôorbêeld graniete)d, binst dan d' andere
ontstoan duerda magma an d' oppervlakte komt en doar as lava of "ejecta" stolt
(vôorbêeldn zyn puumstêen en basalt).

Sedimentair gestêente wordn gevormd deur d' ofzettienge van sediementn,
organisch materioal of chemische precipitoatie (gelik evaporietn). Achter
compactie en diagenese (woarda de sedimentn deur cementoatie an menkoar vaste
kommn te zittn) zettn de sedimentn under omme toet rotse. Sedimentaire gestêentn
zyn voar omtrent 65% modderstêen, voar 20 - 25% zandstêen en voar 10 - 15%
carbonoatn gelik kolkstêen of dolomiet.

Metamorf gestêente wordt gevormd deur een gestêente an hoge druk en temperateure
blôot te stelln (wada dikwils tope goat met gebergtevormienge), wada een nieuw
gestêente vormt dat in eigenschappn van 't oorsproukelike veranderdt (bvb.
kolkstêen wordt marmer, en modderstêen wordt schalie of leistêen.

Beholve in een poar plekkn woarda vulkaonische intrusies ên platse gevoundn is
de geologie van West-Vloandern an d' uppervlakte hêeltegansten upgemakt van
ongeconsolideerde sedimentn, en teegn de Franse grenze, sedimentair gestêente.



https://vls.wikipedia.org/wiki/Frankn

De Frankn (Latyn: Franci of gens Francorum) woarn West-Germoansche stammn die in
't begun van uze joartellienge ten nôordn en ôostn van de Nederreyn leefdn.
Ênigte stammn van de Frankn woarn:

De Frankn vieln ol van in 257 't Romeins Ryk binn, moar in 406 stoakn ze me
grôte bendes de Reyngrenze over en begostn ze me de grôte invoazjes van Gallië.

D'r wierd ol vroeg 'n ounderscheid gemakt tusschn Salische- en Ripuarische
Frankn. De Salische Franken vestigdn under officieel in 358 in Toxandrië, 't
gebied tusschn de Moas en de Schelde ('t hudige België en Holland). De
Ripuarische Frankn verblêevn zudelyker, ter hoogte van Keuln, round de Reyn.

In 358 krêegn de Salische Frankn van de Romeinn de stoatus van foederati
(boundgenootn) over 't Romeins gebied in de Scheldevalleie en tusschn de grôte
riviern. De stoatus van foederati wilde zeggn da de Frankn instoundn vo de
verdedigienge van da stik van 't Romeins Ryk. Ze mostn ton gin belastiengn
betoaln. De Salische Frankn profiteerdn doavan en controleerdn ol gouwe hêel de
streke en ze paktn de macht over.

Tusschn 428 en 448 stound 't gebied ounder 't gezag van Chlodio. Je koos Doornik
ols machtscentrum. Je wierd ipgevolgd deur zyn zeune Merovech, die de noamgever
was van de dynastie van de Meroviengers. Zyn zeune, Childerik I was de voader
van Clovis I.

In 481 volgde Clovis zyn voader ip ols keunienk van de Salische Frankn in
Doornik. Je verênigde ol de Frankn ounder êen leider en in 486, tien joar achter
't ofzettn van Romulus Augustulus, de latste keizer van ’t West-Romeins Ryk,
versloegt 'n Syagrius, de latste Romeinsche gouverneur in 't nôordn van Gallië
by Parys. Loater veroverdn de Frankn ook 't zuudn van Gallië en goavn z'under
noame: 't ryk van de Frankn an Frankryk.

Ze goavn loater ook nog under noame an et stamhertogdom Franken (of Franconië)
in Oost-Francië, de regio Franken in Duutsland, verdêeld in Unterfranken,
Mittelfranken en Oberfranken, en an de stad Frankfurt.

Achter 'n dôod van Clovis woarn d'r constant spanniengn tusschn Austrasië en
Neustrië. Mêer of hounderd joar lank woarn z'in oorloge.

Mor uutendelyk was under ryk uutgegroeid tout de machtigste nieuwe stoat siddert
de val van 't West-Romeins Ryk. En da wierd letterlyk bekrôond os Karel de
Grôotn in 't joar 800 ip Kestdag deur paus Leo III gekrôond wierd tout nieuwe
keizer van 't West-Romeins Ryk. Dien titel was nie me gegeevn in West-Europa
siddert 476, dus achter 'n ounderbrekienge van 324 joar. 't Ryk wierd
theoretisch were vôortgezet ols 't Rôoms Ryk.



https://vls.wikipedia.org/wiki/Federico_Garc%C3%ADa_Lorca

Federico García Lorca (Fuente Vaqueros, 5 juni 1898 – Víznar, 19 ogustus 1936)
was 'n Spoansche dichtre, en tonêelschryvre. Dr goan verzeekrs gin menschn zyn
die kunn bewyzn ip toafle leggn datn nie de grotste Spoansche dichtre is die dr
ôoit gewist is.

Y is êen van de vele duuznde die verdwêen en die vermôord wierdn deur de
Nasjonaliestn by 't begun van de Spoansche Burgrôorloge . In 2008 wierdr 'n
offiesjêel oendrezoek gedoan no de dôod van Lorca. Lorca's famielje a bezwoarn
teegn ipgraaviengn ip de meuglyke begraafplatse by Alfacar. Moa dr wierdn gin
oovrebluufsels gevoen .

García Lorca wierd geboorn in e klêen stadje dichte by Granada, in Andaloesje,
't zuudlikste dêel van Spajje . Zyn voadre ad e boerdery in de vega, de
vruchboare vlakte by Granada en e schôon uus in 't middn van Fuente Vaqueros .
Zyn moedre was oendrewyzeresse en e begaafde pianiste. In 1909 veruusde zyn
famielje noa Granada. In 1915, achter datn de middelboare schole uutgedoan ad,
giengtn noa d'Universiteit van Granada. Y studeerde rechtn, lettrekunde,
kompoziesje en piano. In 1916 én 1917 gienk García Lorca ip reize deur
Kastielje, Léon en Galiesje tegoare mê e profêssre van z'n Universiteit, die êm
ad angemoedigd om zyn êeste boek te schryvn : "Indrukkn en Landschappn", da
verschêen in 1918.

Otn in Granada was adn voelienge met invloedryke verêenegieng'n woa datn altyd
steun an gêt eed en die 't meuglijk makten datn vanof 1919, in de Residencia de
estudiantes in Madrid koste verbluuvn. Ier zoedn bevriend graakn mê Manuel de
Falla, Luis Buñuel en Salvador Dalí en vele andre scheppnde kunstnoars die
grôote invloed haddn of zoen krygn in Spajje. In Madrid kwaamtn Gregorio
Martínez Sierra teegn, de Bestierdre van 't Teatro Eslava van Madrid. In
1919–20, ip uutnôdigienge van Sierra, schrêeftn en voerdn zyn êeste stik ip: El
maleficio de la mariposa ('t Kwoa spel van de vliendr). 't Was e tonêelstik in
verzn over d' oenmeuglyke liefde van e kakkerlak en e vliendre, mê 'n
oendersteunend kôor van andre insektn; 'n onnoozl publiek lachte dr mee en dr
woarn mô vier uutvoeriengn. Da bepoalde Garcia Lorca zyn gedacht over 't publiek
vô de rêste van zyn leevn. Loatre zoud'n beweirn da Mariana Pineda, geschreevn
in 1927, feitlik z'n eiste stik was.

De volgende joarn grakte García Lorca mêer e mêer betrokkn by de Spoansche
kunstvôortrêkkrs. Y liet dichtbundels verschynn : Canciones (Liedjes) en
Romancero Gitano (Zigeunre Ballaadn, 1928), zyn bestgekende dichtbundle. Zyn
twidde tonêelstik Mariana Pineda, mê leidienge by d'ipvoerienge van Salvador
Dalí, begost mê veele byvol in Barcelona in 1927. In 1926 schrêef García Lorca
't stik De schoemoakres woenderlik wuuf da moa zoed ipgevoerd wordn in 't begun
van 1930. 't Was e verbeeldienkryke klucht die de ruuzjes beschryft tusschen 'n
êet kittlôorig wuuf en e veel te brave schoemoakre.

Van 1925 toe 1928 wastn smôorverliefd ip Dalí . De vriendschap mê Dalí was in
zeekre zin weedrezyds, moa Dalí was nie gediend mê de wenschn van de dichtr .
Teegn 't ende van de joarn 1920 krêeg García Lorca mêer e mêer 'n inzienkienge,
en wastn styf verleegn vô zyn homoseksualiteit. De byval va Romancero Gitano
verergerde de pynlikke gespleetneid : y zat gevroengn tusschn twêe vieren. An
den ene kant wastn aa e bekende schyvr, zodatn in 't oopnboar e rolle moste
speeln. An den andre kant wasnt e gefolterde mensch en kostn z'n miezeerje
bykans an niemand kwyt.

De assamoa grotre vervrimdienge tusschen García Lorca en zyn beste moatn kwam ip
'n oogtepunt o de surrealiest'n Dalí e Luis Buñuel tegoare in 1929 e film maktn
die ze naamden "'n Andaloesiesche oend". García Lorca peisde, misschiens ten
oenrechte, dat e smeirige oanval ip êmzeive was, en da was 't ende van de
verliefdhyd ip Dalí. Roend deezn tyd makte Dalí ook kennisse met z'n anstoand
wuuf, Gala. Zyn pasjonêele moar êenzydige band mê de beeldowre Emilio Aladrén
was tonne an 't uutêenvoln ot Aladrén tevele begost te kykn noa zyn lief.
Bekommrd vor al die toestandn (moa misschiens niet bekend met uldre ôorzaakn),
zorgde de famielje van García Lorca datn koste lange in de Verêenigde Stoatn
verbluuvn in 1929–30. Ostn in Amerika was, verblêef García Lorca mêestendêels in
New York City, wô datn korte tyd studeerde an de Columbia University School of
General Studies. Zyn bundle Poeta en Nueva York (Dichtre in New York) schrêewt
van vervrimdienge en allêenigheid die ook hêel ôorsproenklik geuut wordt deur
eign têekniengn. Zyn tonêelstik El Público (’t Publiek) is moa verschêen ip 't
ende van de joarn 70 en 't gehêel bestoa zeifs nie mê, van 't andschrifte is
verloorn gegoan.

Lorca ield Huerta de San Vicente vo zyn zoomreverbluuf in Granada van 1926 toe
1936. Ier schrêeftn hêel of gedêeltlik sommigte van zyn belangrykste werkn,
woaroendre Así que pasen cinco años (Azô zyn dr vuuf joarn verby , 1931), Bodas
de sangre (Bloedbruuloft, 1932), Yerma (1934) en Diván del Tamarit (1931–1936).
De dichtre weunde in Huerta de San Vicente in de daagn juuste vôo datn anhoedn
en vermôord wierd in ogustus van 1936 .

Oewêl 't beeldnd werk van García Lorca nie zôveele andachte krygt, toch wasnt y
ook doarin e grôotn artiest .

Otn wêerekwam noa Spajje in 1930 was 't zjuust gedoan mê de dwiengelandy van
Primo de Rivera, en wierd de Rippebliek in êere êrsteld. In 1931 wierd García
Lorca bestierdre benoemd van e tonêelgezelschap vor universiteitsstudentn,
Teatro Universitario la Barraca (de Barakke). Da was ipgericht deur 't
Mieniestêerje van Ipvoedienge van de Twidde Spoansche Rippebliek. De bedoelienge
was round te rynn noa de kleinste boereprochietjes om doa vôorstelliengn te
geevn van radikale moderne intrepretoasjes van 't Klassiek Spoansch tonêel.
García Lorca was nie allêene bestierdre, y speelde zeive ook.

Ip toernee mê La Barraca schrêeftn de Landlyke Trielogie va Bloedbruulof’, Yerma
en 't uus van Bernarda Alba. Y gaf z'n mêenienge te beste oovre artiestieke
scheppienge en uutvoerienge in e beroemde leezienge Spel en teorie van de
Duende, den êeste kêe gegeevn in Buenos Aires in 1933. García Lorca betoogde da
grôote kunste ofangt van e vievig bewustzyn van de dôod, biendienge met de
groend van 't volk, en erkennienge van de grenzn van 't verstand . De toelage
van 't gezelschap wierd vo dn eift verminderd in 1934, en de latst ipvoeringe
voend platse in april 1936.

García Lorca verliet Madrid om noa Granada te goan moa drie daagn voa de
Spoansche Burgrôorloge uutbrak in juli 1936. 't Spoansch politiek ê
moatschapplyk klimoat was veel êetre gewordn achtre de môord ip de têegnstandre
van 't Frente Popular, José Calvo Sotelo, deur de Guardia de Asalto . García
Lorca a begreepn datn noar e stad gienk die 't meist behoudsgezind was van hêel
Andaloesje. Ip den 18 ogustus (e moand achtre da de militaire ipstand
losgebrookn was) wierd zyn schôonbroere, Manuel Fernández-Montesinos,
sosjaliestiese burgmêestre van Granada, dôogeschootn. Y wierd dezeifste
achternoene ipgepakt .

Dr wordt veroundersteld da García Lorca dôogeschootn was deur Nasjonaliestiesche
bendn ip 19 ogustus 1936. De schyvr Ian Gibson in ze boek The Assassination of
García Lorca stelt vaste datn mê drie andre vermôord was. Ziedre naamdn Joaquin
Arcollas Cabezas, Francisco Galadi Mergal en Dioscoro Galindo Gonzalez. 't Was
ip e plekke die gekend is lik Fuente Grande, of de Fonteine van de Troann in 't
Aroabiesch, en die lig lanst de boane tusschn Viznar en Alfacar.

Dr zyn vele vroagn oovre de beweegreedns en de klêene feitn roend zyn dôod. Dr
zoen ook persôonlikke, nie-polletieke reedns kunn gewist zijn. De
leevsbeschryvre va García Lorca, Stainton, vertêlt dat de môordnoars êm
treiterdn vo zyn seksuêele aleg, en da da zoed e rolle gespeeld ein in ze dôod .
Ian Gibson peist da de môord ip García Lorca's 'n oendredêel was van de kampajje
va grôotschoalige môorden die mostn aal de vôorstandrs van 't Frente Popular
uutschaakln. Ian Gibson, y mêent y ook da 't woarschynlik is da bekvechtery
tusschn rechtsche bendn e belangryke ôorzake van García Lorca zyn dôod gewist
is; de vroegre CEDA-volksverteegnwôordigre Ramon Ruiz Alonso ê nie allêene
García Lorca ipgepakt in 't uus va' Rosales, moa y was ook de anstookre va den
anklacht die makte datr 'n anoediengsbevel kwam.



https://vls.wikipedia.org/wiki/Ekostelsl

'n Ekostelsl of ekosystêem is e gemêenschap van leevnde organism (plantn,
bêesten en mikroobn) tegoare mê de nieleevende komponentn van undre omgeevienge
(diengn lik lucht, woatre en mineroale groend), die ip mekoar inwerkn in e
systêem . Die leevnde (biotiesche) en leevnlôoze (abiotiesche) komponentn zyn
bekêekn lik mê mekoar verboenn deur kriengloopn van voedsl-elementn en
energiestroomn . Omda ekostelsls bepoald zyn deur 't netwerk van interaksjes
tusschn organism, en tusschn organismn en under oemgeevienge, kunn ze van glyk
wukke ofmeetienge zyn moa geweunlik bezettn ze wêlbepoalde beperkte ruumtn (aa
zegn sommigte weetnschapprs ook da de hêele eirde êen ekostelsl is) .

Energie, woatre, stikstof en groendmineroaln zyn andre essentiêele nieleevnde
komponentn van 'n ekostelsl. De energie die deur ekostelsls stroomt is ip d'
êeste plekke van de zunne ofkomstig. In 't algemêen komt ze 't systêem binn
lanst de fotosynthese, e proces da ook koolstoffe uut d' dampkrieng aalt. Deur
plantn t' eetn en deur mekoar ip t' eetn, speeln bêestn e belangryke rolle in de
beweegienge van stoffe en energie deur 't systêem. Ziedre beïnvloedn ook d'
oeveeleid van plant- en mikroobe-biomassa die anweezig is. Deur dôo orgoaniesche
stoffe of te breekn maakn de "ofbreekers" koolstoffe vry vo de dampkrieng en
vergemakklikn ze de voediengsstofn-kriengloop deur stofn die ipgesloan zyn in de
dôo biomassa omme zetn in e vorm die direct kan gebruukt wordn deur plantn en
mikroobn .

Ekostelsls wordn gestierd zowêl deur uutwendige lik deur inwendige faktôorn.
Uutwendige faktôorn lik 't klimoat, 't moedregestêente die de groend vormn en
topografie, kontroleern de boovnbow van 'n ekostelsl en de maniere woarip de
diengn werkn drin, moa zyn zeive nie beïnvloed deur 't ekostelsl . Andre
uutwendige faktôorn zyn tyd en meuglikke biota ('t gehêel van ol de leevnde
weezns). Ekostelsls zyn dynoamiesche êeneedn - oenveranderlik, ze wordn
blôotgesteld an periodieke verstôoriengn en zyn altyd bizzig mê 't êrstelln van
e poar vroegre verstôoriengn . Ekostelsls in glykoardige omgeeviengn in
verschillnde dêeln van d' eirde kunn hêel verschillnde kenmerkn ên simple omdan
ze verschillnde sôortn ên . 't Invoern van vrimde sôortn (ekzootn) ka beslissnde
verschuuviengn teweege bringn in de werkienge van 'n ekostelsl. Inwendige
faktôorn kontroleern nie allêene ekostelsl-procesn moa zyn deur under ook
gekontroleerd en zyn dikkrs oendreworpn an weerekoppliengs-bochtn . Enerzyds is
den inbrieng van alle nôodige bronn in 't algemêen ofanklik van uutwendige
procesn lik klimoat en moedregestêente, anderzyds is de beschikboareid van die
bronn in 't ekostelsl gekontroleerd deur inwendige faktôorn lik oentbiendienge,
wortlkonkurensje of schowte . Andre inwendige faktôorn omvattn verstôorienge,
ekologiesche ipvolgienge en 't karaktre van d' anweezige sôortn. Oewel da de
mensch bestoat en ingrypt in ekostelsls, is zyn totoal gewichte grôot genoeg om
uutwendige faktôorn te beïnvloedn lik 't klimoat .

Biologiesche verscheidneid is van belang vo de werkienge van ekostelsls, zjuust
lik de procesn van verstôorienge en ekologiesche ipvolgienge. Ekostelsls leevren
materioaln en dienstn woavan de menschn ofangnt; de groendbegunsels van
ekostelsl-behêer loatn zienn da 't nôodig is hêele ekostelsels te behêern beetre
dan ofzoendrelikke sôortn. 't Maakn van klassifikoasjes van ekostelsls in
homogêene êeneedn is e grôote stap no 't doeltreffnd ekostelsl-behêer, moa dr is
nie êen maniere om da te doen woaroovre iedreen akkôord is.



https://vls.wikipedia.org/wiki/Das

E das (Meles meles, eigentlik Europeeschn das) is e zoogdier uut de familie van
de marters, mustelidae. Olhoewel dan de mêeste menschn weetn hoe dat e das der
uutziet, zyn der mo weinig die êen leevnd ezien hen omdan ze verre ollêne mor
actief zyn in 'n dounkern.

Dassn zyn van de zeste familie lik wezels, fiesjouws, otters en veelvroatn, de
familie van de marters. Ze zittn wel in de orde van de vlêeseters, mo 't zyn
eigentlik olleseters. Z'eetn surtout tettiengs, mor oek kobbn, fernient, eiers,
beiers, fruut, nootn en oas. In verstedelikte streekn doen ze lik of dan vossn
oek doen, ze zoekn doa teetn in vuulbakkn.

Dassn leevn in verre hêel Europa (nie in 't nôordn van Scandinoavië, up Ysland,
Sardinië, Corsica, Sicilië en Cyprus) en e stik van Azië (Turkeye, 't nôordn van
't Middn-Ôostn, Iran, Afghanistan, Pakistan, Indië, de Centroal-Azioatische
republiekn, China, Mongolië, Korea, e stik van Zuud-Ôost-Azië en e stik van
Rusland. Oek up Japan zittn der, mo dat zoudt en aar oundersôorte zyn, Meles
meles anakuma. In België zittn der 't mêest in de Woaln, in West-Vloandern zyn
der nie vele woarnemiengn, ol zittn der wel in 't nôordn van Vrankryk.



https://vls.wikipedia.org/wiki/Complexe_getalln

De verzoamelinge van de complexe getalln es 'n uutbreidinge van de reële
getalln. De notoatie es C {\displaystyle \mathbb {C} } .

In de reële getalln bestoat er gêne vierkantwortel van 'n negatief getal. Moa in
de zestienste êeuwe vounden Tartaglia en del Ferro stilletjesan 'n olgemêne
uplossinge vo derdegroadsvergelykingn. En in under formule kosten d'er
vierkantswortels van negatieve getalln vôren kommn. Up da moment zyn ze begunn
spreekn van "imaginaire" getalln, da woaren dus vierkantswortels van negatieve
getalln. Van toen of noemden ze de "geweune" getalln reële getalln.

De imaginaire êenheid es genoteerd als i en dat es êen van d'uplossingen van de
vergelykingen x² = -1.

Een complex getal es gedefinieerd als a + bi, woaby dat a, b reële getalln zyn.
't Getal a noemn we 't reële dêel, 't getal b 't imaginair dêel van 't complex
getal. Oe a = 0 toen èje 'n zuver imaginair getal, oe b = 0 toen èje 'n reëel
getal. Dus R {\displaystyle \mathbb {R} } es 'n dêelverzoamelinge van C
{\displaystyle \mathbb {C} }

Iervôren èje 't begrip "toegevoegd complex getal" nôdig. 't Toegevoegd complex
getal van a + bi es gelijk aan a - bi. Notoatie: a + b i ¯ = a − b i
{\displaystyle {\overline {a+bi}}=a-bi}

a + b i c + d i = a + b i c + d i   c + d i ¯ c + d i ¯ = a + b i c + d i   c −
d i c − d i = a c + b d + ( b c − a d ) i c 2 + d 2 {\displaystyle {\frac
{a+bi}{c+di}}={\frac {a+bi}{c+di}}\ {\frac {\overline {c+di}}{\overline
{c+di}}}={\frac {a+bi}{c+di}}\ {\frac {c-di}{c-di}}={\frac
{ac+bd+(bc-ad)i}{c^{2}+d^{2}}}}

Vôorbild: 5 − 3 i 2 + 9 i = 5 − 3 i 2 + 9 i   2 + 9 i ¯ 2 + 9 i ¯ = 5 − 3 i 2 +
9 i   2 − 9 i 2 − 9 i = − 17 + 39 i 85 {\displaystyle {\frac
{5-3i}{2+9i}}={\frac {5-3i}{2+9i}}\ {\frac {\overline {2+9i}}{\overline
{2+9i}}}={\frac {5-3i}{2+9i}}\ {\frac {2-9i}{2-9i}}={\frac {-17+39i}{85}}}

Lik of daj 'n reëel getal kunt vôrenstelln up 'n rechte, kun je 'n complex getal
vôrenstelln in 'n vlak. 't Reëel dêel van 't complex getal stoat up de x-asse,
't imaginair dêel up de y-asse. Den ofstand van de ôorsproung van 't
assenstelsel toet an 't punt wordt de 'modulus' genoemd en wordt 'r' genoteerd.
Den oek tussen de positieve kant van de x-asse en 't bêen dat de ôorsproung met
't punt verbindt, es 't 'argument' en es genoteerd met de Griekse letter θ
(teta). 't Argument stoat in radialen en nie in zestigdêlige groaden.

't Angt of van d'uutkomste vo θ {\displaystyle \theta } of daj die nie moet
anpassen an 't kwadrant woarin dat 't getal ligt. Vo juste te zyn:

't Getal -3 - 4i ligt in 't derde kwadrant, den oek 0,927 in 't êeste, dus da
klopt nie. We moetn dus π {\displaystyle \,\pi } bietelln!



https://vls.wikipedia.org/wiki/Charles_Darwin

Charles Robert Darwin (Shrewsbury (Shropshire), 12 februoari 1809 – Downe
(Kent), 19 april 1882) was een Iengelse nateurfilosoof, die voarol bekend is voa
zyn theorie van "Nateurlike Selectie", moa die ook veel bydroagn geleverd hèt in
andere branchen gelik geologie, dierenkunde, plantenkunde en klassifikoatie.

Charles Robert Darwin was geboorn in Shrewsbury in Iengeland up den twoalfsten
februoari 1809. Je was 't vuufde kiend van zesse van den dokteur en financier
Robert Darwin, en Susannah Darwin (geboorn Wedgwood), en de klêenzeune van
Erasmus Darwin an zyn voader zyn kant en Josiah Wedgwood (van de Potterien) an
zyn moeder zyn kant. Zyn moeder stierf in 1817, en 't volgend joar gienk Charles
Darwin mè zyn broere Erasmus noa 't internoat in Shrewsbury.

Wadda nateurhistorie betrof (gelik da biologie en verwante wetenschappn genoemd
wierdn), wierd Darwin een lid van de studentenclub de Plinian Society, woardat
je in contact kwaam mè Robert Grant, en de evolutietheoriëen van Lamarck, die em
deen peizn an een boek da zyn grotvoader Erasmus Darwin haa geschreevn. Dus
eigentlik hèt Darwin verzekers mêer gelêerd in zyn butentydse activiteitn dan in
de leziengen an d' universiteit.

Ot je zaagt dat 't verkêerd gieng mè zyn zeune, hèt Robert Darwin hem noa
Cambridge gesteurd, voa doar voa paster te lêern. Deze kê deed je beter in zyn
studies (j' endigte den tiensten van zyn joar), moar ook hier was nateurhistorie
noais verre weg: je was een enthousiast keververzameloare en wierd bevriend met
den plantenkundeprofessor John Henslow, zoadoanig dat je bekend stound as “the
man who walks with Henslow” (de vint die mè Henslow wandelt). As een dêel van
zyn studies moest Darwin het boek Evidences of Christianity van William Paley
leezn, en up 't moment vound 't je 't echt inspirerend: Paley zyn gedacht was da
de maniere woarup dan diern en plantn zyn aangepast an under omgevienge een
bewys is van hoe dat God achter zyn scheppienge kykt.

Darwin was in de zomer achter zyn studies druk bezig mè nateurhistorie: je laas
het boek Personal Narrative van Alexander von Humboldt, en plandige een
geologische reize noa Tenerife. In vôorbereidienge vogde tjie een geologiecursus
met Adam Sedgwick, en deed een geologische verkenniengstocht in Nôord-Wales met
hem.

De reize begost up den zevenentwientigsten december 1831 en deurdige uutendelik
byna vuuf joar. Zels ol was tje een beginnelienk hèt Darwin toch goeie
collecties gemakt en j' hèt em goe gebruuk gemakt van een boek van Charles Lyell
(Principles of Geology) da juust was uutgekommn up 't moment dat je vertrok.

Voa 't grotste dêel was den Beagle bezig den kust van Zuud-Amerika in koarte te
brieng, en Darwin haat dikwils veel tyd voa klêene of zels nie zoa klêene
expedities in 't binnenland te maakn. Doa makte je dikwils gebruuk van, van up
zêe was tje dikwils zêeziek. Zyn voundstn hèn hem geleidelik an 't peizn gezet,
over woarom dan uutgestorvn bêestn up under huidige nazoatn trekkn, of woarom
dan bêestn en plantn van eilandn verschilln van de bêestn en plantn van 't
vasteland moar der in 't olgemêen toch up trekkn, of dat de rhea van Patagonië
verschilde van de geweune rhea en mêestol aparte van mankoar weundign.

Drie indioann van Tierra del Fuego woarn an board den Beagle, met 't gedacht van
under met een missionoaris of te zettn in under gebôorteland vo d' andere
indioann noa 't christndom te bekêern. Darwin kost zien dan ze under beschaafd
en vriendelik kostn gedroagn, moar on ze ton d' indioann in under nateurlike
omgevienge zaagn kost Darwin praktisch nie geloovn dan da dezelste sôorte mensn
woarn. Je vergeleek 't verschil met 't verschil da je ziet tussn huusdiern en
under wilde verwantn. 't Probeersel toet bekêerienge was een mislukkienge: een
joar loater moest de missionoaris gered wordn, en de "beschoafde" indioann woarn
oftewel weggetrokkn, oftewel 't leven van de wilden indioan were upgenoomn.

Ot den Beagle werekwaam up den twidden oktober 1836, was Darwin ol een bitje van
een beroemdheid deurda John Henslow een dêel van zyn brievn haad topegebrocht in
een pamflet. 't êeste da Darwin deed was zyn dêel van 't officiêle reisverslag
te schryvn, moar deurdat kapieting Fitzroy zoa trage was mè zyn dêel was 't nog
een poar joar voardat da boek uutkwaam. Ollêene Darwin zyn dêel was populair met
't publiek, en 't wierd ton ook loater up zyn eign heruutgebrocht as "The voyage
of the Beagle". 't Was zyn êeste bestseller. Terzeldertyd moest je ol zyn
specimens an de specialiestn uutdêeln voa ze te loatn beschryvn, en die kwaamn
in vuuf dêeln uut ounder de name "Zoology of the Voyage of H.M.S. Beagle" (dêel
1 : Fossiele zoogdiern - Richard Owen; dêel 2: Zoogdiern - George Waterhouse;
dêel 3 : Veugels - John Gould; dêel 4 : Visschn - Leonard Jenyns; dêel 5 :
Reptieln - Thomas Bell).

Achter under trouwe up den 29sten januoari 1839, zyn ze in “Macaw Cottage” Gower
Street ingetrokkn. Teegn 1842 haad Darwin ol genoeg over zyn transmutoatie
gepeisd voar een schets van 230 bladzydn nere te schryvn voa 't geval dat je zou
stervn voada zyn theorie kost gepubliceerd wordn. Die schets is in 1844 nog een
bitje mêer uutgebrêed, moa deur de reaksjie teegn een publikoatie Vestiges of
the Natural History of Creation in 't zelste joar hèt Darwin zyn plann'n voa 't
moment in de frigo gestookn. Dat j' em ongemakkelik voelde komt uut in een brief
dat je an Joseph Hooker schreef, woarin dat je van zyn ideëen zei dat “it is
like confessing a murder”. Oundertussn was Darwin mè zyn vrouwe en zyn jounge
famile noa Down House in dorptjie Downe ten zuudn van Londen verhuusd, voa weg
te kommn van de drukte van de grôotstad.

Wadda ton volgde kan der misschien rare uutzien, moa van 1846 toet an 1854 hèt
Darwin zyn transmutoatie an de kant gezet en hem toegeleid up de klassifikoasie
van eendemussels. Da schynt een direkt gevolg gewist te zyn van de Vestiges
boek, woavan dan de wetenschappers zeidn dat den (anoniemn) auteur gêen
gelôofwoardigheid haat omdat je een dilettant was. En mè zyn werk up
eendemussels hèt Darwin bewyzn dat je wel wetenschappelik respectoable was. Zyn
studie is moa juuste een bitje langer uutgevolln dan dat je gepeisd aat.

An 't begin van 1856 begost Darwin ton eindelik and zyn "magnum opus" om an te
toogn da transmutoatie haa platse gevoundn, en da nateurlike selektie 't
hoofdmechanisme was. 't Werk gieng trage, voarol omda Darwin nog olsan mè zyn
gezoundheid sukkelde. En ton schreef Alfred Wallace hem den beruchten brief
woarin dat je onafhankelik de theorie van nateurlike selektie beknopt
uutêenzettigde. Geshockeerd da zyn levenswerk bedrêegd wierd vreogt Darwin an
Charles Lyell voa road. Uutendelik wierdn zowel Wallace zyn brief as een dêel
van Darwin zyn schets van 1844 an de Linnean Society vôrengeleezn in juni 1858,
zoadoanig dat de kwestie van prioriteit azoa upgelost was.

Over 't olgemêen hèt zyn boek On the Origin of Species by Means of Natural
Selection, or the Preservation of Favoured Races in the Struggle for Life een
goeie receptie gekreegn, en ounder de wetenschappers zekers beter dan Vestiges
of Creation. d' Interesse was zoa grôot dat den êesten druk van den êesten dag
uutverkocht was, en gedeurende zyn leevn zyn der nog zes verschillende drukkn
uutgebrocht.

Zyn loatere boekn woarn over 't olgemêen oefeniengn voa te toogn hoe da
transmutoatie verschillende aspektn van planten- end dierenleevn kost uutleggn.
Veel van zyn ideëen hèn den tand des tyds weerstoan, beholve êen boek, Variation
of Plants and Animals Under Domestication, die probeerdigde 't mechanisme achter
varioatie en erfelikheid te verkloarn, moa de bolle hêeltegansten missloeg.

Nateurlike selectie is soms ook gekend as "survival of the fittest", moar die
beschryvienge komt eigentlik van Herbert Spencer, die Darwin zyn ideëen hèt
probeern toe te passn in 't gebied van den polletiek en d' ekonomie. Gelik met
eugenetica hèt socioal darwinisme een slichte noame gekreegn omdat 't gezien
wierd as een justifikoatie voa racisme.

As een a humoristische toepassienge van Darwin zyn evolutietheorie, wordn der up
't internet joarliks "Darwin Awards" uutgerêekt an mensn die deur under eign
stommiteit oftewel gestorvn zyn oftewel under nie langer kunn'n voartplantn - of
in de wôordn van de website "Honoring those who improve the species by removing
themselves from it!"



https://vls.wikipedia.org/wiki/Bourgondi%C3%ABrs

De Bourgondiërs woarn e Germoans volk, die oorsprounkelik in Scandinavië en 't
eiland Bornholm leefdegn. Bornholm, in 't Oudnoors Burgundarholmr, wil zeggn:
eiland van de Bourgondiërs.

Round 't begun van de 1e êeuwe an z'under by de Wisla-riviere gevestigd, ten
westn van 't groundgebied da nu Pooln is. Under gebeurs doa woarn de Gootn,
Vandoaln en Semnoonn, woa dan ze constant mee in gevecht woarn. Olgauwe wierdn
ze verdreevn no 't westn en round 250 dookn z'ip an de boovnlope van de Main,
woa dan z'in gevecht kwoamn mè d'Alemann. De Bourgondiërs paktn e stik van 't
Alemoans gebied in en vestigdn under doa.

Van 260 begostn de Bourgondiërs en de Alemann de Reyngrenze over te steekn en
Gallië te plundern.

Binst de winter van 287/288 vieln de Romeinn 't gebied van de Bourgondiërs binn
vo nieuwe invoazjes teegn te goan en ip 't ende van de 3e êeuwe was de
Reyngrenze were kalm.

Tien joar loater wierd er e verdrag geslootn, woaby dan de Bourgondiërs in
dienst kostn kommn by de Romeinsche legers. Binst de 4e êeuwe steundn ze de
wettige keizers, in teegnstellienge met d’Alemann en de Frankn.

Mo binst de grôte volksverhuziengn in de 5e êeuwe droungn de Bourgondiërs toch
't Romeins Ryk binnen. In 406 stoakn ook andere Germoann, lik d’Aloann, Vandoaln
en Sueevn, de Reyngrenze over en ze begostn met de grôte invoazje van Gallië.

De Bourgondiërs vestigdn under an de Middn-Reyn, woa dan ze in 413 e nieuw
verdrag met de Romeinn slootn en ze krêegn de stoatus van foederati.

Van 433 tout 450 was Flavius Aëtius de belangrykstn persôon van ‘t West-Romeins
Ryk. Zyn polletiek was 't versterkn van de Romeinsche macht in Gallië en Spanje.

In 476 wierd Romulus Augustulus, de latste keizer van 't West-Romeins Ryk,
ofgezet deur Odoaker, mo 't gebied round Parys blêef nog tien joar in handn van
de Romeinsche gouverneur Syagrius. In 486 ist ie overwonn deur de Frankn ounder
Clovis I in de Slag by Soissons en kwam ter 'n ende an 't Romeins gezag in
Gallië.

In 523 en 532 zyn de Bourgondische keuniengn Sigismund en Gundomar II versleegn
deur Childebert I en Chlotarius I, de zeuns van Clovis I. Ze verloorn doaby
under zelfstandigheid en in 534 kwoamn z'ounder Theodebert I by 't Frankisch Ryk
van de Meroviengers en loater de Karoliengers.

Achter 't Verdrag van Verdun in 843 wierd et Frankisch Ryk van Lodewyk de Vroomn
verdêeld ounder zyn zeuns, woaby dat 't nôordwestelik stik van Bourgondië by
West-Francië kwam en 't ôostelik stik by Middn-Francië.

't Klêenste nôord-westelik stik van Karel de Kletsn lag ten westn van de
Saone-riviere en wierd officieel regnum burgundiae genoemd. In 880 goavn de
broers Lodewyk III en Karloman van West-Francië den titel van groaf van Autun an
Richard Justiciarius, e schonbroere van Karel de Kletsn.

Ounder Karel de Simpeln versterkte Richard nog zyn gezag deur overwinniengn
teegn de Vikings, en in 918 krêegt ie ook den titel van hertog en da miek hem
den êestn hertog van Bourgondië.

Loater hen de Bourgondische hertoogn e belangryke rolle gespeeld in de Lêge
Landn. De Bourgondische periode wierd vo Vloandern ingezet mè den trouw van de
dochter van de Vlamsche groaf Lodewyk van Male. Margaretha van Male trouwde in
1369 mè Filips de Stoutn, ton den hertog van Bourgondië.

Achter 't Verdrag van Verdun krêeg Lotharius I Middn-Francië mè 't grotste,
ôostelik stik van Bourgondië.

In 855, by ‘t Verdrag van Prüm, wierd zyn Middnryk verdêeld ounder zyn drie
zeuns:

In 879, achter den dôod van Lodewyk den Hakkeloare, wilde Provence zyn twi
zeuns, Lodewyk III en Karloman, nie ols ipvolger en ze koozn Boso van Provence
van de familie van de Bosoniedn.

Boso was de broere van Richildis, de vrouwe van Karel de Kletsn, en ook van
Richard, den hertog van Bourgondië van 't westelik hertogelik stik van
Bourgondië. Boso trouwde met Ermengarde van Provence, dochter van keizer Lodewyk
II, vo zyn recht ip ipvolgienge nog te versterkn.

Ounder hem wierd 't keuninkryk Lêger-Bourgondië (of Cisjuranië) gesticht. De
grenzn woarn de Middellandsche Zêe in 't zuudn, Septimanië in 't zuudwestn,
Aquitanië in 't westn, 't keuninkryk Ipper-Bourgondië in 't nôordn en 't
keuninkryk Italië in 't ôostn.

Achter den dôod van Boso in 887 volgde zyn zeune Lodewyk III hem ip (887 - 928),
die ook Rôomse keizer was van 901 tout 905. Je wierd in 928 ipgevold deur Hugo
van Arles, ook van de familie van de Bosoniedn. Hugo was ol regent van in 905,
achter dan ze Lodewyk III blend gemakt haan.

Ipper- Bourgondië (of Transjuranië) kwam overêen me Savoye, 't kantong Vallais
(Wallis), West-Zwitserland en Franche-Comté.

't Keuninkryk wierd gesticht in 888 achter d'ofzettienge en den dôod van Karel
den Dikkn, e zeune van Lodewyk den Duuts van Oost-Francië. Rudolf I van
Bourgondië wierd verkoozn deur den oadel van Ipper-Bourgondië tout under
keunienk. Je was êest hertog van Ipper-Bourgondië gewist van 876 tout 888.

't Nieuw keunienkryk van Bourgondië krêegt de noame: Keunienkryk van Arles of
Arelat.

Keunienk Rudolf III van Bourgondië stierf in 1032 zounder erfgenoam. J'ha keizer
Konrad II de Saliër angeduud ols zyn ipvolger.

Olhoewel dan d'ipvolgers van keizer Konrad II under nog keunienk van Arles
noemdn, wierdn ze nie mè gekrôond in de kathedroale. Keizer Frederik Barbarossa,
die in 1178 keunienk van Arles gekrôond wierd deur den eirtsbisschop van Arles,
was d'uutzounderienge. Deur Frederik zyn huwelik mè Beatrix I, de dochter van
groaf Reinout III van Bourgondië, kost ie 't groafschap Bourgondië an hem
biendn.

Den êestn paltsgroaf was Otto-Willem van Bourgondië, e zeune van Adelbert I van
Ivrea, die e zeune was van Berengar II.

Beatrix I trouwde in 1156 me keizer Frederik Barbarossa, woadeure dat 't
groafschap ounder 't Huus Hohenstaufn kwam.

Under oudste dochter Johanna III trouwde in 1330 mè den hertog van Bourgondië
Odo IV en azo kwam 't groafschap ounder de Bourgondische hertoogn. Under andere
dochter Margaretha trouwde me Lodewyk I van Vloandern. Under zeune was Lodewyk
van Male.

De klêenzeune van hertog Odo IV en Johanna III, Filips van Rouvres, trouwde mè
Margaretha van Male, dochter van Lodewyk van Male. Achter zyn dôod hertrouwde
Margaretha met hertog Filips de Stoutn. Round dien tyd krêeg 't groafschap de
noame Franche-Comté.

Omda Filips van Rouvres gin ipvolgers haad, gieng 't hertogdom Bourgondië no
keunienk Jean II van Vrankryk van 't Huus Valois. Je gaf et an zyn vierde zeune
Filips de Stoutn, die trouwde mè Margaretha van Male.

Filips de Goein en Karel de Stoutn stoundn bekend vor under luxe en rykdom. ’t
Woord Bourgondisch stamt van dien tyd en wordt gebruukt vor an te geevn dat er
genootn wordt van 't leevn. Vloamiengn wordn doarom Bourgondiërs genoemd omdan
ze geirn goe eetn en drienkn.

In 1477 wierd Bourgondië zelve g'annexeerd deur Frankryk. In 't zelfste joar
trouwde Maria van Bourgondië mè den aartshertog van Ôostnryk, de Habsburger
Maximiliaan van Ôostnryk, zeune van keizer Frederik III. Ze brocht azo den titel
van hertog van Bourgondië en de reste van de bezittiengn lik de Lêge Landn en
Franche Comté ounder 't Hillig Rôoms Ryk.

De Habsburgers blêevn Bourgondië ipeisn tout in 1529 by de Vrede van Koameryk
(of Paix des Dames). Achter den Italioanschn oorloge van de liga van Cognac
wierd de vrede getêeknd deur Margaretha van Ôostnryk (de tante van Karel V) en
Louise van Savoye (de moeder van Frans I van Frankryk). Frans I most Italië
ofstoan mo je krêeg Bourgondië. Karel V hield wel 't Groafschap Vloandern en
Artesië.



https://vls.wikipedia.org/wiki/Boheemn

Boheemn (Tsjechisch: Čechy, Duuts: Böhmen, Iengels: Bohemia, Frans: la Bohême)
is ‘n historische regio in Centroal Europa, die bestoat uut de westelikke twi
derdn van de nu Tsjechische Republiek, met ‘n hoofdstad Praag. De reste van
Tsjechië bestoat uut Moravië en Tsjechisch Silezië. In d’historische context,
lik in et keunienkryk Boheemn, goat et soms over de drie stikkn van Tsjechië.

De noame Boheemn komt vôort van êen van de Keltische stammn, de Boii, die
beschreevn zyn deur de Romeinn. Ze noemdn ’t gebied dan ze veroverdn Boihaemum
(de stamnoame Boi + haemum van ‘t Germoans heim, lik heem: weunplekke, vgl. met
inheems, en ’t Iengels woord home). Boihaemum bestound uut stikkn van ‘t zuudn
van Boheemn en ook stikkn van Beiern (die noame zoudt ook ofkomstig zyn van de
Boii) en Oostnryk.

’t Hoogtepunt kwam in ’t begun van de 20e êeuwe in Montmartre, Parys, woa dan
d’artiestn leefdn volgns la culture Bohème. ’t Lied van Charles Aznavour: La
Bohème goat doar over. (kykt no de externe koppelienge).

Den term bohémien wordt nu ook gebruukt in andere toaln vor e los leevn van dag
ip dag.

De vierdn hertog was Wenceslaus I (921–935), ook Wenceslaus den Hillign genoemd.
J’is hillig verkloard deur de Rooms-katholieke Kerke en j’is de beschermhillign
van Boheemn en van Tsjechië. De Wenceslausplatse in Praag droagt zyn noame
siddert 1848.

Wenceslaus I den Hillign verplichtege de kerstenienge van ’t land. De bekêrienge
krêeg vele teegnstand en de Duutsche keunienk Hendrik de Veugeloare most tusschn
kommn. In 929 kwam Boheemn ounder et Duuts Ryk, mo de Přemysliden blêevn vor e
grôot stik ounofhankelik.

In 1198 kwam hertog Přemysl I. Otakar (of Ottocar I) keunienk en dien titel kwam
erfelik. Da was anveird deur de Rôomsche keunienk Filip van Zwaabn, zeune van
keizer Frederik Barbarossa, en loater bevestigd in 1212 deur de Goudn Bulle
(zegel) van Sicilië.

De keuniengn van Boheemn kwoamn ook verkiezers van et Hillig Rooms Ryk,
keurvorsten genoemd. Ze woarn, tegoare mè zes andere, mee verantwoordelik vo ’t
verkiezn van de nieuwe Rooms-Duutsche keuniengn. De zeevn keurvorsten bestoundn
uut drie gêestelikke en drie weireldlikke.

Boheemn beleefde ounder Ottocar II et toppunt van zyn macht en veel Duutschers
emigreerdn no de Tsjechische landn. Ottocar II probeerdeg ook keunienk van
Hongareye en Rooms-Duutsche keunienk te kommn, en de keizerskrône te bemachtegn,
mo je mislukte en je most e grôot stik van zyn anwinstn ofstoan an Rudolf I, den
êeste Habsburger van et Hillig Rôoms Ryk. Ottocar zyn zeune, Wenceslaus II, kwam
ook keunienk van Pooln.

De Poolsche krône was achter den dôod van Wenceslaus III were no de Poolsche
Piastn gegoan en d’Hongoarsche krône nor Otto III van Beiern. In Boheemn wierd
Wenceslaus III in 1306 ipgevolgd deur Rudolf I van Boheemn. Rudolf was de zeune
van de Habsburger Albrecht I, mo je stierf ol in 1307. Hendrik van Karinthië
wierd teegn de gouste van de Habsburgers tout keunienk van Boheemn verkoozn,
deurdat ie getrouwd was met Anna van Boheemn, e zuster van Wenceslaus III.

Zyn ipvolger was Jan van Luxemburg, die getrouwd was met Elisabeth van Boheemn,
nog ’n andere zuster van Wenceslaus III. Azo giengt de krône van Boheemn nor et
Huus Luxemburg. Jan van Luxemburg, die Jan I van Boheemn kwam, was de zeune van
Hendrik VII, den êeste Luxemburger van et Hillig Rooms Ryk.

In 1471 kwoamn de Poolsche Jagielloonn an de macht. De latste keunienk van et
Huus Jagiello was Lodewyk II van Hongareye, die getrouwd was mè Maria van
Hongareye, zuster van Keizer Karel V en Ferdinand I. Achter Lodewyk II zyn dôod
in 1526 gieng Boheemn no zyn schonbroere Ferdinand I en kwam et ounder et Huus
Habsburg. Boheemn blêef wel êest ’n ounofhankelik keunienkryk. Ferdinand I was
getrouwd mè Lodewyk II zyn zuster, Anna van Boheemn.

Achter ‘n Êeste Weireldoorloge in 1918, kwam Boheemn e stik van de nieuwgevormde
republiek Tsjechoslovakeye, die in 1993 splitste in Tsjechië en Slovakeye.

Et werk Má Vlast van de componiest Bedřich Smetana is ipgedreegn an de
geschiedenisse, et landschap en de legendes van Boheemn. Andere bekende
Boheemsche componiestn zyn Antonín Dvořák en Gustav Mahler.



https://vls.wikipedia.org/wiki/AC/DC

AC/DC is een Australische hardrockgroep, ol noemn ze't zeve wel rock 'n roll.
Under noame is d' Ingelse ofkortinge vo wisselspanninge/gelykspanninge.

AC/DC is in 1973 upgericht in Sydney deur Malcolm Young. Da's ne gitarist, uut e
muzikale emigrantnfamilie uut Schotland. D'n êestn bekendn zanger van de groep
wos Bon Scott. AC/DC ad in eigen land rechtuut vele succes.

De groep bestoat uut zanger Brian Johnson (sedert 1980, achter de dôod va Bon
Scott), de broers Angus en Malcolm Young (gitaar), Phil Rudd (drums) en Clyff
Williams (basgitaar). Zyder weunn nu een heel ende uut mekoar. Johnson e
Williams weun in Amerika, Angus in Olland (en is etrouwd met een Ollansche),
Malcolm in Iengeland, Rudd in Nieuw-Zêeland.

De name AC/DC, die stoat vôor Alternating Current/Direct Current
(wisselstroom/gelykstroom), eet de zuster van Angus en Malcolm (Margaret)
bepeisd. Z'ad da geleezn up een elektrisch toestel. Sommige religieuze figuurn
en AC/DC probeern te koppeln an satanisme (AC/DC = Anti-Christ/ Devil's
Child(ren), of oek nog After Christ/Devil Comes of Anti Christ/Death to Christ).
Mor de groep eèt gezeid da 't ol gin woar is en da 't up undr systêem werkt wuk
da zyder zeggn.



https://vls.wikipedia.org/wiki/Zwankendamme

Zwankendamme is een klêen dorptje in de provincie West-Vloandern tusschn
Lissewege en Zêebrugge. 't Ligt an 't Boudewynkanoal en siddert 1932 is 't
officieel een dêel van Brugge. 't Dorp haad by de tellienge van 2007 724
inweuners.

Zwankendamme het z'n eigen stoasje achter den yzern weg van Brugge no Zêebrugge.

Zwankendamme is ip 23 juni 1932 officieel gewordn, moa de name bestoat al vele
langer. D'r zyn verschillige theorieën over 't begun. De noame komt verzekers
van 't oud middelnederlands woord swanken wat da krienkeln wil zeggn en dam is
een dyk. Zwankendamme zou dus krienkeldyk willn zeggn. In ieder geval lag ter
vroeger, woa da nu 't Lisseweegs Varretje ounder Wulfsberge deurelopt, een
hofstee, herberg Zwankendamme (me joartal 1643). Nog vo da die hofstee gebouwd
wierd stound er ip de zelfste plekke een heerlikheid met de noame Zwankendamme
die ofhankelik was van de Wulfbergshoeve die een lêenhoeve was van den burg in
Brugge. Van die hofstee was ter al sprake in 1429: Binden ambachte en de
parochie van lisseweghe, noord-west van der kercke van lisseweghe, recht on de
westzijde van der stede dat men heet Wulfsberghe. Moa d'oudste nederzettienge
was de Gaarlemhoeve, verzekers zelfs oukder of Ter Doest.

't Zoudt een nederzettienge of heim gewist hen van een Frankischn kolonist,
Garlingo. Vandoar de noame Gerlingoheim, loater ingekort noa Gaarlem.



https://vls.wikipedia.org/wiki/Zudelikke_Nederlandn

De Zudelikke Nederlandn es de noame voe de vorstendommn die achter den
Tachtigjoarign Oorlog onder Spoans gezag bleevn.

't Gebied èt tout 1713 besteurd gewist deur Spoansche landvoogdn. Me spreekn van
de periode van de Spoansche Nederlandn.

Deur de Vrede van Utrecht in 1713 kwoamn de Zudelikke Nederlanden toe an de
keizer van Oostnryk. Da wos de periode van de Oostnryksche Nederlandn.

De Zudelikke en de Noordelikke Nederlandn (de Republiek) tope noemn z'ook wel de
Nederlandn of de Lege Landn. De Noordelikke Nederlandn woarn d'r in gesloagd om
under ounofankelik te moakn van de Spoansche Krone. Officieel sinsn de Vrede van
Münster van 1648, de facto sinsn 1581.

Ook binst den tyd van 't Verenigd Keuninkryk der Nederlandn wierd er nog geklapt
over de Zudelikke Nederlandn. In 1830 kwoamn z' ounofhankelik van Holland en azo
is België ountstoan.

Over 't algemêen weirdn de ierounderstoande gebiedn bedoeld. De mêeste zyn nu e
stik van België moar en poar liggn nu gedeeltelik of helegansn in Vrankryk,
Olland, Grootertogdom Luxemburg en Duutsland. Concreet goat et em over:



https://vls.wikipedia.org/wiki/Zoetekoeke

Zoetekoeke is e sôorte gebak. Omdat 't gemakt es ip boasis van sirope van brune
suker en ruggeblomme is 't dounker va kleur. Der is dikkersn ôok sterk smoakende
zêem in verwerkt.

De boasiskruudn die de noame en ôok 't grôotste dêel van de smoake geevn, zyn:
kanêle, gembre, kruudnoagel (kreudnoagle en knuffienoagle in ZO WVL) en
notemuskoat. Eventueel kant'er nog en klêen bitje corianderzoad, kardemoen,
foelie, anys, calissieout en al de sortn zochte dounkere pepers (Jamaica) by.

't Wordt mêestal in schyvjes vôorgesneedn en der kunn sukerkorrelkes ip
gestrôoid liggn.

Mêestal vind je zoetekoeke in bakskesvorme moar in fêestelikke sezoenen lik
Kestdag, Nieuwjoare, Valenting en 't Poasn vind je z'ôok in de vorme van en
herte; ideoal vô en amoureuze attentie an je "zoetekoeke".

Vele vlêesgerechtn uut het Middn-Ôostn en Turkeye kommn beter uut me 'n poar
schelln krudekoeke d'rin. Probeer moa ne kêe in 't Vlams gerecht kenyn met bruun
bier, da ol redelik zoete es, 'n poar schellen pennepisse by te doen: ge goat
peizen da je in Libanon zit.

De AN-uutdrukkienge een hart van peperkoek es nie gebruukt in West-Vloandern;
ier zeggn me: j'ei 'n erte van koekebrôod of j'es koekegoed. Let ip da je nie
verwart met J'is koekeround, want da's nie zo vleiend. Koekeround wil zeggen dat
de persoon in kwestie in 't heêl nie snugger is.

Bekende Vlamsche merken van zoetekoeke zyn Lotus, Meli en Vondelmolen.
Intusschen faillit, moa vroeger e grôte noame wos De Werkende Bie.



https://vls.wikipedia.org/wiki/Z%C3%AAeuws-Vlams

Zêeuws-Vlams is de noame vo West-Vlamsche dialectn die gesprookn wordn in
westelik Zêeuws-Vloandern. Die streke makt dêel uut van de provincie Zêeland moa
de toale wordt nie by ‘t Zêeuws gereeknd moa by ‘t West-Vlams.

Zêeuws-Vloandern ligt in e gebied dat ounderevig is an Vlamschn-, Zêeuwschn- en
Broabantschn invloed. Most de geschiedenisse anders verloopn zyn, giengn de
Zêeuws-Vlamsche dialectn verzekers wel meegedoan en an de processen die ‘t Vlams
oundergoan et, want Zêeuws-Vloandern makte dêel uut van ‘t groafschap Vloandern,
zowel bestierlik als socioal-economisch. Moa ‘t is anders verloopn.

De Tachtigjoarign Oorloge tusschnn Spanje en de protestantsche ‘rebelln’ wierd
vor e grôot dêel uutgevochtn in ‘t strategisch geleegn Zêeuws-Vloandern. ‘t
Gebied gerakte hêlegans verwoest, de dykn wierdn deuregestookn en de bevolkienge
was ip de vlucht. Binst ‘t Twoalfjoarig Bestand (1609-1621) begostn ze met de
erbedykienge in West-Zêeuws-Vloandern en ‘t Land van Aksel en protestantsche
boeren van de Zêeuwsche Eilandn wierdn angetrokkn vo ‘t gebied te erbevolkn. Ook
protestantsche Vloamiengn, Woalen en Hugenoten. In ’t katholiek gebleevn Land
van Ulst begost de erbedykienge moa achter de Vrede van Münster in 1648 en
gebeurde de erbevolkienge surtout vanuut ‘t katholieke Woasland. Ook de oger
geleegn centrale en ôostelike grensdorpn blêven katholiek.

De dialectn ten ôostn / te zuudn van de grenze, dus 't Land van Hulst en e dêel
grensplekkn, sluutn an by een Ôostelik-Vlams gebied (surtout van 't Woasland).
Echte Zêeuwsche elementn zyn der nie vele. In da gebied hen de dialectn met e
dêel Ôost-Vlamsche vernieuwiengn meegedoan. In d' ôostelike grensdorpn klappn ze
Woaslands. Typisch is d' uutsproake "buuëm" vo "boom". In 't Land van Hulst
zeggn ze 't oudere "boeëm".

Ook de centrale grensdorpn (Westdorpe, Zuuddorpe , Overslag) zyn goed in 't
Ôost-Vlams g'integreerd. E poar typisch westelik Ôost-Vlamsche vernieuwiengn zyn
de i in vis en de u in put die lik in 't Meetjesland wordn uutgesprookn met een
"naslag". Eede, Philippine en Sas-van-Gent zyn aparte gevalln. In Eede wordt er
oungeveer Maldegems geklapt: ("zistere" vo "zuster", "baa" vo "balle", "peu" vo
"pyle"…). Philippine sprikt e g'isoleerd visschersdialect met dudelik minder
(Ôost-)Vlamsche kenmerkn of d' andere grensplekkn. Ook Sas-van-Gent is e
toaleilandje: typisch zyn bv. "stuk", "vuur" en "duur" lik in 't Algemêen
Nederlands woa da 't in 't Vlams en Zêeuws "stik", "vier" en "diere" is.



https://vls.wikipedia.org/wiki/Woaregem

De stad Woaregem (officieel Nederlands: Waregem) es ne stad in 't zooidooëstn
van West-Vloandren. 't Es de vaaifde grooëtsten van de provinsie en ee iets van
37.312 inweuners. De dieëlgemieëntn zijn sedert 1977 Beevren-Leie, Desselgem en
Sent-Eloeis-Vaaive.

Den burgemieëstre ès Kurt Vanryckeghem van de CD&V. Woaregem es economisch ne
groei'nde regio, mee un grooët winkelcentrum: 't Pand.

De grooëtste kirn in Woaregem es d'uuëfdgemieënte Woaregem zelve, mee mieër of
20.000 inweuners. Ten noordwest'n van diene stadskirn liggn de dieëlgemieëntn
Beevren-Leie, Desselgem (olletwieë mieër of 5.000 inweuners) en
Sent-Eloeis-Vaaive (abaai 4.000 inweuners) langst de Leie. De greinzn van de
stad bestoan doar no ooyt 't oude kronklende trajèct van de Leie, van veur dat
't woa rechte etrokkn. De bebouwinge van Woaregem en Sent-Eloeis-Vijve es zo
goed of ieën gehieël gekomn deur nieuwe weunwijkn en industrieterrein'n, en oek
de kirnen van Desselgem en Beevren-Leie zijn noar mallekoar toe egroeid. Ip 't
grondgebied van Woaregem, langst de boane noar Dèirluk en langst de boane noar
Ter Vicht'n, ligt er un reedeluk grooët gehucht, Nieuwenhove. Nieuwenhove vormt
no nen aparte kirn, ol es 't deur de lintbebouwinge verbondn mee 't gehucht de
Meulenouwk van Dèirluk.

Sent-Eloeis-Vijve en Desselgem zijn olletwieë egroeid ip 'n plekke woar da de
Leie koste over'estookn werr'n. Der es doarbij un typisch patrooën van
twieëlingdorpn (langst weerskantn van de Leie iéën) ontstoan: Desselgem ligt
epoard mee Oeigem en Sent-Eloeis-Vaaive mee Sente-Boafs.

Den uuëfdkirn Woaregem ee vooërts nog verskill'nde wijk'n. De wijk'n 't Gaverke
en de Biest èn ulder ei'en afzonderlukke parochie. De parochie Heilige Familie
van 't Gaverke is ip'ericht in 1941, de parochie Sint-Jozef van de Biest in
1966. D'oude p'rochie van 't stadscentrum es enomd noar Sint-Amandus. Ol de
kirn'n in de stad zin staaif versteedelukt. Der es nog open ruimte flakbij de
vallei van de Leie, in 't ooyterste nooërd'n, en in gebied'n rond Nieuwenhove.

Woaregem ligt ip den asse van Kortrijk noar Gent. Dienen asse werdt etypeerd
deur de rivier de Leie, de spoorwig Gent-Kortrijk (stoasie in Woaregem),
d'otostrade A14/E17 en den oudere stieënweg N43 tuss'n die twieë grooëtre
stee'n, die Woaregem deuresnaai'n van zooydwest noar nooërdooëst.

't Bekenste wat dat er in Woaregem gebeurt, es de joarlaaikse Woaregem Koerse;
da zijn pèirdekoers'n in de loatste weeke van oguustuus, ei'enluk ip den ieëst'n
deisnda achter de loatste zonda van oguustuus. Dus 't kan oek ol begun september
zin. Woaregem es oek de gaststad van Twis deur Vloandern, een West-Vlomse
wielerkoerse in 't veurjoar.

Aloewel da Woaregem in West-Vloadren ligt, klappn ze doar 'n dialect da stirk ip
't Ooëst-Vloms trekt. De diftongn ij en ui klinkn doar link aai en ooi', link in
Ooëst-Vloandren, en nie link ie en uu link in de mieëste andre West-Vlomse
dialect'n. Daarenboven klinkn broek, doek en koek doar link un brouwk, nen douwk
en ne kouwke. Dus tee'n kikn (kijken) ze(g)'n ze "kaijkn" en tee'n uus (huis)
ze(g)'n ze "oys" bijv.



https://vls.wikipedia.org/wiki/Wette_van_Moore

De Wette van Moore stelt dat 't antol transistors up een computerchip ieder 2
joar verdubbelt.

In april 2005 kocht Intel een exemploar van 't tydschrift Electronics, woarin da
Moore in d' uutgave van april 1965 vô 't êest de fundamentn van de wette
uutêenzettigde, vô 10.000 dollars up eBay, omdan ze zelve gin goe exemploar in
under bezit haan.

Vanof 't joar 2006 is de kloksnelheid beginn'n stagneern, en tegenwôordig zyn
der gin chips mè snelheedn boovn 3,8 GHz. D'uplossienge van de chipfabrikantn is
van processeurs mè mêer dan êen chip en processor te bouwn, en tegenwôordign
beginn'n computers mè Quad Core ip énen chip de norm te wordn binst dat'er ol
prototypes me 64 cores bestoan.

Tegenover Moore zyn wette stoat de Great Moore's Law Compensator, die der up
wyst dat over de joarn software mêer en mêer geheugncapaciteit nôdig hèt, en dat
da ol de voruutgank van Moore zyn wette teniet' hè gedoan (Wintel conspiracy).
In 't tydschrift InfoWorld hèt Randall C. Kennedy, vroeger by Intel, de snelheid
van Microsoft Office 2000 en Microsoft Office 2007 up computers van 't zelste
joar vergeleekn, en vound da vô de zelste take Office 2007 der twê kêern zo
lange over deed up een typische computer van 2007 dan Office 2000 up een
typische computer van 't joar 2000.



https://vls.wikipedia.org/wiki/West-Romeins_Ryk

‘t West- Romeins Ryk (Latyn: Imperium Romanum Pars Occidentalis) was et westelik
stik van et Romeins Ryk, achter de splitsienge in 285 deur keizer Diocletianus.
D’hoofdsteedn van ’t West-Europees Ryk woarn êest Milaan (286-402) en loater
Ravenna (402-476). De latste West-Romeinsche keizer, Romulus Augustus, wierd in
476 ofgezet deur de barboar Odoaker, die e commandant was van de Germoann en
keunienk van Itoalië kwam.

De grenze wierd getrokkn tusschn ’t Westn met Itoalië, woa dan ze Latyn klaptn,
en ‘t Oostn woa dan ze Grieks klaptn en woa dan ze ’t vele beter steldn. ‘t
Oost- Romeins of Byzantyns Ryk, mè ’n hoofdstad Constantinopel, blêef bestoan
tout in 1453.

’t Romeins besteur begost de macht te verliezn deur ’n hoop invoasies. In 406
wierdn z’overspoeld deur verschillige Germoansche stammn lik Bourgondn, Sueevn,
Vandoaln, Aloann en Sloavische stammn, die under definitief in Gallië
installeerdegn.

In ‘t gebied round Lutetia, (nu Parys) het de Romeinsche generoal Syagrius ‘t
nog uutg’houdn tout in 486. De Frankn, ounder Clovis I, veroverdn ‘t latste stik
van ‘t Romeins Ryk in West-Europa.

Teegn de gouste van Constantinopel wierd Karel de Grôotn ip Kestdag, in ‘t joar
800, deur paus Leo III gekrôond tout nieuwe keizer van 't West-Romeins Ryk,
achter ‘n ounderbrekienge van 324 joar. Den titel was nie mè gegeevn in
West-Europa achter 476. ’t West-Romeins Ryk wierd theoretisch were vôortgezet
als ’t Karolingisch Hillig Rôoms Ryk.



https://vls.wikipedia.org/wiki/Wervik

Wervik es e stee in West-Vloandern. D'r weunn à peu près 18.400 inweuners.
Wervik ligt langs de Leie die de grenze es mèi 't Franschke. A 'n overkant van
de Leie ligt de Franschke gemeente Wervik-Zuud (Frans: Wervicq-Sud).

Wervik es bykan d'oodste stee van Belzjik, z'es in olle gevol oudder dan
Toungern. In 1968 hèin z'hunder 2000-joarig bestoan gevierd, moa in 1992 hèin ze
lanks de Leie restantn gevoundn van e Keltische nederzettienge van round 450
v.C. Wervik es dus van Keltischn oorsproung da in dien tyde Viroviacon noemde,
wuk da wil zeggn plekke van Virovios. Dienen Kelt wos verzekers en bekend
stamhoofd da doa toun wunde.

De Romeinn hèin de Keltische stadsnoame gelatyniseerd tot Viroviacum en z'hèin
zynder in Wervik ne legerpost g'installeerd. 't Es doamei da 'n heirweg
Boulogne-Kassel-Toungern ook lanks Wervik liep. Oen z'an 't bouwn zyn, vin ze nu
nog dikkers restantn van eut dienen tyd. Sommigste geschkiedkundign peinz da d'r
up de Sint-Moartensplekke ne Romeinsn tempel ter ere van hundern oorlogsgod Mars
moe gestoan hèin moa zekers en es da nie. In olle gevol wos Wervik en
belangrikke plekke vo de Romeinn.

't Middeleeuwsche Werveke kende eur bloeiperiode ounder de Bourgondische
hertoogn. Ze kreeg in dien tyd heur magnifieke Sent-Medoarkerke die ofgewerkt
hèit gewist round 1440. Albrecht en Isabella hèin Wervik in 1608 bezocht en
z'hèin zynder gezei dat er in heel Vloandern gin schkondere kerke te vin wos.

D'r was toun ook en bloeiende textielindustrie en textielcommerce. 't Bewys
doavan es et Kuerbouc van Werveke eut de vichtiende eeuwe mèi reglementn (keuren
vander draperie) die de wevers moestn volgn. Dienen boek ligt nu in Leidn in
Olland. Verzekers dan Wervikoansche calvinistn hem hèin meigepakt na doa oen ze
zynder wegtrokkn van hier binst 'n Tachtigjoarign Oorloge.

De 16e en 17e eeuwe woarn vo heel euze streke regelrechte rampjoarn, ook vo
Wervik. Deur de vele oorlogen dan de Spanjoarn by eus eutvochtn tegen de
Franschke en tegen d'Ollanders viel d'economie bykans helegansn stille. Wervik
hèit meer dan e kee in brande gestookn gewist, en e groot deel van d'inweuners
(round de 90% !) goenk goan vluchtn. Voorol na Leidn en Haarlem in Olland, want
vele Wervikoan an hunder bekeerd tot protestant of calvinist en woarn hier
achtervolgd deur de styf katholieke Spoanschke bezetters.

Doa kwam moa beterienge in mèi 't Verdrag van Utrecht in 1713. An 'n enen kant
wos da e goe zoake want dat hèit euze streke vrede gebrocht, moa an 'n andern
kant wos da vree slicht vo Wervik. Want in da verdrag kwoamn de Spoanschke
Nederlandn nu toe an d'Oostenrykers, en hèin ze toun gedecideerd vo de grenze
tusschn 't Franschke en de vanof nu Oostnryksche Nederlandn up de Leie te leggn,
twistn deur Wervik! 't Noordelik deel (boven de Leie) es Oostenryks gekommn, 't
zeudelik deel (ounder de Leie) gounk vo goed na 't Franschke en es nu
Wervik-Zuud. In heel Europa zyn d'r moa 2 steedn die zo letterlik in twee stikkn
geschid hèin gewist: Wervik en Koomn, dat er vlak neffers ligt.

De streke stoa bekend voe heurn goein toebak. Ol in 1650 wos Wervik en
belangryke stee vo 't kweekn van toebak.

Wervik wos overtyd en apart dekenoat. Sinsn 2002 es 't en deel van et dekenoat
van Mêende.

Gilwe es d'enigste echte deelgemeente van Wervik. Kruuseke (Werviks: Kreuscheke,
Nederlands: Kruiseke) es e landelikke Wervikse parochie holverweuge Wervik en
Beseloare.

Int Werviks spreekn z'anders dan in Meen of Gilwe. Da komt verzekers omdat
Wervik helegasn upgeslootn ligt tusschn mienschn die Frans spreekn, 't es te
zeggen tusschn 't Franschke in 't zeudn en de Woalsche Komenoars in 't westn.
Hier es e lystje mèi en poar verschkilln.



https://vls.wikipedia.org/wiki/Vlienders

Vlienders, flieflotters of beutervliegn zyn insektn uut de orde Lepidoptera, de
vlienders en de mottn. 't Zyn voun 't moment e stik of 20 000 verschillige
sôortn in 3 superfamilies: d'echte vlienders (Papilionoidea), de dikkoptjes
(Hesperiidae) en de mottevlienders (Hedylidae, die ollêne in Zuud-Amerika en de
Caraïbn te viendn zyn), tope met de mottn zyn der ol 180 000 sôortn beschreevn,
ieder joar viendn weetnschappers nog à peu près 700 nieuwe sôortn by. Z'hen
ollemoale schubbn up nunder vlerkn.

Omdan vlienders surtout zochte dêeln henn, zyn der nie vele fossieln van
evoundn. D'oudste motte die evoundn is, is Archaeolepis manae van 185 meljoen
joar eleen, de vlienders zevve zyn vele jounger.

D'eiers van vlienders zyn redelik hard en 't plakt oek e loagsje was an, die
dervôorn zorgt dan ze nie uutdroogn vôorn at de rupse vulgroeid is. De
bevruchtienge gebeurt up verschillige maniern, mêestol hoakn 't vintje en 't
wuvetje nundern achterkant an makoar en toune deurt het e hêel ende vôorn dat de
poarienge edoan is. 't Zyn oek sôortn uut de familie van de zakrupsvlienders
(Psychidae) woa dan der gin vintjes an te passe kommn.

An ze enoeg eetn hen, vervelln ze voun e latste kêe, nunder buutnste vel komt de
coconne, z'hangn nunder êest vaste met e zydn droadje. Doarin veraarn rupsn in
vlienders, e proces die metamorfose noemt. 't Goat wel aars of van libelln of
muggn, die vele zidder uut nunder vel kruupn. Van sommigte sôortn deurt het 8
doagn vôorn dan ze verpopt zyn, van aar sôortn 4 joar. De coconne brikt oopn up
e breuklyne die ol van te vôorn emakt is, toune lopt oek olle vuligheid uut de
coconne, want dadde kut er nie uut omdat er gin goatn zittn in de coconne.

Vliender zoudt uut 't Vlams kommn, vliendern zoudt in tyde fladdern henn wulln
zeggn. In 't Afrikoans noemt e vliender e skoenlapper, e noame die ol hier idder
gebruukt is voun loopkevers.



https://vls.wikipedia.org/wiki/Verdrag_van_Verdun

Et Verdrag van Verdun uut 843 regelde de verdelienge van et Frankisch (of
Karolingisch) Ryk achter den dood van Lodewyk den Vroomn in 840 over zyn drie
zeuns. Die verdelienge van et Frankisch Ryk in 843 legde de boasis vo de
polletieke entiteitn van vandoage, moar zorgde ook vo polletieke tegenstelliengn
up et continent die vele eeuwn èn bluuvn deurn.

Lodewyk den Vroomn ad vier zeuns: Lotharius I, Lodewyk den Duuts, Karel den
Kletsn en Pepyn. Pepyn († 838) es idder doodgegoane dan zyn voader.

Moa wanneer da Lodewyk doodgienk in 840, probeerde den oudstn zeune, Lotharius,
't hele ryk in bezit te krygn. Zyn twee broers noamn da nie en spanden t'ope. In
841 èn ze zynder tegoare gevochtn by den Slag van Fontenay woa dan ze Lotharius
versleegn èn. E joar loater, in 842 èn de twee broers Lodewyk en Karel den Eed
van Straatsburg gezwoorn. Da wos e formeel boundgenootschap teegn under broere.

Et verdrag verdeelde et ryk da Karel den Grootn in de 8e eeuwe t'ope ad
gekreegn, were in drie stikkn:

Omda Lotharius den oudstn wos, jeunden zyn broers em wel de keizerskrone, dat 'n
erfde van zyn voader. Zo kwom et da Lotharius den derdn keizer es gerocht van et
Illig Rooms Ryk. Achter zynen dood es de keizerskrone overgegoane na zyn oudste
zeune Lodewyk II.

Eeuwn loater èn de Bourgondische ertoogn geprobeerd vo e nieuw Middnryk te
creërn da liep van Olland tout in Itoalië. Deur den vroegtydigen dood van Karel
den Stoutn es d'r en ende gekommn an die gewoagde oundernemienge die bykans
ounderd joar èt gedeurd.



https://vls.wikipedia.org/wiki/Tachtigjoarign_Oorlog

De Tachtigjoarign Oorlog (1568 -1648), ook de Nederlandsn ipstand genoemd, is de
stryd die binst de 16e eeuwe uutbrak in de Lêge Landn en die begost is als
ipstand teegn ’t machtigste Ryk in Europa, et Spoansche Ryk van Filips II van
Spanje. Dat dien ipstand uutgegroeid is tout ’n ounafankelikeidsoorlog lag an ’t
engagement van vele oge oadelikkn die under begostn te verzettn teegn ’t
intolerant katholicisme van Filips II en z’n ounbegrip vo de bevolkinge. In
1567, achter de Beeldnstorm, zound Filips d’n ertog van Alva als landvoogd in
ipvolginge van Margaretha van Parma (’n buutnechtelik kind van Karel V), vor
orde ip zoakn te stelln. Mè zyn schrikbewind teegn ketters wildegt ie ’t
protestantisme uutroein. Mo deur da keiard iptreedn wierd d’n ipstand nog
angewakkerd en brak de Tachtigjoarign Oorlog uut in 1568. De leider van d’n
ipstand en ook de stamvoader van ’t uus van Nassau was Willem van Oranje (Willem
de Zwijger). Uuteindelik leidde d’n oorlog tout de ounafankelikeid van de
Republiek der Verenigde Provinciën, die erkend wierd deur de Vrede van Münster.



https://vls.wikipedia.org/wiki/Soetkin_Collier

In 1996, os ze 19 joar oud was, stound ze ip 't hoofdpodium van 't Dranouter
Folkfestival als zangeresse van Laïs, de reveloasje van Dranouter '96. Ze
combineerde heur zangcarrière mè studies Germoansche Filologie (Nederlands en
Zweeds) an den Universiteit van Gent.

In 1997 hè ze tegoare mè vier andere muzikantn (Tom Theuns, Wouter Vandenabeele,
Wim Claeys en Jo Van Bouwel) de folkgroep 'Ambrozijn' ipgericht.

In 1999 is ze vor heur studies een half joar noa Zweedn gewist vo te studeern an
den Universiteit van Stockholm. Ze volgde doa Zweedsche Toalkunde en
Oud-Gotisch, moar ook zanglesse an de Folkmusikhögskolan.

In 2000 is ze ofgestudeerd als germaniste en ze zoung ton surtout tegoare mè
gitarist Tom Theuns. Ze volgde ook zanglessn by Hille Bemelmans, David Davidse,
Yvonne Walter-De Kock en by de mezzo-alt Eurudike De Beul.

Siddert 2002 zyn Soetkin Collier en Veronica Codesal de vaste zangeressn van de
Belgische folkgroep 'Urban Trad', die in 2003 ip de twidde plekke endigde ip 't
Eurovisiesongfestival mè 't liedje 'Sanomi' in e fantasietoale. Moar e poar
moandn vo 't festival hen de Woaln beslist da Soetkin Collier nie mocht meedoen
omda ze zogezeid e verleedn zoudt hen met extreemrechtsche sympathieën. Omdat er
doa nieks van woar is, hè ze loater e proces angespann teegn den RTBF, de
Belgische Radio- en tv-omroep van de Fransche Gemêenschap.

In 2007 hè ze heur êeste solo-cd 'Nocturne' uutgebrocht, woaby da ze begeleid
wordt deur Tom Theuns ip gitaar en zang, Didier François ip nyckelharpa en Ben
Faes ip contrabas. Live wordt Ben Faes vervangn deur Fons Vanhamel.



https://vls.wikipedia.org/wiki/Roald_Dahl

Roald Dahl (Llandaff, Zuid-Wales, 13 september 1916 – Buckinghamshire, 23
november 1990) was een Britsn schryver gebôorn van Nôorse immigrantn.

Je schreef boekn vô zôwel kienders as volwassnn, moa 't is voarol zyn
kienderboekn die 't beste bekend zyn. Zyn schryftrant was specioal: de verhoaln
vô volwassnn zyn dikwils bizar en de dee vô kienders humoristisch moar ook rare
ounvôorspelboar, griezelig en van tydn een bitje sadistisch. Quentin Blake
maktige de têeniengn vô zyn kienderboekn. Zijn verhoaln voor volwassenn zyn
mêestol kort en hèn dikwils een verrassend ende. De boekn Boy en Solo zyn
ottobiografisch.

Roald Dahl wierd in 1916 in Llandaff, Cardiff (Wales) geboorn as 't kiend van
Nôorse ouders, Harald Dahl en Sofie Magdalene Dahl-Hesselberg. Je wier genoemd
achter de poolreiziger Roald Amundsen, een nationoaln held in Nôorweegn. Je
spraak thuus Nôors mè zyn ouders en zusters. In 1920, ot Roald Dahl vier joarn
oud was, stierf zyn zeevn joar oude zuster Astri an een blindedermountstekienge.
Een moand loater stierf zyn voader, die ton 57 joar oud was, van een
loungountstekienge. Zyn moeder beslôot van nie noa Nôorweegn were te kêern,
angezien dat hur vint zyn wense was dan under kienders in Iengeland noa schole
zoun goan. Azô bleef tjie van dat je acht joar oud was up pensionaot, êest in
Weston-super-Mare, en loater in Repton in Derbyshire. In dien twidde schole
zound de chokolafabrikant Cadbury vantydn nieuwe doozn chokola die deur de
lêeliengn kostn getest wordn. Da was d' inspiroasje vô zyn derde kienderboek
Charlie and the chocolate factory. Gedeurende zyn kiender- en adolescentnjoarn
brocht Roald Dahl zyn zomervakansjes in Nôorweegn deure.

Zyn schryverslôopboane begost ot je overgeplatst wierd noa Washington D.C.,
woarda zyn êeste verhoaln in de Saturday Evening Post verscheenn.

Roald Dahl stierf up 23 november 1990 an leukemie. Je lig begraavn up een heuvel
tegenover Gipsy House, in Great Missenden, teegn Londen, woarda tje lange
geweund haat. Der is een pling (Plas Roald Dahl) in Cardiff Bay achter hem
genoemd.



https://vls.wikipedia.org/wiki/Plasmide

E plasmide is een extrachromosomaal stik DNA bie bacteriën en sommige lagere
eukaryootn lik de Fungi. Tis mêestol circulair dubbelstrenging DNA. Plasmiden
voln op zicht ni azo mo te ounderscheidn van de rest van 't DNA: ze worn ton ôok
gedefinieerd als DNA da ni essentieel is vot organisme ounder niet-stresserende
omstandigheedn.

In geweune omstandigheedn is e plasmide nadêlig vo e celle omda et vo extra
energieverbruuk zorgt. Tis echter mo atter stresscondities optreden lik
anwezigheid van antibiotica in et medium of veroogde temperateur da plasmiden e
vôordêel zyn vo de cel.

Et copy number van e plasmide, d.w.z. et aantal kopieën anwezig van e plasmide
in e cel, wor gereguleerd deur initiatie van replicatie te regeln. Der kom zowel
high copy als low copy voor; high copy plasmiden zyn 't handigste in de
gentechnologie omda dee makkelikker zyn vo uut te zuvern.

Plasmiden met e low copy en vanzelfspreeknd mêer moeite voen dervo te zorgn da
ze achter elke generatie nog in elke cel zitn. Sommige plasmiden en e
segregatiesystêem lik vo de chromosoomn. Andere werken d.m.v. plasmid addiction:
et plasmide codeert bv. voor e toxine en een antitoxine. Et toxine komt is
stabiel, et antitoxine ni. By plasmideverlies got et antitoxine rapper
gedegradeerd worden en sterft de celle. Analoog kat een antisense RNA de
translatie regeln.

Vo dee met e hoog copy getal is da gêen probleem omda ze zodanig verdêeld zyn
over et cytoplasma da de kanse da ze in 1 van de 2 celn ountbreekn miniem is.

Lik al aangehaald et e plasmide gin intrinsiek vôordêel vo e cel die em in
ideale omstandigheedn bevindt, lik in e celcultuur. In minder 'natuurlikke'
gevaln kat de plasmide echter de overleving van de cel bevordern deur bv.
antibiotica resistentie of hitte-resistente eiwitn te codeern. β-lactamase bv.
is een enzym da et breken van de β-lactamring van de penicillinen katalyseert,
tgeen die de cel immuun makt tegen penicilline en afgeleidn. Andere sôorten
plasmiden maken de cel pathogeen.

De mêeste plasmiden coderen mor e dêel van de eiwitn die nodig zyn vo under
overlevering, de rest oaln ze van under gastheerorganisme. Vaak bevatn plasmiden
genen die under deurgave no andere celn bevordert: F-plasmiden. De tra-genen die
dorop lign steln de bacterie in stoat seks-pili te vormn: e soorte buze woardeur
da DNA deuregegeven ku wordn, da proces noemt conjugatie. Sommige virusn maakn
doa dankbaar gebruuk van om langst doar te infecteren; azo wornd die pili ook
zichtboar ounder een elektroonnmicroscoop.

In sommige gevoln komn der ook nog transposons voor ip e plasmide: stiksjes DNA
die under eigen kunn utknipn van woa da ze in zitn (deur site-specifieke
recombinatie) en azo ergens anders no toe migreern. Andere kêers is hêel et
plasmide zelve insereerboar: faag λ doet da beist ze lysogene cyclus.

Der bestoan broad host range plasmiden en narrow host range plasmiden. De êerste
kunn in e redelik grôot gamma an gastheren infecteren, de twêede zyn gebounden
an e klindere hoeveeleid. Tverschil tusschen broad en narrow host range angt
ounder andere of van methylatietoestand en replicatiemechanisme.



https://vls.wikipedia.org/wiki/Ostende_(stad)

Ostende is e Belgische stad in de provinsje West-Vloandern. Ze ligt an de
Vlamsche Kust. Buutn Ostende zelve, zyn der nog e poar deelgemeentn, Stène,
Mariakerke, Raversyde en Zandvoorde. Der weunn in 't geheel oast 70.000
menschen. Roend Ostende liggn de gemeentn Middelkerke, Gistel, Oedeburg en
Brèènienge. In de Middeleeuwn laag Ostende an den oostkant van e schiereiland,
Ter Streep. An de westkant laag Westende en in 't middent laag Middelkerke. De
polder achter 't eiland liep allene by springty oender, twèè kèèren per joar.
Deur d'inpolderienge kaamt de Ploate an 't vasteland te liggn.

De stad is e belangryk verkèersknooppunt, en et byvoorbeeld nen aavn, e
vliegpling en ne jachtaavn. De stoasje van Ostende is ook et endpunt van de
tring, dus je moe doar ofstappn, oftewel direct were kèern, mo je ku wêl direct
de kusttram pakkn, want dedien stopt ook an de stoasje. Je kut ook de ottoobus
pakkn no de banlieue of een va de buutnlynen no Brugge, Gistel, Oedenburg,
Veurne, Ichtegem, Klemskerke, Toeroet, Diksmude, Middelkerke en vele meer. In't
sezoejn kost je vroeger no Ieper en Bellewaerde me de bus, ma in 2012 e ze die
liene afgeschaft.

E poar belangryke platsen in Ostende zyn 't Petit Paris; die name verwyst nog
noa de tyd toun da Ostende twètalig was, 't Pêêrd (Leopold I pling), woa dat er
e reusachtig standbèeld stoat van uze èeste keunink en 't Marie-Josépling. In 't
centrum van de stad lig et Woapenpling met 'n schône kiosk in 't middn.

Ostende is ook de stad van artiestn gelik Arno, James Ensor, Leon Spilliaert,
Constant Permeke, Gustaaf Sorel, Jef van Tuerenhout en Raoul Servais en
entertainers gelik Kamagurka, Herr Seele, Gunter Lamoot, Lucy Loes, Preuteleute,
...

En vergit de Paulusfèestn nie te middn ogustus woar da je veel artiestn uut eign
streke kunt zien uptreedn, vooral Lucy Loes trokt doa assan vele volk aze
speelde.

J'et ook e ferme hardcore en punkrockscene, bekende groepn van by uus zyn
oundermèer Death Before Disco, Dedicted, 7 works en Ladbroke.

De stoeten Ostendenoare, rond de joarn 1980-90 en satirisch weekblad, moa nu en
mysterieuzn actiegroep die ’t gemunt êt ip de monumentn ter ère van keunienk
Leopold II in Ostende. Z'en in 't verleden al e ki zyn and ofgezaagd.

Et boegbèeld van Ostende is De zèe va George Grard, het standbèeld voorn het
Casino Kursoal, deur de Ostendenoars Dikke Mathille genoemd. In 2005 is't er een
discusje gewist of da't standbeeld ip eur oorspronkelikke platse ip de
oostellienge moest gezet wordn, moa der was zovele trammelant doarteegn da ze
toch moa beslootn en om et te loatn woar dat 't was. Z'en der ook e soorte van
bier achter genoemd.

In Ostende (lik up vele plekkn an de kust), gebruukn ze in te plekke van de /êe/
de /èè/. Ze zeggn dus nie me men êen bêen in de zêe, mo me men èèn bèèn in de
zèè (klanke lik de êeste i in illetriek, mor e bitje langer), of lik de twidde e
in 't Fransche élève.

De burgemèèster van Ostende is Johan Vande Lanotte. Mo in de gemèènteroad zittn
der nog bekende gasten, gelik Geert Lambert, me ze groen brilletje, en nateurlik
et Jean-Marie Dedecker doar ook in gezetn.



https://vls.wikipedia.org/wiki/Oeigoern

D' Oeigoern zyn e Turks vook die grôotndêels in de Chineesche regio Xinjiang
weunn. 't Zyn in hêel de weireld e goeie 9,2 meljoen Oeigoern, woavan dan der
8,8 uut Xinjiang kommn. Ze koutn e Turksche toale, 't Oeigoers.

Mahmud al-Kashgari was een Oeigoersche weetnschapper en toalkundign uut d'elfste
êeuwe en zoudt den oudst bekendn turkoloog zyn.

'n Invloed van de Chineezn is mor in d'achttienste êeuwe begunn, toune an de
Mantsjoes nunder ounderwierpn. Ze zyn wel nog twi kirs en endetje ounofhankelik
ewist (met steun van de Sovjet-Unie), in 1933 en tusschn 1944 en 1949, toet an
de communistn (Mao en zyn Volksbevrijdingsleger) an de macht kwaamn en 't gebied
overnoamn (en e joar doarachter 't zeste dein in Tibet).

D'Oeigoern zyn êen van de minderheidsvokern die deur de Chineeschn overheid
erkend zyn, mo dadde is nie an vele te zien. 'n Overheid tracht voun de Xinjiang
Oeigoersche autonome provinsje te sinificeern (verchineezn), deur Han-Chineezn
(echte Chineezn) no doa te loatn verhuuzn (deur ze tien joar gin belastiengn te
loatn betoaln en ze werk te geevn), lesse in 't Oeigoers te verbiedn. Oek de
economische en industriële groei van de provinsje (oek deur investeriengn van
China, die doa olie en goaze wulln bôorn) zorgn dervôorn da de posiesje van
nunder toale en cultuur verslichtert. In de grôte steejn (lik 'n oofdstee
Ürümqi), zyn de Han-Chineezn in 'n mêerderheid, in 't totoal is 't percentage
Oeigoern 45%, Han 41% en aar vokern 14% (bevôorbeeld Kazakkn).
D'ounderdrukkienge is voogns Human Rights Watch nog verslichterd achter
d'ansloagn up 11 september 2001 in de Verênigde Stoatn. Olles die teegn
d'Oeigoern gebeurt, is voogns de Chineezn ouderdrukkienge van Islamitische
terroristn. Toune a 't de Olympische vlagge in Xinjiang passirde, krêegn
d'Oeigoern huusarrest omdan der ollêne mo echte Chineezn in beeld zoudn kommn.

D'organizoasjes die en ounofhankelikkn stoat wulln moakn van Xinjiang
(Ôost-Turkestan of Oeigoerstan), stoan up de lyste van terreurgroeperiengn. In
2008 en 2009 zyn der, oundermêer up 'n êestn dag van d'Olympische Speeln van
Peking, êentige ansloagn ewist.



https://vls.wikipedia.org/wiki/Neoclassicisme

Neoclassicisme, of classicisme tout court, es e kunststromienge da probeert vo
de zuverheid van den klassiekn tyd achter te doene. D'oude Griekn en 't Romeins
Ryk woarn dus de grote voorbeeldn. Dienen styl kende zyn hogtepunt an 't ende
van de 18e eeuwe en 't begun van de 19e eeuwe moa bleef toegepast tout an 't
begun van WO I.

Achterdoene es 't meest upvollende an die stromienge. Zo komt et da
neoclassicistische gebouwn bykans letterlikke kopieën zyn van Oud-Grieksche en
Romeinse gebouwn, surtout de tempels. Schilderyen en gebouwn in dienen styl
kommn koud en serieus over, mèi letter decoroasje, en da typeert heel de
kunststromienge. Neoclassicisme es dus e reactie up de frivoliteitn uut den
rococo.

Dienen styl wos populair ounder den Franschn keunienk Lodewyk XVI en ounder den
Franschn keizer Napoleong. Doadeure es 't classicisme in 't Fransche gekend lik
Style Louis XVI en Style Empire, da upkwom achter de Fransche Revoluusje van
1789.

't Neoclassicisme es ountstoan in Rome deur archeologische voundstn dan in 't
weireldnieuws kwoamn:

Vanuut Rome hèit dienen styl overgepakt gewist in de reiste van Europa en
Noord-Amerika.

Moar ook ountdekkiengn in Egypte en stuuzjn van Oud-Egyptische kunste
resulteerden in de 19ste eeuwe in en hogtepunt. Surtout 't werk van de tekenoars
en weetnschappers da Napoleong mèinam noa Egypte, vieln styf in de smoake in 't
Fransche.

Bykan olle landn hèin en eigen interpretoasje. Deurnban es classicisme gebruukt
vo de kunstenoars uut de 17e eeuwe dan hunder lietn inspireern deur d'antieke
kunste van de Griekn en te Romeinn, zounder ze te willn achterdoen.
Neoclassicisme sloat toun up de loat-achttiende- en vroeg-negentiende-eeuwsche
kunstenoars, lik de Fransche schilders Jacques Louis David en Jean Auguste
Dominique Ingres, en beeldhouwers lik Antonio Canova en Bertel Thorvaldsen.
Zynder probeerden wel vo d'ideoaln dan d'oude Griekn en Romeinn toepasten, zo
goed meugelik achter te doene, meestol klakkeloos en zounder en eigen
interpretoasje te geevn.

Ook nogol wuk gemeenthuuzen en stadhuuzn zyn classicistisch, lik die van Mêende
en Wervik.



https://vls.wikipedia.org/wiki/Michelangelo

Michelangelo di Lodovico Buonarroti Simoni, (Caprese (Toscane), 6 moarte 1475 –
Rome, 18 februoari 1564) was ‘n Italioansche renaissancekunstenoare.

Je was êen van de grotste en mêest bepoalnde kunstenoars van West-Europa en je
was nie ollene schilder, mo surtout beeldouwer en ôok nog bouwmêester en
dichter, e typischn uomo universale.

Van 1450 was Firenze êen van de rykste steedn van Itoalië. De stad wierd
geregeerd deur ’t geslacht De’ Medici, belangryke bankiers die ryke gekommn
woarn in de commerce en beschermers woarn van kunstn en weetnschappn. Surtout
Cosimo de' Medici. Zyn klêenzeune Lorenzo de' Medici, bygenoamd il Magnifico,
zette de tradities van z’n grôotvoader vôort. Je trok gelêerdn uut hêel de
weireld an vo met under te filosofeern en vo lesse te geevn in zyn schooln. En
ôok stakt ‘n vele geld in kunst en architecteure en je gaf belangryke ipdrachtn
an grôte kunstenoars.

’t Deurde nie lange of Michelangelo mocht in de lêer goan by Bertoldo, die
olgauwe zag dat ’t e grôot talent was. In Michelangelo’s vroegste werkn is den
invloed van de klassiekers en van Donatello te zien.

Je kwamt doar ôok in contact me Clarissa Saffi, die em dêe peizn an de Venus van
Sandro Botticelli. Je schrêef verzn vor eur.

Vo kunst wast er gin platse mir in Firenze en in 1496, an z’n êenentwintig joar,
vertrok Michelangelo no Rome. Doa makteg't ie z’n êeste grôot beeldouwwerk,
Bacchus vo Jacopo Galli (Bargello, Firenze).

In 1498 kwamt ‘n in contact met de Fransche kardinoal Jean de Villiers de la
Groslaye (sommigte peizn Bilhères del Lagraulas), die e grôot marmern
beeldouwwerk bestelde. ’t Most uut noame van Karel VIII van Frankryk in e
kapelle van Sint-Pieter kommn. Michelangelo gink zelve no de marmergroevn van
Carrara vo z’n stik marmer te zoekn, ‘n enorme snêeuwwittn blok, woaruut dat ‘n
z’n mêesterwerk, z’n Pietà makte. ’t Werk deurde twi joar en ’t is ’t ênigste
beeld da z’n signateure droagt.

Michelangelo a g’oord dan z'in Firenze e grôot marmern beeld wildn loatn moakn,
ter ere van ’t joar 1500, uut ‘t marmer van Duccio. Da was e marmern piloare van
zes meters oge die zo slicht gekapt was deur Augustino de Duccio, dat er niemand
in Firenze was die ’t nog kost bewerkn. Michelangelo zag da wel zittn, mo je zat
in Rome en in 1501 krêegt ’n ‘n ipdracht van Francesco Piccolomini, de loatern
Paus Pius III, vo 15 beeldn te moakn vo ’t Piccolomini-altoar van de Dom van
Siena.

O ’t êeste beeld, Madonna met Kind, ofgewerkt was kwam Michelangelo in ruzje me
z’n ipdrachtgever en d’n ipdracht viel in ’t woater.

Loater in Firenze, in 1504, verkocht ‘n ‘t beeld an de Brugsche koopman Jan van
Moeskroen, die ’t in 1506 per karvêel no Brugge liet kommn. In 1516 schounk de
familie Moeskroen ’t beeld an de Onze- Lieve-Vrouwekerke van Brugge.

De schetsn en voorstudies zyn te zien in ‘t Uffizi van Firenze. Michelangelo
gebruukte dudelik ’t zelfste model vo z’n Pietà.

Michelangelo probeerdeg' z'ip olle maniern t’overtuugn vo ’t marmer van Duccio
te meugn bewerkn, mo d'r wierd ôok gepeisd an Leonardo da Vinci en Andrea
Sansovina. Den 16sten ogustus 1501 krêegt ’n den ipdracht, en j’ountwierp David,
in spannienge ip ’t moment dat ’n Goliath gink versloan. J’a drie joar nodig vo
z’n David uut ’t marmer te kappn. ’t Beeld kwam ip ’t Palazzo Signora te stoan
en was ’t zinnebeeld van d'erwonn vryeid van Firenze. Van nu vôort strôomdn
d’ipdrachtn binn.

In 1505 riep paus Julius II em were no Rome vo z’n proalgraf t’ountwerpn vo de
Sint-Pieter, en te versiern me veertig marmern figeurn. Michelangelo werkte d'r
styf lange an (tout 1545) me veel ounderbrekiengn en ’t is veel klinder gewordn
of ’t oorsprounkelik plang. ‘t Is te zien in de kerke van San Pietro in Vincoli
in Rome. ’t Bekendste ounderdêel is ‘t beeld van Mozes en ôok de Sloavn woarn
bedoeld vo de tombe.

Van 1508 tout 1512 werkteg't ie an de beschilderienge van ‘t plafong van de
Sixtynsche kapelle me fresco’s, met o.a. De Scheppienge van Adam, êen van z’n
bekendste schilderwerkn.

In 1520 begost 'n an de grafmonumentn van Lorenzo II de' Medici, ertog van
Urbino en Giuliano de’ Medici, ertog van Nemours. Ze stoan in de Sacrestia
Nuova, San Lorenzo in Firenze. Volgns ’t plang van Michelangelo mostn de twi
tombn verboundn wordn met de tombn van under vôorgangers Lorenzo il Magnifico en
z’n broere Giuliano, mo dat is nie gerealiseerd gewist. Michelangelo aad de twi
grafmonumentn van de jounge ertoogn ofgewerkt in 1534. De maniere van ’t bouwn
van groavn teegn e meur was wa nieuws. De drie beeldn ip de tombe zyn ipgebouwd
in e driehoeksposiesje. Vanboovn de persôon die dôod gegoan is, en vanounder nog
twi figeurn, symbooln vo de tyd die ossan mo vôort goat. By Lorenzo van Urbino
schemerienge en doageroad en by Giuliano van Nemours nacht en de dag.

In 1534 vestigde Michelangelo em definitief in Rome en in 1535 benoemde de
nieuwe paus Paulus III em tout schilder, beeldouwer en bouwmeester van ’t
Vaticoan.

Van 1536 tout 1541 makteg't ie ‘t Latste Ôordeel, z’n beroemde fresco ip de meur
achter ’t altoar van de Sixtynsche kapelle.

Je stierf in Rome, ênigte weekn vo z’n 89ste verjoardag en je ligt begroavn in e
proalgraf in de Basilica di Santa Croce in Firenze.



https://vls.wikipedia.org/wiki/Mesolithicum

Et mesolithicum of den middnsteentyd es de periode tusschn et paleolithicum en
neolithicum. Die periode begunt an ’t ende van den letstn ystyd, 12 à 10.000
joar geleen. Omda de landbouw em bitje mè ne kee over Europa verspreidde, endigt
et mesoliticum nie overal up 't zelste moment.

Et mesolithicum begunt t'ope mè et holoceen, achter den letstn ystyd. 't Klimoat
komt warmer, en in e periode van 5.000 joar smeltn de yskappn grootndeels of en
stygt et niveau van de zeespegel mè meer of 40 mèter.

Deur die rappe upwarmienge stiervn verschillige beestesoortn lik den mammoet,
den oolnbeir en de wuloarigen neusoorn an 't begun van et holoceen uut. De
mienschn moestn dus noodgedwoungn zelve voor under teetn begunn te zorgn. Ze
begostn an akkerbouw te doene en beestn te domestiqueern. ’t Woarn surtout de
wuuvn die up de veldn vrochtnden binst da de vintn bleevn joagn en vo ’t vee
zorgden.

Dienen overgank van joager-verzoameloare noa sedentair gebeurde geleidelik an.
Da begoste mè klene groepn van mienschn die up dezelste plekke bleevn, juste
lange genoeg voe ene kee te keunn zoain en t’oogstn. Me noemn datte
seizoensdorpn. De mienschn pasten under goed an an die nieuwe omstandigeedn en
de bevolkienge begoste te gruujn.

Voundstn bewyzn dat de bewerkiengstechniek van viersteen (silex) vodder verfynde
noar klindere, scherpere schrepers en pylpuntn (microlietn). Da kwam omda
silexsteen oe langer oe moelikker te vindn wos. Et gebruuk van pyl en boge
gerakt meer en meer courant.

Den term mesolithicum es minder en minder gebruukt. Weetnschappers anzien
d’oudste periode van et mesolithicum lik e voortzettienge van et paleolithicum.
En de vernieuwiengn an ’t ende van et mesolithicum (sedentaire mienschn die an
landbouw en veeteelt begunn te doene) lik et begun van et neolithicum.



https://vls.wikipedia.org/wiki/Meroviengers

De Meroviengers woarn e dynastie van Salische Frankn die van de 5de tout de 8ste
êeuwe, achter de Gallo-Romeinsche periode, regeerdn over 't gebied Francia.

’t Bestound uut e grôot stik van et hudige België en Frankryk en e stik van
Duutsland en Zwitserland.

De noame komt van Merovingi of Merohingi (zeuns van Merovech). Merovech was de
leider van de Salische Frankn van 447 tout 457. Zyn zeune Childeric I vocht me
succes teegn de Visigootn, de Saksn en de Alemanni, en zyn klêenzeune Clovis I
verênigde ‘t grotste dêel van Gallië ten nôordn van de Loire, deur in 486 de
Romein Syagrius te versloan.

Uutendelik kost Chlothar II in 613 Austrasië, Neustrië, Bourgondië en Aquitanië
were verênign ounder êen keunienk.

Zyn zeune Dagobert I (†639), wordt anzien as de latste goeie keunienk me macht.
Zyn ipvolgers trokkn hunder nieks mer an van ‘t feitelik regeern en z'haan e
luxeleevn. ’t Ênigste dan ze nog mostn doen was nu en ton hunder handtêekn
zettn. Doarom krêegn de Meroviengische keuniengn van die periode de benoamienge
van Vadsige keuniengn (les rois fainéants).

De Hofmeiers krêegn mêer en mêer te zeggn en uutendelik pakte Pepeyn de Kortn
van de Pepinidn de macht over, deur Childerik III in 751 of te zettn. Je krêegt
de steun van paus Zacharias, achter dat ‘n gevroagd haad wien dat er eigentlik
keunienk most zyn: dendeen die den titel droeg of dendeen die de feitelikke
macht haad.

Hofmeier Pepeyn de Kortn kwam keunienk van de Frankn en je stichtte doamee de
dynastie van de Karoliengers. Je wierd ipgevolgd deur zyn zeuns Karel de Grôotn
en Karloman.

’t Bestoat e Frans kienderliedje over de goeie keunienk Dagobert: Le bon roi
Dagobert.



https://vls.wikipedia.org/wiki/Margaretha_van_Constantinopel

Margaretha van Constantinopel (1202 - Dowoai, 10 februoari 1280), was van 1244
gravinne van Vloandern en Henegouwn. Ze was de joungste dochter van Boudewyn van
Constantinopel en van Maria van Champagne. Heur voader was groaf van Vloandern
en Henegouwn en êeste keizer van ‘t Latyns Keizerryk van Constantinopel.

In 1202 vertrok heur voader ip de vierde kruustocht. Heur moeder, die in
verwachtienge was van Margaretha, is mor achter gegoan o ze genoeg hersteld was
van de geboorte. Heur noenkel Filips I, markgroaf van Noamn, was regent en
zorgde vo de twi meisjes.

Filips van Noamn blêef regeern in noame van heur oudere zuster Johanna, mo je
brocht zyn nichtjes in e moeilikke situoasje deur hem te verloovn mè Marie,
dochter van de Fransche keunienk Filips August, die under in 1205 liet
overbriengn no zyn hof in Parys.

In 1212 kêerde ze were noar Henegouwn, woa da ze trouwde mè Bouchard van
Avesnes, baljuw van Henegouwn en subdioakn van de kerke van Laon. Je was êest
heur lêermêester en voogd gewist en ze was nog mo tien joar oud on ze trouwdn.
Heur zuster en heur vint Ferrand van Portugal zoagn da nie zittn, en in 1215
wierd under huwelik langs Filips August en paus Innocentius III oenwettig
verkloard, omdat ’n e gêestelikke wydienge haad. De 19stn januoari 1216 wierdn
ze g’excomuniceerd deur Innocentius.

Da zelfste joar slôot Jan I van Avesnes e boendgenôotschap mè Willem II van
Holland (van 1247-1256 ook keunienk van et Hillig Rooms Ryk) teegn Vloandern, en
je trouwde mè zyn zuster Aleid van Holland.



https://vls.wikipedia.org/wiki/Lorraine

Lorraine (Nederlands: Lotharingen of Lorreinen, Duuts: Lothringen) was van 1982
toet 2015 e regio in 't nôordôostn van Frankryk mè vier departementn:
Meurthe-et-Moselle, Meuse, Moselle en Vosges met hoofdstad Metz. Den 1e januoari
2016 is de vroegere regio Lorraine gefusioneerd met den Elzas en
Champagne-Ardenne toet de nieuwe regio Grand Est.

Lorraine is d' ênigste Fransche regio die grenzn het mè drie andere landn:
België (Woaln), Luxemburg en Duutsland (Saarland, Reynland-Pfalts). 't Grenst
ook an de vroegere Fransche regio's Franche-Comté, Elzas en Champagne-Ardenne.
Der loopn verschillige riviern deur Lorraine, lik de Moezel, de Meurthe en de
Moas.

Hoewel dat de Fransche regerienge der alles an doet vo Frankryk hêlegans
êentoalig Frans te moakn, overleevn der toch platselikke Germoansche dialectn in
't nôordelik dêel van de regio, lik 't Lorraine Frankisch ( Duuts: Lothringisch,
Frans: Francique, platt lorrain of platt mosellan), e Moezelfrankisch dialect da
dichte by 't Luxemburgs stoat.

't Grotste dêel van de regionale toaln in Frankryk (lik ook 't Frans-Vlams,
Bretoens, Cataloans, Provençal, Elzasduuts), zyn vervangn deur 't Frans sedert
de schoolplicht in de 19ste en 20ste êeuw. Toch wordn der de latstn tyd efforts
gedoan vo de dialectn te bewoarn die nu nog deur oudere menschn geklapt wordn.

Binst de Twidde Weireldoorloge is 't kruus deur generoal Charles de Gaulle
gekoozn als symbool van zyn Vrye Fransche (Frans: Forces Françaises Libres, of
FFL) in de stryd teegn Nazi-Duutsland en de Vichy-Fransche.



https://vls.wikipedia.org/wiki/Lithosfeer

De lithosfeer (van 't Grieks λίθος [lithos] of "rotsachtig" + σφαῖρα [sphaira]
of "sfeer") is 't ounbuugzoame omhulsel van een rotsachtige planete gelik d'
Eirde.

Up d' Eirde omvat de lithosfeer de korste en 't bovenste dêel van de mantel, die
de harte en brosse butenlage van d' Eirde vormn. Derounder ligt den
asthenosfeer, die dieper zit en doadeure warmer en mêer buugzoam is. 't
Verschillend gedrag ounder spannienge gift de grenze tusschn de lithosfeer en
den asthenosfeer an: de lithosfeer bluuft ounbuugzoam vo lang endn in den
geologischn tyd, en vervormt elastisch toedat uutendelik meegift met een brosse
breuke. Doateegnover stoat dat den asthenosfeer viskeus vervormt en de
spannienge wegnimt deur plastische vervormienge. Deur zyn bros gedrag is de
lithosfeer upgebrookn in tektonische ploatn.

Den oceoanische lithosfeer is deur den band 50–100 km dikke (moa teegn de
mid-oceoanische ruggn is de dikte nie grôter dan da van de korste, of 5–10 km
dikke), binst dat de continentoale lithosfeer 40–299 km dikke is (woavan dat de
bovenste 30–50 km normoalgezien de continentoale korste is). De korste verschilt
van de mantel deur een veranderienge in de scheikundige soamenstellienge (de
bovenste mantel bestoat hoofzoakelik uut peridotiet), en den overgank tusschn de
twê wordt de Mohodiscontinuïteit (achter de Kroatische seismoloog Andrija
Mohorovičić) genoemd.

h {\displaystyle h} is de dikte van 't manteldêel van den oceoanische
lithosfeer, κ {\displaystyle \kappa } is de thermische conductiviteit (omtrent
10−6 m2/s), en t {\displaystyle t} is den tyd.

Geoloogn kunn'n de bovenste mantel ounder de continentn bestudeern deur
xenolietn in kimberliet en andere vulkoanische puupn t' ounderzoekn. De studie
van de verhoudienge tusschn osmium- en rheniumisotoopn hèt angetoogd dat de
bovenste mantel ounder de oude kratons (oude en stabiele gedêeltn van de
continentoale lithosfeer) mêer dan 3 miljard joar oud zyn.



https://vls.wikipedia.org/wiki/Koniefeern

De koniefeern, weetnschapplik ofdêelienge Pinophyta, ook gekend lik ofdêelienge
Coniferophyta of Coniferae, zyn êen van de 12 bestoande taxa ip
ofdêeliengsnievoo binn 't Ryk van de groene plantn (Viridiplantae) of êen van de
10 bestoande ofdêeliengn van de landplantn (Embryophyta). Koniefeern zyn
naktzoadign (Gymnospermae), keegledroagnde zoadplantn die weefsle ên mê
voatbundls. Al de nu bestoande konifeern zyn oetachtige plantn mê sekuundèère
groej, de grôote mêerdreid zyn boomn en mor e poar zyn struukn. Typiesche
vôorbeeldn van koniefeern zyn ceedrs (Cedrus), doeglasn (Pseudotsuga), sypresn
(Cupressus), denn (Abies), juniepeerussn (Juniperus), Agathis, lorkn (Larix),
pynn (Pinus), tsuugas (Tsuga), sekwojas (Sequoia), sparn (Picea), en
venynboomachtign (Taxaceae) . De ofdêelienge sluut oengevêer acht famieljes in,
67 geslachtn en 630 leevnde sôortn .

Aloewêl da 't antal sôortn betrekklik klêene is, ên de konifeern e vrêe grôot
ekologiesch belank. Ze zyn d' oovrêersnde plantn ip grôote ippervlaktn , woavan
mêest ipvolln de tajgas van 't Nôordlik Oafroend , mor ook de busschn in
glykoardige koele klimoatn in 't gebergte mêer no 't Zuudn. Boroale koniefeern
ên veele anpassiengn an de wientretyd. De smolle keeglevormige krôone, en undre
no beneen gerichte takkn, êlpn undre vo de snêew of te schuddn. Veele oendre
undre verandrn undre biochemie vor undre mêer weerstand te geevn teegn 't
vriezn, wa da "hardn" genoamd wordt. An den êene kant zyn 't de tropiesche
reegnbusschn die de grotste biodiversiteit en ipbringste ên, an den andre kant
zyn 't de grôote koniefeernbusschn die de grotste koolstofpit zyn van de weirld,
't is te zeggn woa dat de atmosfeeriesche CO2 geboendn is in orgoanische stoffn.

Ze zyn ook van grôot ekonomiesch belank, oofdzoaklik vo 't oet en vo
papierproduuksje; 't oet van koniefeern is gekend lik zocht-oet (iengels :
softwood).

Koniefeere is e wôord van Latynsche ôorsproenk, saamngestelld uut conus (keegle)
en ferre (droagn), tgêene betêeknt "de dien die keegls droagt".



https://vls.wikipedia.org/wiki/Klarinette

E klarinette is e bloasinstrument da volt ounder de outbloazers. Deur da de
klank gemakt wordt deur lucht te loatn trilln, ôor et by de aerofôonn. De
geweune klarinette stoat in Bes, da wil zeggn oej ne do speelt klinkt et lik ne
Sib. De noame klarinette is het verklêenwordje van clarino, Italioans vor e
sôorte trompette.

Klarinettn kun ounder andere gemakt zyn ut out, plastic, artn kalletchou of
ivôor, mo de mêeste muzikantn gebruukn klarinettn uut Afrikoans out. Up et
moundstik zit er e rietje die de lucht doe trilln en ezô de klank makt. 't
Lichaam zelve is min of mêer cylindrisch en mondt uut in e klêene klankbeker.
Der zittn redelyk vele goatn in 't lichaam, woavan dan der 7 deur de vingers
bedekt kun zyn en de reste wordt oopn en toegedoan mi kleppn. Deur die goatn et
de klarinette de grotste tôonofstand van ol de outbloazers, tôpe mi de fagotte.
De tôonafstand angt of van instrument tot instrument, mor de Bes klarinette kut
mêestol an de mi (in de fasleutel 4 up 't middelste lyntje). De ôogste note angt
of van speler tot speler, mor de mêeste spelers kun an de do 3 octaven boovn de
middendo.



https://vls.wikipedia.org/wiki/Jules_Lagae

Jules Lagae (Roeseloare, 15 moarte 1862 – Brugge 1931) wos e West-Vlamsche
beeldhouwer.

Jules Lagae wos den derdn van acht jounges. Je krêeg zyn êeste ipleidienge in de
kunste an d'academie van Roeseloare ounder Henri Horrie. Ost 'n vêertien joar
oud was giengt 'n werkn in e wienkel in Roeseloare woa dat 'n lêerdege zoagn,
kappn, ornamentn snyen, iengeltjes en hèilign beeldhouwn vo biecht-en
prèkstoeln. In 1880 kreegt 'n de keure vo zyn studies vôort te zettn in Brussel
an d' Academie vo Schône Kunstn, met de steun van de stad en de provinsje.

Je bleef ton een ende in Brussel weunen en je werktege êest by Charles Van der
Stappen en loater by Jef Lambeaux.

In 1888 het 'n de prys van Rome gewonnen mè 't beeld De Zaaier. Je trok ton noar
Itoalië en je blêef doa drie joar lank in Firenze, woa dat 'n styf ounder den
indruk kwam van Donatello.

Je kwam were uut Itoalië met e dêel werkn, lik de Boetelingen, nu in 't Museum
van Gent en Moeder en Kind, da bekrôond wierd in München met de "grôte goudn
êrepennienge".



https://vls.wikipedia.org/wiki/Jozef_II_(HRR)

Jozef II (Jozef Benedikt August Johan Anton Michael Adam) (Weenn, 13 moarte 1741
-Weenn, 20 februoari 1790), van ‘t Huus Habsburg-Lotharingen, was den oudste
zeune van keizerinne Maria Theresia en heur vint Frans I Stefan. Je was de
broere van Marie Antoinette.

Je kwam Rôoms-Duutsche keunienk in 1764, in 1765 keizer van ’t Hillig Rôoms Ryk,
en in 1980 ook keunienk van Boheemn en Hongareye.

Jozef II wierd in Brussel verteegnwoordigd deur zyn zuster Maria-Christina, die
tegoare met heur vint Albrecht van Saksen-Teschen landvoogdesse van
d’Ôostnryksche Nederlandn was.

In 1789 kwoamn de Zudelikke Nederlandn in ipstand teegn ’t Ôostnryks gezag van
Jozef II, die d'Ôostnryksche Nederlandn wilde moderniseern volgns d’ideeën van
de Verlichtienge. Zyn deurgevoerde hervormiengn woarn goed bedoeld mo ze wierdn
nie anveird deur de bevolkienge. Zowel de conservatievn, de gêestelikkn,
d'ambachtsliedn en de Statiestn, e groeperienge round de Brusselschn advocoat
Hendrik van der Noot, as de progressieve burgerye, ounder leidienge van den
advocoat Jan-Frans Vonck, spandn tegoare teegn ‘t beleid van Jozef II.

De revoluusje begost in ’t Hertogdom Broabant met de Slag by Turnhout en wordt
ook de Broabantse Omwentelienge genoemd. Loater volgdn de groafschappn
Vloandern, Henegouwn, Noamn en ’t oud Hertogdom Limburg (nu de Belgische
provinsje Luuk en ’t zuudn van d’Hollandsche provinsje Limburg) ‘t voorbeeld van
Broabant. Jozef II wierd nie mer erkend as vorst van uze gewestn en ze stichtegn
de Verênigde Nederlandse Stoatn.

In 1790 wierd et gezag van de Ôostnrykers were hersteld ounder Jozef zyn
joungere broere, keizer Leopold II, die hem ipgevolgd was deurdat ie stierf
zounder zeuns.



https://vls.wikipedia.org/wiki/Johanna_van_Kastili%C3%AB

Johanna van Kastilië, ôok wel Johanna van Aragon genoamd, bygenoamd de
Woanzinnige, (Spoans: Juana la Loca) Toledo (Spanje), 6 november 1479 -
Tordesillas, 12 april 1555), was en dochter van de katholieke keuniengn
Ferdinand II van Aragón en Isabella en d'oudere zuster van Catharina van Aragón,
keuniginne van Iengeland en eeste vrouwe van Hendrik VIII.

D'n twintigstn oktober 1496 trouwde ze me Filips den Schoonn, zeune van
Maximiliaan van Oostnryk en Maria van Bourgondië.

Achter de dood van eur enigste broere, de kroonprins Johan van Aragon en
Kastilië en prins van Asturië, die getrouwd was me Margaretha van Oostnryk, en
ook van eur oudste zuster Isabella van Portugal en eur zeuntje Miguel, wierd ze
in 1502 erkend deur de cortes ols troonipvolgster. Ze was prinses van Asturië.
Achter de dood van eur moeder in 1504 was ze keuniginne, mo ze was nie in stoat
vo te regeern. Die toake wierd overgenoomn deur eur voader en eur vint.

Ze was de moeder van twêe keizers van ’t Illig Rôoms Ryk, Karel V en Ferdinand
I, en van vier keuniginn:

In 1506, up zyn 28e, is Filips gestorvn. Johanna kost de dood van eur vint nie
verwerkn woadeure dat eur woanzinnigeid nog verergerde. Ze sloot eur of van de
weireld en ze kost nie schêen van Filips’ doodskiste. Ze doolde d'r overol mee
round, wat da loater leidde tout eur bynoame Johanna de Woanzinnige. Toch bleef
z’eur titel theoretisch oudn tou an eur dood in 1555.



https://vls.wikipedia.org/wiki/Johann_Sebastian_Bach

Johann Sebastian Bach (Eisenach, 21 moarte 1685 - Leipzig, 28 juli 1750) was ‘n
Duutschn componist. Je speeldeg orgel, clavecimbel en viole.

Je wierd ipgenoomn in de menoage van zyn oudste broere, die muzieklesse gaf en
organist was in Ohrdurf, en die em doa verzekers muzieklesse gaf. In 1700 zat ‘n
ip ‘t internoat van de St.-Michaelisschole in Lüneburg woa dat ‘n koorzanger
was. Binst die periode kwamt ’n in contact mè de vierentwintig joar oudere
organist van de Johanneskerke, Georg Böhm. Zyn invloed kun j'in veel van z'n
werken oorn.

In 1703 wast ‘n enigte moandn violist en hulporganist an ‘t hof in Weimar en ol
in ’t zelfste joar wierd ‘n uutgenodigd vo organist te wordn van de
Bonifatiuskerke in Arnstadt. An z’n achttien joar kost 'n ol styf goed orgel
speeln en in de vier joar dat ’n in Arnstadt was èt ’n em doarin, en ook
helegans autodidactisch as componist, ountwikkeld. In 1704 schreeft ‘n z’n eeste
cantate.

In 1707 wast ‘n organist an de Blasiuskerke in Mühlhausen. In ‘t zelfste joar
trouwdeg't ie mè z’n nichte Maria Barbara Bach, loater de moeder van de beroemde
zeuns Wilhelm Friedemann en Carl Philipp Emanuel. In Mühlhausen voerdeg't ie
vocoal-instrumentoale kerkmuziek uut. Van de cantates die ier gecomponeerd zyn,
zyn d'r e stik of vuve bewoard gebleevn. E joar achter zyn benoeminge pakteg't
ie zyn ountslag.

In 1708 et 'n de positie van koamermusicus en organist anveird an ‘t hof in
Weimar. Van grote betekenisse vor em was de kennismoakinge met de nieuwste
Italioansche muziek (o.a. van Antonio Vivaldi), die regelmoatig deur
d'hofkapelle wierd uutgevoerd en die z’n compositiestyl beïnvloedde. An zyn
benoeminge tout concertmeester in 1714 in Weimar was den ipdracht verboundn vo
regelmoatig cantates te componeern en uut te voern. Je componeerdeg' e reekse
van ca 30 cantates in moderne styl, dwz. mè tekstn die nie bybels woarn, en ook
'n groot antal clavecimbel- en orgelwerkn, w.o. ‘t Orgelbüchlein.

In 1717 wast 'n kapelmeester an ‘t hof van de muziekliefhebber Leopold von
Anhalt-Köthen. Dat hof was calvinistisch en doadeure wierd er gin kerkmuziek
uutgevoerd. Je componeerde doa instrumentoale orkest- en koamermuziek, o.a. de
zes suites vo cello-solo en de drie sonates en drie partita's vo viool-solo,
d'orkestsuites in C en b, de twi vioolconcertn en ‘t concert vo twi viooln, de
zes Brandenburgse concertn en ‘t eeste stik van Das wohltemperierte Klavier
(1722). Ook ountstounden d’r in Köthen ca veertig weireldlikke cantates. E joar
achter de dood van z’n eeste vrouwe in 1720 ist 'n getrouwd met de soprane Anna
Magdalena Wülcken, die ook an ’t hof verboundn was. Met eur ad ’n de zeuns,
Johann Gottfried, Johann Christoph Friederich en Johann Christian.

In 1723 ist ’n verhuusd van Köthen noa Leipzig. As cantor van de Thomaskerke was
Bach verantwoordelik vo de muziek in de liturgie van de hoofdkerkn van de stad
en vo de muzikoale ipleidinge van de leerlingn van de Thomasschole. As 'director
musices' ad ‘n de leidinge van de stadsmuzikantn en de zorg vo muziekuutvoeringn
by belangryke geleegnheedn.

In 1729 kreeg 'n de leidinge van ‘t idder deur Georg Philipp Telemann ipgericht
Collegium Musicum, ’n vereniginge van beroepsmusici en studentn die wekelijks
openboare concertn verzorgdn.



https://vls.wikipedia.org/wiki/Johan_Calving

Johan Calving (AN Johannes Calvijn, geboorn Jehan Cauvin) (10 juli 1509, Noyon -
27 meie 1564 Genève) wos ne Franschn-Zwitserschn theoloog binst de Reformoasje.
Je gof hem zyn noame an en eigen ountwikkelde christelikke theologie, et
calvinisme.

Je zett'hem of teegn 't gezag van 'n paus en stichtte in Genève e nieuw
burgerlik en kerkelik besteur. J'es bekend gerocht deur zyn ounderwys en zyn
geschriftn. J'hèit veel kritiek gekreegn omda't 'n den Spoanschn theoloog
Michael Servet hèit loatn executeern up ne vierhoop.

Calving wos geboorn lik Jean Chauvin in Noyon in Picardie. In 1523, up zyn
veertienste, zound zyn voader hem na d'universiteit van Parys. Je studeerd hem
of in 1532.

Calving studeerde rechtn in Orléans en Bourges by styf bekende docentn van de
renaissance in 't Fransche. In 1532 schreef 'n hem zyn eestn boek De clementia
(Over de zachtmoedigheid). Da wos en commentoar up en klassiek prozawerk van
Seneca.

En deel van zyn upleidienge goenk over nieuwe humanistische methodes vo exegese
(bybelverkloarienge) woa da historische analyse van brontekstn centroal stound,
en da wos vernieuwend vo dienen tyd. Zyn rechterlikke en exegetische upleidienge
wos van groot belang want Calving paste die methodes ook toe up d'Hillige
Schrifte. Je prikte en ounderwees 't gene da 'n Bybel volgens hem wilde zeggn.

Je wos hem goed up d'hogte van de geschriftn van de vroege kerkvoaders en van de
middeleeuwsche ounderwyzers. Binst da reformateurs lik Jan Hus en Maarten Luther
nieuwe bewegiengn begostn, zorgde Calving vo de synthese van die bewegiengn
volgens zyn eigen interpretoasje van 'n Bybel.

In 1536 gof 'n hem zyn meesterwerk uut: de Institutio Religionis Christianae (in
't Vlams: Ounderwys in 't christelik geloof). In dienen boek beschreef Calving
zyn visie up de christelikke leer. Vo de rèiste van zyn leevn es Calving zynen
boek bluuvn anvulln. In 1559, vuuf joarn vo zynen dood, hèit 'n hem zynen boek
vo 'n letstn kee uutgebroch.

Calving es dikkers g'associeerd mèi de leer over voorbestemmienge
(predestinoasje). Calving peinsde dan de mienschn nie in stoat woarn vo hunder
te verantwoorn tegenover God. Doarom gounk 'n hem d'r van uut da God van te
voorn hèit vastegeleid wien dat er es uutverkoorn en wien niet
(uutverkieziengsleer).



https://vls.wikipedia.org/wiki/Hendrik_VIII_van_Iengeland

Hendrik VIII, van ’t Huus Tudor, (Greenwich, 28 juni 1491 – Londn, 28 januoari
1547) was hertog van York, prins van Wales en Keunienk van Iengeland en Ierland.

Je was de twidde zeune van Hendrik VII en Elisabeth van York. (Margaretha van
York was heur tante)

Vo were e verbound t'hen mè Spanje, trouwde Hendrik in 1509 met de weeuwe van
zyn broere, Catharina van Aragón, de joungste overleevnde dochter van keunienk
Ferdinand II van Aragon en Isabella I van Kastilië. Je trouwde kort achter den
dôod van zyn voader en je was ip da moment zeevntien joar oud. De 24e juni 1509
wierd ie gekrôond in Westminster Abbey.

De reedn was da zyn êeste vrouwe Catharina van Aragón hem gin zeune kost geevn.
Z’haan zes dochters, woavan dat ollene Mary in leevn blêef. Je wilde zyn huwelik
oungeldig loatn verkloarn, mo Paus Clemens VII giengt doa nie mee akkôord omda
Catharina van Aragón ‘n tante was van Keizer Karel V. Van da moment brakt ie
definitief mè Rome.

In 1513 veroverde keunienk Hendrik VIII Doornik. ‘t Is d’ênigste stad in België
die ôoit Iengels was. Je liet doar e citadel bouwn woavan dat ollêne de torre
overgebleevn is. Vo dien ofbroak zorgde Lodewyk XIV minder of e decennium
loater.



https://vls.wikipedia.org/wiki/H8000

H8000 es de noame voo de hardcorescène in West-Vloandern, die ipkwam middnt de
joarn ’90. De noame wèr uitgesprookn als Hate Thousand. H stoat voe Hate, 8000
voe de West-Vlamsche postnummers.

De hardcorescene in West-Vloandern kwam ip in 't midden van de joarn 90. Groepn
lik Liar en Congress shockeerdn de internationoale hardcorescene omda ze metal
in under geluud brachtn. Ze noemdn under nieuwe genre ‘edgecore’. In dien tyd wa
voorol old school hardcore en emo populair. Der kwam veel kritiek uut 't
buutnland, mo in oeze streke wa de ‘metalcore’ vree populair.

Buutn 't zwoare geluud, a de edgecore ôok een sterke straight-edge bôodschap.
Veel bands kwoamn ip voo diernrechtn en veganisme en teegn drugs. Ondertussn
kwam ôok in Amerika edgecore ip me bands lik Earth Crisis. Azô kostn sommigste
H8000 bands toern deur Europa, Amerika, Japan,… en werdn ze vree populair.

Mo sinds kort es H8000 were bezig an e remonte. Êest en voorol kwoamn der mêer
beatdown groepn uut Yper, lik Retaliate en First Alliance. In plekke van rappe
metal, singalongs en straight edge, brachtn zudder lompe, zwoare beatdown, arte
moshpits en violent dancing. Boovndien woarn ze nie straight-edge, mor addn ze
mêer een hiphop mentaliteit me danze under eign crews begostn te vormn.

Ôok andere genres kwoamn ip in de streke: old school hardcore, metalcore,
deathcore en crossover. 't Epicentrum van de scene verschoof van Kortryk na
Brugge en Yper.



https://vls.wikipedia.org/wiki/Fries

Et Fries (Fries: Frysk) es e West-Germoansche toale die gesprookn es in 't
nôordn van Olland en Duutsland. Et Fries es et nauwst verwant mei 't Iengels. Ip
etymologische groundn vormn die twêe toaln tôpe de Anglo-Friesche toalgroep.

In Olland spreekn ze Fries in de noordelike provinsje Friesland (Fries:
Fryslân). 't Es doar êen van de twêe officiële toaln van 't land. In Friesland
koutn d'r à peu près 440.000 mienschn et Fries. Da Fries noemn ze et
Westerlauwers Fries. Et officiële Fries daj in Ollandsche schooln kut leern,
noemt Standoardfries.

Fries es wok geklapt in de Duutsche gemeente Saterland, en vlak teegn Denemarkn
in de Duutsche deelstoat Sleeswyk-Holstein. Zyder spreekn doar en andere sôorte
Fries of da van in Olland: Saterfries resp. Noord-Fries.

De Friesche toale noemt in 't Westerlauwers Frysk, in 't Noord-Fries Friisk en
in et Saterfries Fräisk.

Olland en Duutsland erkenn olletwee et Fries lik e minderheidstoale. In die
landn krygt de toale beschermienge volgens et Europees andvest vo regionoale en
mindereidstoaln.

Up toalkundig vlak zyn Fries en Iengels nauwe verwant mè mekkoar. Moar undern
toalgroep, et Anglo-Fries, es uut mekkoar gegruujd sinsn da de Angeln, t'ope mè
de Saksn, 't continent èn verloatn à peu près 1500 joar geleen. Nu keun je
gerust stelln dat et Fries minder up et Iengels trekt moa meer up Nederlands of
Nedersaksisch.

Fries en Iengels èn 't meest van ol de Ingveoonse klankverschuviengn oundergoan.
Dat es ook 't gevol gewist by 't West-Vlams, moar wel in mindere moate.

Doaneffers èt et Fries ook Deensche invloed gekend, lik by 't Friesche woord
bern (kind) ↔ Deens barn.



https://vls.wikipedia.org/wiki/Filips_I_van_Kastili%C3%AB

Filips I van Castilië, bygenoamd Filips de Schôonn, (Brugge, 22 juli 1478 -
Burgos, 25 september 1506) was de zeune van Maximiliaan van Oostnryk en Maria
van Bourgondië. Deur te trouwn mè Johanna van Castilië kwam Spanje loater ounder
de Habsburgers.

Filips is van zyn 7 joar ipgebrocht in Mecheln deur zyn stiefgrotmoeder
Margaretha van York, de weeuwe van Karel de Stoutn.

Achter den dôod van heur vint in 1477, ha Margaretha van York et Hof van
Koameryk in Mecheln gekocht, en heur doa gevestigd. ’t Was ‘n eigndom gewist van
Jan van Bourgondië, de bisschop van Koameryk, die e bastoardzeune was van Jan
zounder Vrees.

Achter da Filips zyn moeder in 1482 veroungelukt was, wierd zyn voader
Maximiliaan nie anveird deur de Vlamsche steedn en surtout Gent was ipstandig.
Ze speeldn boas over zyn twi jounges, Filips en zyn zusje Margaretha.

Direkt begost ie de belangn van de Nederlandn te verdedign en probeerdegt ie de
neutraliteit te bewoarn tegenover Frankryk en Iengeland. Da was in
tegenstellienge mè de polletiek van z’n voader Maximiliaan, die styf anti-Frans
was en die hem, achter zyn anstellienge van keizer in 1493, nie vele mèr antrok
van de Nederlandn.

Filips was de latstn hertog van Bourgondië die persôonlik over de Bourgondische
of Habsburgsche Nederlandn regeerde. Je zette der de centralisoasjepolletiek van
zyn vôorgangers vôort, o.m. deur in 1504 de Grôte Road, die in 1477 achter den
dood van Karel de Stoutn ofgeschaft was, were ip te richtn en definitief in
Mecheln te vestign ounder de noame De Grôte Road van Mecheln.

De 20stn oktober 1496 trouwde Filips in de Sint-Gummaruskerke in Lier mè Johanna
van Castilië. Ze was de dochter van de zogenoamde Katholieke Keuniengn: keunienk
Ferdinand II van Aragon en keuniginne Isabella I van Castilië.

Mor in 1497 stierf heur broere Johan, de prins van Asturië en krôonprins. Je was
zes moandn idder getrouwd mè Filips zyn zuster Margaretha van Oostnryk. In 1498
en 1500 stiervn ook heur zuster Isabella van Portugal, en heur zeuntje Miguel,
die anders keunienk van Spanje en Portugal zou gekommn zyn.

In 1502 reisde Filips mè Johanna, en e grôot dêel van ’t hof van Bourgondië, no
Spanje vor hem lik ipvolger te loatn erkenn. Ze lietn under drie oudste jounges,
Eleonora, Karel en Isabella, achter by Margaretha van York.

’t Joar derip, in 1503 is Margaretha van York gestorvn, en Filips kêerde da joar
mè ‘t grotste dêel van ’t hof were no de Nederlandn. Johanna, die in
verwachtienge was van Ferdinand I, blêef in Madrid, woa da ze in 1503 beviel.

Loater kêerde ze were no de Nederlandn en heur vuufde kiend Maria is doar in
1505 geboorn.

Johanna kost den dôod van heur vint nie verwerkn, woadeure dat heur
gêestesziekte nog verergerde. Ze slôot heur of van de weireld en ze kost nie
schêen van Filips zyn dôodskiste. Ze doolde der overol mee round, wat da loater
leidde tout heur bynoame Johanna de Woanzinnige.

Under zeune Karel erfde, ounder ’t regentschap van z’n grotvoader Maximiliaan,
’t Hillig Rôoms Ryk en de Lêge Landn, en achter den dôod van z’n andere
grotvoader Ferdinand II van Aragon in 1516, ook hêel Spanje.

In 1507 stelde Maximiliaan zyn dochter, Margaretha, an als regente en
landvoogdesse van de Habsbursche Nederlandn. Ze vestigdeg’ heur in ’t paleis in
Mecheln.



https://vls.wikipedia.org/wiki/Filips_III_van_Spanje

Filips III van Spanje (Madrid, 14 april 1578 - Madrid, 31 moarte 1621) was
keunienk van Spanje, Napels, Sicilië en (als Filips II) van Portugal. Z’n
bynoame was el piadazo (de Vroomn).

Filips III is geboorn in Madrid. Z’n moeder Anna, dochter van Maximiliaan II,
was de vierde vrouwe van Filips II.

Zyn zuster Aartsertoginne Isabella haad, tegoare met heur vint Albrecht van
Oostnryk, de Lêge Landn gekreegn. In die periode dreevn d’ipstandeliengn van de
Noordelikke Nederlandn commerce met de Spanjoardn vo den oorlog te betoaln, mo
direct achter da Filips III an ’t bewind gekommn was, wierd da stille geleid. Je
liet ol under bôotn in de Spoansche en Portugeesche hoavens ansloan en zette de
bemannienge gevangn. Mo da brocht even vele schoa mee vo de Spoansche economie
of vo d’Hollandsche.

In 1606 probeerdegn Filips en den hertog van Lerma vrede te sluutn met
d’ipstandige Hollanders. En ôok d’aartshertoogn Albrecht en Isabella woarn van
da gedacht. Ze goavn ipdracht an den Italioan Spinola vo t’ounderandeln. Êen van
de Spoansche voorwoardn was dat de Verenigde Oostindische Compagnie zou stille
geleid wordn, mo Johan Van Oldenbarnevelt, den ipvolger van Willem van Oranje,
brocht 't by 't Twoalfjoarig Bestand in 1609 zoverre dat de Noordelikke
Nederlandn under commerce met 't Verre Oostn toch nie mostn stoppn.

Keunienk Filips III trouwde mè Margaretha van Oostnryk (1584-1611), dochter van
Karel II van Oostnryk, zuster van de loatern keizer Ferdinand II van 't Hillig
Rôoms Ryk. Under jounges:



https://vls.wikipedia.org/wiki/Ferdinand_Verbiest

Ferdinand Verbiest S.J. (Pittem, 9 oktober 1623 – Peking, 28 januoari 1688) was
een Vlamse zezuiet, missionoaris en astronoom.

Ferdinand Verbiest was 't vierde kiend van Joos Verbiest die baljuw en
ountvanger was in Pittem. Je dee zen middelboar by de zezuieten in Brugge en
Kortryk, vo dorachter in Leuvn te goan studeern in de wiskunde en de
wysbegeerte. In 1659 gynkt ie t’oope met een groep andre missionoarissen no
China. Do wordt ie utendelik een goeie moat van de keizer K'ang-shi die em zelfs
toet mandaryn benoemdige. An ’t Chinees of ounderscheidet ie em deur zun werk ip
astrologisch gebied: je vergeleekt de Chinese moankalendr met de Westerse
zunnekalendr en dodeure kost ie an de èèsten verbeteringn anbriengn. Je bouwdige
oak een antal instrumenten en een observatorium vo de keizer. Je bouwdige een
weireldbol, zunnewyzers, woatereurwerkn en hydraulische pompn tegen
overstromingn. Vo zyn moat de keizer maktet ie oak een stoomwagentje woamee dat
ie deur de gangn van ’t paleis tuftige.

Neffest Vlams klapte Ferdinand Verbiest nog Latyn, Duuts, Frans, Spoans,
Italioans, Chinees en Tartaars, wa dat em ook ols diplomoat styf van passe kwam.



https://vls.wikipedia.org/wiki/FIBA

De FIBA of Fédération Internationale de Basketball is de internationale
overkoepelende organisoatie van basketfederoaties. De FIBA is verantwoordelik vo
de internationale basketregels, ‘t spelmaterioal en faciliteitn, transfers van
spelers en de internationale arbiters. D’r zyn mêer of 200 nationale
sportfederoaties die lid zyn van de FIBA. Sedert 1989 is de organisoatie
verdêeld over vuuf zonecommissies: Afrika, Amerika, Azië, Europa en Oceanië.

De FIBA is in 1932 ipgericht in Genève (Zwitserland), twêe joar achter da de
basketsport officieel erkend is deur ‘t Internationaal Olympisch Comité. De
ôorsprounkelike noame was Fédération Internationale de Basketball Amateur. De
êerste acht leedn woarn Argentinië, Tsjechoslovakeye, Grieknland, Italië,
Letland, Portugal, Roemenië en Zwitserland. Binst de Olympische Speeln van 1936
in Berlyn is James Naismith (1861-1939), den uutvinder van basket, benoemd tout
êrevôorzitter van de FIBA.

Sedert 1950 organiseert de FIBA om de vier joar weireldkampioenschappn vo vintn
en sedert 1953 ook vo vrouwn. In 1989 zyn professionele spelers toegeloatn ip de
Olympische Speeln, lik spelers van den NBA. Van da moment is ’t woord Amateur
uut de noame van de organisoatie geschrapt, moa de ofkortinge is gebleevn.



https://vls.wikipedia.org/wiki/Evoluusje_van_den_miens

D'evoluusje van den miens es e weetnschappelikke theorie uut de biologie da
beweirt dan de mienschn lik dan ze zynder der nu uutziene e soorte es da
g'evolueerd es uut andere soortn. Biologische antropologie es de noame van 'n
weetnschap da d'evoluusje en 't gedrag van den miens lik e biologisch organisme
bestudeert.

Volgens die theorie zyn sommigste oapachtigen 5 miljoen joar geleen up hunder
beenn begunn te loopn en zyn ze zynder begunn mèi hunder handn te gebruukn vo
diengn vaste te pakkn. Verschillige groepn hèin up verschillige plekkn geleefd
en begostn up 'n deur anders uut te ziene. Zo woarn d'r twee of drie groepn van
oapn die up hunder beenn liepn, en een van die groepn wos 'n voorloper van de
moderne mienschn. Dedie begostn ook simpel aloam te moakn.

De weetnschappelikke (Latynsche) noame vo "miens" es "Homo". Den modernen miens
noemt Homo sapiens. "Sapiens" es Latyn vo "dien da etwuk wit". Homo sapiens wilt
dus zeggn "slimmn miens".

Volgens d'evoluusjetheorie es den miens g'evolueerd uut andere soortn. Den
weetnschap da 't ountstoan van den miens bestudeert, noemt paleoantropologie.
Paleoantropoloogn probeern uut te leggn hoe dan de mienschn hunder ountwikkeld
hèin deur fossieln en andere rèistn uut et verleen t'ounderzoekn. Dienen
weetnschap es ountstoan in 't begun van de 19ste eeuwe mèi d'ountdekkienge van
den Neanderthaler.

Teegn 1859 han sommigste deure dan mienschn up bepoalde vlakkn styf goed trokkn
up sommigste grote oapesoortn. 't Idee da olle soortn 't resultoat woarn van
biologische evoluusje es d'r moa gekommn oe Charles Darwin in 1859 zynen boek On
the Origin of Species geschreevn hèit. In 1863 schreef Darwin The Descent of
Man, and Selection in Relation to Sex. In dienen boek legde Darwin uut dan de
mienschn volgens hem g'evolueerd woarn deur 't proces van nateurlikke selectie.
Carolus Linnaeus (18e eeuwe) en zyn upvolgers han ol deure da mienschn nauwe
verwant woarn an grote oapn, en nog 't meest van ol weg han van chimpansees.
Chimpansees leevn olene moar in Afrika, ounderzoekers giengn d'r doarom van uut
dan de mienschn en de grote oapn ne zelstn voorouder han die in Afrika zou
geleefd hèin. Nu anveirdn olle weetnschappers nie ollene dan me wynder trekkn up
grote oapn, moar ook dan me wynder grote oapn zyn.

't Es moar in 1924 da Raymond Dart vo 'n eestn kee nen voorloper van den
modernen miens hèit gevoundn in Taung, in Zuud-Afrika. Je noemd'hem die soorte
de Australopithecus africanus, letterlik vertoald: zudelikkn Afrikoanschn oap.
Die soorte ha moar letter hèisens (410 cm³, ne modernen miens hèit er 1260 cm³)
moa ze trokkn toch meer up d'hèisens van ne miens dan van chimpansees of
gorilla's. En doaby, z'han moar klene hoektandn en je kost'hem an 't skelet
ziene dan ze zynder up hunder beenn roundliepn. Ol die zoakns overtuugden Dart
dat 'n hem nen mienschelikkn voorloper ha gevoundn die en overgangssorte wos
tusschn d'oapn en mienschn. 't Hèit 20 joar gedeurd vo da Dart au sérieux wos
genoomn, achter dan der meer (stikkn van) skelettn woarn gevoundn.

D'r es nu nog osan veel discuusje of da de australopitheci wel of gin voorlopers
woarn van den modernen miens. De letste joarn es der ne consensus gegruujd
ounder weetnschappers die vindn da A. africanus primitieve trekkn hèit en doarom
verounderstelln ze zynder da A. africanus à peu près 2,7 miljoen joar geleen es
g'evolueerd in e meer moderne soorte, de Paranthropus.

Over de voddere evoluusje van Paranthropus es der gin eensgezindheid. Volgens
sommigen es datte nen evolutionairn zytak die uutgestorvn es. Volgens andern es
die soorte 2,5 miljoen joar geleen g'evolueerd in de vroegste Homo soortn lik
Homo habilis of Homo ergaster.

't wos Carolus Linnaeus die de noame vo 't geslacht Homo hèit uutgevoundn.
Vandoage bestoat er moar een soorte nie mee, Homo sapiens. Er hèin nog andere
soortn bestoan, moa die zyn uutgestorvn. Sommigste van die soortn woarn
verzekers voorouders van H. sapiens, andere soortn woarn zytakkn die
evolutionair doodliepn. Der bestoat langs gin kantn ginnen consensus over de
juste evoluusje van uze soorte. Er es zels veel discuusje over wuk da j'ounder e
soorte moe verstoan. Want veel fossieln zyn der nie, en ze trekkn dikkers goed
up mekkoar moa zyn toch en bitje anders.

Homo habilis wos verzekers d'eeste soorte Homo. Z'es zy g'evolueerd uut
Australopithecus of Paranthropus, à peu près 2,5 miljoen joar geleen. Die
mienschn han klindere kiezn en groddere hèisens dan d'oudere soortn.

Homo rudolfensis es gevoundn gewist in Kenia en es meugelikst e joungere H.
habilis soorte.

Homo georgicus es moar in 1999 gevoundn gewist in Georgië. Meugeliks wos datte
en tusschnsoorte tusschn H. habilis en H. erectus, of en oundersoorte van H.
erectus. De ountdekkienge van die soorte es belangryk vo ounderzoek round de
oorsprounghypothese die probeert t'achterhoaln wanneer én wukke soortn mienschn
Afrika hèin verloatn en na Europa en Azië zyn getrokken.

Vanof 1,8 miljoen joar geleen begostn bepoalde populoaties van Homo habilis
groddere hèisens te krygn en begostn ze meer ountwikkelde steenn werktuugn te
gebruukn. Die verschilln ollene zyn genoeg vo van en andere soorte te spreekn,
Homo erectus. Meugeliks koste Homo erectus ook ol vier moakn vo zyn teetn te
kookn.

Ounderzoekers discuteern over d'ofkomste van Homo ergaster. Ofwel wos 't en
oundersoorte van Homo erectus ofwel en iddere soorte. Je leefde van 1,9 tout 1,4
miljoen joar geleen in Afrika. Zynen schedel wos dinner en grodder (700–850 cm³)
dan die van H. erectus en je makte hem werktuugn die dudelik meer g'avanceerd
woarn. 't Wos d'eeste hominide die dezelste ofmetiengn ha lik den modernen miens
(ca. 1m90) mèi langere beenn en korter oarms dan H. erectus.

D'eeste fossieln van Homo heidelbergensis woarn gevoundn in Duutsland in 1907,
loater ook in andere Europeesche landn. 't Wos d'eeste soorte hominide die in
Europa geleefd hèit, tusschn 600 000 en 400 000 joar geleen. Meugeliks gebruuktn
ze zynder e primitieve toale vo te communiceern mèi mekkoar.

H. heidelbergensis wos verzekers den voorloper van de neanderthoalers, Homo
neanderthalensis, en es dus uutgestorvn. Andere peinzn da 't 'n hem (ook) de
voorouder wos van den modernen miens, Homo sapiens.

Neanderthoalers leefden van 150 000 tout 30 000 joar geleen. Z'hèin dus e hele
periode geleefd binst dat er ook moderne mienschn woarn. D'eeste fossieln woarn
gevoundn in Belgie in 1829. Volgens recent DNA-ounderzoek zyn ze zynder en
aparte soorte, en gin oundersoorte van H. sapiens (Homo sapiens
neanderthalensis) lik of dan sommigste peinzn. Z'han evenveel hèisens lik
moderne mienschn moa ze woarn klinder en veel kloeker gebouwd, mèi zwoar oarms
en sterk handn.

Kort geleen, in 2003, hèin ze e specioale soorte van Homo sapiens gevoundn die
en eigen evoluusje gevolgd hèit. Die mienschn zyn uutgestorvn round 12000 joar
geleen, ze woarn zynder moar ne mèiter groot en han moar 380 cm³ heisens (minder
dan ne chimpansee). De noame Homo floresiensis es genoemd achter Flores, 't
Indonesisch eiland woa dan ze de fossieln gevoundn hèin.

Tusschn 400 000 en 250 000 joar geleen gruujden d'hèisens en de technologische
capaciteitn van Homo erectus. Da zoudt e bewys keunn zyn dat H. erectus es
g'evolueerd in Homo sapiens. D'r zyn ook bewyzn da H. erectus uut Afrika es
gemigreerd, en da den achtergebleevn H. erectus in Afrika toun es ountwikkeld
tout H. sapiens. E twidde migroatie vanuut Afrika, dizze kee van H. sapiens,
zoudt d'idder gemigreerde H. erectus overol verdroungn hèin. Da Out of Africa
model, ook wel de ienkele oorsprounghypothese genoemd omdat et verounderstelt da
den modernen miens hem ollene in Afrika hèit ountwikkeld, bestoat nog nie styf
lange. Den tegenhanger doavan da tientalln joarn lank gevolgd hèit gewist, es 't
multiregionoal model. Volgens da model es den modernen miens oungeveer up 't
zelste moment up verschillige plekkn ountstoan.



https://vls.wikipedia.org/wiki/Esse

De esse (Fraxinus) is e geslacht van de bedektzoadign uut de famielje van d'
olyfboomachtign. 't Geslacht omvat 45–65 sôortn van geweunlik gemiddelde toe
grôote boomn, mêest wientrekoal oewêl datr e poar subtroopiesche sôortn
oltydgroene zyn. 't Geslacht is wyd en zyd verspreid oovre e grôot stik van van
Europa, Oazje en Noord-Amerika . De volksnoame glykt ip die in 't Iengels, in 't
Neerlans of in 't Duuts, en de weetnschapplikke noame is uut 't Latyn. Ze willn
ollemalle zeggn "lanse" .

De bloarn zyn teegnoovrestoande, zeldn in kransn van drie, en mêest
soamngesteld, ienklevoedig by e poar sôortn. De zoadn, somtyds "vliegrtjes" of
"illekoptrtjes" genoamd, zyn weetnschapplik e type vruchte da ze samara êetn. De
mêeste esse-sôortn zyn êenuuzig, z' ên dus de mannlikke of de vrowlikke blommn
ip verschillnde plantn stoan. O ze gekwikt zyn vo sierboom en de twêe geslachtn
zyn ter platse, kutr e serjeus strôojslprobleem zyn mêt undre zoad.

De esse is e voedslplante vo de larvn van sommigte schubvleuglign-sôortn
(vlienders en mottn).

De smaragdgroene essebôordr (Agrilus planipennis) is e oetbôornde keevre per
oengeluk binngebrocht in Noord-Amerika uut ôostlik Oazje mê oetn
verpakkiengsmatrjoal in de loate joarn 1980 en de vroege joarn 1990. 't Insekte
ê tientalln miljoenn boomn doen ofstervn in 15 stoatn in de Verênigde Stoatn en
anliggnd Ontario in Canada. 't Bedreigt oengevêer 7 biljoen boomn in
Nôord-Amerika. Oendrezoek wordt gedoan vo te weetn of drie inêemsche wespn uut
Oazje nateurlikke roofbêestn zyn vo den essebôordr en kunn gebruukt wordn lik
bioloogiesche bestrydienge vo 't beperkn van de essebôordr-populoasjes in de
Verênigde Stoatn. De bevolkienge is verwittigd datr gin oenofgewerkte
oet-produktn lik brandoet meugn vervoerd wordn, vo de ploage nie te doen
verergern

De geweune esse (Fraxinus excelsior), kut angetast wordn deur de schimmle
Hymenoscyphus pseudoalbidus, die esse-ofstervn verôorzakt vor e grôot antal
boomn sins 't middn van de joarn 1990, in 't byzoendre in ôostlik en nôordlik
Europa . De ziekte êt oengevêer 90% van d' essn in Denemarkn getroffn . Ip 't
ende van oktoobre 2012 in Grôot-Brittannië meldde 't Food and Environment
Research Agency (Fera) da 't essn-ofstervn gevoenn wierd in ryp busland Suffolk,
vroegre gevolln woarn dr gewist ip joenge boomn die ingevoerd woarn uut Europa.

D' esse is 'n ard-oet en 't is ard, dichte (670 kg/m³ vo Fraxinus americana, en
oogre by 710 kg/m³ vo Fraxinus excelsior), toaj en styf sterk mo plôojboar,
veele gebruukt vo 't moakn van boogn, andvoatn, honkbalknuppls, hurley-stokkn en
andre diengn die ooge sterkte en vêerkracht vroagn.

't Wordt ook dikkers gebruukt vor elektriesche gitoarn te bown, en mindre
algemêen vor akoestiesche gitoarn, gekend vo de kloare tôone en deurzoame
kwaliteit. Sommigte Fender-stratocasters en telecasters (bepoalde elektriesche
gitoarn) zyn van esse gemakt, lik 'n alternatief vo de doenkrdr klienkndn elze.
Ze wordn ook gebruukt vor oendredêeln van drum-stelln. Timmerwerk vo binnuus is
'n andr algemêen gebruuk zowêl vo de witte lik vo de geweune esse. Esse-fineer
wordt veele gebruukt vo kantôormeubls. Buutnuus is esse nie geweldig geschikt
omda 't kern-oet nie deurzoam is ot de groend rakt ; tonne goat nie langre mee
of vuuf joar.

Oetbewerkrs woardeern in 't algemêen 't oet vo de schôonte by d' ofwerkienge.
Ook mê machienn is 't oet goed te verwerkn, en gemakklik mê naagls, schroevn en
kolle . Esse wierd oovrol gebruukt vo de strukturêele elementn in karrn deur de
karrebowers. Vroegre autos addn geroamtn die woarn bedoeld lik dêel van 't
ipangiengssystêem vo 't bown te verêenvoedign. De Morgan Motor Company uut Grôot
Brittanje makt nog altyd sportwoagns mê geroamtn die uut esse bestoan. 't Wierd
ook algemêen gebruukt deur d' êeste bowers van vliegers.

't Brandt gemakklik, doarom is 't gebruukt vo viern en barbekjoes t' oentsteekn,
en 't is bruukboar vo vier t' oendroedn, oewêl dat mor e moatige warmte
vôortbriengt. De twêe meest ekonomiesch belangryke sôortn vor oetproduuksje zyn
de witte esse in ôostlik Nôord-Amerika, en de geweune esse in Europa. De groene
esse (Fraxinus pennsylvanica) wordt veele geplant lik stroatboom in de Verênigde
Stoatn. De binne-schusse van de blowe esse (Fraxinus quadrangulata) is gebruukt
gewist lik bronne vor e blowe kleurstoffe.

De essebloarn wordn geetn deur koejn, geitn en keuns. O z' ofgesneen zyn in den
êrfst kunn de takkn e weirdevul supplement zyn vo 't vêe.

In de Grieksche mythologie, woarn de meliae nymfn van d' esse, verzeekrs
specifiek vo de bluujnde esse (Fraxinus ornus), lik ofda de dryoadn nymfn woarn
vo d' êeke. Ze verschynn in de Theogonie van Hesiodos.

De esse gifd e suukrachtige stoffe of, die gegist de Nôorsche Toovredrank vo
dichtrs 't inspireern zoe gewist zyn .

In de Nôorsche mythologie was Yggdrasill dikkers geziene lik e reuze-esse. Veele
gelêerdn zyntr nu oovre êens datr in 't verleen e misse gebeurd êt in den uutleg
van d' oede geschriftn, en da de boom verzeekrs de geweune venynboom was (Taxus
baccata). Die vergissienge zoe verôorzakt zyn in 'n andre noame in 't Oed-Nôors,
naamlik barraskr [noald-esse]. Boovndien schryvn oede bronn, woaroendre de
Eddas, oovre e "vetgrønster vida" tgêen wil zeggn "altydgroene boom". 'n Esse is
wientrekoal, terwyl da venynboomn undre noaldn oedn. Den êeste vint, Ask, zoe
gemakt gewist zyn uut d' esse.

Elders in Europa wierdr gezeid da slangn zoen ofgestôotn zyn deur essebloarn of
deur e circle getêeknd mê 'n essetak. Vôgns d' Iersche floklôore zoe de schowte
van esseboomn schoadlik zyn vo de landbowtêeltn. In Cheshire wierdr gezeid da d'
esse kost gebruukt wordn vo t' geneezn van vrattn en van d' Ienglsche ziekte
(rachitis). In Sussex woarn d' essn bekend lik Wêewe-Moakrs omda de grôote takkn
dikkers oenverwachs zoen ofbreekn.



https://vls.wikipedia.org/wiki/Dante_Alighieri

Durante degli Alighieri [duˈraːnte ˈdɛʎʎi aliˈɡjeːri], verkort Dante Alighieri
of simpleweg Dante (1265–1321), was e belangryke Italioanse dichtre uut de
Middelêeuwen. Zyn Goddelikke Komedie, ôorsproenklik genoamd in 't Italioans
Comedìa mê loatre drby gevoegd Divina deur Boccaccio, is bykans oovral bekeekn
lik 't grotste lettrekundig werk uut 't Italioans en e mêestrewerk van de
weirldliterateure .

In Italië êetn z'êm il Sommo Poeta ("den ipperste dichtre") en il Poeta. Y,
Petrarca, en Boccaccio zyn genoamd "de drie fonteinn'" en "de drie krôonn'".
Dante is ook bekend lik "de voadre van d' Italioanse toale" .

Dante was geboorn in Firenze, Italië. De zjuuste gebôortedatum is nie gekend,
moa dr wordt algemêen anveird dat roend 1265 zoe zyn. Da kan ofgeleid wordn uut
toespeeliengn uut de Goddelikke Komedie. 't Êeste dêel drvan 't Inferno (D'
Êlle) begunt, "Nel mezzo del cammin di nostra vita" ("Ôafweege uus leevn"), wa
zoe wiln zeggn da Dante oengevêer 35 joar was, lik da de gemiddelde leeftyd
vermeld in de Bybel (Psalm 89:10, Vulgata) 70 joar is; en omda zyn ingebeelde
reize no d' oendreweirld gebeurd was in 1300, wasn dus vermoedlijk geboorn roend
1265. Sommmigte verzn uut 't Paradiso, 'n andr dêel van de Goddelikke Komedie,
geevn ook 'n anduudienge datn geboorn was oendre 't sterrebêeld van de
Twêeliengn : "Ok mêedroajdn mê d' êewige twêeliengn, zag ik duudlik, van 'euvls
toe riviermoendiengn, de dusvloer die uus zo wild makte" (XXII 151–154). In 1265
stoend de zunne in de Twêeliengn tuschn de 11ste meie en de 11-ste juni .

Dante beweirde da ze famielje ofstamde van d' oede Romeinn' (Inferno, XV, 76),
mo 't vroegste famieljelid datn koste vermeldn by noame was Cacciaguida degli
Elisei (Paradiso, XV, 135), geboorn oengevêer in 1100. Dante's voadre, Alaghiero
of Alighiero di Bellincione, was e Witte Gwelf die gin pesteryn lêed achtre da
de Ghibelyn' oovrewoen in de Slag van Montaperti in 't middn van de 13ste êeuwe.
Da zoe willn zegn da Alighiero of zyn famielje e bitje beschermienge en goeie
faam genôot, mo 't kan ook zyn da de politiek oenbelangryke Alighiero nie de
moeite weird was om 'em te verbann.

Dante's famielje dei mêe mê de Gwelfn', a politieke party die vô de Paus was en
teegn de party van de Ghibelyn' die de Keizre steundn. De moedre van de dichtre
was Bella, verzeekers e lid van de Abati-famielje . Ze stierf ô Dante nog gin
tien joar was, en Alighiero êrtrowde kort noadien mê Lapa di Chiarissimo
Cialuffi. 't Is nie zêekre datn echt met eur trowde, moa da wuuf schoenk êm twêe
kinders, Dante's oafbroere Francesco en zyn oafzustre Tana (Gaetana). Ô Dante
twoave was wierdn uutgehuuwlikt an Gemma di Manetto Donati, dochtre van Manetto
Donati, lid van de machtige Donati-famielje . E trow-oovrêenkomste sluutn ip die
joenge leeftyd was hêel geweune en ield ook e vormelikke plechtigheid in, woaby
d' oovrêenkomste getêeknd wierd by e notoaris. Mor in die tyd was Dante verliefd
gewordn ip 'n andre, Beatrice Portinari (ook gekend lik Bice), die 'n den êeste
kêe zag otn moa neegn was. Joarn achtre datn getrowd was mê Gemma zoetn Beatrice
nog e kêe gezien ên; y schrêef verschillnde sonnetn vo Beatrice mo vermelde
nôoit Gemma in gin êen van ze gedichtn. De zjuuste datum van zyn trow is nie
gekend: de êenige zeekre informoasje is da, vôo zyn verbannienge in 1301, y drie
kienders a (Pietro, Jacopo en Antonia).

Dante vocht met de Gwelfn'-ruutery in de Slag van Campaldino (11 juni 1289). Die
oovrewinnienge brocht 'n êrvormienge mee van de Florentynsche groendwet. Om mêe
te kunn doen in 't oopnboar leevn most ge lid zyn van êen van de gildn van de
stad. Doarom gienk Dante by de Gilde van de Docteurs en Apotheekrs. In de vôgnde
joarn wordt ze noame by geleegneid vermeld ostn gesprookn of gestemd 'ad in êen
van de roadn van de stad. E belangryk dêel van de notuuln van die vergoadriengn
uut de joarn 1298-1300 gienk verloorn binst de Twiddn Weireldôorloge zoda we gin
volledig zicht ên ip den omvank van Dante zyn dêelnaome aan de stadsroadn.

Nie veele is geweetn oovre Dante zyn ipvoedienge; y lêerde verzeekrs thuus of in
e schoole die ofienk van e kerke of e klôostre in Firenze. 't Is gekend dat y
Toskoansche dichtkunste studeerde en datn de werkn van de dichtre Guido
Guinizelli uut Bologna bewounderde—die y in Purgatorio XXVI anduude lik zyn
"voadre"—in e tyd ot de Sicieljoanse Schoole (Scuola poetica Siciliana), e
kulturêele groep uut Sicilië, in Toskoane bekend wierd. Zyn belangstellienge dei
êm de Provencoalse dichtkunste van de troebadoers oentdekkn, lik Arnaut Daniel,
en de Latynse schryvers van de klassieke oedeid, woaroendre Cicero, Ovidius en
in 't byzoendre Virgilius.

Dante zei datn Beatrice Portinari, dochtre van Folco Portinari, teegnkwam ip de
leeftyd van neegn, en beweirde van smôorverliefd gewordn te zyn "ip 't êeste
zicht", blykboar zoendre mêt eur geklapt 't ên. Y zag eur dikkersn achtr eur
achtiene, mêest by 't groetn ip stroate, moa ie kende eur nôoit van dichte.
Indredoad, y gaf e vôorbeeld van de zogenoamde hoofsche liefde, e verschynsl da
oentstoend in de vroegre Fransche en Provencoalse dichtkunste. Dante's
ervoarienge van zukke liefde was nie uutzoendrelik, mo d' uutdrukkienge drvan
was nôoit gezien. 't Was in de noame van die liefde da Dante zyn stemple sloeg
ip de dolce stil novo (zoete niewe styl; e begrip da Dante zeive schiep), en y
wilde êm voegn by andre dichters en schryvrs van zyn tyd om e frissche
uutdrukkienge te geevn aan die liefde (Amore). Liefde vo Beatrice (lik of da
Petrarca zoe toogn vo Laura, e bitje anders) zoe ze beweegreedn zyn vo de
dichtkunste, tegoare mê politieke pasjes. In veele van zyn gedichtn is zy
ofgeschilderd lik oaf-godlik, oltyd ip êm an 't lettn en êm gêestlik te
kommandeern, somtyds stroef. O Beatrice dôogienk in 1290, zocht Dante trôost in
de Latynse lettrekunde. De Convivio (Gastmoal) is 'n kronieke van zyn lekteure
van De consolatione philosophiae (De Trôost van de Wysbegêerte) van Boethius en
van Cicero's De Amicitia (Oovre de Vriendschap). Y lei êm ton toe ip
fielozoofiesche stuudjes in godsdienstige schôoln lik van de Dominikoan' in
Santa Maria Novella. Y dej mêe mê de twistgesprekn die de twêe belankrykste
beedlordn (Franciskoan' en Dominikoan') in 't oopnboar of oenrechstreeks ieldn
in Firenze, d' êestn oovre de mystieke lêer van Sint Bonaventura, de latstn de
theoriejn van Sint Thomas van Aquino uutleggnde.

Ip de lêeftyd van 18 was Dante e moat van Guido Cavalcanti, Lapo Gianni, Cino da
Pistoia en kort noadien van Brunetto Latini; tegoare woarn ziedre de leidrs van
de dolce stil novo. Brunetto krêeg loatre e byzoendre vermeldienge in de
Goddelikke Komedie (Inferno, XV, 28) vo wa datn gelêerd a an Dante: Ook nie
mindre klapnde doaroovre goa'k ik mê Ser Brunetto, en vraagn wien da zyn mêest
bekende en mêest oogstoande moatn zyn. Dr zyn e viftigtal kommentoarn van Dante
bekend (de zogenoamde Rime (rymn)), andre zyn bevat in de loatre Vita Nuova en
Convivio. Andre stuudjes, die goan oovre schildrekunste en muziek, zyn te
vermeldn, of ze kunn ofgeleid wordn uut de Vita Nuova of de Komedie.

Dante, lik de mêeste Florentyn' uut ze tyd, was vernestld in 't gehakketak
tusschn Gwelfn' en Ghibelyn'. Y vocht in de Slag van Campaldino (11 juni 1289),
mê de Florentynsche Gwelfn' tegen de Ghibelyn' van Arezzo; in 1294 was y by 't
gevôg van Koarl Martel van Anjou (kleinkiend van Koarl I van Noapels, geweunlik
genoamd Koarl van Anjou) binst da die in Firenze was. Vo ze politieke situoasje
te verbeetren, wierd y apotheekre. Y a nie de bedoelienge om in de praktyk te
goan, mo dr was e wet uutgekomm in 1295 die den aadle verplichtte, om te kunn 'n
oopnboar ambt vervulln, lid te zyn van êen van de Corporazioni delle Arti e dei
Mestieri (gildn); doarom gienk Dante by de Gilde van Apotheekrs. Da beroep was
nie hêelegans oengepast, van in die tyd wierdn dr boekn verkocht in de wienkls
van d' apotheekrs. In de politiek kost y nie veele pluumn ip zyn oed steekn, mor
y a verschillnde ambtn e poar joar in e stad vul politieke oenruste.

Achtre da ze de Ghibelyn' versloan addn, splitstn de Gwelfn in twêe kampn : de
Witte Gwelfn (Guelfi Bianchi)— de party van Dante, geleid deur Vieri dei Cerchi
— en de Zwarte Gwelfn (Guelfi Neri), geleid deur Corso Donati. Oewel da de
breuklyne in 't begun oovrêen kwam mê die tusschn famieljes, oentstoen dr ook
ideoloogiesche verschilln die steundn ip teegngestelde inzichtn oovre de rolle
van de paus in de Forentynsche zaakn, mê de Zwarte die vo de paus woarn, en de
Witte die wildn mêer vryeid ên van Rome. De Witte kwaamn êest an de macht en
verbandn de Zwarte. Doarom a paus Bonifacius VIII plan' vor e militaire
bezettienge van Firenze. In 1301 wast verwacht da Koarle van Valois, broere van
keunienk Filips IV de Schôone, e bezoek zoe briengn an Firenze omda de paus êm a
angeduud lik vreedemoakr vo Toskoane. Mo 't bestier van de stad ad d'
ambassadeurs van de paus slicht oentvangn e poar weekn tevôorn, omdan z'
oenofanklik wildn zyn van de pauslikken invloed. 't Wierd veroendresteld da
Koarle vôgns zyn eign goeste a gewerkt, doarom zoend de Road 'n ofvoardigienge
noa Rome om mê te paus 't oendr'andlen. Dante was êen van d' ofgevoardigdn.

Paus Bonifacius zoend rap d' andre ogevoardigdn nor uus en vroeg allêene an
Dante van te bluuvn in Rome. Terzelvdertyd (1 novembre 1301), droeng Koarle van
Valois Firenze binn mê de Zwarte Gwelfn, die in de vôgnde zes daagn veele van de
stad vernieldn en veele van undre vyandn vermôordn. Dr wierd e nieuw Zwarte
Gwelfn bestier ipgericht, en Cante de' Gabrielli da Gubbio wierd angesteld lik
podestà (machtêbbre) van de stad. In moarte 1302, tegoare mê de famielje
Gherardini, wierd Dante verôordêeld vo twêe joar verbannienge en e zwoare
geldboete . De dichtre was nog altyd in Rome woa de paus a "vôorgesteld" datn
zoe bluuvn, en was dovôorn bekeekn lik e vôortvluchtige. Y betoalde de boete
nie, gedêeltelik omdatn gloofde datn oenschuldig was en gedêeltelik omda al zyn
bezittiengn in Firenze angesloan woarn deur de Zwarte Gwelfn. Y wierd
verôordêeld vor êeuwige verbannienge, en otn no Firenze zoe weerekêern zoendre
de boete te betoaln, zoedn ip de brandstoaple gezet wordn. (De gemêenteroad van
Firenze uuteindelyk verkloarde de verôordêelienge nietig in juni 2008 ). Y nam
dêel an verschillende probeersels van de Witte Gwelfn vo wêere an de macht te
kommn, mo die misluktn deur verroad. Dante, verbitterd deur de maniere woarop
datn angepakt was deur zyn vyandn, krêeg ook genoeg van de bekvechtery en de
besluutlôos'eid van zyn moatn en wierd e party ip zn eign. Y gienk no Verona lik
e gast van Bartolomeo I della Scala, veruusde ton noa Sarzana in Ligurië. Loatre
zoetn geleefd ên in Lucca met e wuuf Gentucca genoamd, die êm goed swanjeerde
(en die loatre dankboar vermeld was in Purgatorio, XXIV, 37). Sommigte
twyflachtige bronn bewêern datn Parys bezocht tusschn 1308 and 1310, en andre
bronn gloovn zeifs datn toe in Oxford grochte : die beweiriengn, die êest
vôorkwaamn in Boccaccio's boek oovre Dante, verschillnde tientaln joarn achtre
zyn dôod, schynn ingegeevn deur leezrs die oendre den indruk woarn van de grôote
en brêe kennisse van de dichtre. Vaneigns verdiepte Dante zyn mêestreschap oovre
filosofie en lettrekunde otn verbann was en otn nie mêe iedre dag bizzig was mê
de polletiek in Firenze. Da komt duudlik noa vôorn in zyn prozageschriftn uut
die tyd, mo dr is nie echt e bewys datn ôoit Italiê zoe verloatn ên. Dante's
Immensa Dei dilectione testante an Hendrik VII van Luksemburg gif zyn
verbluufplatse ip "beneen de bronn van de Arno, nie verre van Toskoane", in
moarte 1311.

In 1310, trok Hendrik VII van Luksemburg, keizre van 't Illig Rôoms Ryk Italiê
binn an 't oofd van e leegre van 5 000 man. Dante zag in êm e nieuwe Karel den
Grôotn die de funksje van Illig Rooms Keizre in zyn vroegre gloorje zoed
êrstelln en ook Firenze zoed ofpakkn van de Zwarte Gwelfn. Y schrêef an Hendrik
en verschillnde prinsn, vroagnde da ze de Zwarte Gwelfn zoen uutroein.
Godsdienste en persôonlikke zoakn dôorêenklutsnd rieptn d' êrgste kolêere van
God ip teegn ze stad en y gaf verschillnde byzoendre schietschyvn ip die ook zyn
persôonlikke vyandn woarn. 't Was in die tyd datn De Monarchia schrêef, woarin
datn 'n weirld-keuninkschap van Hendrik VII vôornstelde.

In die tyd van ze verbannienge begostn an de "Komedie" te werkn, mo 't is
moeilik te zeggn wannêer. Da werk is veele mêer zeifverzeekrd en grotschoaligr
dan al zyn vroegre werkn uut Firenze; verzeekrs zoedn zuk e werk moa begun zyn
achtre datn zyn polletieke ambiesjes a woargemakt, die in 't middelpunt gestoan
an toe an zyn verbannienge, en stille loagn vor e tydetje, meuglik vor oaltyd.
't Is ook duudlik da Beatrice weer in zyn kop zat mê vernieuwde kracht en mêt e
bridre betêeknisse dan in de Vita Nuova; in de Convivio (geschrêevn roend
1304–07) adn verkloard dat d' erinnerienge an de romance uut zyn joenge tyd
verleedn tyd was.

E vroege anduudienge van buutnof da 't dichtwerk ip stoaple stoend is e
vermeldienge van Francesco da Barberino in zyn Documenti d'Amore (Lessn oovre
Liefde), geschrêevn verzeekers in 1314 of begun 1315. Klappnd oovre Virgilius,
schrêef Francesco in loovnde bewôordiengn da Dante de Romeinse klassieke schryvr
vôgde in e gedicht genoamd "Komedie" en dat d' omgeevienge van da gedicht (of e
dêel drvan) in den oendreweirld was; da wil zegn d' êlle . De korte tekste gift
gin duudlikke anduudienge da y zeive de Inferno a gezien of geleezn of da da
dêel in die tyd al uutgegevn was, mo 't gaf an da 't werk a goed gevorderd was
en da de groote lynn van 't gedicht verzeekers al iddre vaste loagn. (Dr is ook
verteld da de kennisse van Dante's werk ook sommigte verluchtiengn zoe
oendresteund ên van Francesco da Barberino's vroegre [roend 1305–08] Officiolum,
'n andschrifte da mor in 2003 oentdekt wierd .) Wydre weetn dat de Inferno
uutgegeevn wierd in 1317; da wordt beweezn deur geschriftn van tydgenootn uut
Bologna, mo dr is gin zeekr'eid of de drie dêeln van 't dichtwerk in undre
gehêel zoen verschêen zyn of stiksje per stiksje. 't Paradiso zoe moa achter de
dôod van de dichtre oopnboar gemakt zyn.

In Firenze krêegn de mêeste Witte Gwelfn in verbannienge vergeevienge van Baldo
d'Aguglione en ze wierdn toegeloatn wêer te kêern. Moa, Dante was te verre
gegoan mê ze felle brievn an Arrigo (Hendrik VII) en zyn verôordeelienge wierd
nie êrroepn. In 1312 beleegrde Hendrik Firenze en versloeg de Zwarte Gwelfn, mo
dr is gin bewys da Dante dr iets mee te maakn ad. Sommign zegn datn weigerde mee
te doen in 'n aanvol ip ze stad deur e vrimdeling; andre peinzn datn ook by de
Witte Gwelfn nie mêe in de groasje stoend, en da iedre spôor van zyn
anweezigheid mê zorge uutgewist wierd. Hendrik VII stierf (deur kors) in 1313,
en mê êm alle oope vo Dante om ôoit Firenze weere te zien. Y gienk weere no
Verona, woa Cangrande I della Scala êm toeliet vo taamlik beschut, en verzeekers
in e zeekre welstand, te leevn. Cangrande kwam zô in Dante zyn Paradys
(Paradiso, XVII, 76).

In 1315 wierd Firenze gedwoengn deur Uguccione della Faggiuola (de militare
bevelebbre van de stad) om amnestie te geevn an al de banneliengn, Dante
inbegreepn. Mo dr was boetedoenienge en e zwoare boete an verboendn. Dante
weigerde, verkieznde in verbannienge te bluuvn. O Uguccione Firenze versloeg,
wierd Dante zyn dôodvonnis ommegezet in uusarrest ip vôorwoarde datn zoe komn
zweirn datn nôoit in de stad zoe komn. Y weigerde te goan, en zyn dôodvonnis
wierd bevestigd en uutgebreid no ze zeuns. Loatre in ze leevn ooptn nog oaltyd
datn zoed uutgenôodigd wordn van weere te kêern oendre êervulle vôorwoardn. Vo
Dante was verbannienge bykans lik de dôod omdatn veele van z'n persôonlikheid
doadeure kwytspeelde mor ook zyn erfnisse. Y beschrêef de pyne van de
verbannienge in 't Paradiso, XVII (55–60), woa da ze vôorvoadre Cacciaguida êm
vorspelde watn te verwachtn ad. Oopn datn ôoit nog noa Firenze zoe weerkêern dej
y al bykans nie mêe lik of dat staot in Paradiso XXV, 1–9.

Prins Guido Novello da Polenta nôodigde êm uut no Ravenna in 1318, en y anveirde
da. Y vultôoide 't Paradiso, en stierf in 1321 (ip de leeftyd van 56) achtre
datn weeregekêerd was noa Ravenna van e diplomatieke zendienge no Venetië,
meuglik van malaria dietn doa zoe ipgedoan ên. Y wierd begraavn te Ravenna in de
kerke van San Pier Maggiore (loatre genoamd San Francesco). Bernardo Bembo, a
magistroat uut Venetië, liet e graf vor êm iprichtn in 1483.

De êeste echte leevnsbeschryvienge van Dante was de Vita di Dante (ook gekend
lik de Trattatello in laude di Dante), geschreevn achtre 1348 deur Giovanni
Boccaccio . Oewel da verschillende vaststelliengn en feitn nie kloppn doarin
vôgns de teegwôordige maniere van oendrezoek, stoatr ook e vroegre verslag van
Dante's leevn en werkn in de Nuova Cronica van de Florentynsche kroniekschryvre
Giovanni Villani .

Firenze krêeg eevnwel spyt van Dante zyn verbannienge, en de stad vroeg
verschillende kêern achtre zyn oovreblyfsln. De bewoarders van 't graf in
Ravenna refuzeerdn, toe 't punt van 't gebêente weg te steekn achtr en volsche
meur van 't klôostre. Ip 't ende van 't spel wierdr e "graf" vo Dante ipgericht
in Firenze in 1829, in de bazelieke van Santa Croce. Da graf is aal die tyd aa
leeg, en Dante's restn zyn in Ravenna gebleevn, verre van de streeke dietn zo
geirn a gezien. Ip de vôorkant van zyn graf in Firenze stoatr Onorate
l'altissimo poeta—tgêen oengevêer wil zeggn "Gift êere an den oogstn dichtre".
De zin is komt uut de vierde zang van 't Inferno, da Virgilius' verwelkommienge
beschryft otn weerekêert tusschn de grôote oede dichters die êeuwig in 't
vôorgeborchte verbluuvn. De vôgnde lyne, L'ombra sua torna, ch'era dipartita
("zyn ghêest, die uus a verloatn, komm wêere"), is ipvoalnd ofweezig van 't leeg
graf.

In 2007, wierd Dante's oangezichte êrsoamngesteld in e grôot projekt. Artiestn
van d' Universiteit van Pisa en specialiestn van d' Universiteit van Bologna in
Forli maktn e model da Dante's trekn vôorstelde lik e bitje verschillnd van
tgêene oltyd gepeinsd was .

De Goddelikke Komedie beschryft Dante's reize deur d' êlle (Inferno), 't
vagevier (Purgatorio), en den eemle (Paradiso), mê vo gids de Romeinse dichtre
Virgilius en noadien mê Beatrice, 't vôorwerp van zyn liefde en van andre van
zyn werkn, La Vita Nuova. De beschryvienge van d' êlle, is angrypnd vo moderne
leezers mo de theologiesche peireltjes van d' andre boekn vraagn geduld en
kennisse van de leezers van teegwôordig om ze te kunn noa woarde schattn. 't
Vagevier is 't mêest lyriesche en menschlikke van de drie, en dr zyn ook mêest
dichters in te vienn; de eemle is 't zwoarst theologiesch, ê de schôonste en
mêest vervoerende passoages, woarin Dante 't oenbeschryflikke probeert te
beschryvn (byvôorbeeld o Dante vo God stoat : all'alta fantasia qui mancò possa
— "ip da oog moment, was ik nie kapaable om ntwa te beschryvn", Paradiso, XXXIII
142).

Y schrêef de Komedie in e toale dietn Italjoans noamde, in zeekre ipzicht e
gemienglde lettrekundige toale gesteund ip de streektoale van Toskoane, mê
sommigte Latynse elementn en andre streektoaln. Y wilde ipzettlik leezers vienn
deur hêel Italië en zowêl simple menschen lik gelêerdn en dichters. Deur e
dichtwerk te maakn mê epiesche ipbow en filozofiesche bedoelienge, bewêes y da
d' Italioanse toale 't oogstmeuglikke kost uutdrukkn. In 't Frans wordt 't
Italioans somtyds bygnoamd "de toale van Dante". Schryvn in de volkstoale dej
Dante lik êen van d' êeste (lik Geoffrey Chaucer en Giovanni Boccaccio) vo te
breekn met schryvn allêene moa in 't Latyn (de toale van de Kerke, van de
geschiednisse en van gelêerdied in 't algemêene, mor ook van lyrische
dichtkunste). Die breuke voend navolgienge en liet toe van mêer literateure te
loatn verschynn vor mêer leezrs, en bereide voorn op 'n oogre groad van
geletterdeid in de toekomste. Moa, in teegnstellienge mê Boccaccio, Milton of
Ariosto wierd Dante gin schryvr die in hêel Europa geleezn was toe an de
Romantiek. Vo de Romantiekers was Dante, lik Homeros en Shakespeare e schôon
vôorbeeld van 't zuuvre zjenie die zyn eign reegls makt, karakters schept van
oovreweldigende gestalte en diepgank, die verre de vroegre mêesters oovreklast,
mo zeive nie kan achtrenoa gedoan wordn. In hêel de 19e êewe wierd Dante's
reputoasje altyd moa grotr en nie mêe of te breekn; en in 1865, de 600ste
verjoardag van zyn geborte, wastn êen van de grotste lettrekundige ikôonn van de
Westersche weirld.

Dante's andre werkn omvatn Convivio ('t Gastmoal), e verzoamlienge van zyn
langste gedichtn mê 'n (oenvultôoide) zinnebeeldige kommentoar; Monarchia, e
boendige verandlienge van polletieke filozofié in 't Latyn die verôordêeld wierd
en verbrand achtre Dante zyn dôod deur de Pauselikke Legoat Bertrando del
Poggetto, die yvert vor a weireld-monarchie om de weireldvrede in 't leevn ip
eirde meuglik te moakn, en de betrekkiengn van die monarchie mê de Roomsche
Katlieke Kerke lik gids vo de vrede in 't iernoamoals; De vulgari eloquentia
(Oovre de welspreekneid van de volkstoale), oovre lettrekunde in de volstoale,
gedêeltlik in noavolgienge van de Razos de trobar van Raimon Vidal de Bezaudun;
en La Vita Nuova ('t Niewe Leevn) , de vertellienge van zyn liefde vo Beatrice
Portinari, die ook diende lik 't uutendlik zinnebeeld van reddienge in de
Komedie. De Vita Nuova bevat veele van Dante zyn liefdesgedichtn in 't Toskoans,
tgêen nie zoendre vôorgoande was; de volkstoale was aa vêele gebruukt gewist vo
lyriesche werkn in de dertiende êew. Moa, Dante zyn kommentoar ip zyn eign werk
is ook in de volkstoale—zowêl in de Vita Nuova lik in 't Convivio—in de platse
van 't Latyn da bykans oovral gebruukt was.



https://vls.wikipedia.org/wiki/Christine_Comyn

Christine Comyn (°Tielt, 1957) es e succesvulle, internationoal erkende
kunstschilderesse.

Sinsn 1983 es ze professioneel kunstenoaresse. Eur eerste tentoonstellienge in
et Thermae Palace Hotel in Ostende in 1988 wos e regelrecht succes: ze verkochte
toen heel eur collectie.

By d'uutgifte van eur letste monografie schreef d'uutgevery Art In Belgium da
Comyn continu zoekt achter de consensus tusschn et abstracte en 't figuratieve,
en da datte eur werkn na de top van de picturoale kunste voert.

Eur favoriete ounderwerpen zyn vrouwn en jounge meiskes. 't Zou gebeurn da ze
nen vint of en beeste uutbeeldt, moa da komt nie dikkers voorn. Eur schilderyn
stroaln licht, rust, structeure en evenwicht uut, moa suggereern toch dynamiek.
't Gebruuk van woaterverve en acryl droagt doa ook wel toe by.

Portugal: Galerie Londot, Quinta do Lago. Columbia: Art Gallery Villa d’ Arte,
Barranquilla. Venezuela: Fia d’ Arte, Caracas. Rusland: House Of Artists,
Moskou. Zwitserland: Europ Ar, Genève. Itoalië: Das Ragenhaus, Brüneck.
Oostenryk: Drei Seeen Galerie, Salzburg. Duutsland: Ambiente & Tendence,
Franfurter Messe, Frankfurt. Iengeland: Spring & Autumn Fair, Birmingham.



https://vls.wikipedia.org/wiki/Biathlon

Biathlon es nen Olympische wintersport. De sport es een combinoatie van 2
disciplines: langlaufn en schietn.

De sport es ontstoan in Nôorweegn als een oefenienge van et leger in 1861. Van
1924 tot 1948 weirdt de sport als demonstroatiesport toegevoegd an de Olympische
Winterspeeln, moar 't wos moar vanof 1960 dat et een echt Olympische sport
gekoomn es. Twêe joar doarvôorn wos et êeste weireldkampioenschap geoudn in
Ôostnryk. De sport es vrêe rappe uutgegroeid tot êen van de populairste
wintersportn.

De beoefeneirs koomn uut de klassiek sterke wintersportlandn. In et moderne
biathlon zyn er 3 sterke landn: Nôorweegn, Rusland en Duutsland. Andere landn
die een rolle speeln zyn Vrankryk, Itoalië, Zweedn,...

De bekenste en veruut beste biathleet es Ole Einar Bjørndalen uut Noorweegn. Ie
es de recordouder ip olle gebied: mêest aantal goudn medailles (5), mêest aantal
goudn medailles ip Weireldkampioenschappn (9) en 77 individuele World Cup
titels. Andre noamn zyn Raphael Poirée (), Ricco Gross (), Sven Fischer (),...

Bie de vrouwn es Kati Wilhelm () êen van de sterrn van 't moment, mè 3 goudn
olympische medailles en 2 weireldkampioenschappn ip eur noame. Andere grôte
noamn zyn Andrea Henkel (), Liv Grete Poirée (),...



https://vls.wikipedia.org/wiki/Baljuw

Den baljuw (Frans bailli, Iengels bailiff) was een ambtenoare die van de 12ste
toet d'18ste eêuwe 't keunienklik gezag verteegnwoordigde in steedn en landelike
gebiêdn, surtout in Vloandern, Holland, Zeêland, Henegouwn en Noôrd-Frankryk.

In Vloandern woarn d'eêste baljuws in Gent (1169), Veurne (1170), Yper (1172) en
Sint-Omoars (1178). Teegn 't ende van de 13e eêuwe woarn der twoalve die den
titel van groôtbaljuw of hoogbaljuw mochtn droagn: Brugge, Gent, Yper, Rysel,
Dowoai (Douai), Veurne, Aalst, Oudenoarde, Kortryk, Kassel, Sint-Winoksbergn en
Broekburg (Bourbourg).

De meêste baljuws woarn van kleêne landoadel. Ze woarn de verteegnwoordigers van
de groaf en de verdedigers van zyn rechtn. Ze mostn zorgn vo d'openboare orde in
hunder ambtsgebied en ze kostn overtreders van de wet vo de vierschoare trekkn.

't Rechtsgebiêd van den baljuw kwam overeên met de kasselrye. Den baljuw stoend
oender toezicht van de groaf. Je wierd deur hem benoemd, ofgedankt of verplatst
en je kreêg van hem ook e vaste wedde.



https://vls.wikipedia.org/wiki/Babelutte

Een Babelutte (uutsproake Babbelute), is een sôorte beuterspekke, die in 1885
uutgevoundn is deur Moeder Babelutte, die in Heist leefde van 1841 tout 1912. 't
Is een specialiteit van de kust.

Round d' eeuwwisselienge, was 't moa d' elite die noa de kust ip vakanse kwam.
In dien tyd vestigde een jounk en ambitieus koppel hunder ip een hoek in Heist.
De vint was temmerman en binst de wintermoandn hield 'n hem bezig me badkarrn
moakn en herstelln. In de zomer liept 'n round ip 't strange me Boules de
Berlin, gebakkn deur zyn vrouwe. Z'n vrouwe kost ook styf goed Babbeloars bakkn,
een spekke die in dien tyd deur vele visschersvrouwn me suker en beuter uut de
Polders gemakt wierd. Ze was ook 'n echte commercante en ze verkocht heur nog
warme Babbeloars ip een bladje papier an d' elitaire badgastn. Zynder verfranstn
de noame Babbeloare noa Babelutte en noemdn de vrouwe van ip den hoek la mère
Babelutte.

Den dag van vandoage is Moeder Babelutte een familiebedryf me winkels ip
verschillige plekkn an de kust. D'r wordn nie allêne Babeluttn verkocht moa nog
vele andere soortn spekkn, nougat en chocola.



https://vls.wikipedia.org/wiki/Azyn

Azyn of Azyl is e zeure vloeistoffe, gebruukt vo smoake te geevn an gerechtn,
vor eetn te bewoarn of vo te kuuschn. 't Wordt geproduceerd deur gegiste
productn lik wyn, cider, bier of andere gegiste drankn te loatn verzeurn.
Alcolische verbiendiengn wordn deur azynbacteriën ommegezet in azynzeur.

't Frans woord vor azyn is vinaigre, wat da letterlik zeure wyn wil zeggn (vin
aigre).

Azyn wierd al gebruukt in 't oude Egypte vor eetn te bewoarn. 't Wordt ook
vermeld in den Bybel. In de Middelêeuwn was azyn 't belangrykste zeur en 't
wierd nie allêne gebruukt in de keukn, moar ook lik medicyne, vo verzorgienge
van 't vel en vo te kuuschn.

Azyn kan verrykt wordn mè kruudn of kruudessences. Dragong, basilicum, citroen,
bônekruud, tym, sjalotjes, suuker, zout, mierikswortel, laurierbloarn en
rozemaring zyn populaire toevoegiengn. Die azynsôorte wordt kruudazyn genoemd.

Azyn kan in huus vo vanalles gebruukt wordn. Azyn doe veisters, gloazn en chroom
were blienkn en 't helpt vo kookpottn en couverts were proper te krygn. 't
Bestrydt bacteriën en schimmels, 't verfrist de keukn en de badkoamer en 't
oentkalkt de kaffiezetmachine. 't Helpt ook vo vlekkn weg te krygn lik vet,
inte, kaffie, thee en wyn. In den hof kan 't gebruukt wordn teegn oenkruud.



https://vls.wikipedia.org/wiki/Angelsaksers

Den term Angelsaksers wordt gebruukt vo de Germoansche stammn die under van de
vuufde êeuwe in Iengeland vestigdn achter dan de Romeinn doa vertrokkn woarn. Ze
verdreevn de deur de Romeinn geromaniseerde Keltn, de Romano-Brittn, die de
vôorouders kwoamn van Wales en Cornwall.

’t Platselik volk schrêef zowel Latyn of Welsh en ze noemdn under indriengers
Saxones of Saeson. ’t Latste woord wordt nu nog gebruukt in ‘t Welsh en wil
zeggn: Iengels volk. ’t Schots Gaelic woord vor Iengels volk is Saesonach, en ’t
Iers Sasanach.

Keunienk Alfred de Grôotn (871–899) gebruukte den titel rex Anglorum Saxonum of
rex Angul-Saxonum (keunienk van d’Angelsaksers). Mo den term Angli Saxones zoudt
ol ’n êeuwe vo zyn tyd gebruukt zyn in continentoale geschriftn, verzekers vo ’t
verschil an te duudn tusschn d’Iengelsche Saksers en de continentoale Saksers.

Under toale, et Oudiengels, wordt ingedêeld in vier hoofddialectn: Et
West-Saksisch en de dialectn van Mercia, Northumbria en Kent. De toale kwam
vôort van et Ingveoons of Nôordzêegermoans, en wierd geklapt tout achter 1066,
d’overwinnienge van Willem de Veroveroare. Ounder invloed van et Normandisch
evolueerde de toale noar et Middeliengels tusschn 1150 en 1500. De letters die
gebruukt wierdn in gedrukte Oudiengelsche tekstn zyn:

Den term Heptarchie, e combinoasje van de woordn zeevn en ryk in ’t Grieks,
wordt deur historici gebruukt vo de zeevn belangrykste Angelsaksische
keunienkrykn in Iengeland an te duudn: Wessex, Essex, Sussex, Kent, East Anglia,
Mercia en Northumbria. De benoamienge wordt ook gebruukt vo de periode in
d’Iengelsche geschiedenisse van 500 tout 850 (de veroverienge van d’Angelsaksers
tout d’invalln van de Vikings).

Sommigte Angelsaksische keuniengn krêegn ’t ippergezag over d’andere
keunienkrykn en dien titel wierd Bretwalda genoemd.

Van de 7ste tout an 't begun van de 9ste êeuwe haan de keuniengn van Mercia over
’t olgemêen de mêeste macht. Offa van Mercia liet ’n dyk bouwn, Offa's Dyke
genoemd, vo de Welsh buutn zyn land t’houdn.

Alfred de Grôotn (871-899) en zyn zeune Edward den Oudern (899–924) gebruuktn
den titel keunienk van d’Angelsaksers, en achter dat Æthelstan (924–939)
Northumbria veroverd haad in 927, krêegt ie den titel rex Anglorum (Keunienk van
d’Iengelsche).

Edward den Bekenner was de 5dn januoari 1066 gestorvn. Willem II, den hertog van
Normandië, was verre familie van hem (zyn grotvoader, Richard II van Normandië
was de broere van Edward zyn moeder Emma van Normandië).

De 14stn oktober vochtn under legers teegn makoar in de slag by Hastings, woa da
Harold II sneuvelde. Edgar Ætheling wierd verkoozn vor hem ip te volgn, mo je
kost et nie hoaln en j’is nôoit gekrôond gewist.



https://vls.wikipedia.org/wiki/Aartshertoginne_Isabella

Isabella Clara Eugenia (Segovia (Spanje), 12 augustus 1566 - Brussel, 1 december
1633) wos een van de dochters van den Spoanschn keunienk Filips II.

Ze wos zy van 1598 tout 1621 vorstinne van de Nederlandn. Achter 'n dood van
heurnen vint Albrecht van Oostnryk in 1621 kwam ze zy ollene landvoogdesse van
de Lege Landn tout an eurne dood in 1633.

Albrecht en Isabelle woarn styf geirn geziene, surtout by de bevolkienge van de
Zudelikke Nederlandn. Ze stoundn ollene de katholieke godsdienste toe en voerdn
in 1611 't Eeuwig Edict in. Dat hield in da familjenoamn moestn vastegeleid zyn
en da kerkn verplicht woarn vo dop-, huwelik- en doodsregisters an te leggn.

Z'hèin en upmerkelik succes g'hoald mèi hunder overwinnienge up d'Hollanders en
d'Iengelsche by 'n Slag by Nieuwpoorte in 1600. Dat hèit hunder e sterke
reputoasje gegeevn want zo hèin ze zynder beweezn dan de Zudelikke Nederlandn in
stoat woarn d'anvolln van d'upstandige Noordelikke Nederlandn of te sloan, wel
mèi d'hulpe van 't Spoans leger.

In 1609 zyn Albrecht en Isabella tot en akkoord gerocht mèi de noordelikke
provinsjn vo en bestand van twolf joar of te sluutn, et Twolfjoarig Bestand.
Doadeure kostn de Zudelikke Nederlandn were up krachtn kommn van 'n
burgeroorloge da joarn lank hèit gedeurd, en begoste'r en periode van
diplomatiekn, artistiekn en economischn welvoart.

Albrecht en Isabella woarn ook verzot up kunste. Surtout den bekendn schilder
Pieter Paul Rubens wos lik hofschilder ne geirn geziene gast an hunder hof.
Rubens wos ook diplomat vo d'aartshertoogn en hèit dikkers up missie gesteurd
gewist om over oorlogen en vrede te goan ounderhandeln.

Achter 'n dood van Albrecht in 1621 keerdn de Nederlandn direct were noa de
Spoansche krone die oundertusschn ounder keunienk Filips IV stound.

't Ende van heur leevn brocht ze zy deure in e Vlams klooster. Achter heurn dood
in 1633 keerde 't besteur over de Nederlandn were na de Spoanschn keunienk
Filips IV. Dendien stelde Ferdinand van Oostnryk an lik regent.



https://vls.wikipedia.org/wiki/Ysveugel

Ysveugels (Alcedo atthis) zyn e sôorte van veugels die surtout upvolln omdan ze
zukke stravve kleurn hen, etwot die in gemoatigde streekn redelik uutzounderlik
is. Z'eetn verre ollêne vis en ze zyn dus verre ossan round woater te viendn.

Ysveugel komt verzeker nie van ys, mo van 't Gemoansche Eisenvogel, die
yzerveugel wult zeggn, verzeker deur zyn blauwe pluumn. Deur de noame peizn vele
menschn dan ysveugels goed teegn koude kunn, mo dat en is gin woa. A't te vele
vriest, kunn ze nie visschn en krygn ze rôoi voun t'overleevn. Ip vele plekk'n
in West-Vloandren weird ie yspauwke genoemd, wok ol deur zin strave, felle
kleur'n.

't Zyn zeevn of acht erkende oundersôortn van 'n ysveugel, 't is d'oundersôorte
Alcedo atthis ispida die ol hier leevn.

Buutn de A. atthis zyn der nog 16 sôortn in 't geslacht Alcedo, de mêeste doavan
leevn in de troopn.

Ysveugels eetn verre ollêne bêestn die in 't woater zittn, mêestol vis, mor oek
dikkoptjes, fernient, woaterslekkn en klêne kreeftjes. Ze joagn deur te wachtn
up e taksje boovn 't woater en toune an 40 ter heure in 't woater te schietn en
were no boovn te vliegn. Ol t'hope deurt dadde mor e seconde of twêe. Oltemets
bluuvn ze oek boovn 't woater hangn, lik e stekveugel. An ze duukn, goat er
velletje over nunder oogn, woadeure da 't er gin woater binnlopt.

Ze sloan doarachter nunder vangste teegn 'n tak woa dan ze upzittn, voun te
zorgn da 't gêne dan ze wulln upeetn van zyn zelvn is. Jounge veugels doen dadde
in 't begun nie ossan, ze lêern dadde mêestol mor achter dat er e môzesteker zyn
stekkers rechte ezet het en in nunder kele bluuft zittn.

Ysveugels leevn mêestol hêlegans ollêne en z'hen à peu près 1 toet 2 kilomeiters
oever nôdig voun enoeg vis te kunn vangn. 't Is mor an ze gon poarn en joungn
hen, dan ze in koppel leevn. Ze groavn toune en hol in 'n oever (nie te lêge
voun gin woater binn te krygn en nie te hoge voun joagers weg te houdn), die
groafwerkn kunn mêer of twêe weekn deurn. Ze joagn toune oek t'hope in nunder
twêe territoriums. De joungn zittn up e nest woa dan der ossan mo mêer groatn en
schubbn liggn (ze zwelgn de visseltjes hêlegans in en spuugn 't gêne dan ze nie
kunn verteirn were uut, juuste lik en uul). 't Zittn mêestol e stik of zes
joungn in e nest (ze bluuvn doar e goein moand), doavôorn moetn d'ouders iedern
dag e stik of vichtig visschn vangn.

In Vloandern broeddn der in 2005 tusschn de 650 en 850 koppels. In Holland woarn
der in 1997 mor e goe 50 koppels nemi, teegn 2002 woarn der dadde ol were e stik
of 700, surtout deur warme wienters, beter woaterkwaliteit, 't anleggn van
rechte oevers en beter ounderhoud van beekn.



https://vls.wikipedia.org/wiki/Ypers

Yper (Nederlans: Ieper) is de grotste stee van den Westhoek en de zesde grotste
van West-Vloandern. 't Weunn e klene 35.000 menschn.

Vodder èt Yper de twidde grotste mart van België, achter Sint-Nikloas. De
bynoame van Yper is de Kattestad en sedert 't pausbezoek van 1985 ouk de
Vredesstad. Etwien die in Yper wunt, noemn ze en Yperlienk. Nunder bynoame is en
Ypers kiendje.

In 't boeksje De Vlaamse Gemeentenamen, Verklarend Woordenboek, uutegeevn deur
't Davidsfonds in 2010, stoat er dat de noame Yper komt van wuk die nu 'n
Yperleet is, mor in tyde geweune *ipara, die Voorgermoans of Oudeuropees zoudt
zyn of voogns toalkundigen Gysseling oek van *eipara > *ejap, die rood zoudt
wulln zeggn, no 't kleur van 't woater van 'n Yperleet. In de geschrift is Yper
voun 'n êeste kêe te viendn in 1071, toune Ipera. D'officiële noame Ieper is oek
e misse, want etymologisch verkêerd omda 't de klankwettn en lokoale uutsproake
nie volgt. 't Zoudt voogns d'auteurs Iper (lik Izegem en Izenberge) of IJper
(lik IJzer) moetn zyn, mo zeker nie Ieper.

'n Elfstn november komt Sinte-Moartn met ol ze zworte pietn an met ze boote an
de koaie, dat is 't ende van 'n voart (d'Yperlee). 't Stoan toene e masse
kienders me nunder ouders te wachtn en ze goan toune oltegoare noa 'n Mart. Oek
in olle deelgemeentn is er e Sinte-Moartnstoet. De jounges krygn doa
sneukelienge (mandarynn, spekeloaschekoekn, schokla, pikkeniekn,
ozelievevrouwtjes en sintemoartnskoekn). Up 'n efsn november krygn de meeste
jounges toun oek etwot va speelbucht.

Typisch an 't Ypers (en ouk wel in de gemeentn in 't rounde) is 't woord enni.
't E verschillnde betekenissn, 't is te zien in wuk e zinne daj 't gebruukt.
Deurda ze dat zovele zeggn, lachn ze doa stief mei in de reste van de
provinsche. 't Zou afstamn van d'Engelschen die oltid innit zeiden bist den
Eerstn Wereld Oorlog.

De gemeente Yper bestoat uut neegn deelgemeentn. Buutn 't stadscentrum zevve (me
meer of duust inweuners per vierkantn kilomeiter de dichtsbevookte
deelgemeente), liggn der doarround nog de deelgemeentn Boezienge, Brieln,
Dikkebus, Elverdienge, Ollebeke, Sient-Jan, Vloamertienge, Vormezele, Zillebeke
en Zuudschote.



https://vls.wikipedia.org/wiki/Woaln

Wallonië is de zudelyke dêelstoat van België en lopt gelyk met et groundgebied
van 't Woals Gewest. D'hôofdstad is Noamn. Me 16.844 km² besloat et mêer of 'n
helft van 't Belgisch groundgebied. D'inweuners van Wallonië weirdn Woaln
genoemd.

't Woord Woal komt verzekerst van 't oud-Germoans Weleas of Walha, wat da
vrimdelink betêkent (die e Romoanse of Keltische toale sprikt). Duutstoalign een
et wel ne kêe over "Die Welsche Schweiz" a ze over et Romoanstoalig dêel van
Zwitserland klappn. Ôok de noamn Wallacheye, de stam der Vlachen en Wales zoun
die betêkenisse een.

In 2008 weundn der in Wallonië rond de drie miljoen 'n holf minsn. De grôotste
steedn zyn Luuk, Charleroi, Bergn, Noamn, Dôornik en Verviers.

De Moas is de belangrykste riviere in Wallonië. De Samber is d'ênigste
bevoarboare zyriviere van de Moas. Ôok de Semois, de Lesse en d' Ourthe mondn
uut in de Moas. Wallonië is heuvelachtiger of Vloandern mè o.a. d' Ardenn, d'
Hoge Veenn (me 't hôogste punt va België, Signal de Botrange) en de Condroz
streekn.

Wallonië is vo 't grôte mêerndêel Frans mo in de Ôostkantons ('t uterste ôostn
weunn der 70.000 Duutstoalign. In 9 gemêentn is 't Duuts d' officiële toale moa
de Woaln kunn der ôok under administroasje doen in 't Frans. In de angrenzende
Woalse gemêentn Weismes en Malmedy zyn der ton were faciliteitn vo de Duutsers.

An de Vlams-Woalse grenze zyn der in de gemêentn (of steedn) Komen-Waasten,
Moeskroen, Edingen en Vloesberg toalfaciliteitn vo de Nederlanstoalign. Ze zyn
ollemoale dêel van de Woalse provincie Henegouwn.

De voornoamste streektoale in Wallonië is 't Woals. Ze spreekn 't overol buutn
in 't Westn van Henegouwn woa da Picardisch de volkstoale is. En ôok nie in 't
zuudn van Noamn woa da ze Champenois klappn. In de provincie Luxemburg spreekn
ze nog Gaumais en Luxemburgs. Vanof 1900 hèit 't gebruuk van de streektoaln
sterk verminderd omda et Frans zô ipkomt en d' officiële toale is. Der bestoa
ôok ne wikipedia in 't Woals die ol 30 duusd artikels lank is.

Z' hèin nateurlik ôok under eign regerienge, die zetelt in Noamn en de
minister-president ervan is Paul Magnette.

Lik da wyder oes volkslied hèin, hèin zyder 't undere noamelik Le Chant des
Wallons, in 1900 geschreevn in 't Woals en in 1998 werd de Franse versie 't
officiël Woals volkslied.



https://vls.wikipedia.org/wiki/Windmeuln

Een windmeuln is een machine dat windenergie ommezet in mechanische energie met
't gebruuk van roterende arms en zeiln. Over 't olgemêen wordt het gebouw wôrup
dan de wiekn stoan ook een windmeuln genoemd. Windmeulens wordn mêestol gebruukt
vô 't moaln van kôorn en groan, moa loatere meulens wierdn ook vô 't pompn van
woater gebruukt. Recente meulens die elektriciteit upwekkn wordn mêestol
windturbines genoemd.

In 't nôordwestn van Europa dateert de meuln mê horizontoale assn van 't latste
kart van de 12e êeuwe, en wier vôrol gebruukt in Vloandern, 't Nôordn van
Vrankryk en 't ôostn van Iengeland. D' êeste meulns woarn van de
stoakmeulnsôorte, azô genoemd vanwege de centroale stoake wôdat de hêele meuln
round droaide. Da was nôdig omdat de wind te veranderlik was om een vaste meuln
te gebruukn. Teegn 't ende van de 13e êeuwe wierd 't ounderste dêel van e
konstruktie dikwils van stêen gemakt, en gaondeweg zyn der andere sôortn meulens
gebouwd, gelik de stellingmeuln, de bergmeuln, de groundzeiler en den
achtkantemeuln.

Don Quixote van Miguel de Cervantes, wôdat ere een bekende scène is wôrda Don
Quixote de windmeulens anvoalt omdatje peist dan ze reuzn zyn.

De windmeuln speelt ook een rol in Animal Farm, een boek van George Orwell. In
't boek steekn de boerderybêestn veel inspannienge in 't bouwn van een
windmeuln, wômee dan ze hoopn under werk gemakkeliker te maakn.



https://vls.wikipedia.org/wiki/Veurne

Veurn is e stad en gemeente in 't nôordwestn va West-Vloandern. Der weunn doa
bekans 12.000 menschn.

De gemeejnte Veurn bestoat uut èèf dêelgemêentn. Veurn zève is de grotstn en et
de meejste iweuners. D'andre deelgemeenten zyn heel wa klindere polderdorptjes;
noamelik Oavekapelle, Bôoitsouke, Bûuskamp, De Moern, Eggewoars, Outem,
Stêenkerke, Vienkem, Wûverienkem en Zoetenaaie.

Vô 1971 woaren da ollemoale zeêfstandiege gemeejntn. De meejste dorptjes zyn
toenne by Veurn gevoegd. Outem, da bleef wel nog een endjige een aparte
gemeejnte, woa da De Moern een deelgemeejnte va werd en de tweeliengdorpn Vinkem
en Wulverinkem werdn 'tope de nieuwe gemeente Bôovoowrdê. In 1977 werdn dat ôok
ollemoale deelgemeejntn vâ Veurn.

In de zomer van 1906 kwam de bekende Duutsche dichter Rainer Maria Rilke e poar
doagn op vakansche na Veurn, tope me ze wuuf en kiend. Ne zag ie de
Boeteprocesje en de kerremesse. Rilke wos serieus epakt van 't schôon marktpling
en de kerke. 'n En et er ie loater driê gedichtn over emakt: Der Platz, Der Turm
én Marionetten-Theater. In e gazette schrêefd 'n ook e lang essee: Furnes.



https://vls.wikipedia.org/wiki/Veelvroate

E veelvroate (Gulo gulo) is de grotste sôorte marterachtige die up 't land
leeft, ollêne 'n reuznotter is e bitje grodder. 't Is e bêeste die verre ollêne
up 't nôordn van d'Eirde leeft, ollêne an de westkust van Amerika lopt nunder
verspreidienge toet an Californië.

't Zyn zeker 2 oundersôortn, de G.g. gulo in Europa en Azië en G.g. luscus in
Nôord-Amerika (ol zyn der weetnschappers die der nog 4 benoemn). Veelvroatn zyn
in Eurasië ountstoan en zyn beistn de latstn ystyd ol de Beringlandbrugge in
Amerika beland.

De noame veelvroate is overenoomn uut 't Duuts, mor is eigentlik e verkêerde
vertoalienge uut 't Oud-Zweeds. Doa zeiden ze der fjellfräs teegn, die bergkatte
wult zeggn.

Oek de weetnschappelikke noame gulo wult veelvroate zeggn, juuste lik de miender
gebruukt Iengelsche noame glutton. De mêest gebruukte noame in 't Iengels is
wolverine, die verzeker klêenn wolf wult zeggn.

Veelvroatn kommn vôorn in Nôord-Europa (Nôorweegn, Zweedn, Finland en Rusland)
en Nôord-Azië (Rusland toet an de Beringzêe, stiksjes van Mongolië en China) en
in Nôord-Amerika (Alaska, 't grotste dêel van Canada, Groenland en de westkust
van de Verênigde Stoatn). In tyde han ze e vele groddere verspreidienge
(Duutsland, Pooln, de Baltische Stoatn en 't grotste dêel van de Verênigde
Stoatn).



https://vls.wikipedia.org/wiki/Trompette

E trompette is 't ôogste instrument by de koperbloazers. De trompette daj by us
mêest vindt, stoat in Bes, da wil zeggn oej ne do speelt klinkt et lik ne Sib.

De trompette bestoat ut e kopern buzze da geplôoid is in e sôorte langwerpige
spiroale en utmoundt in ne klankbeker. De buzze is toamelik cylindrisch, wuk da
zorgt vo ne ludde, heldere klank, wuk dat de trompette onderscheidt van de bugel
en de cornette, die e zochtere klank en.

Lik by ol de koperbloazers wordt de klank gevormd deur lucht te bloazn deur je
toeën mound, woadeure dan de lippn trilln. Deur je lippn mêer te spann, kryg je
nen ôgere klank. De trompettn van nu en ôok drie pistongs, woamee daj de ôogte
ku verandern. Den êeste pistong verlêegt de klank mi en olve tône, de twiddn mit
e hêle tône en de derdn mi e tône nolf. By sommigste piccolotrompetjes ej ôok e
vierde pistong woamee daj de klank vuf owve tôonn kut verlêegn. Deur
combinoaties te moakn van pistongs kuj volledig chromatisch speeln, da wil
zeggn, ge kut ol de 12 nootn van ne Westerse tôonladder speeln. Sommigste nootn
zyn nie hêel juste en doavoorn ej oltemets e buzze daj e bitje kut uttrekkn
beist daj an't speeln zyt om ezô de note juste te moakn.



https://vls.wikipedia.org/wiki/The_Cure

The Cure es nen Ingelsen rockgroep, mêer bepoald nen New Wave groep. Ze zyn
bekend voor under melankoliesche, nohol zwarte muziek, moar zein wok
lichtvoetige, mêer poppy nummers gemakt. Visueel zyn ze vôorol gekend deur under
zwarte klièr'n, en deur de hoarsnit en de maquillage van de zanger, Robert
Smith.

The Cure es in feite begonn'n als Easy Cure, een typisch geval van moatn in
schoole die een groepke begosten. Robert Smith, soamen me Michael Dempsey
(bass), Laurence "Lol" Tolhurst (drums) en Porl Thompson richttn in 1976 under
groepke. De êeste ploate kwam t'er in 1979, Three Imaginary boys, me korte,
felle punkliedjes. Killing An Arab wos nen single, en zorgde ol onmiddellik voo
probleem'n, omdat sommigen der een racistisch liedje in zoag'n, olhoewel het
just het omgekièrde wos. Ondertussn brochten ze wok de single Boy's don't cry
ùt. In 1980 kwam een volgens sommigen êeste oogtepunt, met de ploate 17 seconds,
die de bekendste single bevat van The Cure: A Forest. De ploate wos vriè
minimalistische, dounkere ploate. Een joar loater kwam Faith, een ploate die
styf in 't verlengde lag va 17 seconds. Ip da moment begoste een vriè dounkere
periode voo de groep, met overvloedig drank- en drugsmisbrùk en veel
zelfmôordgedachtn. Dat eit geleid tot Pornography, en de sfere van de ploate
keun je gemakkelik illustreer'n met de êeste zinne: Doesn't matter if we all
die. Ip 't êeste moment es de ploate vriè ofgebrook'n deur de critici, moar nu
weirdt ze beschowd als êen van de ôogtepuntn. De groep stound ip een kièrpunt en
besefte da ze zôo nie kostn deuredoen. Ze beslootn dus voo 't leev'n wa
luchtiger ip te pakk'n, wa resulteerde in drie poppy nummers: Let's go to bed,
The walk en The lovecats, singles die wok redelik wa commercieel succes gehad
ein. Ze brochten die singles ùt ip nen mini-elpee Japanese Whispers, êest
allêene moar in Japan, moar loater in de hièle weireld. In 1984 volgde ton het
ountgoochelende The Top, en in 1985 The head on the door, me de sterke singles
Close to me en Inbetween days.

Met The head on the door begost er een commercieel succesvulle periode van 10
joar voo de groep. Close to me betièkende de deurbroake in commerciële
tv-programma's en zorgde voo bekendheid over hièl Europa (vôorol in Vrankryk,
België en Dutsland). In 1987 volgde ton de echte deurbroake in Amerika, me Kiss
me, kiss me, kiss me. Vôorol de single Just lyke heaven deed et goed, en wos den
êesten single die in de Amerikoanse top 40 gerakte. Loater es de videoclip van
da nummer gekooz'n tot beste alternative video of all time deur MTV's 120
Minutes ('t alternatieve muziekprogramma van die zender). In 1989 kwam de
bevestiginge mè Disintegration, deur veel'n beschowd als de beste ploate van de
groep. Lullaby wos de bekendsten single, moar andere singles woaren wok
succesvol: Lovesong, Fascination Street en Picturers of you. Lovesong ei zelfs
de twidde plekke gehoald in de Amerikoanse top 10, een ièle prestoatie voo nen
alternatieven groep. De groep ging deure ip under (commercieel) elan mè Wish,
die een aantal sterke singles oat (Friday I'm in love), moar globoal gezien nie
miè 't niveau van de vôorige ploate hoalde.

De uidige periode weird voorol gekenmerkt deur lange periodes tussn ploatn en 't
utbring'n van best-offs en live ploatn, een tièken da ne groep verzoadigd ès en
nie miè zo nôodig iets moe vertell'n me udder muziek. In 1996, vier joar achter
under vôorige ploate brochtn ze Wild Mood Swings ut, de volgens veel'n slichtste
ploate da ze ôoit gemakt ein, moa die toch redelik verkocht deur under ipgebowde
reputoatie. Een dièl van de reden voo de lange periode tussn de twiè latste
ploatn wos de rechtzoake tussn Lol Tolhurst, een lid van't êeste eure, en de
reste van de groep. Lol wos ountsleeg'n en eiste veel royalties. Achter een
bittere rechtszoake verloor Lol. Achter were een lange periode va 4 joar
brochten ze in 2000 Bloodflowers, een ploate die qua sfeer én kwaliteit weer
ansloot by de vôorige ôogtepuntn, Pornography en Disintegration, en doarmee een
trilogie vormt. In 2004 volgde ton under vôorlopig latste studioalbum, me de
noame The Cure. Omda ze ne kiè wa'd anders wilden ein ze die ploate loatn
producen deur nen nu-metal producer, Ross Robinson. Dad ès redelik gelukt, want
de ploate ès deur critici redelik goe ountvang'n, alhoewel da tie nie miè de
commerciële weerklank kreeg als in under ôogdoag'n.



https://vls.wikipedia.org/wiki/Sulfer_(element)

Sulfer of zwoavel is e chemisch element me atoomnummer 16. 't Behoort toe de
zuurstofgroep en de ni-metaaln. 't Symbool van sulfer is S.

E sulferatôom bestoat in de regel ut 16 protoonn, 16 neutroonn, en 16
elektroonn. De 3 stabiele isotoopn zyn 33S, 34S en 36S. In totoal zyn der 18
isotoopn, woavan datter mo 3 zyn die e halfweirdetyd en die langer is of drie
secoendn.

Sulfer is e toamelik courante groundstoffe. De belangrykste bronn zyn
sulferoudende mineraaln. Doarin wordt er nog e verschil gemakt tussen
sulfoatoudende (SO4) en sulfietoudende (SO3). Vodder komt da ook nog vôorn in
orgoanische sulferverbiendiengn en gasn (gelik vulkoanische gasn).

Sulfer komt ôok vôorn in de mêeste eiwittn, deur disulfidebrugn te maken elp et
mee vo de correcte opvouwieng te garandeern. 't Es verantwôordelik vôor de reuke
van dermgoaze, eirdgoaze en van eiers. Oat een ei begunt te vorten komt 'r
vergiftigde woaterstofsulfide (H2S) vry, 'tgêen gebreukt wirdt vôor
stienkbommen.

Elementair sulfer is ni zo moeilik te maakn. 't Voordêel is da we da geweun
zuver uut de ground kunn aaln, of toch byna zuver (99,5% oungeveer). Da wordt op
e speciale maniere gedoan, 't Frasch-proces genoamd. Je ku ook sulfer aaln uut
verbiendiengn, gelik (eird)olie. Ze zettn da eerst omme in woaterstofsulfide (da
straf riekt en giftig is), en tonne zetn ze da omme in SO2, woaruut da ze
utendelik zuvere sulfer kunn aaln.

Sulfer wordt in 'n industrie vele gebruukt. 't Dient als groundstoffe vo vele
verbiendiengn. E poar voorbeeldn zyn mest, sulferzeur (H2SO4), poer (buskruut),
vierwerk en batteryen. Dankzy sulfer en zuurstoffe kant de natuurlikke wêke
catchou gevulkaniseerd weirdn, 't gêen toeloat om de gewilde sterkte en artehie
van den industriële catchou te bekommn.



https://vls.wikipedia.org/wiki/Simon_Stevin

Simon Stevin (1548-1620) wier geboorn in Brugge. Je werkte doar ols klerk by de
belastiengn en tussendeure ook ols boekouder in Antwerpn. Achter dat y ip
roendreize deur Pruusn, Pooln, Zweedn en Nôorweegn gewist was, gienkt y in 1581
in Leidn weunn. Sedert tonne is 't y nooit mè no Vloandern weregekeird.

In 1585 gaft y e pamflet uut mè reclame vo de tiendelige breuke, lik da me da nu
nog oltyd kenn. In 1590 kwamt y in dienst by den Ollandse stadouder Maurits van
Nassau ols rekenmeister en adviseur vo de financies. Je was ook nog dykboas en
vestiengenbouwer. Je bouwde zelfs een zèlwagen voa Mauritz.

Simon Steven was 'n belangrykn ingenieur en rekenkundigen omdat y eigenlik den
eestn was die 'n theoretischn oendergroend zocht vo practische probleemn. Je was
den eestn die den droad weer ippakte van de mechanika en de hydraulica,
weetnschappn woar dat et van in den tyd van Archimedes (roend 200 vor Christus)
geleen was dat er nog eentwa veranderd was.

Simon Stevin wierd in 1548 in Brugge geboorn as den ounwettige zeune van
Antheunis Stevin en Cathelyne van der Poort. Zyn voader kwaamt uut Veurne,
woarda zyn voader burgemêester was, binst da zyn moeder uut Yper kwaam.

Je werktige as kassier en boekhouder in Antwerpen en was een klerk by de
belastiengn in Brugge. In 1581 verhuusde tje noa Leiden, woarda tjem twê joar
loater as Simon Stevinius Brugensis' (Simon Stevin uut Brugge) inschreef aan 't
unirf van Leiden.

Round 1590 wierd je adviseur van Prins Maurits van Oranje. Vôr hem ountwierp tje
vestiengwerkn en legerkampn gebasèrd up wiskundige principes. Hierup vroeg Prins
Maurits Stevin vôr een ounderwysprogram vô den engenieursschole an 't unief in
mankoar te zettn.

Stevin weunde tope mè Catherina Craij en haad vier kienders met hur: Frederik
(1612), Hendrik (1613), Susanna (1615) en Levina (1616). Uutendelik trouwde tje
met hur otje 68 joar was, in 1616. Je stierf in 1620 in Leiden of Den Haag.

Zyn êeste publikaosje was Tafelen van interest, Mitsgaders De Constructie der
selver (1582). zo'n tabelln woarn toet ton een beroepsgeheim van de bankiers.
Stevins zyn belangrykste werk was De Thiende (1586) waarin dat je de decimoale
breukn invoerdigde en doamee 't berekenn van breukn vrê verêenvoudigd.

Stevin lêerdigd' ol rap - juste gelik Galileo Galilei - 't belang van de
wisselwerkienge tusschn theorie en experiment vô de wetenschappelyke methode: in
zyn wôordn spiegheling en daet.

Je berekendigde de hydrostoatische kracht up vertikoale meurn en formulèrde als
êestn de hydrostatische paradox.

Ook maktigde tje bydraagn an perspectief, statica en mechanica, en was tjie den
uutviender van de parallellogram van krachtn vô 't samenstelln en ountbiendn van
krachtn.

In zyn boek De Hemelloop van 1608 was tje êen van d' êeste vô 't heliocentrisch
systèm van Copernicus te steunn. Je verkloardigde ook de getyn deur d'
antrekkiengskracht van de moane.

As militair adviseur vô prins Maurits schreef Stevin De Stercktenbouwing (1594),
woarin da tje militaire versterkiengn up een mêetkundige groundslag aangepastige
teegn 't gebruuk van kanongs.



https://vls.wikipedia.org/wiki/Saturnus_(planete)

Saturnus is van de zunne of gereeknd de zesde planete in ons zunnestelsel en
achter Jupiter de grôotste. Olletwêe de gasreuzn zyn zogezeide 'buutnplaneetn'.
Saturnus is vernoemd no de Romeinse god van de landbouw, Saturnus. Saturnus is
ol sins de prehistorie bekend.

De samenstellienge van Saturnus gelykt vele ip de die van Jupiter. In 't middn
is't er een rotsachtige kern, met doarroend e mantel van vloeiboar metallieke
woaterstoffe, gevolgd deur e laage van moleculaire woaterstoffe. De temperateure
in de kern bedraagt 12 000 K. Deur 't Kelvin-Helmholtz mechanisme stroalt
Saturnus mêer energie uut of dat ie van de zunne krygt. Die
energie-uutstroalienge wordt versterkt deur de wryviengswarmte die vrykomt os
helium in de mantel tegen waterstoffe bokst.

D'atmosfeer van Saturnus bestoat voe mêer of 93% uut woaterstofgaze en voer e
bitje mêer of 5% uut helium. De reste wordt ingenoomn deur methoan, woaterdamp,
ammoniak, ethoan, propoan, ethyn en fosfine, die soms e ki vôornkommn.



https://vls.wikipedia.org/wiki/Romoanschn_styl

De romoanschn styl is de benoamienge van de kunstvormn in Europa van ca. 900
tout ca.1150. Den term wordt surtout gebruukt vo d’architecteure van
kerkgebouwn, klôosters en burchtn. Vo die periode woarn de kerkn en gebouwn mêer
van hout gemakt, omdat de Germoann olf-sedentair woarn en dus minder belang en
tyd stoakn in bouwn.

Eest wierdn de termn vôor-gotisch, Byzantyns en roundboognstyl gebruukt, mor in
1820 begost de Franschn kunsthistoricus Charles de Gerville den term romoans te
gebruukn, omdat ’n vound da ’t styf gelêek ip d’architecteure van ’t oude Rome.
Moar in feite komt de styl vôort uut de karolingischn styl, die de Romeinsche
architecteure were ountdekt aad en vôort evolueerde noa de romoanschn styl. De
karolingischn styl, die begost ounder Karel den Grootn, wordt ôok de
karolingische renaissance genoemd.

De romoansche kerkn woarn vrêe symmetrisch, ’t groundplang in de vorm van e
kruus en ’t kôor was ossan noa ‘t ôostn gericht, ’t illig land Palestina. Boovn
de portoaln stoundn d’r veel beeldouwwerkn. Die beeldouwwerkn en ôok de fresco’s
beeldegen bybelsche vertelliengn uut en 't evangelie wierd mè beeldn verkloard
vo de kerkgangers die nie kostn leezn. By de fresco’s en miniateurn gebruuktn ze
nog gin perspectief en de belangrykste figeurn wierdn grotter geteeknd of
d’andere.

In de 12ste eeuwe kwamt er geleidelik an veranderienge in de styl, die
evolueerde noa de gotiek.



https://vls.wikipedia.org/wiki/Rollo

Rollo (ca. 860 – ca. 932), was jarl (Vikingleider) en stamvoader van ’t
hertogdom Normandië. De noame Rollo is e Frankisch-Latynsche noame, die
verzekers ofgeleid is van de Oudnoorse noame Hrolf (modern Scandinavisch Rolf).

Volgns sommigte historici zou Rollo ofkomstig gewist zyn uut Denemarkn, volgns
andere zoudt ’n e zeune gewist zyn van Ragnvald Eysteinsson (Øysteinsson), groaf
van Møre in West-Noorweegn, met de noame Ganger Hrolf (Hrolf de Wandeloare). Zyn
lapnoame krêegt ’n omdat ’n zo grôot was, dat er gin êen peird hem koste droagn.

Achter plunderiengn in Schotland, Iengeland en Vloandern begost ‘n mè zyn
Vikings de streke round de Seine en de Somme ounveilig te moakn.

In 911 kost de keunienk van West-Francië Karel de Simpeln hem ’n ende teegn
houdn by de Slag van Chartres, moar uuteindelik begost ’n mè
vredesounderhandeliengn. By ‘t verdrag van Saint-Clair sur Epte, gaf Karel hem e
stik van Neustrië met de stad Rouen in lêen.

De Vikings wierdn Nordman genoemd in ’t Germoans, en de streke wierd noar hunder
genoemd. D’oorsprounkelikke bevolkienge was sedert de Romeinschn tyd
Romoanstoalig. Rollo's Vikings begostn te trouwn mè vrouwn uut de streke en
achter e poar generoaties klaptn z’ollêne nog Normandisch. Nu klapt er nog moar
e klêen dêel van de bevolkienge die toale.



https://vls.wikipedia.org/wiki/Richard_Dawkins

Clinton Richard Dawkins (Nairobi, 26 moarte 1941) is een Iengelsn etholoog,
evoluusjebioloog en populair-wetenschappelike schryver.

T' hope mè Stephen Jay Gould is Richard Dawkins êen van de bekendste moderne
schryvers over de evolutietheorie. Je verdedigt dien theorie mè wetenschappelike
argumentn tegen kritiek vanuut zowel wetenschappelike as nie-wetenschappelike
kriengn.

Dawkins studeerdigde zoölogie aan 't unif van Oxford, woardat je wierd
ounderweezn deur den Hollandschn etholoog, zoöloog en Nobelpryswinnoare Niko
Tinbergen. Van 1967 toet an 1969 was tjie assisteernd hoogleroare in de zoölogie
an 't unif in Berkeley, Californië. Sedert 1970 is tjie as zoöloog verboundn an
't unif van Oxford, woardat je tusschn 1995 en 2008 de post van Simonyi
Professor for the Public Understanding of Science haad. Verder is tjie ook nog
Fellow of the Royal Society (Britse academie vo nateurwetenschappn). In 2005
kreeg tjie een êredoctoroat van den Vrije Universiteit Brussel, en in 2009 êenn
van den Universiteit Antwerpen.

Dawkins is ounder andere bekend vô 't populariseern van de evolutietheorie in
verschillende boekn, met de vornaamste The Selfish Gene (1976), The Blind
Watchmaker (1986) en The Ancestor's Tale (2004).

Zyn vornoamste bydrage toet d' evolutietheorie is 't idee da nateurlike seleksje
up de geenn werkt, zodoanig da je zou kunn'n peizn da 't lichaam van een bêeste
of een plante moa juuste een maniere is vor het DNA hem vôort te doen zettn.

Zyn upvattiengn over d' evolutietheorie brochtn in conflict met de
creationisten. Zyn boek The God Delusion (2006) kan gezien wordn as een
ofrekening met die overtugiengn van uut 't oogpunt van een atheïst, binst da zyn
boek The Greatest Show on Earth: The Evidence for Evolution mêer geschreevn
vanuut 't standpunt van een wetenschapper.



https://vls.wikipedia.org/wiki/Rainer_Maria_Rilke

René Karl Wilhelm Johann Josef Maria Rilke (4 december 1875 – 29 december 1926)
— beetre gekend lik Rainer Maria Rilke — was a Bohêemsche-Ôostnryksche dichtre
en romang-schryvre, "weirldwyd êrkend lik êen van de mêest lyriesch-vierige
duutstoalige dichtrs" . Y schrêef nie allêene bevloogn gedichtn mor ook styf
lyriesch proza. Verschillnde krietiekrs ên Rilke zyn werk angeduud lik zuuvre
"mystiek" . Zyn geschriftn omvattn êen romang, verschillnde verzoamliengn
gedichtn, en verschillnde bundls brievn woarin datn roendspooknde beeldn iproept
die undre richtn ip de moejlikeid van ommegank mê 't oenuutspreeklikke in 'n
tydperk van oengeloof, allêenigeid, en grôote angste. Die diep-
ekziestensjaliestiesche oendrwerpn moakn da Rilke gezien wordt lik 'n
oovregangsfigeure tusschn de tradiesjonêele en de moderniestiesche schryvrs.

Rilke wierd geboorn oendre 't Ryk van Ôostnryk-Hongareye, reisde uutgebreid in
Europa, woaroendre Rusland, Spajje, Duutsland, Vrankryk, Italië, en in zyn
loatre joarn gienkt y weunn in Zwitserland — achtergroendn die de sleutl zyn vo
't oentstoan en de bezielienge van zyn gedichtn. Terwyl da Rilke 't best bekend
is vo zyn bydroagn an de Duutstoalige littrateure, woarn dr mêer of 400 gedichtn
ôorsproenklik in 't Fransch en gewyd an 't Kanton Valais in Zwitserland. By de
Ienglstoalige leezrs zyn de best bekende werkn "Duineser Elegien" en "Die
Sonette an Orpheus", de min of mêer autobiogroafiesche "Die Aufzeichnungen des
Malte Laurids Brigge", en e verzoamlienge brievn die achtre ze dôod uutgegeevn
zyn mê lik tietle "Briefe an einen jungen Dichter". In de loatre 20ste êewe,
voend zyn werk a niewe belangstellienge mê 't gebruuk deur New Age-teoloogn en
zelv-ulpe-schryvrs en deur êm veele te vermeldn in tilleviezje-programmas, boekn
en films .

Y wierd geboorn lik René Karl Wilhelm Johann Josef Maria Rilke in Proag, oofstad
van Bohêemn (tonne e dêel van Ôostnryk-Hongareye, nu de Tsjechiesche Republiek.
Zyn kiendertyd en joenge joarn in Proag woarn nie byzoendre gelukkig. Zyn
voadre, Josef Rilke (1838–1906), wierd e spôorweg-beambte achtre e mindre goeje
ervoarienge by 't Leegre. Zyn moedre, Sophie ("Phia") Entz (1851–1931), kwam uut
e wêlstellnde Proagse famielje, de Entz-Kinzelbergers, die weundn in 'n uus ip
de Herrengasse (Panská) 8, woa da René ook veele van zyn joenge joarn
deurebrochte. De reloasje tusschn Phia en eur êenigte zeune was gekleurd deur
eur verdriet vo 't verlies van 'n iddre kiend, e dochtre die gestorvn was o ze
mor e weeke oed was. In Rilke zyn joenge joarn dej Phia lik of da ze probeerde
't verloorn meistje 't êrwinn deur de joengn, mêt êm te klêen in meistjs-klêern.
De reloasje tusschn zyn oedrs liep ip de klippn mêt 'n echtschiddienge in 1884.
Zyn oedrs dwoengn de dichterlikke en kunstzinnige joengn noa de Militèère
Akademie te goan, tgêen datn dej van 1886 toe 1891, otn doa weggienk deur
ziekte. Van 1892 toe 1895 bereidn êm vôorn vo 't ingangsekzoam van d'
Universiteit, woavôorn datn sloagde in 1895. Toe 1896 studeerde y littrateure,
kunstgeschiednisse, en filozofie in Proag en in München.

In 1897 in München, wierd Rainer Maria Rilke doa verliefd ip de bereisde en
gelêerde schryfstre Lou Andreas-Salomé. Rilke veranderde zyn vôornoame "René"
noa "Rainer" ip andriengn van Lou omda ze peisde da die noame mannlikkr, kloekr
en Germoanschr was . Zyn reloasje mê da getrowd wuuf, mê wien dat y twêe grôote
reizn oendrenam no Rusland, deurde toe 1900. Mo zeifs achtre undre schiddienge
bleef Lou Rilke zyn mêest belangryke vertrowelienge toe 't ende van zyn leevn.
Achtre eur geoefnd t' ên van 1912 toe 1913 lik psychoanalyste mê Sigmund Freud,
dêelde ze eur kennisse doaroovre mê Rilke.

In 1898 oendrenam Rilke e reize nor Italië die verschillnde weekn deurde. In
1899 reisde y mê Lou en eur vint, Friedrich Andreas, no Moskou woadatn de
schryvre Leo Tolstoj teegnkwam. Tusschn meie en augustus 1900, wastr e twidde
reize no Rusland, in 't gezelschap allêene mo van Lou, weere no Moskou en
Sint-Petersburg, woa datn kennis makte mê de famielje van Boris Pasternak en van
Spiridon Drozhzhin, e landlikke dichtre.

De schryvre Anna A. Tavis stelt da de kulteurn van Bohêemn en van Rusland de
sleutl-invloedn zyn van Rilke zyn dichtkunste en gêestesgesteldeid .

In de zoomre van 1902 verliet Rilke zyn uus en reisde no Parys vor e
verandlienge te schryvn oovre de schildre Auguste Rodin. Achtre korte tyd liet
ze wuuf undre dochtre achtre by eur oedrs vo by Rilke te verbluuvn. De reloasje
tusschn Rilke en Clara Westhoff gienk vôort vo de reste van zyn leevn; e
poogienge vo te schêen mêt oendrlienge toestemmienge was ip papier belet deur
Rilke zyn offiesjêele stoatuus lik e katliek, oewêl datn nie praktiezeerde.

In 't begun a Rilke 't moejlik in Parys, 'n êrvoarienge woaroovre datn schrêef
in 't êeste dêel van zyn êenigste romang, Die Aufzeichnungen des Malte Laurids
Brigge. Terzelvertyd was zyn oentmoetienge mê 't moderniesme styf bemoedignd :
Rilke was sterk oendre den indruk van 't beeldowwerk van Rodin, en tonne van 't
werk van Paul Cézanne. E tyd was Rodin zyn sekretoaris, en y gaf ook leeziengn
en schreef e lange verandlienge oovre Rodin en zyn werk. Rodin lêerde êm de
weirde kenn van obzjektieve woarneemienge, en oendre zyn invloed veranderde
Rilke ingrypnd zyn dichterlike styl van de subzjektieve en somtyds zangrige
toale nor etwa da styf niewe was in d' Europeesche lietrateure. 't Rezultoat was
de Neue Gedichte, befoamd vo de "dieng-gedichtn" die Rilke zyn verjoengde
artiestieke viezje weeregoavn. Gedeurde die joarn wierd Parys oltyd mo mêer de
belangrykste verbluufplatse van de dichtre.

De belangrykste werkn uut 't Paryse tydperk woarn Neue Gedichte ([Niewe
Gedichtn]) (1907), Der Neuen Gedichte Anderer Teil (['n Andre Dêel van de Niewe
Gedichtn]) (1908), de twêe "Requiem"-gedichtn (1909), en de romang Die
Aufzeichnungen des Malte Laurids Brigge ([D' Anteekniengn van Malte Laurids
Brigge]) begost in 1904 en was vultôojd in januoari 1910.

Gedeurnde de latste dêel van die tien joar verblêef Rilke lange tydn in Ronda,
't befoamd stieregevecht-centrum in zuudlik Spajje. Doar ad y e vaste kaamre in
Hotel Reina Victoria (gebowd in 1906) woada zyn kaamre toe vandoage gebleevn is
lik of dat y z' achtregeloatn êt, e mini-muzeum van Rilkeana.

Tuschn oktoobre 1911 en meie 1912, verblêef Rilke ip 't Duino-Kastêel, by
Trieste, 't uus van Princesse Marie van de Tsjechiesche tak van de famielje
Thurn en Taxis. Doa, in 1912, begost y de gedichtn-cyclus genoamd Duisiner
Elegien ([Treurzangn van Duino]), die unvultôojd zoen bluuvn gedeurnde tien joar
deur e lange scheppiengs-kriezies. 't Uutbreekn van den Êestn Weireldoorloge
verraste Rilke binst e verbluuf in Duutsland. Y koste nie weerekêern no Parys
woa da zyn eigndom angesleegn wierd en oopnboar verkocht. Y brocht 't grotste
dêel van den ôorlog deure in München. Van 1914 toe 1916 adn e stormachtige
veroedienge mê de schildresse Lou Albert-Lasard. Rilke wierd vo de millitèère
dienst ipgeroepn in 't begun van 1916, en y moste de boazies-trèènienge doen in
Weenn. Invloedryke moatn kwoamn tusschn vor êm en y wierd oovregeplatst nor 'n
adminiestroasje en vrygesteld van leegredienst ip 9 juni 1916. Y brocht de
doaripvôgnde tyd were deure in München, oendrebrookn deur e verbluuf ip 't
Landgoed Böckel van Hertha Koenig in Westfoaln. De trowmatiezeernde ervoarienge
van de millitèère dienst, 'n erinnerienge an de gruwel van de millitèère
akademie dej êm bykans hêelegans zwygn lik dichtre.

Ip 11 juni 1919 reisde Rilke van Münichen no Zwitserland. D' anleidienge was 'n
uutnôodegienge vor e leezienge te geevn in Zürich, mo den eigntlikke reedn was
't verlangn vo t' oentsnappn an de wanorde achtre de ôorlog en vo ze werk nog e
ki vôort te kunn zettn an de Duisiner Elegien. 't Zoekn nor e geschikte en
betoalboare platse vo te weunn blêek styf moejlik. Rilke weunde oendr andr in
Soglio, Locarno, en Berg am Irchel. Allêene mor in 't middn van 1921 wast êm
gelukt van e vaste weunplatse te vienn in 't Kastêel van Muzot in de gemêente
Veyras, Zwitserland, dichte by Sierre in Valais. 't Was 'n intensche scheppnde
tyd, Rilke vultôojde de Duisiner Elegien in e poar weekn in februoari 1922.
Vôodien en noadien schrêef Rilke in de rapte dêeln van de gedichtecyclus Die
Sonette an Orpheus die 55 hêele sonnêtn bevat. De twêe werkn tegoare zyn dikkers
bekeekn lik oogtepuntn van Rilke zyn werk. In meie 1922, kocht en renoveerde
Werner Reinhart, Rilke zyn wêldoenre, Muzot zoda Rilke doa kostlôos koste weunn.

In die tyd liet Reinhart Rilke kennismaakn mê d' Austroaliesche viejoolespeelstr
Alma Moodie. Rilke was zôo oendre den indruk van eur spel datn in e brief
schrêef: "Wukkn klank, wukke rykdom, wukke vastigeid. Dadde en Die Sonette an
Orpheus, waorn twêe snoarn van dezeifste stemme. En ze speelt mêesta Bach! Muzot
is nu muziekoal gedopt..." .

Vanof 1923 a Rilke mêer en mêer te kampn mê gezoendeidsprobleemn woadeure datn
veele lange verbluuvn ad in e sanatorium in Territet, by Montreux, an 't Mêer
van Genève. Zyn lang verbluuf in Parys tusschn januoari en augustus 1925 was e
poogienge vo ze ziekte te vergeetn deur veranderienge van omgeevienge en
leefomstandigeedn. Oendanks dad allemalle verschêendr veele belangryke
ofzoenderlikke gedichtn in de joarn 1923–1926 (woaroendre Gong en Mausoleum),
zowêl lik oovrevloedig lyriesch werk in 't Fransch.

In januoari en februoari 1926 schrêef Rilke drie brievn an Aurelia Gallarati
Scotti, e teegnstanstr van Mussolini, woarin dat y Benito Mussolini prêes en 't
fasjiesme beschrêef lik etwa da geneest .

Kort vôo zyn dôod wierd vastegesteld dat zyn ziekte bloedkankre was. Y lêed an
ettrnde zweirn in zyn moend, zyn moage en ingewandn dejn zêer, en y wierd oltyd
mo mêer moedelôos. Mê oopn oogn stierftn in d' oarms van zyn dokteur ip 29
decembre 1926 in 't Sanatorium van Valmont, Zwitserland . Y wierd begroavn ip 2
januoari 1927 ip 't kerkof van Raron in 't westn van Visp .

E mythe is oentstoan roend zyn dôod en rôozn. Dr wierd verteld : "Vor e
bezoekstr 't êern, de Egyptiesche schôoneid Nimet Eloui, plukte Rilke wa rôozn
uut zyn of. Binst datn da deej, krêegtn e stêkkr in zyn and. Die klêene woende
wilde nie geneezn en wierd zêere ergr, in korte tyd was zyn hêeln oarm gezwolln,
en den andrn oarm wierd ook angetast", en zo giengtn dôod .

Rilke gaf in april 1905 de drie vulleedige gedichtncycli uut die Das
Stunden-Buch ([Boek van d' Eurn]) vormn. Die gedichtn oendrzoekn de kristlikke
zoektocht noa God en de nature van t Gebed, mê gebruukmoakienge van symbooln
vôgns Sint-Franciscus en Rilke zyn woarneemienge van 't Orthodoks Kristndom
gedeurnde zyn reizn in Rusland in de êeste joarn van de twientigste êewe.

Rilke schrêef zyn êenige romang, Die Aufzeichnungen des Malte Laurids Brigge,
otn in Parys weunde en y vultôojde 't werk in 1910. De romang is
oaf-zeifbeschryvnd, en y gebruukt de styl en de tekniek die tegoare goat mê 't
Ekspresjoniesme da van de groend kwam in d' Europeesche verbêeldiengsweirld en
kunste in de vroege twientigste êewe. Rilke was oendre den invloed van Sigbjørn
Obstfelder zyn werk Dagboek van e priestr en van Jens Peter Jacobsen zyn twidde
romang Niels Lyhne (1880) die 't lot van e goddelôoze in 'n oengenoadige weirld
schetst. Rilk snêe ekziestensjaliestieshe oendrwerpn an, diepe speurnde no de
betêeknisse van 't individu, de betêeknisse van de dôod, en oovrepeizienge van
d' ervoarienge van de tyd o de dôod dichteby is. Rilke steunt anzienlik ip de
geschriftn van Nietzsche, wiens werk dat lêerde kenn van zyn minoaresse
Lou-Andreas Salome, die vodien ook minoaresse van Nietzsche gewist was. Zyn werk
makt ook gebruuk van impresjoniestiesche tekniekn die oendre den invloed stoenn
van Paul Cézanne, en de beeldowre Auguste Rodin (e kennisse van Rilke). Y
kombineert die tekniekn en beweegreedns vor beeldn ip te roepn van d' angstn en
de vervrimdienge van de menseid by 't ipkommn van 'n oltyd mo mêer
weetnschapplikke, industriejêele, verzoaklikte weirld.

Rilke begost de treurzangn te schryvn in 1912 otn e gast was van Princesse Marie
von Thurn und Taxis (1855–1934) ip 't Duino-Kastêel, by Trieste an d'
Adriejoatiesche Zêe. Gedeurnde da tydperk van tien joar blêevn de treurzangn
lange tydn sluumrn omda Rilke dikkers inzienkiengn ad - sommigte verôorzakt deur
de gebeurtnissn van den Êesten Weireldôorloge en zyn verplichtn militèère
dienst. Buutn e poar korte momentn datn schrêef in 1913 en 1915, liet Rilke da
werk rustn toe e poar joar achtre den ôorloge. Almêtekêe, mêt e verniewde
schryf-ingeevienge in e roaznd tempo datn beschreef lik "e wilde scheppnde
storm"—vultôojde y de verzoamlinge in februoari 1922 tydns ze verbluuf ip 't
Kastêel van Muzot in Veyras, in de Zwitsersche Rhône-vallei. Achtre undre
publiekoasje en zyn dôod korte tyd noadien, wierdn de Duisiner Elegien zêere
êrkend deur krietiekrs en gelêerdn lik Rilke zyn belangrykste werk .

De Duisiner Elegien zyn intens-godsdienstige, mystieke gedichtn zwoar van
schôonte en lydn vo 't bestoan . De gedichtn gebruukn e ryk symboliesme van
iengls en verlossienge mo die nie kloppn mê de typiesche kristlikke
interpretoasjes. Rilke begunt den êeste treurzank mê 'n inroepienge van
filozoofiesche wanoope, vroagnde : "Wien, o 'k ik schrêewn, zoedr myn ôorn
tusschn d' iengl-schoarn?" (Wer, wenn ich schriee, hörte mich denn aus der Engel
Ordnungen?) en loatre verkloarnde da "iedre iengl verschriklik is" (Jeder Engel
ist schrecklich).. Oewêl da die gedichtn angeduud zyn lik "treurzangn" wa wyst
ip melankolie en klacht, zyn dr toch veele passoages gekenmerkt deur undre
grôote kracht en oenbeperkte gêestdrift. Tegoare zyn de Duisiner Elegien
beschreevn lik e gedoanteverwisslienge van Rilke zyn "bestoans-kwellienge" en 'n
"vierige allêensproake vo verzoend te groakn mê 't menschlik bestoan". Doaby
kommn ook an bod : "de beperkiengn en onvulkoomneedn van 't menschlik bestoan en
't verbrokklde menschlik bewustzyn... d' allêenigeid, de vulmakteid van d'
iengls, leevn en dôod, minn en minnoars, en den ipdracht van de dichtr" .

By 't niews oovre de dôod van e vriendinne van zyn dochtre, Wera Knoop
(1900–1919), wierd Rilke begêestrd vo 't scheppn van Die Sonette an Orpheus . In
e poar doagn, tusschn 2 februoari en 5 februoari 1922, adn 't êeste dêel
vultôojd van 26 sonnêtn. De vôgnde doagn richtn ip de Duisiner Elegien, dedeeze
vultôojnd ip den oavnd van 11 februari. Rechtuut noadien, giengtn vôort mê de
Sonnêtn en vultôojde 't twidde dêel van 29 sonnêtn in mindre of twêe weekn.
Dweisdeure de "Sonnêtn", verschynt Wera in reeglmoatige verwyziengn nor eur,
zowêl rechstreeks woa datn eur noamt lik oenrechstreeks deur middl van e
"danseresse" of de mythiesche roep nor Eurydice . Aloewêl da Rilke beweirde dat
de hêele cyclus deur Wera bepoald was, verschynt ze mo lik persôon in êen van de
gedichtn. Y benoadrukte pertanks da "Wera's eign gestalte [...] wê deeglik de
loop van t gehêel beweegt en steurt".

Den inoed van de sonnêtn is, lik typiesch vo Rilke, styf metafôoriesch. 't
Karaktre van Orfeus (die Rilke de "god mê de liere") verschynt verschillnde
kêern in de cyclus, lik of da 't gevol is mê mythiesche personnoazjes lik
Daphne. Dr zyn ook verwyziengn no de Byble, woaroendre no Esau. Andre
oendrewerpn zyn bêestn, volkn uut verschillnde kulteurn, en tyd en dôod.

In 1929 gaf Franz Xaver Kappus (1883–1966), e verzoamlinge uut van tien brievn
die Rilke nor êm a geschreevn otn by de kaddêtn was ip de Theresianische
Militärakademie in Wiener Neustadt. De joenge Kappus schrêef no Rilke, die ook
no de millitèère akademie gewist was, tusschn 1902 en 1908 otn oenzeekr was
oovre zyn oanstoande loopboane ofwêl lik officier ofwêl lik dichtre. In 't begun
zochtn Rilke zyn road oovre de kwaliteit van zyn eign gedichtn, en otn zoe
vôortgoan lik e schryvr. Terwyl datn êm oentield van kommentoar te geevn ip
Kappus ze geschriftn, gaf Rilke toch ze gedacht oovre oe dat e dichtre zoe
voeln, beminn en de woareid zoekn by 't probeern van de weirld te verstoan en 't
êrvoarn en by 't anpakkn van de weirld van de kunstn. Die brievn geevn inzichte
in d' oovrepeiziengn en oendrewerpn die vôorkommn in Rilke zyn gedichtn en
maniere van werkn. Voddre woarn die brievn geschreevn ip e sleutlmoment van
Rilke zyn artistieke oentwikklienge achtre da ze reputoasje lik e dichtre
begoste gevestigd te wordn mê de publiekoasje van e dêel van Das Stunden-Buch
([Boek van d' Eurn]) en Das Buch der Bilder ([Boek van de Beeldn]) .

Personnoazjes uut de Grieksche mythologie (byvôorbeeld Apollo, Hermes, Orfeus)
kommn dikkers weere lik motievn in zyn gedichtn en zyn ofgeschilderd in
ôosproenklikke interpretoasjes (byvôorbeeld in 't gedicht Orfeus. Eurydice.
Hermes êrkend Rilke zyn Eurydice, verdoofd en verblênd deur de dôod, eur
minnoare Orfeus nie, die no d' êlle ofdoalde vor eur weer t' oaln). Andre
weerekêernde personnoazjes in Rilke zyn gedichtn zyn iengls, rôozn en e
typiesche dichtre mê ze scheppnd werk.

Rilke zyn weinig bekend gedicht uut 1898, "Viezjoenn van Kristus" schildrde
Marja Magdalena of lik de moedre van Jezus zyn kiend .

Vo Susan Haskins te citeern : "t Was Rilke zyn uutdruklikke mêenienge da Kristus
nie goddlik was, heel en ol mensch, en vergoddlikt allêene mor ip Kalvoarje, lik
uutgedrukt in 'n oenuutgegeevn gedicht van 1893, en wonoa verweezn wierd in
andre gedichtn uut dezeifste tyd, tgêen êm toeliet van Kristus zyn liefde vo
Marja Magdalena uut te beeldn, mor ip 'n ipmerklikke maniere, lik hêelegans
menschlik" .

In de Verênigde Stoatn is Rilke êen van de mêer populèère, goed-verkoopnde,
dichters—tegoare mê de 13de êewsche Sufi-muystiekr Rumi (1207–1273), en de 20ste
êewsche Libanêesche-Amerikoansche dichtre Khalil Gibran (1883–1931) . In de
volkskulteure wordt Rilke reeglmoatig geciteerd of vermeld in
tilleviesje-programmas, films, muzizk en andre werkn o die werkn de liefde of d
iengls beandeln . Omda Rlike zyn werk beschreevn is lik "mystiek" was 't ook
geschikt vo gebruuk deur de New Age-gemêenschap en vo zelf-ulpe-boekn . Rilke
wierd êrverstoan lik "e mêestre die uus ku leidn nor e mêer vuldoenienge geevnd
leevn mê mindre angste".

Rilke zyn werk, en in 't byzoendre de Duisiner Elegien, zoed e diepe invloed gêt
ên ip verschillnde dichtrs en schryvrs, woaroendre Galway Kinnell , Sidney Keyes
, Stephen Spender , Robert Bly , W. S. Merwin , John Ashbery , de romangschryvr
Thomas Pynchon en de filozoofn Ludwig Wittgenstein en Hans-Georg Gadamer . De
Britsche dichre W. H. Auden (1907–1973) is beschreevn gewist lik "Rilke zyn
mêest invloedryke lêerlienk" en reeglmoatig "bewêestn êm êere" of gebruuktn
vôorstelliengn van iengls in zyn werk .



https://vls.wikipedia.org/wiki/Plasma

In de nateurkunde es plasma e foaze woarin da deeltjes van e stoffe tout up
zeker' ogte g'ioniseerd geroakn. Plasma es een van de vier aggregoatietoestandn
van materie.

In e goaze èn atoomn e gelykig antal positief en negatief geloadn deeltjes. De
positieve loadienge vind je were in de kern en de negatief geloadn elektroonn
moakn 't geheel neutroal. By plasma èn sommigste atoomn één of meer elektroonn
kwytgespeeld, byv. deur e verogienge van de temperateure. De losgesleegn
elektroonn beweegn under vry deur de ruumte. Me zeggn da de kern die overbluuft
mè de rèste van de elektroonn, g'ioniseerd es.

E stoffe es plasma gekommn vanof 't moment dan d'r genoeg atoomn zyn die
g'ioniseerd zyn vo 't elektrisch karakter van de goaze te verandern. Den
toestand plasma vind je styf vele were in de nateure. De dounkere materie in 't
heelal es plasma. In totoal bestoat 99% van de massa in 't heelal uut plasma.

Plasma geleidt elektriek, reageert up veranderiengn in elektrische en
magnetische veldn, en kut chemische reacties rapper doen goane. Doadeure zyn d'r
veel toepassiengsmeugelikeedn. 'n Tak van de nateurkunde die em bezigoudt mè de
studie van et dynoamisch gedrag van plasma's, noemt plasmafysica.



https://vls.wikipedia.org/wiki/Peter_Paul_Rubens

Peter Paul Rubens (Siegen, 28 juni 1577 - Antwerpn, 30 meie 1640) is verreweg de
bekendste barokschilder oller tydn. Ze techniek wos fabuleus en 't drama dat 'n
in ze werkn stak, is ni vele geëvenoard. Rubens wos oek diplomoat.

Peter Paul Rubens is gebôorn in Duutsland uut Vlamsche, welgestelde ouders.
Achter dat 'n opgenoomn is als Mêester in de schildersgilde in Antwerpn, goat
Rubens in 1600 noar Italië.

Je vertrok no Mantua woa dat ‘n in dienst gink an ‘t of van ertog Vincenzo I van
Gonzaga, mo je stopteg’ êest in Venetië, woa dat ‘n schilderyen zag van Titiaan,
Veronese en Tintoretto. De kleurn en composities van Veronese en Tintoretto aan
e direct effect up ze maniere van schildern en Titiaan beïnvloedde styf zyn
loater werk.

In 1601 reisdeg’t ie langs Firenze no Rome, woa dat ‘n de klassieke Griekse en
Romeinse kunst bestudeerde en werkn van Italioansche mêesters copieerde. Je
wierd doa surtout beïnvloed deur Michelangelo, Rafaël en Leonardo da Vinci. Je
blêef in Italië tout in 1608.

As 'n were kêert in Antwerpn, vroagn Albrecht en Isabella, de aartsertoogn die
in de Nederlandn boas zyn, vo hofschilder te kommn. In 't zelfste joar (1609)
trouwt Rubens mè Isabella Brant.

Tusschn 1623 en 1633 reist ’n oek deur Spanje, Vrankryk, Iengeland en de
Noordelikke Nederlandn op diplomatieke missies vo de Spoansche Habsburgers vo
tout vrede te kommn. Filips IV van Spanje sloat em in 1624 tout ridder en
keunink Karel I van Iengeland in 1630.

As 'n were kêert uut Iengeland, ertrouwt 'n mè e jounk mèsje, Hélène Fourment.
Rubens is 53 joar, zy is 16.

Binst ze twidde verbluuf in Spanje in 1628-1629, begost ‘n de schilderyen van
Titiaan were te bestudeern an ‘t Spoans of. Je was zot van zyn werkn en je
copieerde doa zyn Ountvourienge van Europa en zyn Adam en Eva. Je gerakte doar
ôok bevriend mi Diego Velázquez.



https://vls.wikipedia.org/wiki/Pense

In de pense kunn die beesten gas (graminea) vertêern en alle meugelik
plantaardig materiaal die ruwe celstoffe bevat deur de vele soorten bacteriën,
protozoa en schimmels die doa leven. Bevoorbeeld de melkzeurbacteriën breken
ruwe celstoffe of toet melkzeur. Da melkzeur kan den herkauwer resorberen, en
gebruken voe te groeien of voe melk te maken.

Deurdat vele van die microbiële afbraakprocessen in de pens exotherm zyn, dat er
dus warmte vrykomt, en koeien gelik van binn in under lyf een eigen
chauffage-systêem. Ze moeten continu warmte ofvoeren van diene pens. Da makt da
erkauwers in 't algemeen een heel ander koudegevoel en dan mensen. Deur die
warmte, geproduceerd in de pense, voelen koeien under ip under best by
temperateuren tusschen de -5 °C en +23 °C.

Die andere temperateurscomfortzones da runders en deur under pense jaagt dikkers
dierenbeschermers ounterecht ip tegen koeiboeren. Der zyn dikkers
dierenbeschermers lik van bevoorbeeld Veeweide die proberen ip de tillevisie te
geraken met filmptjes over koeien die nog buten lopen by 't vriespunt. Ze spelen
do by in ip de emoties van de mensen die van koeien in 't bezounder en van
herkauwers in 't algemeen niet kenn.

Met probiotica is 't meugelik om herkauwers te laten leven ip minderwêerdige
producten. In extensieve landbouwstreken lik in Australië krygen de runders vele
probiotica wo mee da ze oud gas en van alle soorten ounkruud en struken kunn
vertêeren. Met probiotica worn surtout melkzeurbacteriën lik Lactobacillus
farciminis en gisten angeduud. 't Principe achter probiotica is da je in de
pense extra vele goeie bacteriën en gisten binn bringt wodeure dat er ip de
wanden van de pense minder anhechtingspleksjes zyn voe ziekteverwekkende
bacteriën enerzyds en anderzyds dat die toegediende micro-organismen al die
taaie stengels vul me ruwe celstoffe ommezetten voe 't rund naar melkzeur en
microbiële eiwitten.



https://vls.wikipedia.org/wiki/Orde_van_et_Gulden_Vlies

De Orde van et Gulden Vlies is 'n ridderorde, die in 1430 gesticht is deur ertog
Filips den Goein.

D'n tienstn januoari 1430 richtte Ertog Filips den Goein de orde ip in Brugge,
ter geleegneid van d'n trouw mè z'n derde vrouwe Isabella van Portugal. Je wilde
de ridders van z’n ryk verenign vo nog meer anzien te geevn an z’n dynastie. De
nieuwe orde bestound uut ’n select gezelschap woamee dat 'n z’n beste
medewerkers en buutnlandse boundgenootn koste eern. Je was nie d’n eestn die zo
’n orde in leevn riep. Peis moar an de befoamde Ingelsche Orde van de Kouseband,
die nog ouder is. De Orde van et Gulden Vlies benoemde vier belangryke
ambtenoars: de kanselier, die verantwoordelik was vo de zegel en controle deed
ip de ridders, de schatbewoarder, de griffier, die verantwoordelik was vo de
documentn, en de woapnkeunink die de kapittelvergoaringn leidde. ’t Kapittel, ’t
bestier, bestound uut dertig gekoozn ridders, w.o. Lodewyk van Gruuthuse.

De functie van ’t oofd van de orde gink achtereenvolgns over van Filips den
Goein noa Karel den Stoutn, Maria van Bourgondië, Filips den Schoonn, Karel V,
Filips II, enz...

Os Karel den Stoutn in 1477 sneuvelde, gink d’orde no z’n dochter Maria van
Bourgondië en eur vint Maximiliaan van Oostenryk, d’n Habsburger. Doadeure noamn
de Habsburgers de soevereiniteit over van de orde.

In 1516 veranderde Karel V, keizer van ’t Illig Rôoms Ryk, keunink van Spanje en
heer van de Nederlandn, de statuutn. In plekke van dertig ridders woarn d’r nu
viftig. De orde was erkend deur de paus en was in feite ’n religieuze
gemeenschap. De vergoaringn mostn deure goan in e kerke. Doadeure vind je nog
woapnschildn van de orde in ’t koorgestoelte van verschillige kerkn, lik in de
Onze-Lieve-Vrouwekerke in Brugge, mor ook in Gent, Mecheln en Barcelona.



https://vls.wikipedia.org/wiki/Oopnboar_vervoer

Oopnboar vervoer is persôonsvervoer dat oopnboar toeganklik is. Iederêen die
wil, meugt er gebruuk va moakn. De vervoerders kunn de passagiers nie weigern
under mee te pakkn os ze de tarief betoaln, dit in tegenstellienge me
particuliern.

In West-Vloandern zorgt De Lijn voa d'autobuusdienstn en de kusttram. 'n NMBS
zorgt vo de tringdienstn. In diverse grôte steedn ryen d'r ôok stadsbussn. Da
zyn bussn van 't oopnboar vervoer die allêne mo in de steedn ryen en der nie
buutn. Vôorbeeldn in West-Vloandern: Brugge, Kortryk, Roeseloare, Ostende. De
kusttram rydt langs hêel de Belgsche kust. Noamelik van Knokke tot e met De
Panne.

Juste lik in West-Vloandern zorgt De Lijn voa d'autobuusdienstn en de trams. 'n
NMBS zorgt ôok voa de trings. Buutn West-Vloandern ryen der nog trams in Gent en
Antwerpn. In Gent reën der vroeger ôok trolleybuusn. Da zyn autobuusn die up
eletric ryen. Ze krygen under strôom via een boovnleidienge. In Antwerpn rydt er
ôok nog nen premetro. Da zyn in feite de tramlynn die up sommigste plekkn ounder
de ground ryen, bevôorbeeld ounder de Meir.

In Wallonië zorgt de TEC voa d'autobuusdienstn en tramdienstn. D'r ryen allêne
moa trams in Charleroi. In 't centrum van Charleroi ryen ze just lik in
Antwerpen ounder de ground. Da wordt doa Metro léger genoemd. Z'in van de acht
geplande lynn moa drie gebouwd woavan dat er slechts een anderhalve lyne van
gebrukt weirdt. Ze stoat dus ôok up de lyste van travaux inutiles. Juste lik de
2,5 km lange metrotunnele in Luuk die nôois is gebruukt. In Spa is de TEC bezig
met de bouw van en kabeltring. In Wallonië is den NMBS verantwôordelik vô de
trings ('t noemt doa wel de SNCB, Société Nationale des Chemins de Fer Belges).
Momenteel zyn ze bezig met de bouw van een grôte HST stoasje in Luuk (Liège
Guillemins).

In Brussel zorgt den MIVB ôofdzoakelik vôo et openboar vervoer. Ze exploiteren
ottobuusn, trams en metro's. Ze zyn momenteel bezig met ed erschildern van de
buusn en trams in andere kleurn.



https://vls.wikipedia.org/wiki/Onze-Lieve-Vrouwekerke_(Brugge)

De geschiedenisse van de kerke begunt in de 9ste êeuwe. D’r stound êest e
kapelletje buutn de stadswalln. Loater begostn ze me den bouw van e romoansche
kerke, die deur de omleggienge van de Reie binn de stad kwam te liggn. Met den
bouw van de gotische kerke, lik da ze nu is, begostn ze in de 13ste êeuwe.

De verschillige bouwperiodes zyn binn in de kerke dudelik zichtboar. In de
westelikke gevel viend je kenmerkn were van Schelde- of Doorniksche gotiek, lik
’t gebruuk van blauwe stêen uut Doornik en de drie smalle spitsboogveisters. In
’t kôor dat er kwam tusschn 1270 en 1280 is den invloed van de klassieke
Fransche gotiek zichtboar.

In de twiddn elft van de 16ste êeuwe, on de vyandelikheedn tusschn Spanje en de
Nederlandn ip under hoogtepunt woarn, hieldn de geuzn en de beeldnstorm lêlik
huus. ’t Was mor in de 17ste êeuwe dan ze were kostn restoreern en decoreern.
Nateurlik in den styl van dien tyd. Dus barokke altoars, biechtstoeln en
prikstoel, mo de kerke zelve is gotisch gebleevn.



https://vls.wikipedia.org/wiki/Noorderdepartement

Et Noorderdepartement (Frans: Département du Nord of kortweg le Nord) es een
departement in Vrankryk. De vlagge en 't woapn van Le Nord verwyzn dudelik noa
Vloandern.

't Departement is ontstoan binst de Fransche Revolutie, de 4e moarte 1790, uut
de provinsje Vloandern (Flandres). Die provinsje van 't Frans keunienkryk was
gevormd deur verschillige veroverde gebiedn. 't Nôordelik en centroal gedêelte
kwam van 't Groafschap Vloandern, 't ôostelik dêel van 't groafschap Henegouwn
en 't zudelik dêel vormde 't kerkvorstndom Koameryk (Cambrai).

't Es 't mêest nôordelik departement van Vrankryk en 't ligt neffenst België,
ter hôogte van West-Vloandern en Henegouwn. 't Es de dikst bevolkte regio van
Vrankryk, der weunn oungeveer 2.600.000 minsn, en 't vormt t'hôpe me Nauw van
Kales de Fransche regio Hauts-de-France. D'hôofdstad van 't departement es
Rysel.

Et Nauw van Kales en 't Noorderdepartment t'hope noemn ze otements ook nog wel
de Fransche Nederlandn.

In et arroundissement Duunkerke ligt er ne hêle regio tussen de Leie en de
Nôordzêe woar dat er Vlams geklapt weird: Frans-Vloandern. Vroeger makte 't dêel
uut van 't Groafschap Vloandern, moar sins dat et g'annexeerd es deur Vrankryk
goat de kennisse van de Vlamsche toale achteruut ten vôordêle van 't Frans.

In Duunkerke zelve bestoat et Dunkerquois, et lokoal dialect da straf an 't
Vlams doe peizen.

In d'andre arroundissementen, soms "la Flandre romane" genomd, klappen ze
Picardisch of "le picard", da dikkers ôok ch'ti genomd es. Doarom noemen ze de
gasten van de Nord dikwils Ch'timi (Uutsproake: sjchtiemie).



https://vls.wikipedia.org/wiki/Noordelik_West-Vlams

Noordelik West-Vlams is de toale die geklapt wordt in de streke van De Polders
en 't Houtland ten oostn van den Yzer.

't Noordelik West-Vlams tegoare mè 't Westelik West-Vlams van de Westhoek wordt
ook Kustwestvlams genoemd, omda vele van de toalkenmerkn bewoard zyn uut ’t
dialect van de Saksn, de Kustwestgermoansche voksstamme die binst de Germoansche
volksverhuuziengn in de vierde en vuufde eeuwe Vloandern koloniseerde.

De lange AN-oo bestoat in 't West-Vlams uut twè verschillige klankn: de lange
éénklank (monoftong), ook zochtlange oo genoemd (lik in boog, boom), en e
tweeklank, ook scherplange oo genoemd (lik in grooët, booëne). In 't Noordn en
't Westn hangt de keuze tusschn éénklank en tweeklank of van de medeklienker die
der ip volgt. Vó t/d/s/z/n wordt de oo scherplank (tweeklank), in al d'andere
gevalln zochtlank (éénklank). Vandoar de teegnstellienge tusschn 't Noordelik en
Westelik West-Vlams oge, boom, loopn en 't Continentoal West-Vlams ooëge
(oeëge), booëm (boeëm), looëpn (loeëpn).

In 't Kustwestvlams (Noordelik en Westelik West-Vlams) is d'oorsproenkelike
lange aa dikwils bewoard gebleevn vó bepoalde medeklienkers: p/b/f/v/k/g/m, bvb.
gaapn, kave, maakn, draagn, kraam. In 't Continentoal West-Vlams is dat assan
verdoenkerd noa goapn, koave, moakn, droagn, kroam. Vó d'andere medeklienkers is
de aa in heel West-Vloandern verdoenkerd noar oa, moar ook hier is ter e
verschil tusschn 't Kustwestvlams: woater, kwoad, koas, stoan en de tweeklank in
't continentoal West-Vlams: woaëter, kwoaëd, koaës, stoaën.

D'oorsproenkelik korte e vó r + t/d/s/ is in 't Kustwestvlams soms a gewordn
(gas, vas). In 't zuudoostn is de e bewoard gebleevn (ges, ves). In al die
woordn valt de r vó de s weg in heel West-Vloandern.

De woordn moe en roe kommn van 't Middelnederlands moede en roede. Deur 't
wegvalln van de d kwoamn der in 't West-Vlams twè uutsproakvariantn. 't
Kustwestvlams hield de doffe e die met de oe versmoltn is toet e tweeklank:
moeë, roeë. In 't zuudoostn is de e ook weggevalln en zeggn ze moe en roe lik in
't AN. Andere woordn, woa dat er gèn combinoasje d + doffe e kwam achter de oe,
zyn gevolgd. Azo klappn Kustwestvloamiengn van e koeë en e schoeë en de
continentoaln van koe en schoe.

't Middelnederlands verkleenachtervoegsel -kyn, da loater evolueerde noa -ke, is
alleene in 't continentoal West-Vlams bewoard gebleevn: toafelke, apke, boomke.
In 't Kustwestvlams is d'oude k-klank nie bewoard. Doar is 't toafeltje, aptje,
boomtje.

In 't Kustwestvlams wordt in d'eeste persoon enkelvoud de zelfste vorm gebruukt
lik in d'eeste persoon meervoud: ik zyn, mynder zyn en ook ik doen, ik werkn, ik
sloapn, ik weetn, ik goan. Dat is e loatmiddeleeuwsche vernieuwienge, die
verzekers vanuut 't Brugs over heel 't West-Vlamsche noordn verspreid is en ook
over meer westelik geleegn steedn lik Nieuwpoort, Veurne, Yper en Poperienge en
vandoar ook noa de meer landelik geleegn plekkn. De zuudoostelike dialectn
houdn, juste lik 't Oost-Vlams, d'oorsproenkelike teegnstellienge
enkelvoud-meervoud in ere. Doa zeggn ze ik ben(ne), ik doe, ik werke, ik sloape,
ik weete, ik goa.



https://vls.wikipedia.org/wiki/Maximiliaan_I

Maximiliaan I (Wiener Neustadt, 22 moarte 1459 – Wels, 12 januoari 1519), van 't
Huus Habsburg, was van 1477 hertog van Bourgondië, van 1486 Rôoms-Duutsche
keunienk, van 1493 aartshertog van Ôostnryk en van 1508 keizer van 't Hillig
Rôoms Ryk.

Maximiliaan is geboorn in Wiener Neustadt. Je was den ênigste zeune van keizer
Frederik III en Eleonora van Portugal.

Je trouwde de 19stn ogustus 1477 mè Maria van Bourgondië, dochter van Karel de
Stoutn, den hertog van Bourgondië. Z'haan twi jounges:

De 27ste moarte 1482 veroungelukte z’n vrouwe Maria met heur peird. Ze was mo 25
joar oud. Z’is begroavn in de Onze-Lieve-Vrouwekerke in Brugge.

Deur z'n oorloogn vo z'n expansjepolletiek mostn ze mêer belastiengn betoaln en
ze kwoamn doateegn in ipstand. Louis XI van Vrankryk steunde den ipstand.

Ounder Vlamschn druk wierd er geluusterd no de Fransche eisn. By de Vrede van
Atrecht kwoamn z’overêen da Maximiliaan zyn dochter, de twi-joarige Margaretha,
loater zou trouwn mè de joungn dauphin van Vrankryk. Ze zou dovôorn e hêel dêel
van ’t Bourgondisch groundgebied krygn.

De 10stn februoari slootn z’hem ip in ‘t huus Craenenburg ip de markt. Van
doaruut kost ie zien hoe da verschillige van zyn volgeliengn ter dôod
veroordêeld wierdn en ip de pynbank mostn.

Je wierd loater ook nog ipgeslootn in 't hof de Gros in de Sint-Jacobsstroate.
Je verblêef ook in 't Prinsenhof en 't vredesakkôord is getêkend in de
Sint-Donaaskathedroale.

Mo je was nog mo vry of je vertrok no Leuvn, woa da Frederik III toegekommn was
met e leger van twientigduusd man, gerêed vo Vloandern an te valln. Gent en
Brugge krêegn hulpe van hoge edeln lik Filips van Kleef en Lodewyk van
Gruuthuse, en ook van Broabant, w.o. Brussel en Leuven.

Den ipstand van Vloandern teegn Maximiliaan ha zwoare gevolgn vo d'economie,
surtout de Brugsche. De joarmarktn van Antwerpn en Bergen-op-Zoom hoaldn doa
profyt uut. En ’t economisch zwoartepunt verschoof van Brugge nor Antwerpn. ‘t
Was ‘t begun van ’t ende vo de Brugschn bloei. De verdere verzandienge van ’t
Zwin en de Tachtigjoarign Oorloge in de volgnde êeuwe miekn Brugge êen van
d’oarmste steedn van Vloandern.

Volgns e legende zou Maximiliaan de Bruggeliengn verplicht hen van zwoann
t’houdn, omdan ze z’n baljuw Pieter Lanchals, die e zwoane in z'n woapnschild
haad, ounthoofd hen.

Maximiliaan zyn voader stierf in 1493. In 1494 begost zyn zeune Filips de
Schôonn zelfstandig an zyn regeerperiode, mo je stierf ol in 1506.

Maximiliaan kwam ton regent van z’n klêenzeune Karel, die nog mo zes joar oud
was. Omda Maximiliaan ook most regeern over Duutsland en Ôostnryk wierd z’n
dochter Margaretha angesteld als landvoogdesse.

Ounder Maximiliaan I, die keizer kwam in 1508, kwoamn der grôte
rykshervormiengn. Je richteg e groep stoatn binn 't Hillig Rôoms Ryk ip, Kreitsn
genoemd, van 't Duuts woord Kreis, wa da cirkel of district wil zeggn.



https://vls.wikipedia.org/wiki/Marrakesh

Marrakesh of Marrakech (Berbersch : Meṛṛakec, ⵎⴻⵕⵕⴰⴽⴻⵛ}}; Aroabiesch : مراكش )
is e belangryke stad in Marokko, e land in 't Nôordwestn van Afrika. 't Is de
vierde grotste stad van 't land, achtre Casablanca, Rabat en Fes, en 't is d'
oofplatse van de middn-zuudwestlikke streeke van Marrakesh-Tensift-El Haouz.
Geleegn in 't Nôordn van de voet van 't mê snêew bedekte Atlas-gebergte, is
Marrakesh vanip de weg 580 km te Zuudwestn van Tanger, 327 km te Zuudwestn van
de Marokkoansche oofstad Rabat, 239 km te Zuudn van Casablanca, en 246 km te
Nôordôostn van Agadir.

Marrakesh is meuglik de belangrykste van Marokko zyn Vier Keizerssteedn (steedn
die gebowd wierdn deur Marokkoansche Berberrykn). De streeke is beweund deur
Berbers van in 't Stêentydperk, mo de teegnwôordige stad wierd gesticht in 1062
AD deur Abu Bakr ibn Umar, oofdman en kozyn van den Almoraviedn-keunienk Yusuf
ibn Tashfin. In de twoafste êewe bowdn de Almoraviedn veele madrassas
(Koran-schooln) en moskeejn in Marrakesh die invloedn verroan uut Andalusië. De
rôo muurn van de stad woarn gebowd deur Ali ibn Yusuf in 1122-1123, en
verschillnde gebown ipgericht mê rôo zandstêen in die tyd, ên an de stad de
bynaame gegeevn van de "Rôo Stad" of den "Ookre Stad". Marrakesh wierd rap
grotre en 't gruujde uut toe e kulturêele, godsdienstige en kommersjêel
middelpunt vo de Maghreb en vo 't sub-Sahareesch Afrika; Jemaa el-Fnaa is 't
drukste pling in Afrika.



https://vls.wikipedia.org/wiki/Mark_Cavendish

Mark Cavendish (Douglas, eiland Man, 21 meie 1985) is e Britschn coureur die
voun 't moment 'n rapsn sprinter is. En is begunn up de piste (woarup dat 'n ol
weireldkampioen ewist is, in de de ploegkoers) en is loater mêer en mêer up de
boane begunn ryen. En het oundertusschn ol 20 rittn ewonn in 'n Tour en êen
klassieker ewonn, Milaan-San Remo in 2009.

't Zyn der vele in 't peletong die van Cavendish nie en moetn weetn omda 't e
dikkenekke zoudt zyn. E stiksje uut Procycling van oktober 2008 toogt dadde:

In 'n Tour van 2010 toogdn zyn troann dat 't nem wel ku scheiln wuk dan de
menschn peizn van nem. Zyn sportief directeur, Brian Holm, zegt oek: Buutn de
koers is 't e goein keirel, e belt nie voun te zoagn, mo voun te vroagn hoe dat
goat of me wuk daj bezig zyt.

Cavendish is begunn ryen met e BMX en loater van tyd, at 'n 13 wos, met 'n
montebike. Lik vele Iengelsmans is 'n êest begunn ryen up de piste, in 2005 wont
'n in Los Angeles de ploegkoers me Robert Hayles, vôorn d'Hollanders Stam en
Slippens en de Belgn Gilmore en Keisse, olhoewel dan ze vantevôorn nog nôois
tope ereen haddn.

In 2006 wos 'n êest stagiair byn Sparkasse, 't joungernteam van T-Mobile
(egroeid uut Deutsche Telecom, loater van tyd Team Highroad, Team Columbia en
HTC-Columbia van noame ewist), in 2007 mucht 'n echt begunn, byn da zeste
T-Mobile. En hadde 't moelik in 't begun, want ne kuste bykan gin êen koers
uutryen. Zyn êestn koers dat 'n wel kuste uutryen, wos de Scheldeprys, dat 'n
van 'n êeste kêe wonne. E muchte oek mei no 'n Tour, mo doa viel 'n in d'êeste
twêe rittn ('n êestn wos in Londn en ewonn deur McEwan en 'n twiddn no Gent en
ewonn deur Gert Steegmans vôorn Bôone) en ne gaf uuteindelik up in 'n achtstn
rit. E won da joar wel 11 koersn, ollêne Petacchi won in zyn êeste joar eevnvele
koersn.

In 2008 kwam de grôte deurbroake. Êest wont 'n tope me Bradley Wiggins 't
weireldkampioenschap ploegkoers in Manchester, in oest gienk 'n tope me Wiggins
no d'Olympische Speeln, mo doa wos 'n 'n ênigsn Iengelsman die gin medaille
kuste winn up de piste, Wiggins won wel nog d'achtervolgienge, individueel en in
ploeg. In 'n Giro wont 'n voun 'n êeste kêe e rit in e grôte rounde, e gienk doa
nog e twiddn winn en in 'n Tour zest viere, e gaf toune up in 'n vichtiensn rit
voun t'enterneern voun d'Olympische Speeln.

In 2009 dei 'n nog beter, e won Milaan-San Remo, doa kus 'n Heinrich Haussler
juuste vôorn de mete remonteern. Doavôorn had 'n ol twêe rittn ewonn in de
Rounde van Qatar en êen in Tirreno-Adriatico. E trok zyn goeie forme deure en ne
wos oek 'n bestn in 3 rittn en 'n ploegtydrit beisn 'n Giro, achter zyn derde
winste, het 'n upegeevn voun e bitje te kunn rustn voun 'n Tour. In de
vôorbereidienge no dienn Tour wont 'n 2 rittn in de Rounde van Zwitserland en ne
beguste me vele vertrouwn in de Grande Boucle. E dei wuk at iederêen verwachtte
en da wos winn, zes keirs zest. 'n Groenn boai kust 'n wel nie winn, in êen rit
is 'n edeklasseerd, woadeure dat Thor Hushovd nem pakte.

In 2011 dei Cavendish were wuk dat 'n goed kut: rittn winn. E won ter vuve in 'n
Tour en oek 'n groenn boai, voun 'n êeste kêe in zyn carrière.



https://vls.wikipedia.org/wiki/Lodewyk_den_Vroomn

Lodewyk I, bygenoamd de Vroomn (Chasseneuil by Poitiers, (778 - Ingelheim am
Rhein, 20 juni 840) was e zeune van Karel de Grôotn.

In 778, binst da Karel de Grôotn ip veldtocht was in Nôord-Spanje, beviel zyn
vrouwe Hildegarde in under Palts (verbluufplatse) van Chasseneuil van e
twêelink.

Achter da Karel weregekêerd was, wierdn ze Lodewyk en Lothar gedopt. D’oudere
zeuns han ol de Karoliengische keuniengsnoamn, Karel en Pepeyn en doadeure goavn
ze de noamn van de belangrykste keuniengn van de Meroviengers, Chlodowech I (in
’t Frans en ‘t Iengels Clovis I) en Chlotarius I. Lothar stierf ol in 779.
Lodewyk blêef leevn.

Zyn oudere broere Karloman wierd tout keunienk van Italië gekrôond en krêeg
binst de keuniengsnoame Pepeyn, want den oudste zeune van Karel de Grôotn,
Pepeyn met de Bulte, was ounwettig verkloard. Karloman kwamt dus Pepeyn van
Italië.

Round dien tyd gaf Lodewyk ’t klôoster van Tourhout an Anscharius, vo
zendeliengn ip te leidn vo de Scandinoavn te bekêern. De West-Vloamienk Rembert
van Tourhout was doa monnik.

Lodewyk de Vroomn stound vor e moeilikke keuze. Je most, volgns de Frankische
traditie, zyn ryk verdêeln ounder z’n drie zeuns, mo je wildeg’ ook ‘t Frankisch
Ryk, da deur zyn voader Karel de Grôotn ipgebouwd was, tegoare houdn. Doarom
kwamt ’n in 817 me de kerke overêen, via de Ordinatio Imperii (Ordenienge van ‘t
Ryk), da zyn oudste zeune Lotharius, de keizerstitel met Italië en ’t ippergezag
zou krygn, Lodewyk den Duuts Beiern en Pepeyn Aquitanië.

Bernard van Italië, de zeune van Lodewyk zyn broere Karloman (Pepeyn), begost e
complot teegn zyn nounkel, omdat ie nu moar e vazal mi was van zyn kozyn
Lotharius en je wildeg ’n ounofhankelik Italië. Os ’t complot uut kwam liet
Lodewyk hem blend moakn, deur ’n hête noalde in zyn oogn te loatn stekkn, en
j’is doa twi doagn later van dôod gegoan.

De probleemn begostn achter da Lodewyk in 823 nog ’n achterkommertje, Karel, had
me Judith. Bernard wierd benoemd tout koamerlink en je speeldeg e grôte rolle in
de stryd tusschn d’oudere zeuns van Lodewyk, teegn Judith en heur zeuntje Karel.

Judith wilde dat heur zeuntje ook zyn dêel krêeg. Ounder heur druk hield Lodewyk
gin rekenienge mi me zyn Ordinatio Imperii. In 829 ip de ryksdag van Worms,
krêeg Karel (je was ton zes joar oud) Zwaben, Retie, den Elzas en e dêel van
Bourgondië. Lodewyk creëerde doamee ’t nieuw keunienkryk Alemannië. Lotharius,
die ’t mêest benoadêeld was, overtuugde zyn broers vor in ipstand te kommn.

Doarom kwoamn Karel en Lodewyk in 842 tegoare in Straatsburg, woa dan z’under me
makoar verboundn teegn Lotharius in den Eed van Straatsburg (14 febr. 842),
woadeure da Lotharius verplicht wierd van t’ounderhandeln. ’t Gevolg was ‘t
Verdrag van Verdun in 843.

Da was ’t definitief ende van de êenheid van ’t Frankisch ryk. ’t Middnryk wierd
loater verdêeld ounder Karel de Kletsn en Lodewyk den Duuts. ’t Oost- en ‘t
West-Frankisch ryk, zoun loater elk under weg goan: Duutsland ounder de Ottoonn
(van 911) en Frankryk ounder de Capetiengers (van 987).



https://vls.wikipedia.org/wiki/Litchi

Ne litchi (Litchi chinensis) is een tropische bôomsorte, die ol ouzes surtout
gekend is omwille van zyn fruut, die ôok litchi's zyn genoemd.

Ne litchibôom is een altydgroene boom die uut zyn eign in 't zuudn van China
voornkomt. Omwille van zyn fruut is 't ie ôok angeplant ip Madagaskar, Réunion,
Zuud-Afrika, .... De rôo vruchtn angn in troskes aan den bôom.

Litchi's zyn ol tientalln joarn verkrygboar in blik, moa 't is moa sedert begun
de joarn '90 da je of en toe ne ki nen verdwoaldn veschn (en diern) litchi kost
vindn in de winkels.

Sedert 't ende van de joarn '90 zyn litchi's olsan gemakkerliker en gemakkeliker
verkrygboar by ous. 't Grotste probleem is da je litchi's nie lange kunt
bewoarn, moa me moderne koeltechniekn, door een verôgienge van de productie en
zêder transport zyn ze nog redelik treffelik en goekôop ves by ous in de
wienkels te vindn, surtout round de kest- en nieuwjoarscongé (omdat ton de
litchibôomn in Madagaskar, vanwoar dat de mêeste van ouze litchi's komn, ol tope
fruut droagn).



https://vls.wikipedia.org/wiki/Liechtnstein

Liechtnstein, officieel Vorstndom Liechtnstein, (Duuts: Fürstentum
Liechtenstein; Alemannisch: Förschtatum Liachtaschta) is e klêene stoat in
Middn-Europa.

Liechtnstein wordt begrensd deur Zwitserland in 't westn en 't zuudn en deur
Ôostnryk in 't ôostn. 't Bergachtig land is e wientersportplekke en e
belastiengsparadys. D'r weunn mêer of 37 duusd menschn. 't Spôorwegnet in
Liechtnstein makt dêel uut van de spôorweegn van Ôostnryk (ÖBB). 't Zyn moa vier
steedn in 't land woa dat er e stoatie is.

De Boheemsche vorst Johan Adam Andreas van Liechtnstein kocht in de 17e êeuwe
van 't joar 1699 de heerlykheid Schellenberg. In 't joar 1712 kocht hy ôok 't
groafschap Vaduz van de groavn van Hohenems. Voer e lênienge van 250.000 gulden
kreeg 't hy in 't joar 1707 ôok e zetel up de vorstnbank van de Zwabische
Kreits. Up 23 januoari van 't joar 1719 verênigde keizer Karel VI de
heerlykheedn Vaduz en Schellenberg toet e vorstndom, genoamd Liechtnstein.
Tenslotte kreeg 't nieuw vorstndom in 't joar 1723 e zetel en e stemme in de
Ryksdag, moar wos wel dus nog geboundn an et Hillig Rôoms Ryk, geregeerd deur de
keizer van Ôostnryk.

Liechtnstein ligt in 't Reyndal in d' Alpn. Westelik an de kant van Zwitserland
strôomt de Reyn als grenzeriviere.



https://vls.wikipedia.org/wiki/Lia_Linda

Lia Linda, geboorn Mireille De Buyser (Knokke, 17 moarte 1950) is e
West-Vlamsche zangeresse.

Ze weunde toet an heur 16 joar an de kust en ze vertrok ton noar Antwerpn woa da
z' in contact kwam met de "muziekscène". Ze won verschillige muziek-en
zangconcours en ze wierd ountdekt deur Staf Permentier. In zyn gezelschap toerde
ze 8 joar mee in 't circuit van de "Salamanders". Intusschn volgde ze
stempedagogie en groeide ze uut toet en "all round artieste".

In 1983 won ze de Baccarabeker in de casino van Middelkerke. In 1985 won ze 't
zangfestival van Malta en wierd heur lp "There'll always be a future"
(gereleased in 17 landn) ip "Zomerhit" bekrôond vo beste Belgische produucsje.
In 1986 en '87 ha z' heur eign tv-specials ("Lia Linda zingt Vera Lynn" en "Lia
Linda in concert").

Tusschn 1990 en 1993 verblêef ze in Frankryk, Spanje en Duutsland en in 1994
startte ze e grôte Big Band-tournee. Vanof 1997 kêerde ze were en vormde ze
tegoare met Albert e kluchtig duo in heur "Lachspirine"-show.

Sins 1982 is ze vier moandn ip e joar gastvedette ip luxe cruisescheepn met heur
12-toalig repertoire van chanson toet entertainment. Ze trad ook regelmoatig ip
in 't Wit Peird in Blanknberge.



https://vls.wikipedia.org/wiki/Kuurne

Kuurne es een klêne gemêente met een 12000 inweuners, geleegn tussen Kortryk,
Oarelbeke en Lendlee. 't Ei nie vele geskild of ze woaren een dêelgemêente van
Kortryk by de fusie van 1977, moar omda ze nogal ip udder onafhankelukeid stondn
zyn ze olliek apart gebleevn.

Eerst en vooral de naam van de gemeente. Hjil vroeger, rond un joar of 1123, was
de noame 'villa de Curnes', mo da's styf veranderd: 1156: 'Cuerna', 1197:
'Curna', 1262: 'Querne', 1347: 'Kuerne', 1518: 'Kjeurne', 1664: 'Cuerne'. Da
latste èn ze vrji lange azoa houdn. Z'ènt nog gebrukt in 1930. Daarachter was 't
'Kuurne' ent nè nog olsan azoa. Moa wuk wilt da zeggen? Cuerne (Kweerne) wil
zeggen 'Handmolen'.En azo kommet da jin van de jeugduzzen 't Molentje noemt. Moa
van 't oer-keltisch afgeleid: Ku-ere-hanna (Kuerna) willet zeggen 'veilig
omheinde woonplaats'. 't Zyn der wok nog die zeggen dat 'n ni-gegermanisjirde
Keltische woaternoame ès.

De roepnoame van de kuurneneiren ès 'ezel', da komt omdat jir de boern va Kuurne
noa 't stad Kortryk giengn met udder ezels vulgelad mè marchandise. Aloewel dat
et een skeldwoord ès, zyn ze der toch preus ip. Volhens een andere legende kost
de koster de latinse woordn "Memento, homo, quia pulvis es, et in pulverem
reverteris" niet ontoden, woarip dat de paster zei "Ge zyt als ezel geboorn, ge
goat lik nen ezel stervn". Ip aswoensdag moest de koster de paster vervangn en
gebrukte ie die utdrukkinge.

Ip 't ende van 1974 kwam burgemiestre Lambrecht van Kortryk de gemêente bezoeken
om een fusie met Kortryk vôor te bereidn. Nie da ze zoa in die koppige ezels
geïnteresseerd woaren, moar ze woaren straf begoest ip 't Ringshopping centre en
de industriezone met o.a. Barco in 't nôordwestn. Vele harde Kuurneirs woaren
radicoal tegen de fusie en organiseerden onder leidienge van miester André
Lietaert de ienigste betôogienge in de geskiedenisse van Kuurne (vôor zoverre
geweetn). De betôogienge liep 'n bikke eut den hand want der stonden massa's
volk te dansen ip den sjieken oto van Lambrecht die omzeggens hielegans om zêepe
wa. Uutendelik eit de fusie toon nie deuregegoane, moar ein ze de grenze met
Kortryk verleid ip de ring zôdat 't Ringshopping en wa chique verkoaveliengen
toch noa Kortryk gingen.

Kuurne es in de widde omstreke gekend als eutgoansgemêente. Een belangryke reden
doarvoorn zyn de zoaln van Vanwonterghem, zowel langs de Brugskeboane als in 't
centrum. Tot in de joaren '85 oaje ôok de fêestzoalen Pindal, de Pedeir,
Bonaerde en de zoalen van de Gilde en de Middenstand. Doarnoast zyn der een
aantal gekende cafés, vôorol voo de jonge gasten, lik 't Meulentje en den Tap.



https://vls.wikipedia.org/wiki/Kestdag

Kestdag is ne feestdag en de dag woarip da de christnen de geboorte van Jezus
Christus viern. 't Volt ieder joare ip 25 december. Den oavend dervôorn wordt
kestoavend genoemd.

Volgns de evangeliën moestn Maria en Jozef, de ouders va Jezus, noa Bethlehem om
udder te loatn registreern by de bezettiengsmacht, 't Romeins Ryk. De keunieng
Herodes oat doar toe beslootn, om de innienge va belastiengn meugelik te moakn.
't Verhoal goat dat olle erbergn vul zoatn en da Jozef toun moa ne stol gezocht
eit om in te sloapn omdat ie zag dat Maria ieder moment koste koopn. Jezus zoudt
toun geboorn zyn in dien stol.

Het fêest van Kestdag es een typisch vôorbeeld van recuperoatie deur de
Katholieke keirke, want vôorn da de christnen da vierdn, wos 't er ol een fêest
in die periode. De Germoann vierdn midwinter round 21 december omdat vanof ton
de doagn were langer koomn. In de 4de eeuwe eit Constantyn de Grote beslist da
Kestdag ip de 25sten december moest volln. Tot toun wos de geboorte va Jezus nie
echt belangryk in het christndom.

Oloewel da kestdag voo de christnen nog oltyd van grôot belang es, wordt het
olgemêen gevierd in 't Westen, oa je nu gelôvig zyt of niet. Minsn zettn toun
mêestol ne kestbôom, eventueel me een keststolleke. Ze versiern udder uus me
verluchtienge, zowel binn of buutn. Kestdag eit ôok zyn typische muziek
vôortgebrocht, mêestol nogol van meligen oard. Minsn viern kestoavend dikwyls in
familieverband en kestdag zelve es nen typische dag om familie te bezoekn.
Kestdag es ôok een moment om cadeautjes te geevn an u dierboarn. In sommige
landn, lik Amerika weirdn die kadootjes gebrocht deur de Kestman (Santa Claus),
een mêer Angelsaksische variant va Sintekloai. 't Es surtoe voo de kommérse da
we kestdag nog viern: 't zyn nie vele minsn die nog weetn over wuk dat 't
eignlik goat. Vele sjow ip den teevee, buuksje vul frettn, en och here moeder
eerde no de wuppe elpn.



https://vls.wikipedia.org/wiki/Keeper

De keeper is de speler in een voetbalteam die moe zorgn da de teegnstander gin
golle kan scoorn. Hem vormt de latste man in de verdedigienge van de golle. Omda
zyder dus de latste schoakel zyn, speeln z' een beslissende rolle in et spel en
kunn under team loatn verliezn of winn. Keepers zyn mêestal mensn met e grôte
posteure omda ze ton mè mêer gemak tot de deklatte kunn springn.

En team hèt altyd mo êne keeper in de golle stoan. Mêestal hèt dien ôok numero
êen. De keeper hèit olsan nen andre boai an dan de rest va ze team en ze droagn
ôok handschoenn vo mêer grip t' èin en kwetseurn te vermydn. Den term keeper
komt van in het Ingels goal keeper (de 'bewoaker' van et doel).

Keepers kommn soms in upsproake round omkopienge omda zyder een beslissende
rolle speeln in et spel en dus under team kunn loatn verliezn of winn. Doarom
zoun gokboazn under wel ne kê durvn (probeern) under om te kôopn. Wa da nie wil
zeggn dan de keepers et anpakkn. Zyder kunn ôok wel ne kê ne floater begoan,
zelfs in profvoetbol. Want byvoorbêeld by ne corner moetn zyder ip en vrê korte
tyd beslissn wa da ze goan doen, wa wel de rest van de match kan beslissn. Ôok
soms moetn z' achter da ze den bol nog moa zjuste vast èin ol direct deurespeeln
zodat under team ne counter-anval kan probeern.

Ôok deurda keepers zuk 'n belangryke rolle speeln weirn ze ôok veel rapper en
arter bestraft an ze en overtredienge begoan of e foute moakn. Veel keepers oaln
an ze zien da ze echt nie anders kunn nen anvaller geweune nere omdat anders
under team zou verliezn. Den scheids ziet da mêestal nateurlik. At er e kanse
tot en golle (doelpunt) was ton krygt de keeper rôod, at er gin doelkanse was
moa de keeper beging toch en foute ton krygt 'n geel. Uutzonderlik weirdt er ook
ne penalty gegeevn in plekke van rôod. De anvallers weetn da nateurlik ôok dan
de keepers trefboarder zyn vo gele of rôde koartn dus speeln ze doa ôok ip in
deur under te loatn valln an ze zien da ze et nie mè goan oaln of de kanse
voorby is. Jou loatn valln en doen alsof da êen van et ander team jou èi nere
gesmeetn noemn ze een schwalbe. Zo gebeurde et ôok ip et WK in Duutsland in de
match Itoalië-Australië woar da in de latste minute Itoalië nog ne strafschop
kreeg deur ne schwalbe en zô de match won en uuteindelik weireldkampioen werd.
Der is doa commotie rond gewist, den ênen vond dat 't nie êerlik was da Itoalië
azô gewonn ad, d' andere vondn et vrê leep van dien anvaller want et wos ôok et
beste dat ie ton nog kost probeern. Veeln die der nie akkôord mee woarn vindn da
ze vanaf nu zoun moetn camerabeeldn gebruukn by de beoordelienge van al dan niet
overtrediengn en nie allêne wa de scheids gezien èit. In d' herhoalienge was et
dudelik te zien da de keeper dien anvaller nie genakt ad en dat ie em geweune ne
mèter vodder liet valln.

At et dus gebeurt dat den keeper den latstn nog in de weg stoat vo den anvaller
noa de golle komt, komt de keeper dus uut. Da 's vo et doelbereik van den
anvaller te verklêenn, want stel dat den keeper nog in ze golle stoat en den
anvaller tot ip 2 meters komt, kant ie wel olle kantn uutschietn en kan de
keeper noois mè ip tyd reageern. Doarenteegn at de keeper uutkomt èit den
anvaller minder tyd vo e goed schot te geevn en verklêent z'n doelbereik ôok
deurda olles achter de keeper ol nie mè te bereikn is. An de keeper en den
anvaller ton elkoar uuteindelik treffn smyt de keeper em oltyd nere, zodat den
anvaller zeker den bol nie onder em kan schietn en steektn z'n êne arme in de
lucht vo moest den anvaller doa schietn en êne arme noar rechts of noa links
afankelik van van wukne kant den anvaller komt. Den anvaller zyn kansn zyn ton
hêel wa kleinder woardeure dat den anvaller ollêne nog moa kan probeern den bol
ergens deur te schippn of een lobke te probeern. 't Gebeurt wel ne kêe deurda
den anvaller en keeper zo zêre lôopn en mekoar roakn, da den keeper ne kwoalike
slag krygt en moe ofgevoerd weirn mè nen brancard.



https://vls.wikipedia.org/wiki/Kan%C3%AAel

Kanêel is e specerye die gebruukt wordt in de keukn. 't Is de gedroogde
binneschors van de kanêelboom Cinnamomum verum of Cinnamomum zeylanicum, van de
familie laurierachtigen (Lauraceae).

Kanêel komt uut Ceylon, nu Sri Lanka, 'n eiland vo de kust van Indië. 't Wordt
nu ook gekwikt in Indonesië, Madagaskar, ip de Klêne Antilln en in
Middn-Amerika.

Kanêelboomn wordn teegnwoordig in plantages angeplant omda ze nie t'hoge zoun
groein en de scheutn azo gemakkelik ofgesneeën kunn wordn. De schors moe ton twi
doagn fermenteern ounder mattn. Doarachter wordt de buutnste en de binnste
schors d'r ofgedoan en de reste wordt gekuust en gedroogd in de zunne. De schors
rolt ton ip. Verschillige stikkn schors wordn in mekoar gestookn en ze vormn
tegoare e kanêelstoksje.

Kanêel wordt in China al vermeld 2800 joar v.Chr. en ook in 't oude Egypte wierd
't al gebruukt. Arabische en Fenicische commerçantn brochtn kanêel mee nor
Egypte ten tyde van de farao's. Ook in den Bybel stoat da Mozes 't gebruukte vo
zalfolie. In 't begun van de 14ste êeuwe brochtn de Portugeezn vo 't êest kanêel
mee vanuut Ceylon nor Europa.

Hippocrates klapte al in 500 v.Chr. van de geneeskrachtige eignschappn van
kanêel. Kanêelolie werkt ountsmettend, 't verbetert de deurbloedienge van hêel
't lichoam en 't versterkt 't herte en de bloedsomloop. 't Helpt ook by moag- en
dermklachtn, insectebeetn en by spierkrampe.

Kanêel riekt verfynd en zoete moa smakt e bitje bitter. 't Wordt gebruukt in
ryspap en in zoete gerechtn lik patisserie, koeksjes, fruutsap, appelcompote,
thee en zêem. 't Is e belangryk ingrediënt in zoetekoeke, dat ook andere kruudn
kan bevattn lik koriander, anys, steranys, kruudnoagel, seenappel- en
citroenpele, kardemom, neutemuskoat, foelie en piment.

Tegoare mè steranys, kruudnoagel en kardemom wordt kanêel ook toegevoegd an
glühwein.



https://vls.wikipedia.org/wiki/Kalkoen

De kalkoen (Meleagris gallopavo) is e veugel uut de familie van de oenderachtign
lik da 't kiekn dat ook is.

Ons woord kalkoen is e samentrekkienge van Calcut-hoen. Calcut ligt in Zudelik
Indië. In de Scandinoavische landn gebruukn ze 't zelfste woord. De Fransche
noame verwyst ook nor Indië, dinde of dindon komt van poule d'Inde (kiekn van
Indië). Moar in 't Iengels noemn ze 't turkey en in Portugal peru. Ook in 't
17de en 18de eeuwse West-Vlams klapten ze van turken.

D'n eestn Europeoan die e kalkoen zag was Christoffel Columbus. Je landde in
1492 in Amerika moa je peisde dat ‘n in Indië was. Je noemde de grote veugel dat
’n nog noois gezien aad tuka, ’t woord dan de Zuud-Indische Tamils gebruuktn vo
pauw. Amerika wierd lange West-Indië genoemd. Vandoar de connectie tusschn Indië
en de kalkoen.

In 1519 veroverde de Spanjoard Hendando Cortès Mexico. Je leerde doa kalkoen
eetn en zound 'n deel levende veugels noa Spanje. Ook de Portugeezn leerdn de
kalkoen kenn moa ze peisdn verkeerdelik dan ze van de Inca's kwoamn. Vandoar de
noame peru in 't Portugees.

In 1530 zoundn Ingelsche commercantn van uut ’t Middellands Zeegebied (ton
ounder ’t Ottomoanse ryk) kalkoenn noar under land. Doadeure wierdn die
commercantn Turkn genoemd en loater ook under veugels. Azo kwoamn ze an de noame
turkey.

In 't begun van de 17e eeuwe trok d'r 'n groep Ingelsche religieuze separatistn,
de Pilgrim Fathers noa Noord-Amerika. Ze noamn kalkoenn mee moa zoagn dat 'r doa
'n grote wilde soorte bestound nl. de wild turkey of agriocharis ocellata. In de
US en Canada wordt die soorte traditioneel geetn mè Thanksgivingday, under
nationale feestdag.

Achter de Twidde Weireldoorloge zyn m’ ier ook ounder invloed van d’Ingelsche en
d’Amerikoann gevulde kalkoen begunn eetn mè kestdag.



https://vls.wikipedia.org/wiki/Kalissie

Kalissie (Zuud-West-Vloandern), kalisse of kolisje, kalisje
(Nôord-West-Vloandern) (AN zoethout) is de noame van stikskes van de wortelstok
van Glycyrrhiza glabra, een plante die familie is van de errewete. In de wortels
van die plante zit er een zoetstoffe die 30 tot 50 keer stravver is dan suker,
moa nie slicht is vo de tandn. Ôok ol moe je der styf an sjiekn en zuugn, toch
wos kalissieout populair by de kinders totdat er gemakkeliker t'eetn spekkn ip
de mart kwoamn.

Kalissieout zoudt geneeskrachtig zyn: de wortel kan gebezigd zyn vo 't zettn van
thee, die goed is vo de moage en de verteirienge. 't Sop uut de wortel is ôok
gebruukt lik groundstoffe vo 't moakn van drop, soms tegoare met 't zout
salmiak.

Der zyn drie sortn: Glycyrrhiza glabra L., de Glycyrrhiza echinata L. en de
Glycyrrhiza uralensis. Die plantn kun je oltemets e ki vindn in den of als
sierplante. Glycyrrhiza glabra is in Zuudôost-Europa gekwikt vo 't kalissieout.
In Zuud-Europa en 't Middn-Ôostn groeit Glycyrrhiza echinata en in China zettn
ze Glycyrrhiza uralensis.

De zoetstoffe in kalissieout noemt glycyrrhizinezuur, dat is een stoffe die den
bloeddruk verôogt.



https://vls.wikipedia.org/wiki/John_Clare

John Clare (13 juli 1793 – 20 meie 1864) was 'n iengelsche dichtre, de zeune van
e boereknecht, die bekend wierd vô ze prachtige vôorstelliengn van 't iengelsche
buutnleevn en vô ze deirnisse oovre de telôorgank doavan . Zyn dichtkunste
oendregienk e belangryke ipwoardeerienge in de loate twientigste eeuwe en y is
nu bekeekn lik êen van de belangrykste 19-e êewsche dichtrs . Zyn
leevnsbeschryvre Jonathan Bate gaf volgende tietle an Clare : "de grotste
dichtre van werkmens-ofkomste die Iengland ôoit vôortgebrocht êt. Gin êen ê mê
mêer zwier geschreevn oovre de nateure, e kiendertyd ip de buutn, en de
vervrimde en sukklachtige eign persôon ".

Clare wierd geboorn in Helpston, zes myln te nôorden van de stad Peterborough.
Binst ze leevn was 't prochietje by Soke of Peterborough in Northamptonshire.
Zyn gedenkstêenn noemn êm de "boeredichtre van Northamptonshire". Helpston ligt
teegnwôordig in 't district Peterborough van Cambridgeshire. Y wierd e
boereknecht otn nog e kiend was; pertanks kostn nor e sôorte kerkeschoole van
Glinton goan toe datn twôf joar was. In zyn joenge tyd wierd Clare e knechtje in
de oopnboare schoole van Blue Bell en wierdn verliefd ip Mary Joyce; mor eur
voadre, e welstellnde boer, verbôod eur van êm te zien. Vervolgns wastn e
bewoakr in Burghley House. Y gienk in 't leegre, trok mee mê de bojeemrs en
werkte in Pickworth lik e kôk-brandre in 1817. 't Volgend joar wastn verplicht
oendresteunienge te krygn van den Oopnboaren Oendrestand. Oendrevoedinge in zyn
kiendretyd zal de belangrykste reedn gewist zyn van zyn klêene gestalte en zal
wê ên bygedraagn toe zyn slichte gezoendheid ip loatre leeftyd.

Clare ad e kopie gekocht van de dichtbundle "Sezoenn" (Seasons) van James
Thomson en y begoste zelve gedichtn en sonnetten te schryvn. In e poogienge vô
te belettn da zyn oedres uut uldre uus zoen gezet wordn, gaf Clare zyn gedichtn
an e platslikke boekeverkoopre genaamd Edward Drury. Drury zoend Clare's
dichtwerk nô zyn kozn John Taylor van de uutgeevery Taylor & Hessey, die werk
van John Keats a loatn verschynn. Taylor gaf Clare's "Dichterlikke beschryvienge
van 't leevn en 't landschap ip de buutn" (Poems Descriptive of Rural Life and
Scenery) uut in 1820. Da boek wierd ooge pepreezn, en 't joar drip zag ook
"Dorpsminnestrêele en andre gedichtn" (Village Minstrel and other Poems) 't
daglicht.

Y trowde mê Martha ("Patty") Turner in 1820. 'n Joargeld van 15 guineas van de
Markies van Exeter, in wiens z'n dienst datn gewist ad, was verziene deur
inschryvienge, zoda Clare in 't bezit kwam van joarliks £45, e somme mêer dan
datn ôoit a verdiend. Achtr korte tyd, pertank, blêek zyn inkommn ounvoldoende,
en in 1823 zatn ip droog zoad. De "Schaapherders-almenak" (The Shepherd's
Calendar) (1827) voend weinig byval, tgêene nie verbeeterde mê zelve de verkoop
te willn doen van de boekn. Wannêer datn weere in de veldn werkte verbeetrde zyn
gezoendheid vor e tyddetje; mo rap wierdn serieus ziek. Den eedleman Earl
Fitzwilliam schoenk êm e nieuw uus met e stiksje groend derby, mo Clare voelde
zezelvn nie goe in zyn nieuw verbluuv. Clare was zoendr ipoedn verscheurd
tusschn de twêe weirldn van lettrekundig Londn en zyn dikkersn oengelettrde
gebeurs; tusschn zyn behoefte vô gedichtn te schryvn en de nôodzake vô ze
kiendrs te klêen en eetn te geevn.

Zyn gezoendheid begoste te kwakklen, en y a vlaagn van diepe inzienkiengn, die
ergre wierdn achtre de geborte van ze zesde kiend in 1830 en omda zyn gedichtn
slicht verkochtn. In 1832, spraakn zyn moatn en zyn londnse beschermrs of, de
famielje e grotr uus met een bitje groend te geevn in Northborough, nie verre
van Helpston. Pertanks, y voelde zezelvn nog mêer vervrimd.

Zyn latste werk, de Landlikke Muuze (Rural Muse) uut 1835, wierd gunstig
oentaald deur John Wilson en andre recensentn, mo da vulstoend nie vo wuuf en
kienders te kunn oendroedn. De gêestlikke toestand van Clare gienk achtruut.
Omda zyn alcoolverbruuk vergrotterde teglyk me zyn unvuldoan-zyn mê zn eign
zelvn, wierd Clare's gedrag mêer en mêer verward. E typisch vôorbeeld van da
gedrag kwam noaboovn by 't verstôorn van een ipvoerienge van "De Mersjang van
Venetië" (The Merchant of Venice), woarin Clare de woekroare Shylock uutschold.
Y was e last gewordn vo Patty en ze famielje en in juli 1837, ip anbeveelienge
van zyn uutgeevre en moat, John Taylor, gienk Clare vrywillig (tegoare mê e
vriend van Taylor) no 't privoat gesticht van Dr Matthew Allen High Beach,
Loughton, in Epping Forest. Taylor a gezeid an Clare datn doa de beste
geneeskundige zorgn zou krygn.

Binst de êeste joarn in 't gesticht in Essex (1837–1841), herschrêef Clare
fameuze gedichtn en sonnetten van Lord Byron. Zyn eign intrepetoasje van Child
Harold wierd a jammerklacht oovre verloorn liefde, en Don Juan, A Poem wierd e
bittre, vrouw-ounvriendlik, oovresekst bombasties werk die 'n oudrewordende
dandy uut dien tyd beschryft. Clare ield ze zeivn ook bizzig met de tonêelstikkn
van Shakespeare, beweirnd datn zelve da Renaissance-zjenie was. "Ik zyn nu John
Clare", zeid de dichtre teegn e gazette-uutgeevre, "moe vroegre wazze 'k ik
Byron en Shakespeare" (I'm John Clare now, the poet claimed to a newspaper
editor, I was Byron and Shakespeare formerly).

In 1841 liep Clare weg uut 't gesticht in Essex, nor uus, veroendrestellnde datn
zyn êeste liefde zoe weerezien, Mary Joyce; Clare was overtuugd datn mê eur
getrowd was en datn kienders ad zowêl van eur lik van Martha. Y geloofde eur
famielje nie osse verteldn da ze veroengelukt was drie joar iddre in een brand
van eur uus. Y wierd grust geloatn, mêestentyd tuus in Northborough, vo de
volgnde vuuf moandn, mor ip 't ende aalde Patty dr de dokteurs by. Tusschn
Kerstdag en Nieuwjoar in 1841, wierd Clare ipgeslootn in de
krankzinnigeninstellienge van Northampton (nu St Andrew's Hospital). By Clare's
ankomste in 't gesticht, wast dokteur Fenwick Skrimshire, die Clare a gevôgd
sins 1820 , die de papieren greed makte. Ip de vraage "Was de ziekte vorofgegoan
deur e serieuze of lankdeurige gêestlikke emoosje of inspannienge ?", vulde Dr
Skrimshire 't vôgnde in : "Achtre joarn van gedichtn schryvn" . Y blêef ier vo
de reste van zyn leevn oendre de menschlikke behandlienge van Dr Thomas Octavius
Prichard, angemoedigd en bygestoan vô te schryvn. Ier schrêefn zyn meuglik mêest
fameus gedicht, "Ik Zyn" (I Am).

Y stierf ip 20 meie 1864, in zyn 71ste joar. Zyn oovreblyfsels wierdn
oovregebrocht noa Helpston vo begraavienge ip 't kerk'of van St Botolph. In uuze
tyd paradeern de kienders van de John Clare Laagre Schoole van Helpston deur 't
dorp en leggn undre 'midzoomre-kussens' roend Clare's graftombe (dat d'
Ipschrifte êd "Ter erinnerienge an John Clare, De Boeredichtre van
Northamptonshire" en "E Dichtre wordt geboorn nie Gemakt") ip zyn geboortedag,
ter êere van undre mêest befaamde inweundre . 't Uus mê e strôoien dek woa datn
geboorn was wierd ipgekocht deur de stichtienge John Clare Education &
Environment Trust in 2005 die 't uus êrstelt in zyn 18ste êeuwsche toestand.

In zyn tyd was Clare algemêen bekend lik "de boeredichtre van Northamptonshire".
Omda zyn schoolsche ipleidienge beperkt was nam Clare de altyd mo mêer
gestandardiseerde iengelsche sproakkunste en schryfwyze nie gemakklik oovre in
zyn gedichtn en proza. Veele van zyn gedichtn bevattn wôordn uit de streektoale
van Northamptonshire, lik 'pooty' (slekke), 'lady-cow' (pimpampoentje), en
'throstle' (lystre).

Clare groeide ip in e tyd van grôote verandriengn zowêl in 't stad of ip de
buutn omda de Industriêele Reevoluusje oovre Europa roasde. Veele vroegre
boereknechtn, woaroendre kienders, veruusdn van de buutn noa d'oovrebevolkte
steedn, vô te werkn in de fabrieke. De Landbouwreevoluusje dei de beikn
ommeploegn, boomn en oetkantn rôojn, veengroendn droogelegn en 't
gemêenschapplik land verkaavlen en omheinn. Die vernietegienge van êeuwenoede
leefgeweuntn dei Clare veele verdriet. Zyn politieke en moatschapplikke inzichtn
woarn oovreweegnd teegn alle verandriengn in landsbestier of in godsdienste ("I
am as far as my politics reaches 'King and Country'—no Innovations in Religion
and Government say I."). Y was zelfs nie geneigd om te klaagn oovre de
oendregeschikte platse die de iengelsche moatschappy êm moa gunde, zeggende datn
content was mê 't gêen da zyn vôoroudres altyd gêt adn ( "with the old dish that
was served to my forefathers I am content.").

Zyn vroegste werk goat oovre de verblydienge in de nateure en in de kriengloop
van 't landlik joar. Gedichtn lik Winter Evening (wienteravend), Haymaking (
ôoimaakn ) Wood Pictures in Summer (Busbeeldn in de zoomre) êern de schôoneid
van de weireld en de zeekreedn van 't landlijk leevn, woa dat de bêestn moetn
gevoejerd wordn en de ôogstn binnhaald. Gedichtn lik Little Trotty Wagtail
(witte kwiksteirt) toogn de scherpe woarneemienge van de diernweireld, oewêl da
The Badger (de das) 't gebrek aan meedeleevn toogt vô de bêestn ip de buutn. In
die tyd gebruuktn dikkers dicht-vormn lik 't sonnet en 't rymende koeplêt. Zyn
loatre dichtwerk is mêer beschouwnd en gebruukt vormn die glykn ip de
volksliedren en ballaadn uut zyn joenge joarn. E vôorbeeld doavan is Evening
(avend).

Zyn kennisse van de nateur-weireld was veele grotre dan de deze van d' andre
romantiesche dichtrs. Pertanks, gedichtn lik I Am ên e metafysiesche diepte ip
êen lyne met de dichtrs van zyn tyd en veele van de gedichtn van vôor datn in 't
gesticht was, zyn toalkundige peireltjes. Zyn 'bird's nest poems' (
veuglenest-gedichtn), toogn zelfbewustzyn, en de bezeetneid oovre 't
scheppiengsverloop dat de romantiekers boeide. Clare was d' invloedrykste
dichtre, buutn Wordsworth vô te werken in 'n oedre vorm .

Clare was taamlik vergeetn in de loatre 19ste êeuwe, moa dr kwam nieuwe
belangstellienge vô zyn werk deur Arthur Symons in 1908, Edmund Blunden in 1920
en John en Anne Tibble in undre belangryke twêedêelig uutgave van 1935. Benjamin
Britten gebruukte e stik van 'May' (meie) van A Shepherd's Calendar in zyn
Spring Symphony (lentesymfonie) van 1948, en nam 'n verwerkienge ip van The
Evening Primrose (de teunisblomme) in zyn Five Flower Songs (vuuf blom-gezangn).

Kopieerrecht van veele van zyn werk wierd ipgeist vanof 1965 deur den uutgeevre
van 't Verzaameld Werk (9 dêeln, 1984-2003), Prof. Eric Robinson oewel da die
eisn wierden bestreen. De latste joarn weigrn d' uutgeevrs den eis van
allêenrecht 't anveirdn (byzoenderlijk in uutgaavn van de latste tyd van Faber &
Carcanet) en dr kan mê reedn gezeid wordn dat 't kopieerrecht nu vervoln is .

De John Clare Verêenigienge verwierf 't uus van Clare in Helpston in 2005, vor
het te bewoarn vô de toekomste. In meie 2007 bekwam de Verêenigienge de somme
van £ 1,27m van 't Heritage Lottery Fund en gaf ipdracht an de firma Jefferson
Sheard Architects om d' omgeevienge en 't Bezoekerscentrum, woaroendre e café, e
wienkle en e tentôonstelliengsruumte in te richtn. 't Uus wierd êrsteld mê
gebruuk van tradiesjonêele middels en werkwyzn en oopngesteld vô 't publiek. De
grotste verzaamlienge van d' ôorsproenklikke andschriftn is te vienn in
Peterborough Museum, woa da ze ip ofsproake kunn bekeekn wordn.

Sins 1993 êt de John Clare Sosjeteit van Nôordamerika joarlikse zittiengn g'oedn
van stuudjes oovre John Clare in 't koadre van de joarlikse Konvensje van de
Assosjoasje vô Moderne Toaln van Amerika (Modern Language Association of
America) .



https://vls.wikipedia.org/wiki/Jan_Steen

Jan Havickszoon Steen (Leidn, 1626 – Leidn, 1679) was 'n Ollandsche
kunstschilder uut de 17ste êeuwe, den tyd van de Barok en under Goudn Êeuwe.

Jan Steen is geboorn in Leidn. Z’n ouders, Havick Janszoon Steen en Elisabet
Wybrandsdochter Capiteyns, kwoamn uut welstellnde katholieke Leidse families.
Havick was coornkoper (groanmarchang) en brouwer en stamde uut e
brouwersgeslacht.

Jan Steen krêeg verzekers lesse van Nicolaes Knüpfer in Utrecht, van Adriaen van
Ostade in Haarlem, en van Jan van Goyen in Den Haag. In 1648 wast ’n lid van de
Sint-Lucasgilde van Leidn.

In 1649 veruusdeg't ie no Den Haag, woa dat ’n trouwde me z’n êeste vrouwe. In
1654 eurdeg't ie de brouwerye De Slange in Delft.

In 1670, achter den dôod van z’n êeste vrouwe in 1669, en van z’n voader in
1670, veruusdeg't ie were no Leidn, woa dat ‘n de reste van z’n leevn blêef
weunn in z’n ouderlik uus an de Lange Brugge. Omdat ’n nie kost leevn van z’n
werk vroeg en krêegt ’n in 1672 e vergunnienge vo café t’oudn in z’n uus. In
1674 wierd ’n deur de Sint-Lucasgilde verkoozn tout Hooftman.

Je makteg’ ook verschillige schilderyen over de rederykers, woarin dat ’n ook de
typische rymn gebruukte en in ieder werk zelve e rolle speelde.

Van z’n levendige en soms chaotische tafereeln kwam ’t Ollands gezegde: Een
huishouden van Jan Steen, ot er sproake was van e wanordelik menoage.

Jan Steen kost nie leevn van z’n schilderyen en surtout in z’n Haarmlemse
periode aad ’n styf vele miserie. Os z’n êeste vrouwe stierf, bleeft ’n achter
me vuuf joungers. Je stak em in de schuldn en den apotheker liet z’n schilderyen
in z’n atelier ansloan omdat ’n de medicamentn vo z’n vrouwe, die ton ol dôod
was, nie koste betoaln. Toch was Steens Haarlemse periode z’n beste en z’n
privéprobleemn woarn nie in z’n werkn te zien.



https://vls.wikipedia.org/wiki/Jacques_Brel

Jacques Romain Georges Brel (Schoarbeek (Brussel), 8 april 1929 - Bobigny
(Parys), 9 oktober 1978) wos ne Belgischen zanger, componist, tekstschryver en
acteur die in de vroege joaren zestig uutgroeide tot een internationoale
vedette.

Zyn vôorouders woaren van de bourgeoisie uut de streke van Zunnebeke: zyn
grootvoadre was lange burgemêestre van Zandvôorde. Doarom oat Jacques Brel en
hoat-liefdeverhoudienge me West-Vloandern.

Sommigte va ze liedjes zyn oek vertoald in 't Iengels en overezoengn deur
bekende artistn lik David Bowie, Nirvana, Marc Almond, Neil Diamond, John
Denver, Frank Sinatra, e Dusty Springfield.

In 1974 lat 'n alles achter en vertrekt 'n vor e weireldreize me z'n zeiljacht,
de Askoy II, tegoare me z'n vriendinne Maddly Bamy. Je was ton al ziek en
g'opereerd van loengkanker. J'et Maddly Bamy lêern kenn binst 't droain van e
film: l' aventure c'est l' aventure van Claude Lelouch. Uutendelik belandn ze
tegoare ip de Markiezneilandn in de Stilln Oceoan. Ip één van die eilandn, Hiva
Oa, brocht 'n z'n latste joarn deure. Je wierd er ook begroavn nie verre van de
Fransche schilder Paul Gauguin.



https://vls.wikipedia.org/wiki/Iengels_kerkof

Een Iengels kerkof is e militair kerkof van de geallieerdn uut 'n Êestn
Weireldôorlog. Iengels is in deze betêkenisse de verzoamelnoame voe ol de troepn
van 't Gemênebest. Op een Iengels kerkof leggn der dus ouk Canadiens, Schottn,
Nieuw-Zeelanders enzovodders. De kerkoovn zyn ten êeuwigen doage verpacht an 't
Gemênebest.

De frontborders, de smolle vôorn ground vôor de stêen, zyn beplant mi
bodemdekkers. Dedie zorn d'r vôorn dat er gin vule môzeplekkn komn op de witte
stêenn, a 't rint. Om of te wisseln stoan d'r dikkers ouk rôozn. In de
backborders, an 'n achterkant van de stêenn, stoan d'r oggere plantn of êesters
om d'êentônigied e bitje te deurbreekn.

D'r is ouk e register, woa da bezoekers nunder noame en nunder beviendiengn in
kunn schryvn. De mêeste menschen schryvn etwot lik: nôois gin ôorlog ne mi, of
rust in vrede.

De pelouze van de kerkoovn is zoender foute ossan groene en zoender wied. De
kerkoovn zyn schône ounderoudn. De Commonwealth War Graves Commission (CWGC)
stoat doavôorn in. D'r werkt in de streke van Yper fulltime 120 man in dienste
van 't Gemênebest; surtout oveniers. Ze moetn nunder oudn an strienge regels lik
de bridte van de vôre vôorn de groavn, wuffer plantesôortn da ze meugn gebruukn,
enzovodder.



https://vls.wikipedia.org/wiki/Hendrik_I_de_Veugeloare

Hendrik I, bygenoamd Hendrik de Veugeloare (Duuts: Heinrich der Vogler of der
Finkler, Latyn: Henricius Auceps), van 't Saksisch Huus van de Liudolfiengers,
loater achter de krônienge van de drie keizers Otto I, Otto II en Otto III ook
't Ottoons Huus genoemd, (Memleben (Saksen-Anhalt) 876 – Memleben, 2 juli 936),
was hertog van Saksn van 912 en keunienk van Oost-Francië van 919 tout an zyn
dôod.

Je krêeg zyn bynoame de Veugeloare, omdat ie ip veugeljacht zou gewist zyn on
z’hem kwoamn zeggn dat ie verkoozn was tout keunienk. Die anekdote zou stammn
uut de 12ste êeuwe.

Ip 't ende van zyn leevn haad ie ol de stamhertogdommn verênigd en je wordt
doadeure anzien ols de stichter van 't middelêeuws Duutsland.

Van achter de môord ip Berengar van Friuli in 924 woarn der gin keizers me
gekrôond gewist en in 962 krêeg Hendrik zyn oudste zeune Otto I were de
keizerskrône. 't Ottoons Huus, te begunn by keunienk Hendrik I, wordt doadeure
anzien ols den êeste dynastie die de keizers van 't Rôoms Ryk ipvolgde.

Van 912 tout 915 vocht ie teegn keunienk Konrad I vo Thüriengn, mo toch wierd ie
ip Konrad zyn sterfbedde angeduud ols ipvolger.

In meie 919 wierd ie in Fritzlar deur d'eedeln van de stamhertogdommn Frankn en
Saksn tout keunienk verkoozn. Deur de twi andere machtige hertogdommn, Zwaabn en
Beiern, wierd ie nie erkend ols keunienk. Zynder verkoozn Arnulf, hertog van
Beiern. Achter ênigte veldtochtn wierd den hertog van Zwaabn gedwoungn vor hem
t’erkenn en Arnulf van Beiern gaf ip in 921.

Achter den dôod van Lodewyk et Kiend in 911, haan de Lotharingsche eedeln
gevochtn vo d’ipvolgienge in Lotharingen. De drie machtigste groepn woarn de
Matfriedn, de Konradyners en de Reginars. Ounder ’t leiderschap van hertog
Reginar I van Henegouwn, haan ze Karel de Simpeln verkoozn in de plekke van
Konrad I, die in 911 wel verkoozn was ols keunienk van Oost-Francië.

In 925 kost Hendrik Lotharingen were ounder Oost-Francië briengn, achter dat ie
hertog Giselbert van Lotharingen versleegn haad. Giselbert kwam Hendrik zyn
vazal en je trouwde in 928 met Hendrik zyn dochter, Gerberga van Saksn.

Je most hem surtout verdeedign teegn de Magyoarn (Hongoarn), die zyn ryk
standvastig binn vieln.

In 929 versloegt ie de Boheemers, woa da de dynastie van de Přemysliden an de
macht was. Boheemn kwam, ounder Wenceslas den Hillign, e lêen van de Duutsche
krône, mo ze mochtn e grôte vorm van ounofhankelikheid houdn.

By zyn latste veldtocht in 934 vielt ie Denemarkn binn en je veroverde ‘t
hertogdom Sleeswyk.



https://vls.wikipedia.org/wiki/Halloween

De noame Halloween is e verbasterienge van 't Iengelsche all hallow's eve, de
vooroavnd van Allerillign. De Keltn vierdn de dag vor Allerillign Samhain, den
dag dan de dooie werekeerdn. De Christelikke lêer èt da loater overgepakt.

In den tyd dan de Iern en Schottn nor Amerika uutwêekn paktn z'under fêeste mee
no doa. Ze gebruuktn ton roapn of bêetn. D'Amerikoann en da loater veranderd. In
plekke van roapn en bêetn begostn ze doa pompoenn te gebruukn. En de Keltische
offers veranderdn in trick or treat. De joungns goan ton verklid goan ziengn vo
snoep, lik dan ze dat ier mè Sinte-Moartn nog ip sommigte plekkn doen mè
lanteirns gemakt van bêetn met e luchtje of keirse d'r in.

Ip 't ende van de twientigste eeuwe is 't ton were van Amerika overgewoaid nor
Europa. De pompoenkwêek is ier ton enorm omoge gegoan.

En 't ziet er nie noar uut da 't gauwe were go verdwynn. De wienkels profiteern
van de stille periode tusschn 'were no 't schole' en 'Sint-Nikloai'. De schooln
doen d'r ook an mee en de joungns begunn veel tuug te koopn vor under te
verkleen. Oe meer dan ze makoar kunn benauwd moakn oe liever. En deur
d'interesse vo heidense ritueeln begunn d'r ook veel jounge gastn no midzomer-en
midwienterfeestn te goan.



https://vls.wikipedia.org/wiki/Gotye

Gotye, echte noame Wouter (Wally) De Backer (Brugge, 21 meie 1980), is e
Belgisch-Australische zanger-liedjesschryver en muzikant. J' is geboorn in
West-Vloandern, moa je verhuusde me zyn ouders noar Australië ot 'n 2 joar oud
was. Je klapt Iengels moar ook Nederlands.

Je speelde in 1998 met e poar gastn van zyn schole by e rockgroep met de noame
Downstares. Loater begost ie solo en je speelt ook by The Basics, e
pop-rockgroep uut Melbourne. Zyn êeste single "Learnalilgivinanlovin" van de
ploate "Like Drawing Blood" kwam uut in ogustus 2006 (2008 in Vloandern). In
2011 is zyn single Somebody That I Used To Know me Kimbra e numero 1 hit
gewordn.

De Backer zyn vôornoame Wouter is 'Gaultier' in 't Frans en doar het ie 'Gotye'
van gemakt.

In 2011 won Gotye drie pryzn ip d' Australische ARIA Awards. In Vloandern het 'n
den 10stn december 2011 me 't liedje "Somebody that I used to know" de prys
gewonn vo "hit van 't joar" en vo "videoclip van 't joar" ip de Music Industry
Awards (de MIA's).



https://vls.wikipedia.org/wiki/Gian_Lorenzo_Bernini

Gian Lorenzo Bernini (ook soms Gianlorenzo geschreevn) (Noapels, 7 december 1598
- Rome, 28 november 1680), was 'n Italioanschn beeldhouwer, architect en
kunstschilder binst de barok.

Lik Donatello in de 15e êeuwe en Michelangelo in de 16e êeuwe, was Bernini 't
uutzounderlik talent in de beeldhouwkunst in de 17e êeuwe.

Tegoare me zyn grôotn concurrent Francesco Borromini ist 'n bepoalnd gewist vor
hoe da Rome d'r nu uutziet.

In 1605, o Gianlorenzo zeevn joar oud was, liet paus Paulus V zyn voader no Rome
kommn vor e marmerreliëf te moakn vo de Santa Maria Maggiore. Azo groeide
Gianlorenzo ip temiddn van de Romeinsche kunst.

In 1623 begost er e nieuwe scheppiengsfase vo Bernini. Zyn moat en
ipdrachtgever, de grôte mecenas kardinoal Maffeo Barberini, wierd tout paus
Urbanus VIII verkoozn en gaf hem ipdracht vo de decoroasje van 't interieur van
de Sint-Pietersbasilieke me marmer, ornamentn in ploasterkalk en brons en me
verschillige sôortn beeldhouwwerkn. J'overwelfde ook 't pauselik hoofdaltoar met
'n enorme bronzn trôonhemel of baldakyn. De trôonhemel, bekrôond me beeldn,
betêeknde e nieuwe verbiendienge tusschn architecteure en beeldhouwkunst.

De Triton-fonteine (1624-1643) wierd gemakt ter êre van paus Urbanus VIII en was
gerêed in 1643. De paus leefde ton nog e joar.

’t Ounderwerp volgt 't verhoal over 't ende van de zondvloed in de Metamorfosen
van Ovidius.

De Fontana dei Quattro Fiumi (Vierstromenfonteine) (1648-1651) was 'n ipdracht
van paus Innocentius X, e monumentoale fonteine ip de Piazza Nova. D'r wierd
gebruuk gemakt van 'n obelisk en grotwerkn.

de Ganges vor Azië, de Neyl vor Afrika, de Rio de la Plata vor Amerika en de
Donau vor Europa.

Vanboovn ip 't monument stoat 't embleem van de Pamphili-paus, de duve die 'n
olyvetak in zyn bek droagt.

Ip de Piazza Nova makte Bernini ook nog de Moro-fonteine (1653-1654) en achter
dat 'n werekêerde van 't hof van Lodewyk XIV in 1665, nog e fonteine vo paus
Alexander VII: den olifant en obelisk (1665-1667).



https://vls.wikipedia.org/wiki/Gember

Gember is e specerye met e krudige, scherpe smoake. Gember komt van de
wortelstok van de gemberplante Zingiber officinale, familie van de
gemberachtigen.

De gemberplante is e mêerjoarige struuk die ofkomstig is uut Zuud-en Middn-Azië.
Den dag van vandoage wordt de plante gekwikt in Indië, Indonesië, China, Japan,
Austroalië, Zuud-Amerika en Nigeria.

Gember wordt al duzendn joarn in China en Indië gebruukt vo zyn geneeskundige
eignschappn. De Chineesche filosoof Confucius zoudt al in 500 v.Chr. zyn eetn
gekruud hen me gember. Volgens de mythologie zoudt doageliks gebruuk van gember
garant stoan vor e lank leevn. De gemberplante was ook gekend ten tyde van
d’Oude Griekn en Romeinn. Tusschn de tienste en de viftienste êeuwe wierd gember
deur d’Arabieren in Europa g’introduceerd.

Gember wordt gebruukt in currygerechtn, ’t past styf goed by geveugelte en
lamsvlêes, moar ook by vis en zêevruchtn. Gemoaln gember wordt ook gebruukt in
zoetekoeke, speculoasje, ryspap en fruutsala.



https://vls.wikipedia.org/wiki/Frisco_in_den_Disco

Frisco in den Disco is e daansnumertje da bekend ekomn is deur da Peter Van De
Veire dadde beistn zyn programma De Grote Peter Van De Veire Ochtendshow (up
Studio Brussel) edroaid et.

De moakers van 't liedje zyn twêe gastn van in 't Yzegemsche, Marven Vantorre
(die de meziek emakt et up ze computer) en Bert Muze (die de tekste inezoengn
et). 't E nie langer of 20 menuttn edeurd voen 't up te pakken, zeggn ze zevve.
Ze zeggn oek dan ze nie intresseerd zyn voen 't ut te briengn.

't Woarn de Curly Head DJ's die 't numertje evoen en en dadde edroaid en up e
kamp van de ziekeboend va Mecheln in Schwarzsee in Zwitserland. Derachter en ze
't up nundern MySpace ezet.

't I verzeker doa dan ze 't liedje evoen en by Studio Brussel. Peter Van De
Veire e 't espeeld in de rubriek Duohit, woa dat 'n twêe liedjes speelt die nie
echt passn up Studio Brussel. De menschn die ortn kunn toene e berichtje zenn en
êen van de twêe kiezn. 't Liedje me de mêeste stemmn goat deure en dat speeln ze
toene 'n dag derup were. Frisco in den Disco et ezô e stik of 4 weekn mei egoan.



https://vls.wikipedia.org/wiki/Fransche_Gem%C3%AAenschap

De Fransche Gemêenschap van België, in 't Frans: Communauté française de
Belgique is êen van de drie gemêenschapn van België mè Brussel ols hoofdstad. Z'
hèn bevoegdheedn ip gebied van cultuur, ounderwys, gezoundheidszorg, sport en
jeugdzorg in 't Frans toalgebied en vo de Franstoalige inweuners van 't
twêetoalig gebied Brussel-Hoofdstad.

Sins 25 meie 2011 noemn z' hunder zelvn Fédération Wallonie-Bruxelles, Frans vo
Federoatie Wallonië-Brussel, hoewel da nie ipgenoomn is in de groundwet. Die
controversiële noame is allêne moa goegekeurd deur 't parlement van de Fransche
Gemêenschap. De federoale en Vlamsche regeriengn gebruukn die benoamienge nie.
Langs Vlamsche kant wordt die noame betwist omda 't e sôorte fusie van Wallonië
en Brussel suggereert die der in feite nie is. Tegoare met de nieuwe noame is't
er ook e nieuw logo vôorngesteld die bestoat uut de gestileerde letters WB in 't
rôod, geel en blow, de kleurn van zowel Wallonië (rôod en geel) of van Brussel
(blow en geel).



https://vls.wikipedia.org/wiki/Francesco_Borromini

Francesco Borromini, echte noame Francesco Castelli (Bissone (Zwitserland), 25
september 1599 - Rome, 2 ogustus 1667) was e belangrykn architect binst de
Barok. Je wierd ook soms Bissone genoemd, no zyn geboorteplatse in ’t
Italioanstoalig dêel van Zwitserland.

In 1626 wierd Carlo Maderno belast me ’t ountwerp van ‘t Palazzo Barberini.
Achter zyn dôod in 1629 wierd Gian Lorenzo Bernini benoemd tout êestn architect
en Borromini was zyn assistent. Ook Pietro da Cortona werkte mee an ’t project
van ‘t Palazzo Barberini.

In 1634 begost Borromini met ’t klôosterhof. In 1638 wierd den êestn stêen van
de kerke geleid, in 1641 was ze gerêed en in 1646 ingewyd.

D’r wordt gezeid dat Borromini de kerke de vorm van e bieë he willn geevn, omdan
d’r drie bieën ip ‘t embleem van paus Urbanus VIII stoan. ’t Contract vo de
koepel krêegt ’n van Urbanus en d’ofwerkienge volgde ounder Innocentius X.
Doarachter kwoamn de werkn stille te liggn, surtout deur e politieke ruzje
tusschn de pauselikke families, de Pamphili ’s en de Barberini ‘s. Achter
verschillige petities deur d’ipdrachtgevers en de juridische faculteit van
d’universiteit mochtn de werkn in 1652 vôortgezet wordn. Ot de constuctie bykan
gerêed was liet de volgndn paus, Alexander VII, were ênigte veranderiengn
anbriengn. De werkn deurdn tout in 1665.



https://vls.wikipedia.org/wiki/Flandria

Flandria is een historisch Vlams merk van brommers en mottos die deur A.
Claeys-Flandria in Zillegem gemakt wierdn tusschn 1950 en 1981. Vôdien maktign
ze landbouwmachinerie en villos, en in 1933 bouwdigde Aimé Claeys vier
prototypes vor een motto, 500 cc-model met een JAP-kopkleppemoteur. 't Bleeft
echter by prototypes, en de brommer gieng nôois in produksje.

't Is pas achter den twiddn weirelôorloge dan Aimé en Remi Claeys beslôotn van
brommers te produceern in under nieuwe fabrieke in Zillegem. In 1951 kwaam den
êeste Claeys-Flandriabrommer met een 40 cc Rex-moteur up de mart. In 1952
verviengn ze dien moteur deur under eign moteur van 49cc, en in 1953 kreeg de
brommer twê vitessn en een tankframe (woardat de naftetank binn'n 't frame van
de brommer zit). In 't zelste joar begostn ze ook een motto met een 125- en een
175 cc JLO twêtaktmoteur produceern, en in 1954 kwaam ter een scooter met een
JLO-moteur van 175 cc en een motto met JLO-moteur van 250 cc.

Olverwege de joarn zeventig produceerde Flandria mêer dan 100.000 brommers per
joar, mè fabriekn in België (Zillegem en Zwevezêle), Holland (Avaros), Vrankryk
(Zuud-Woastn), Marokko en Portugal. Flandriablokkn wierdn ook ounder licensje in
Spanje (Figueres) gebouwd.

Gedeurende de zestiger en zevetiger joarn sponsorde Flandria een coureursploeg
die over die twientig joar verschillende weireldkampioenn hèt upgeleverd, gelik
Rik Van Looy, Jempi Monserré en Freddy Maertens.



https://vls.wikipedia.org/wiki/Firenze

Firenze of Florence is e stad in Italie mi round de 360.000 inweuners. Deur de
stad lopt de riviere de Arno. Firenze is 'n hoofdstad van de regio Toscane. In
Toscane is 't ni ollêne 'n grotstn stad, moar ouk 't economisch, cultureel en
administratif centrum. Achter d'êenmoaking van Italie wos 't een endetje 'n
hoofdstad van hêel 't land (1865-1871). Moa de stad is surtout bekend omwille
van zyn belangryke rolle in de middelêeuwn. Ounder de hêerschappy van de familie
van de Medici wos Firenze in veel opzichtn 't centrum van Europa, en de
droaischyve in de Renaissance.

Firenze is esticht in 't joar 59 vôorn Christus, deur Romeinsche soldoatn die
ofezwoaid woarn. Ze noemnde nundern stad 'Florentia' (wuk da Latyn is vo
'bloei'). Doarachter kwaamn ounder anger de Byzantynn, d'Ostrogootn, de
Longobardn, en de Frankn.

Moa de schoanstn tyd kwaam mi de Medici, e familie van bankiers. Zyder woarn
boas van 'n 15sn êeuw tout 1737. Achter nunder kwaamn de Habsburgers, de
Fransche (1799-1814) en were de Habsburgers (1814-1859). Van dat moment kwaam
Firenze by 't keunienkryk Italie.

't Centrum van Firenze is de Piazza della Signoria, mi zyn Palazzo Vecchio van
woaruut dat de gemêente ossan bestuurd wos. Juste derlasen legt de Galleria
degli Uffizi: êen van de bekendste museums ter weireld mi mêesterwerkn van
ounder anger Botticelli.

In 'n dichtn omtrek legt ouk de duomo, de kathedroale Santa Maria del Fiore, mi
zyn magnifiekn koepel die is ontworpn deur Filippo Brunelleschi. By de
kathedroale stoat ouk de campanile (klokketôorn) va Giotto, en 't Baptisterium
mi zyn bronzen en goudn deurn. Op de riviere de Arno stoat er êen brugge die
Weireldôorlog II overleefd et: de Ponte Vecchio mi zyn goudboetieksjes. E klêen
bitje buutn 't toeristies centrum ving je de Galleria dell'Accademia woa dat 't
standbeeld de David van Michelangelo stoat.

Ouk bekend is de kerke Santa Croce, mi groavn en gedenktstêenn van bekende
Italioann.



https://vls.wikipedia.org/wiki/Euthanasie

Euthanasie (van 't oud Grieks ευ (eu) = "goeie" en θάνατος (thanatos) = "dôod"),
genadedôod of genadedôdienge is d' olgemêne benamienge vô handeliengn die 't
stervn van een ander mens verrappert met de bedoelienge van 't zêer te
vermindern. Volgens de online versie betêkent euthanasie 't verrappern van den
dôod of den dôod verôorzaakn van een mens die an een oungeneeslike ziekte lydt
en die vrêed ofziet.

Der wordt dikwils een ounderscheid gemakt tusschn actieve en passieve
euthanasie. By actieve euthanasie wordt er een middel toegediend da de dôod
verôorzaakt of verrappert. By passieve euthanasie wordt de behandelienge die de
patiënt in leevn houdt gestopt. Vôorbèldn van passieve euthanasie zyn:

't Er is ook een verschil tusschn directe en indirecte euthanasie. By directe
euthanasie wordt der een middel toegediend met de bedoelienge van de dôod te
verôorzaakn of te verrappern. By indirecte euthanasie wordt een middel gelik
morphine toegediend vô 't zêer teegn te goan, woadeure dan by hogere
concentroasjes de patiënt dôo goat.

In België stel het artikel 393 van 't Strafwetboek dat, o je iemand met upzet
dôodmakt, da dôodslag genoemd wordt wa da bestraft wordt met 20 toet 30 joar in
't gevang.

Mêerderjoarign die gezound zyn van gêeste en vor under eign kunn'n beslissn, en
die an een oungeneeslike ziekte lyen woadan ze vrêed van ofzien kunn'n een
anvrage doen vor euthanasie. Dien anvrage is gin bevel an den dokteur of d'
instellienge, van de wette gif gin "recht up euthanasie". De Wet betreffende de
euthanasie wierd up den 28 meie 2002 ofgekoundigd.



https://vls.wikipedia.org/wiki/Emily_Dickinson

Emily Elizabeth Dickinson (10 december 1830 – 15 meie 1886) was 'n Amerikoansche
dichtresse. Geboorn in Amherst, Massachusetts, in e gêrn geziene famielje die e
sterke band a mê de gemêenschap, was zy vrêe in eur zeivn gekêerd en leefde
êenzeivig. Achtre da zy zeevn joar no d' Akademie van Amherst was gewist in eur
joenge joarn, verblêef ze korte tyd in 't Mount Holyoke Female Seminary vôo nor
eur oederlik uus weere te kêern in Amherst. Bekeekn lik e buutnbêentje deur de
platslikke bevôkienge, wierd ze bekend vor eur vôorliefde vo witte klêern en vor
eur ofkêer om gastn te begoetn of, loatre in eur leevn, zeifs vor uut eur koamre
te kommn. De mêeste van eur vriendschappn woarn gesteund ip briefwisslienge.

Oewel da Dickinson styf veele gedichtn geschreevn êt, woarn dr gedeurnd eur
leevn mindre dan e dozyn uutgegeevn van eur oengevêer 1800 gedichtn 't Werk da
uutgegeevn was binst eur leevn was geweunlik anzienlik veranderd deur d'
uutgeevrs om beetre te passn by de dichtkunstig-konvensjonêele reegls uut dien
tyd. Dickinson eur gedichtn woarn uutzoenderlik vor eur tydperk; ze bevattn
korte lynn, ên typiesch gin tietls, gebruukn dikkers oave rymmn en ze zyn
oengebruuklik in oofdletters en lettretêekns.. Veele van eur gedichtn ên te
moakn mê dôod en oensterflikeid, twêe oendrewerpn die oltyd weerekwoamn in
brievn an eur kennissn.

Aloewêl de mêeste van eur kennissn verzeekrs wistn da Dickinson veele schrêef,
wos 't mor achtre eur dôod in 1886 – o Lavinia, Dickinson eur joengre zustre,
eur bergplatse vo gedichtn voend – da 't belank van Dickinson eur werk duudlik
wierd. Eur êeste verzoamlienge van dichtwerk wierd uutgegeevn in 1890 deur de
persôonlikke kennissn Thomas Wentworth Higginson en Mabel Loomis Todd, die alle
twêe ingrypnde verandriengn anbrochtn. E volleedige en weinig verandrde
verzoamlienge van eur dichtwerk kwam vo den êeste kir uut in 1955 o de gelêerde
Thomas H. Johnson The Poems of Emily Dickinson uutgaf. Oendanks e poar
oengunstige kritiekn en e bitje twyfl in de loate 19ste en vroege 20ste êewn
oovre de lettrekundige weirde van Dickinson eur werk, is Dickinson nu bykans in
hêel de weirld bekeekn lik êen van de belankrykste Amerikoansche dichtrs.



https://vls.wikipedia.org/wiki/Diksmude

Diksmude (Nederlands: Diksmuide) es e stad in West-Vloandern. De stad ligt an de
riviere den Yzer. Der weunen mêer dan 15.000 menschn in heel de gemêente.
Diksmude is voorol gekend vo z'n Yzertôorn en den dôodngang. De gemêentenoame
wordt soms ofgekort no Smude.

De stad Diksmude bestoat uut 15 dêelgemeentn, en 't is doamee in de provinsje
West-Vloandern de gemeente met de grotste ippervlakte. In 1924 was d'ippervlakte
van Diksmude-stad ol verdubbeld deurdat er e stik van Êesn bykwam. In 1965 is
Diksmude-centrum ton gefusioneerd met Êesn en Koaskerke. De bebouwienge van
Koaskerke en Diksmude vormt in feite een deurlopend geheel en de bebouwienge van
Diksmude lopt ook al deure ip 't groundgebied van Êesn. In 1971 giengn der were
vele fusies deure. Diksmude zelve fusioneerde nie, moa een oop van de gemeentjes
derround ton wel. Keiem werd e stik van Beest; Lampernisse, Oostkerke en
Stuvejeskerke kwaamn by Pervyzje; en van Oudekapelle, Nieuwkapelle en
Sint-Jacobskapelle werd er e nieuwe gemêente, Driekapellen gemakt. Woomn moest e
stik va ze groundgebied ofgeevn, van Joenkershove werd e stik van Outulst. In
1977 fusioneerden der uutendelik zes gemeentn met Diksmude. Beest, Driekapellen,
Leke, Vlazêle, Woomn en Pervyzje woarn nie mi oenafhankelik, moa ulder
dêelgemeentn woarn nu Diksmuudse deelgemeentn.



https://vls.wikipedia.org/wiki/Denne

Denn (Abies) zyn e geslacht van 48–55 sôortn van altydgroene koniefeereboomn uut
de pynboomachtign-famielje. Ze zyn te vienn in e grôot dêel van Nôord en
Centroal Amerika, Europa, Oazje, en Nôord-Afrika, mêest in de gebergtn in hêel
't verspreidiengsgebied. Denn zyn sterk verwant an 't geslacht Cedrus (ceedre).
De zogenoamde doeglasdenn zyn gin echte denn, mo ze ôorn toe an 't geslacht
Pseudotsuga. In de volksmoend wordn ook pynboomn of pynn (Pinus) dikkers denn
genoamd, mo da schept nateurlik allêene mo verwarrienge.

De bloarn zyn beduudnd ofgeplat, somtyds mêt n uutzicht lik of da ze platgedrukt
zyn, lik by Abies sibirica.

De noaldn ên twêe witte streepn vanoendre, woavan iedre gevormd is deur mê was
bedekte stomata-bandn. De ippervlakte vanboovn is geweunlik glykmoatig blienknd
groene, zoendre stomata of allêene mêt e poar an de top, die dr uutzien lik
witte stippn. De noaldn by sommigte sôortn pertanks zyn dof vanboovn,
grys-groene, blow-grys toe zèèvrachtig, bedekt mê was mê e varjoable antal
stomatoale bandn, en nie oltyd oenoendrebrookn. E vôorbeeld van e sôorte mê
blienknde noaldn is Abies alba, en e vôorbeeld mê doffe wasachtige noaldn is
Abies concolor.

De topn van de noaldn zyn geweunlik min of mêer ingekêept (lik by Abies firma),
mo somtyds ofgeroend of stomp (lik by Abies concolor, Abies magnifica) of scherp
en prikknd (lik by Abies bracteata, Abies cephalonica, Abies holophylla). De
noaldn van joenge plantn zyn geweunlik scherpr.

De maniere woarip da ze undre uutspreidn van de twyge is hêel verschillnd,
allêene mo in by sommigte sôortn kam-vormig, mê de noaldn geschikt ip twêe
kantn, plat (Abies alba) .

Rype keegles zyn geweunlik bruun, mo somtyds groen in 't begun van de zoomre,
byvôorbeeld : Abies grandis, Abies holophylla, Abies nordmanniana.

Of prurpre en blow, somtyds styf doenkre: Abies fraseri, Abies homolepis (var.
umbellata groene), Abies koreana ('Flava' groene), Abies lasiocarpa, Abies
nephrolepis (f. chlorocarpa groene), Abies sibirica, Abies veitchii (var.
olivacea groene) .

't Oet van de mêeste denn is nie geschikt vor algemêen gebruuk lik timmr-oet, mo
't deugt wê vo papierpulpe of triplex en vo ruw out. Omda 't geslacht gin
weerstand êt teegn insektn of verrottienge achtre dat 't oet gekapt is, is 't
algemêen anbevooln 't allêene vo binnewerk an te wendn (byvôorbeeld vo
gipsveezleploatn ip vakwerk). 't Oet mag nie langre dan 12 toe 18 moandn buutn
bluufn liggn, ofanklik van 't klimoat. Dr zyn verschillnde noam vo 't oet an te
duudn, byvôorbeeld whitewood in 't Iengels.

Abies nordmanniana, Abies procera, Abies fraseri en Abies balsamea zyn populèère
kerstboomn, in 't algemêen bekeekn lik de beste vo da doel, mê wêlrieknde noaldn
die nie ofvolln ozze uutdroogn. Veele zyn ook sierlikke tuunboomn, naamlik Abies
koreana en Abies fraseri, die felgekleude keegles vôortbriengn zeifs o ze no
hêel joenk zyn, nog mor 1-2 meetrs ooge. Andre denn kunn 9 toe 72 meetrs ooge
wordn.



https://vls.wikipedia.org/wiki/David_Bowie

David Robert Jones, beter bekend lik David Bowie (Brixton, 8 januoari 1947 – 10
januoari 2016) wos een Iengelschn muzikant. 't Wos een artist die ni ollêne
artistik moar ouk commercieel succes et. David Bowie wos bekend van liedjes lik
Ziggy Stardust, Let's Dance en Heroes. Zyn invloed op anger groepn en zangers is
ni t'ounderschattn. E stoeg bekend lik e muzikoaln kameleong: e verangerde geirn
van styl, na volgens zyn goeste. Buutn zyn carrière van zanger wos 'n ouk acteur
en kunstenoare.

David Bowie wos ebôorn in Brixton in Londn, moar e wos opekwikt in Kent. Hêel in
't begun wos 'n zanger van bluesgroeptjes lik The Lower Third en The King Bees.
In zyn jounge joarn wos 'n styf interesseerd in tonêel en mime. Dat gounk loater
nog te ziene zyn in de verschillige personages dat 'n nerezette op de scène:
Ziggy Stardust, de Thin White Duke, enzovodders. In 't begun wos zyn
artistenoame Davie Jones. Moar omdat er ol e Davy Jones wos (by The Monkees)
verangert 'n na David Bowie. En adde op dat moment juste etwot eleezn over Jim
Bowie, een Amerikoanschen soldoat die 't Bowie-mes adde uutevoun. (loater mêer)



https://vls.wikipedia.org/wiki/Cyriel_Verschaeve

Cyriel Charles Marie Joseph Verschaeve (Ardôoie, 30 april 1874 - Solbad Hall,
Ôostenryk, 8 november 1949) wos e schryver, dichter, ounderpaster, flamiengant
en nazi-collaborateur.

Vo z'n middelboare gienkt ie no ’t Klêen Seminarie in Roeseloare wodat ie in
contact kwamt met de katholyke Vlamse studentnbewegienge en met ’t gedachtengoed
van Albrecht Rodenbach. Dorachter lêerdet ie voe paster an ’t Grôot Seminarie in
Brugge.

Tussen 1896 en 1911 is 't ie lêroare in ’t college van Tielt. Oendertussen
volgdet ie ook nog cursussen in Duutsland an de uniefs van Jena en Marburg.
Ierdeure wierd ie 'n grôte vorstander van et ‘pan-Germanisme’.

Ip 4 november 1911 wierd ie ounderpaster in Oalveringem. Bist den êesten
wèreldorloge ligt Oalveringem achter ’t frount. Cyriel Verschaeve wordt do de
gêestelikken leider van de Froentbewegienge, die upkomt tegen de
oenrechtvoardige behandelienge van de Vlamsche soldoatn in et deur Franstoaligen
geleide Belgisch leger. Z'n pastorieë is de platse woada vele Vlamsgezinde
soldoatn tope kommen en Cyriel Verschaeve schryft zelve èèn van de zogenaamde
‘Frontbrieven’ no keunink Albert woda de mistoestanden in ’t Belgisch leger
worden angekloagd. "Hier liggen hun lijken als zaden in het zand, hoop op den
oogst O Vlaanderland" is èèn van z'n dichtregels die up den êestn Yzertorre
gezet worden.

Achter den oorloge goat Verschaeve mêer en mêer den anti-Belgischen toer up: je
viendt da der nie rap genoeg tegemoet gekommen wordt an de Vlamsche eisen. In de
joaren ’20 zoekt ie contact me Joris Van Severen en z'n Verdinaso, moa je
verbrikt da contact os et Verdinaso 'n Belgicistischen koers up goat.

In 1936 krygt ie tôpe me Stijn Streuvels en René De Clercq de Rembrandtprys an
den unief van Hamburg en in 1937 krygt ie et ère-doctoroat in lettren en
wysbegèèrte an den unief van Leuven. In 1939 got ie up rust ols ounderpaster.

In ogustus 1944 moet ie vluchten no Duutsland en in april 1945 noar Ôostenryk.
In 1946 wordt ie deur de militaire rechtbank in Brugge by verstek ter dôod
veroordêeld. Up 8 november 1949 sterft ie in ’t Ôostenrykse stadje Solbad Hall
an 'n artinfarct.

De stoffelikke resten van Cyriel Verschaeve worden in 1973 deur Bert Erikson en
'n poar leden van de VMO upgegraven en in Oalveringem erbegraven.



https://vls.wikipedia.org/wiki/Charmed

Charmed is een Amerikoansje televisjeserie van de zender The WB (in Belhië
uutgezonden up KanaalTwee) die acht joar lange wier uutgezond'n. In 'Charmed'
zit er e bitje sciecenfiction, komedie, fantasy, horror en zelfs e bitje soap.
In 1998 wier den eeste episode (Someting Wicca This Way Comes) uutgezond'n in de
Verènigde Stoaten. No die pilootaflevering keken der mo liefst 7,7 miljoen
mesjn. Domee is da lange tyd de best bekek'n pilootafleverynge van The WB
gewist, toet da de 'Smalville'-piloot uutgezond'n wier. Et wier geproduced deur
Aaron Spelling en bedacht deur Constance M. Burge, en tgoat over drie zusters
die de sterkste goeie heks'n zyn van da weireld, in de magische weireld bekend
ols de 'Charmed Ones' (de Betoverd'n, de Beschermd'n,...), mo iedere anders kent
under ols de Halliwell-zusjes, gespeeld deur Shannen Doherty, Holly Marie Combs,
Alyssa Milano en loater deur Rose McGowan. Iedere zuster et eur eig'n magische
krachtn, die groei'n en verander'n met verloop van tyd. De zusters weunen tôpe
in een uus en gebruik'n under bovennateurleke gaves voe te vechtn met
eksenmeesters, demonen en andere slichte krachtn die weunen in San Francisco,
Calyfornië.

In 't vierde seizoen wierd de Power of Three hersteld achter de dood van Prue
deur de komst van under olfzusje Paige Matthews, gespeeld deur Rose McGowan,
bekend van eur rolle in o.a. Scream en ex-verloofde van Marilyn Manson.

Leo Wyatt, gespeelt deur Brian Krause, is de white lighter (lichtgids, witte
lichter) van de zusjes, mo in 't begin peisn ze da em under klusjesman is.
Ondanks alle regeltjes kriegt em e relotje met Piper. Ze trouwen en krieg'n 2
zeuntjes in 'Charmed'. In de latste afleverynge zieje da ze nog e dochtertje
krieg'n ook.

Sinds et eeste seizoen, toet en met et zevende speelt Dorian Gregory Darryl
Morris, een agent die weet da de zusjes magisch zyn en under soms eki elpt. In
seizoen 1 aat em e partner, Andy Trudeau, gespeelt deur Ted King. Em was e
jeugdliefde van Prue, die e bitje voordatn stierf voe de zusjes te redd'n,
ountdekte wa da de zusjes under geheim is.

Drew Fuller speelde in 't zesde seizoen e white lighter uut de toekomst,
Christopher 'Chris' Halliwell, al stelde em zezelvn voren als Chris Perry.. Em
kwaam voe mysterieuze redenen en deed e bitje ror, mo et bleek datn eigenlik de
tweede zeune van Piper en Leo was, die kwaam voe te voorkom'n da ze broere Wyatt
heerser van et kwoad gieng word'n. Roend de tyd dat de kleine Chris geborn word,
got de Chris uut de toekomst dood. Wel komtn nog e poar kis voren in de serie,
zoals in de allerlatste afleveryng.



https://vls.wikipedia.org/wiki/Camille_Claudel

Camille Claudel ( 8 decembre 1864; 19 oktobre 1943 ) was e fransche beeldowstre
en groafiesche kunstenoaresse. Zy was d'oedre zustre van de dichtre en
dieplomoat Paul Claudel.

Camille Claudel wierd geboorn in Fère-en-Tardenois, Aisne, in nôord Frankryke,
twidde kiend in e famielje van boern en landoadl. Eur voadre, Louis Prosper, was
ypoteekebewoardre en y deej bankverrichtiengn. Eur moedre, mêt eur meisjesnoame
Louise Athanaïse Cécile Cerveaux, kwam va Champagne uut e famielje van katlieke
boern en pasters. De famielje verhuusde noa Villeneuve-sur-Fère o Camille nog e
beeby was. Eur joengre broere Paul Claudel wierd doa geboorn in 1868. Tonne
verhuusdn ze noa Bar-le-Duc (1870), Nogent-sur-Seine (1876), en Wassy-sur-Blaise
(1879), oewêl da zydre nog oltyd de zomers deurebrochtn in Villeneuve-sur-Fère.
't Grimmige landschap van die streeke makte e diepen indruk ip de kienders.
Camille gienk weunn mêt eur moedre, broere en joengre zustre in de wyk va
Montparnasse in Parys in 1881, eur voadre most achtrebluuvn vor under 't
oendroedn.

Angetrokkn deur stêen en klyte van osse e kiend was, mocht z' as joenk meistje
vôortlêeren an de Académie Colarossi by beeldowre Alfred Boucher. (In dien tyd
mochtr gin vrovôk goan noa d' École des Beaux-Arts.) In 1882, eurde Claudel e
werkwienkl mêt andr joenk vrovôk, mêest iengelsche, woaroendre Jessie Lipscomb.
Alfred Boucher wierd eur lêeroare ê gaf inspieroasje en bemoedegienge an de
joenge ginneroasje van beeldowrs lik Laure Coutan en Claudel. De deeze was
uutgetêeknd in "Camille Claudel lisant" van Boucher e loatre makte ze zeive e
bostbeeld van eur lêeroare. Vôo noa Firenze te verhuuzn en achter datn Claudel
en andre drie joar oendreweezn a, vroeg Boucher an Auguste Rodin om d'
oenderrichtienge van zyn lêerliengn vôort te zettn. En da was 't begun van de
wanordlikke en êrtstochtlikke betrekkiengn tusschn Rodin en Claudel.

Roend 1884, begost ze te werkn in Rodin zyn werkwienkle. Claudel wierd e bronne
van inspieroasje, zyn model, zyn vertowlienge en zyn minoaresse. Zy leefde nôoit
tegoare mê Rodin, die zyn 20 joar deurnde reloasje mê Rose Beuret nie koste
ipgeevn. Kennisse van de veroedienge gaf ipschuddienge by eur famielje,
byzoenderlik by eur moedre, die nôojt in eur noptjies gewist was mê de
studierichtienge van eur dochtre. Doadeure verliet ze 't oederlik uus. In 1892,
achter 'n oengewensten abortus, was 't gedoan mê de liefdesbetrekkiengn tusschn
Claudel en Rodin, oewêl da ze mekoars nog reeglemoatig zaagn toe in 1898.

Vanof 1903, stelde zy eur werkn tentôone in de Salon des Artistes français of in
de Salon d'Automne.

't Zoed e misse zyn va te peizn da Claudel peur bekend zoe gebleevn zyn deur eur
ôoit beruchte band mê Rodin. De schryvre e kunstkrietiekuus Octave Mirbeau
beschrêefd eur lik "'n Ipstand teegn de nateure : e ginjaal wuuf". Eur vroeg
werk gelykt ip dadde va Rodin, moa toogt e verbeeldienge en e lyriek die
hêelegans van eur eign is, byzoenderlik in de befoamde bronzn "Wals" ( 1893 ).
"De Rype Leeftyd" (1900) die eur broere uutlei lik e kloeke vôorstellienge van
eur breuke mê Rodin, mê êen figeure "De Smeekstre" da ip z'n eign stoend, êt ook
uutgeleid gewist as minder zuuvre zeifbeschryvienge lik e sterke vôorstellienge
van verandrienge en doel in de menschlikke stoat .

Eur onyx-n en bronzn klêenschaalige "Golve" (1897) was e bewuste stylbreuke mê
eur Rodin-tydperk, 't ad e sierwoarde die sterk verschilt mê 't gevoel van
êldndom in eur vroegre werk.

Achtre 1905 blêek Claudel gêestesziek te zyn. Zy makte veele van eur beeldn
kapot, was verschillende kêern spôorlôos vô lange tyd, ad achtrevolgiengswoann
en dr wierd e dieagnooze gesteld van schiezofrenie . Ze beschuldigde Rodin van
eur voendstn te steeln en van teegn eur saamn te spann' om eur te vermôordn.
Achtre de trow van eur broere (die eur toe tonne oendersteund ad) in 1906 en zyn
wêerekêer no China, leefde ze zy ofgezoenderd in eur werkwienkle.

Eur voadre, die nieks teegn eur beroepskeuze ad, probeerde eur 't êlpen en mê
geld 't oendresteunn'. Otn dôo gienk de 2 moarte 1913 wierd Claudel doa nie van
ip d' oogte gebrocht. Ip 10 moarte 1913, ip vroage van eur broere wierd ze zy
ipgenoomn in 't ospetal vo gêestesziekn van Ville-Évrard in Neuilly-sur-Marne.
De papiern zegn da ze vrywillig kwam, moa eur ipname was allêene getêeknd deur e
dokteur en eur broere. Dr zyn papiern die toogn da ze mentoale uutbarstiengn ad,
moa da ze kloar van gêest was osse an eur kunste bizzig was. De dokteurs
probeerden de famielje 't oovretuugn da ze nie in een instellienge moste zyn,
moa toch ieldn ze zydre eur doa.

In 1914, om beschut te zyn vo de ankommende Duutsche troepn, wierden de patiêntn
van Ville-Évrard êest verplatst nor Enghien. Ip 7 septembre 1914 wierd Camille
oovregebrocht mêt 'n antal andre wuuvn, no 't Asiel van Montdevergues, in
Montfavet, zes kielomeetrs van Avignon. Eur sertifiekoat van ipnoame was
getêeknd ip 22 septembre 1914; 't stelt da ze zy lêed "an systemoatiesche
vervolgiengswoann mêestndêels gesteund ip verkêerde interpretoasjes en
verbeeldienge".

Gedeurende e tyd beschuldigden de gazettn eur famielje van e ginjaale
beeldouwstre ip te sluutn. Eur moedre verbood eur post 't ontvangn van gelyk
wien tezy van eur broere. Reeglmoatig stelde 't bestier van d' instellienge
vôorn vo Claudel vry te loatn, mor eur moedre ield iedre kêe 't bêen styf. Ip 1
juni 1920 zoend de geneesêere Dr Brunet e brief waarin dat y eur moedre anried
te probeern eur in de famielje ip te neemn. Dr kwam nietnt van in uus.

Paul Claudel bezocht eur 't êene joar wê en 't andre joar nie, oewel dat y altyd
oovre eur sprak lik oovre e dôo. In 1929 bezocht Jessie Lipscomb eur en ze zwoer
da "'t nie woa was" da Claudel gestôord was. Rodin zyn moat, Mathias Morhardt,
verkloarde da Paul e "simplen van gêest" was die zyn ginjaale zustre ad "achtre
slot en grendle gezet".

Camille Claudel gienk dôod ip 19 oktobre 1943, achter 30 joar verbluuf in 't
asiel te Montfavet (tonne gekend lik Asiel van Montdevergues, teegnwôordig 't
modern psychiatriesch ospetal Centre Hospitalier de Montfavet), en zoendre êen
bezoek van eur moedre of zustre (eur moedre stierf ip 20 juni 1929). Eur lichoam
wierd ter eirde besteld ip 't kerkof van Monfavet. Gin êen van de famielje kwam
noa de plechtigeid (allêene moa êenigte pirsonêelsleedn van 't ospetal). Loatre
wierden eur oovreblyfsels begraavn in e gemêenschappelijk graf (eur lichaam
wierd nôojt ipgeëist deur eur famielje ).

Sommigte schryvrs beweirn da Henrik Ibsen zyn latste stik uut 1899 "Os wiedre
dôod wakkrewordn", steunde ip de reloasje tusschen Rodin en Claudel .

In 1951 organiezeerde Paul Claudel e tentôonstellienge in 't Musée Rodin, dat
nog altyd eur beeldn toogt. E grôote uutstallienge van eur werk gebeurde in
1984. In 2005 wastr e grôote vôorstellienge oovre de werkn van Rodin en Claudel
in Kebêk-stad (Kanada) en in Detroit (Michigan, Verêenigde Stoatn). In 2008,
organiezeerde 't Musée Rodin e tentôonstellienge die mêer dan 80 van eur werkn
omvatte.

Camille Claudel (1988) was e verfielmienge van eur leevn, vor e grôot stik
gesteund ip de feitn. Geregisseerd deur Bruno Nuytten, mê co-producer Isabelle
Adjani, die zeive Claudel speelde e Gérard Depardieu in de rolle van Rodin. De
film krêeg twee Oskars in 1989.

In 2003 woarn dr plann’ vô ’t famieljaal uus van de Claudels in Nugent-sur-Seine
in te richtn vô muzeum, en werkn an te koopn van de famielje. Deze omvattn 70
stikkn van Camille Claudel en e buste van Rodin.



https://vls.wikipedia.org/wiki/Beaulieu

Beaulieu, of Baljeu in de volksmond, es un tapytefirma van de familie De Clerck
eut Wielsbeke.

Roger – Boer – De Clerck (81) ut Wielsbeke ligd an de basis van 't succesverhaal
waoran der en kwalik reuksche angt va zakk'n vul zwart geld. Er zeun 43
gerechtelike ounderzoeken tegen Beaulieu en de fiscus eist nog e achterstallig
belastingsbedragschje va round de 400 miljoen euro. An den andere kant zeun de
Beaulieu dochters were an't fusioneren en stellen ze mier dan 5000 man te werke.
Voar de familliedetails, zie Familie Roger De Clerck

Roger is in 1951 van 't strate geraakt met Anne-Marie Hanssens ut Gullegem. Maar
kort achter datn de boederie at overgenomn storte de vlasmarkt ineen.
Noodgedwongn veranderde boer Clerk va activiteit, met platsiern va weefgetouwn
by kljiene zelfstandige wevers. Je zag et natuurlik groots, je wilde
bedrifslieder wordn en meschen ounder em latn werk'n. Je gingk ook een staptje
in de politiek zetn, via de CVP. Jet et wel nooit toet burgemeester geschupt van
Wielsbeke. Na tschint zoe ie da overgelatn en a zenne goe maat Noel
Demeulenaere.

Ter Lembeek kreeg al zere a goed name, ook in 't buutnland, wao da ze geern met
Boer Clerck samenwerktn, voaral vanwege ze lage priezn, soms voa de goe
kwaliteit. 't Bedrif groeide heel zere, ze begostn ook tapietn te wevn, en gaf
underzeve de name van Beaulieu, en verwiezinge na en beroemde poorte van 't
stadje Ayre-sur-Lys wao de Leie voorbiestroomt.

Achter de upsplitsing in 1989, veu ieder kind e mini-Beaulieutje bluft Beaulieu
up slichte voet staon met 't gerecht en de fiscus. In 1989 en eerste keje mis in
Grôot-Brittannië. Jan De Clerck, zen broere Dominiek en vuf kaderledn moetn e
weke in de bak voe beschuldiging va in 't zwart verkopn van tapietn. 't Geld zoe
via koerriers na Belgje gesmokkeld zyn tusschn de baggage en kleers. Achter twee
joar kwamn ze tot een overeenkomste voe 2 miljoen euro te dokk'n, zounder schuld
te bekenn.

Moar de fiscus oat bloed geroken en da was 't begun van een hiele serie
ounderzoeken. Ook in Belgie liepn der verschilnde ounderzoekn na fraude vanwege
de familie De Clerck, via allerlie fynanciele structurn waar da Pol en Jo nog
een puntje an zoe kunn zuign.

Beaulieu of America es ipgericht ip 'tende van de joarn '70 deur Carl Bouckaert
en zyn vrouwe, Mieke De Clerck.



https://vls.wikipedia.org/wiki/Augustus

Augustus, Latyn: Imperator Caesar Divi Filius Augustus (Rome, 23 september 63
v.Chr. – Nola, regio Campanië, 19 ogustus 14) was den eêsten princeps (vgl.
"keizer") van Rome. Deur oltyd moa mêer verschillende bevoegdeedn van
republikeinse magistroaten nor 'em toe te trekkn kreegt'je de feitelyke macht
over Rome in handn.

Augustus is geboor'n ounder de noame Gaius Octavius. Je was g'adopteerd deur
Gaius Julius Caesar, zyn groôtnounkel langs moêderskant en sedertdiên droeg 't
ie de noame Gaius Julius Caesar Octavianus. Achter de moôrd ip Julius Caesar in
't joar 44 v.Chr. kwam Octavianus zyn erfgenoam. Je vormde in 43, t'hope mè
Marcus Antonius en Marcus Lepidus, 't twidde triumviroat of driemanschap, vo de
moôrdenoars van Caesar te versloan. Achter under overwinnienge in de Slag by
Philippi in 42, verdêelde 't triumviroat de Romeinsche Republiek ounder mekoar
en ze regeerd'n lyk militaire dictateurs. Antonius kreêg 't oôst'n, Octavianus
't west'n en Lepidus Afrika.

't Triumviroat viêl uutendelyk uuteên deur de rivaliserende ambiesje van de
leed'n. Marcus Lepidus wierd verbannn'n in 36 en je verloor zyn triumviroat.
Deur de verhoudienge van Antonius mè Cleopatra en zyn iptreed'n ols oôsters
vorst kwam 't toet e nieuw conflict. Marcus Antonius pleegde zelfmoôrd achter
zyn verliês teeg'n Octavianus by de Slag van Actium in 31. In 29 keêrde
Octavianus were noa Rome. De 16e januoari 27 verleênde de Senoat hem den titel
Augustus.



https://vls.wikipedia.org/wiki/Atletiek

Atletiek is een sport die bestoat uut verschillnde disciplines woarounder loopn,
discuswerpn, speerwerpn en spriengn. De noame komt van 't Grieks woord "athlon"
wat da "wedstryd" wil zeggn.

't Es moeilik om de verschillende disciplines in 't atletiek ounder êne noemer
te platsen. Z'ein wel ollemoale nen ôorsproung in den oudn tyd (de Griekn ounder
andere) en vormden de basis vo de klassieke Olympische Speeln en de moderne
Olympische Speeln. Een twêede gemêenschappelik punt es dat ze udder ollemoale
ofspeeln round een atletiekpiste, een ovoalvormige boane van exact 400 meiters
lang (outdoor).

Der zyn twêe grôte vormn van atletiek: in de winter goat et indoor sezoen deure,
met specifieke eigenschappn. Het belangrykste sezoen es het outdoor sezoen, in
de zomer.

België speelt traditioneel een klêne rolle in den atletiek. Een aantal schoarse
ôogtepuntn:

Wa betreft atletiek in ûzn Provinsje zyn we oke nie slicht af wa betreft de
verênegiengn. Hierounder e lystje van de atletiekverênigiengn under de VAL
erkend.



https://vls.wikipedia.org/wiki/Amfibie%C3%ABn

D' amfibieën (Amphibia) vormn e klasse van koudbloedige bêestn. De noame amfibie
komt van 't Grieks ἀμφί-βιος amphí-bios, wat da "dubbel-levend" wil zeggn. Da
verwyst noa de leevnswyze van amfibieën: ze kunn zowel in 't woater of ip 't
land overleevn.

D' amfibieën bestoan uut de puutn en paddn (Anura), de salamanders (Caudata) en
de wormsalamanders (Gymnophiona). In totoal zyn der e stik of 7000 beschreevn
sôortn.

Amfibieën zoun à peu près 350 miljoen joar geleen ountstoan zyn uut bepoalde
vissn. D' oudste gevoundn amfibieën zyn Elginerpeton in Schotland en
Ichthyostega in Groenland. Loater kreegn d' amfibieën e groddere diversiteit en
evolueerdn ze tout al de vele sôortn die nu bestoan.

Lik de reptieln zyn amfibieën koudbloedige bêestn. Hunder lyftemperateure is dus
nie constant, mor ofhankelik van d' omgeviengstemperateure. Ze kunn doarom nie
zo goed functioneern os 't te koud is. Vele amfibieën die in koelere gebiedn
leevn zoekn beschutte plekkn in de wienter en houdn e wientersloap, dikwils ook
ounder woater. In styf warme streekn houdn vele sôortn juste in de zomer e
rustperiode, deur hunder in te groavn in de bodem of in 't slyk.

By salamanders ist er mêestal sproake van inwendige bevruchtienge. Achter e
bepoald ritueel zet 't vintje een hoptje zoadcelln (spermatofoor) of by 't
wuvetje in de eileider of in de cloacaholte. By landsalamanders lik de
viersalamander ountwikkeln de larvn hunder redelik verre in 't lyf van de
moeder. In moarte wordn de larvn uutgeduwd in buspoeltjes of beeksjes.



https://vls.wikipedia.org/wiki/Achille_Van_Acker

Achiel Van Acker (8 april 1898 - 10 juli 1975) was een Bruggelienk die by de
grotste polletiekers van achter den Twiddn Weireldôorloge mag geteld worden.
Binst z'n grote carrière in de Belgische pollitiek ei tie vier keren eerste
minister gewist:

Achter da tie eerst gewerkt had in 't socialistisch syndikoot, is tie in 1927 in
't Parlement gerocht vo de BWP, de Belgische Werkliedenpartij, wa da nu SP.a is
(Socialistische Partij Anders).

Achiel klapte Brugs en in ‘t Brugs dialect wordt de Fransche J uutgesprookn lik
Z en de CH lik S. (Ze kykn no de mats teegn Sarleroi en goan no de
Zeruzalemkerke). Lik veel Bruggeliengn kost ‘n die klankn ook nie uutspreekn ot
'n Frans klapte. Ze voundn da nateurlik styf komiek en ze zeien: 'Assiel parle
le bruzois dans les deux langues nationales' en d'r wierdn moppn verteld à la
manière d'Assiel. Ot 'n minister van steenkool wierd kreegt 'n z'n lapnoame
Assiel Sarbon.

Zyn derde zeune Frank Van Acker was volksvertegenwoordiger, senateur, minister
en burgemeester van Brugge.



https://vls.wikipedia.org/wiki/%C3%8Aeste_Germ%C3%B4ansche_Klankverschuvienge

Met den terme d'êeste Germôansche klankverschuvienge weirdt een ounderscheid
beschreevn tusschn de Germôansche toaln en et Proto-Indo-Europees (PIE, de
vôoroudere van ol d' Indo-Europeesche toaln). De wet van Grimm, lik da z'ôok
genoemd weirdt, wier round 1822 deur Jakob Grimm definitief uutgewerkt. Je
beschryft ne reesme overêenkomstn tusschn sommigte plofklankn (explosievn) en
wryfklankn (fricatievn) in de Germôansche toaln en plofklankn in ander'
Indo-Europeesche toaln (Grimm gebruukte vôorol et Latyn en 't Grieks in zyn
vergelykiengn). Je weirdt omschreevn ols de lenitie (mouillerienge of
medeklienkerverzochtienge) van plofklankn vanuut 't Proto-Indo-Europees noa 't
Proto-Germôans (PGm, de vôoroudere van ol de Germôansche toaln). De
verschuvienge bestôad uut drie dêeln (hier vô de dudelikheid versimpeld
weregegeevn):

De Germôansche /*b-/ ('t stripke wild zeggn: in 't begun van e woord) kom
byvôorbild mêestol overêen met de Latynsche /*f-/, de Grieksche /pʰ-/, de
Sanskrietsche /bʰ-/, de Sloavische, Baltische of Keltische /b-/, etc, binst dat
de Germôansche /*f-/ mêestol correspondeert met de Latynsche, Grieksche,
Sanskrietsche, Slavisch' en Baltische /p-/ en meh ∅ (ginnen begunnde
medeklienkere) in 't Keltisch. Den êeste rêesme overêenkomstn komd overêen med
et Proto-Indo-Europeesche /*bʰ-/ en de latstn med et Proto-Indo-Europeesche
/*p-/ (verschoovn in de Germôansche toaln, verdweenn in de Keltische toaln en
bewoard in d'andere genoemde groepn).

E klassiek vôorbild van PIE /*t/ > PGm /*d/ is 't woord vô vôadere.
Proto-Indo-Europees hè *ph₂tḗr (h₂ stôa' vôor een sôorte a en de dubbele punt
vôor ne lange klank) en Proto-Germôans hè *fađēr (in plekke van 't met de wet
van Grimm te verwachtn **faþēr).



https://vls.wikipedia.org/wiki/Zunsverduusterienge

Een zunsverduusterienge geburt ot de moane tusschn de zunne en d' eirde passèrt
en de zunne gedêeltelik of hêelteganstn bedekt. Da kad ollêne gebeurn by nieuwe
moane on de zunne en de moane in conjunctie mè mankoar stoan gelik da me ze zien
vnof d' eirde. Per joar gebeurn der gemiddeld tusschn twê en vuuf
zunsverduusteriengn, woavan dan tusschn nul en twê totoal zyn. Up êender waffer
plekke up d' eirde zyn totoale zunsverduusteriengn een zeldzoamheid, omdat den
totaliteit moar een klêen stikstjie van de moanschaduwe is, met een brêedte die
geweunlik nie mêer is dan zô'n hounderd kilometer.

Een totoale zunsverduusterienge is een spectaculair nateurlik gebeurn, en veel
mensn zyn gerêed van een deftig ende te reizn vôor êenn te zien. Azo woarn der
veel Belgn die noa Normandië of de streke round Virton hèn gereen vo de
zunsverduusterienge van 11 ogustus 1999 te zien. An den andere kant kunn'n mensn
die den astronomische verkloarienge nie kenn'n deftig de schrik krygn od het in
't middn van den dag olmetêens dounker wordt. 't Is doavan dat in den oudheid
zunsverduusterieng toeschreevn an de goodn die vor êen of ander reden
kwoadgemakt woarn.

Zowel de boane van de moane round d' eirde, en de boane van d; eirde rond de
zunne zyn ellipsn, en doadeure veranderen de schynboare afmetiengn van de zunne
en de moane. De verhoudienge tusschn de schynboare diameter van de moane ten
upzichte van de zunne wordt de magnitude van de verduusterienge genoemd. De
verduusterienge kan ollêne moa totoal zyn ot de magnitude grôter is dan 1.

't Begrip centroale verduusterienge wordt gebruukt vo de gevolln woardat de
totaliteitsschaduwe 't uppervlak van d' eirde rakt. In 't gevol van een
riengvormige of hybriede verduusterienge rakt de schaduwe 't eirduppervlak nie
of nie vo de volledige deur van de verduusterienge; die wordn ton nie-centroalse
verduusterieng genoemd.

't Diagram an de rechterkant toogt de platse van de zunne, de moane en d' eirde
in een zunsverduusterienge. 't Dounkergryst dêel is de umbra woardat de zunne
volledige is ofgedekt deur de moane. 't Gebied woardat de umra 't eirduppervlak
rakt is wordat een totoale zunsverduusterienge te zien is, 't Lichtgryst dêel is
de penumbra woardat een mens een gedêeltelike verduusterienge kan zien.

Gedeurende een centroale verduusterienge beweegt de moane zyn umbra/antumbra rap
(~ 1700 km/h) van 't westn noa 't ôostn. D' eirde rotèrt ook wel in de zelste
richtienge moa veel trager dan de moane zyn schaduwe. De brêedte van de umbra
hangt of vn de relatieve schynboare diameters van de zunne en de moane. Up zyn
best kan de totaliteit 250 km brêed zyn en 7 minuutn deurn.

Zunsverduusterieng kommn vôorn in cyclussn die Saros-cyclussn genoemd wordn, en
die 6585,3 daagn (of juuste over 18 joar) deurn. Da betêkent dat iedere 18 joar
een praktisch identieke zunsverduusterienge goa platseviendn, moa verplats over
120 lengtegroan. De Saros-cyclussn kunn'n gegroepèrd wordn in Saros-reeksn die
tusschn 1226 en 1550 joar deurn, en 69 toet 87 verduusterieng bevattn, woavan
dan der 40 toet 60 centroal zyn.



https://vls.wikipedia.org/wiki/Z%C3%AAeuws-Vloandern

Zêeuws-Vloandern is nu e stik van Holland, in de provinsje Zêeland, dat teegn
België ligt. Sedert de gemêentelikke herindêlienge van 2003 bestoat 't nog uut
drie gemêentn: Sluus, Terneuzn en Ulst.

Tout vô 't joar 1600 was Zêeuws-Vloandern geweune een dêel van Vloandern dan d'
Hollanders hèin bluuvn bezettn tout de Fransche Revolutie. Tussen 1794 en 1815
makte 't dêel uut van Ôost- of West-Vloandern (Sluus, Cadzand, Breskens).
Zêeuws-Vloandern is 't ênigste dêel van Zêeland da nie an minstens drie kantn an
woater grenst.

't Is een belangryk gebied vo 't kanoal Gent-Terneuzn. Ten westn van de
Braakman, moar ook in de ôostelikke platsn Terneuzn, Axel en Zaamslag zyn de
mêeste inweuners protestant, dikwils afstammeliengn van West-Vlamsche
protestantn die hier in de 17ste êeuwe zyn kommn weunn. Moa d'r weunn ook elders
veel menschn met e Vlamschn achtergroundhistorie. 't Is surtout e gebied voe
boern. In Philippine kommn veel Vloamiengn mussels eetn. In Sluus en Axel kommn
ze voe te shoppen. Terneuzn en Hulst trekkn veel Vlamsche dagsjestoeristn.
Deurda veel protestantn trouwdegen met andere protestantn van "over 't woater",
is de toale van Zêeuws-Vloandern nu teegnwoordig voe 't grotste dêel Zêeuws, moa
wel styf beïnvloed deur 't West-Vlams, surtout, moa nie ollêne, in Sluus en wyde
omgevienge.

Ol vanof 1828 is Zêeuws-Vloandern mè de reste van Zêeland verboundn gewist deur
overzetbôotn. Vanof 1866 had de provinsje Zêeland e geregelde dienst me
stôombôotn. In 1958 kreegn die bôotn deur under noamn de bekende lapnoame
"prinsessebôotn". Hoewel d'Hollandsche regerienge en de Zêeuwsche Stoatn in 1945
beloofd aan van de overzetbôotn teminste voe Zêeuws-Vloamiengn gratis te moakn,
gienk 't abonnement assan mor dierder kommn. In 1958 dreigde de actiegroep
"Vrije Veren" (="Gratis Veerboten") zefs met ofscheidienge van Holland en
anslutienge by België os de veren nie were gratis zoun wordn. 't Was d' êeste en
vorlopig ênigste ki dan d'inweuners van Zêeuws-Vloandern doar serieus mee
dreigdn. De pryzn zyn loater pertank toch were verhoogd. In 2003 zyn de
bootverbindiengn voer auto's ofgeschaft achter d'openienge van de
Westerschelde-tunnèl. Ip de verbindienge tusschn Vlissingn en Breskens bluuft er
een overzetbôot voarn allêne voe velo's en voetgangers, en uutgeboat deur Veolia
Transport Fast Ferries.

't Woord Zêeuws es nen oudn Middel-Nederlandschn genitiefvorm van zêe en wil dus
letterlik zeggn: van de zêe, an de zêe.



https://vls.wikipedia.org/wiki/Ysselmeer

't Ysselmeer (Nederlands: IJsselmeer - Fries: Iselmar) es een meer in Holland.
't Meer hèt een ippervlak van 1100 km² en is up sommigte plekkn 5,5 toet 7,5
meiters diepe.

De liggienge van 't Ysselmeer is tusschn den Ofsluutdyk, de Friesche kust
oungeveer by Makkum en Lemmer, de westelykn dyk van de Nôordôostpolder, de
Ketelbrugge, de nôordwestelykn dyk van Ôostelyk Flevoland, d' Houtribsluuzn, den
Dyk Lelystad-Enkhuuzn en de Nôord-Hollandsche kust van Enkhuuzn noa Den Oever an
den Ofsluutdyk.

't Ysselmeer is ountstoan deur 't ofsluutn van de Zuuderzêe van de Waddnzêe deur
den Ofsluutdyk up 28 meie 1932 en d' officiële noamsveranderienge gebeurde up 20
september 1932. 't Meer dankt zyn noame an de riviere de Yssel die doarin
uutmoundt. De Zuuderzêe is ountstoan in 't joar 1404 van de 15e êeuwe achter
Christus, achter da zêewoater binst overstromiengn 't Almaere binnenstrôomde,
den êestn Sint-Elizabethsvloed genoamd. De Romeinn kendn 't Almaere ounder de
noame Flevomeer. Je wierd gevormd deur de delta van d' Overysselse Vecht, Yssel
en Vlie, 't Flevum of 't Flevomeer genoamd en had een verbiendienge met de
Nôordzêe



https://vls.wikipedia.org/wiki/Viersalamander

De Viersalamander (Salamandra salamandra) es een bêestje van de familie van de
salamanders.

Vee minsn vindn de viersalamander de schôonste salamander dat er es. Ie es zwart
blinknd va kleur, moar me schône gele plekkn en streepn. Ie eit nen korte,
stompe steirt en an de boasis van zyn pôotn eit ie een gele plekke. Deur die
kleurn weetn aar bêestn lik egels dan ze gin viersalamanders meugn eetn, z'hen
klier bachtn nundern kop woamei dan ze vergif kunn wegsputn. Ze keunn tot 20 cm
lank kommn en mêer dan 20 joar kommn in 't wilde, in gevangschap zoudn ze 50
joar oud kunn kommn.

De viersalamander komt nie vele mi vôorn in België, allêen in de Vlamsche Ardenn
keun je em nog ip verschillnde plekkn vindn, juuste lik in d'Ardenn. Ie es vrêe
difficile wa da zyn woater beteft: de plassn meugn nie te diepe zyn, der mag
bykan niet in groein en de pH moet redelik neutroal zyn (tussn de 5.5 en 7.5).
D'oundersôorte die in België vôornkomt, is de Salamandra salamandra terrestris.

Overdag goa je em nie vele teegnkomn, ie leeft vôorol 's nachts, o't koel es. De
poarienge es vrêe typisch: het manneke tracht et vrouwke zoverre te krygn da't
et nie mêe kan beweegn, ton kruupt ie der ounder en eft ze ip. Deur zyne steirt
te beweegn probeert ie de cloaca te stimuleern. Lukt da, ton gift ie een
spermatofoor of dat het vrouwke gewillig anneemt. De larvn groein van oktober
tot april en zyn deur 't wuvetje leevnd in woater in oude beuke- en êkebusschn
uuteduwd. 't Is ollêne an ze nog nie vulgroeid zyn dan viersalamanders in 't
woater zittn, 't zyn d'ênigste echte landsalamanders van België.

De viersalamander eet geirn insectelarvn, kobbn, duuzndpôotn, tettiengn en
slekkn. O't ie larve es, eet ie andere woaterbêestn gelik vliege-, muggelarvn,
haftn en ôok klêene kreeftachtigen.



https://vls.wikipedia.org/wiki/Verdrag_van_Ribemont_(880)

Met ‘t Verdrag van Ribemont in 880 wierd ‘t Frankisch Ryk vo de latste ki
verdêeld.

‘t Verdrag wierd geslootn tusschn Lodewyk de Joungn, zeune van Lodewyk den
Duuts, en Lodewyk III en Karloman, de klêenjounges van Karel de Kletsn. ’t
Westelik stik van Lotharingn, dat achter ’t verdrag van Meerssen in 870 by
West-Francië gekommn was, kwam nu ook by Oost-Francië. Lodewyk de Joungn krêegt
doadeure hêel Lotharingn.

Den êestn november 878, e joar achter den dôod van Karel de Kletsn, woarn zyn
zeune Lodewyk den Hakkeloare en Lodewyk de Joungn in Voern tegoare gekommn, vo
d’akkôordn van ‘t Verdrag van Meerssen te bevestign. Z’haan ofgesprookn van
tegoare an één kant te stoan teegn de Vikings en makoars jounges te beschermn.

Lodewyk de Joungn profiteerde van den dôod van zyn nounkel vo West-Francië binn
te valln, vo ’t westelik stik van Lotharingn te verovern. En Provence wilde de
zeuns van Lodewyk den Hakkeloare nie ols ipvolger. Ze koozn Boso van Provence,
die ‘t keunienkryk Lêger-Bourgondië (of Cisjuranië) stichtte, en hem liet
uutroepn tout keunienk.

Achter ‘n ende kwoamn de Karolingische keuniengn, Lodewyk de Joungn van
Oost-Francië en Lodewyk III en Karloman van West-Francië, overêen vor hunder
gevecht vo Lotharingen te stoppn, vo sterker te stoan teegn Boso van Provence en
ook teegn de Vikings.

In februoari 880 kwoamn ze tegoare in Ribemont vo te têeknn. Lodewyk de Joungn
kost azo de grenze van zyn keunienkryk verschuuvn no ’t westn. Die grenze wierd
nu gevormd deur de Schelde en nie mè deur de Moas, en Henegouwn, Luuk en Noamn
kwoamn nu by Oost-Francië.

‘t Was de latste verdêlienge van ‘t Frankisch Ryk en die grenze tusschn Vrankryk
en Duutsland blêeft de reste van de Middelêeuwn bykan ounveranderd.



https://vls.wikipedia.org/wiki/Uranus

Uranus is den ip twêe noa grôotstn en vanof de Zunne gezien de zevenste planete
van ons zunnestelsel. Dienen ysreus is vernoemd no de god Uranos uut de
Grieksche mythologie, de personificoasje van den emel.

Met 't blôote ooge is Uranus juuste nie te zien, ollêene os't je in opposiesje
stoat, oender vrêe gunstig' omstandigheed'n en os 't geweetn is woar dat er
gezocht moe wordn komt d'helderheid dichte by de grenze van wa nog met 't blôote
ooge gezien ka wordn. Met een geweune verrekyker is Uranus wel te zien lik e
zwak "sterretjie", moa zefs met e grôote telescoop bluuft Uranus nie mêer of e
groenachtig schyvetje. Uranus was in d' oudheid dus ook nie bekend. 't Is d'
êeste planete die oentdekt is sedert d'uutviendienge van de telescoop in de 16e
eeuwe.

In 1690 is die planete voe 't êest woargenoom'n deur John Flamsteed. Dien
Iengelschn astronoom veroenderstelde da 't over e sterre in 't sterrebeeld Stier
(Taurus) gienk en noemde zyn oentdekkienge "34 Tauri". Roend 1769 wierd Uranus
in totoal 12 kêers woargenoom'n deur Pierre Lemonnier, mor ôok dien astronoom
peisde e sterre te zien. D'officiëlle oentdekkienge stoat ip naame van William
Herschel die ip 13 moarte 1781 't object os planete kwalificirde. Je gaaf de
planete de naame "Georgium Sidus", no den Iengelsche keunienk George III. Een
andere naame die in dien tyd gebruukt wierd was "Herschel". Pas in 1850 wierd de
êerder ol deur Johann Bode vôorngestelde naame Uranus officiël gebruukt.

Tegoare met de planete Neptunus vertôont Uranus grote overêenkomstn met 't
binneste van de gasreuzn Jupiter en Saturnus. 't Grôote verschil met die
planeetn is d' ofwezigheid van een oemriengende mantel van metallieke
woaterstoffe. De kern bestoa vermoedelik uut nikkelyzer en silicoaten met
dorroend e mantel van woater, methoan, ammoniak en woarschynlik nog e poar losse
elementn. An de buutenkant is't er e laage van vloeiboar woaterstoffe, helium en
methoan, die noa 't ippervlak toe mêer gazeachtig wordn. Oendanks d'ofwezigheid
van metallieke woaterstoffe roend de kern, et Uranus wel een magnetisch veld. 't
Magnetisch veld van Uranus wordt gevormd deurdat er oog geleidende dêeltjes
anwezig zyn diepe in de vloeiboare mantel van de planete.

Uranus et 27 bekende nateurlikke satellietn woavan dat er veele zyn vernoemd no
personages van William Shakespeare en uut 't gedicht The Rape of the Lock van
Alexander Pope.



https://vls.wikipedia.org/wiki/USA

De Verênigde Stoaten van Amerika of kortweg Amerika es e land in Nôord-Amerika
(in 't Iengels: United States of America, of kortweg USA of zest US). 'n
Oofdstad is Washington DC. In Amerika weunn d'r mêer of 300 miljoen menschn. De
grotsn e belangrykstn stad is New York.

't Land is e bitje met e kir egroeid. 't Begost in 1776 toun da 13 kolonies
nunder wilnde ofschêen van 't moederland Grôot-Brittannië. In 1783 erkende
Iengeland ton oek da 't een apart land wos. De 13 stoatn schoovn op na 't Westn
en 't land kwam grodder e grodder. Achter e burgerôorlog (1861-1865) tusschn de
zudelikke en de nôordelikke stoatn (over ounder ander de sloaverny) groeide 't
land en kwam et ossan moa machtiger. Miljoenn immigrantn (oek uut
West-Vloandern) woarn d'r welekommn. Amerika dei mei an 'n Êestn Weireldôorlog
en de Twiddn Weireldôorlog, e ze wounn twêe keirs. Sedert de joarn '50 is
Amerika dé weireldmacht. Êest nog mi Rusland, moa in deze tydn speel et die
rolle ollêne. Doadeurn kom et oek da 't in veel landn ni geirn ezien is (peis
moa an de aansloagn op de WTC-tôorns).

Amerika is e federoale republiek die steunt ip de groundwet, mi vele macht voe
de president die ieder vier joar ekoozn is. Voe 't moment is da Donald Trump,
die in januoari 2017 Barack Obama upevolgd et. D'r zyn politiek gezien moa twêe
partyen die echt meitelln: de Democroatn (idder progressif) en de Republiekeinn
(idder conservatif). Zyder en de macht in 't Congres: dat is de
volksvertegenwôordigieng die bestoat uut de Senoat en 't Uus van Ofgevoardigdn.

In Amerika betoaln ze met Amerikoanse dollars. Êne dollar is 't zelfde gelik
0,7388 euro's (20/03/2010). 'n Dollar es ôok in veel andre landn ter weireld
gebrukt om gemakeliker te betoaln of ip reize, surtout in Oazië.

Amerika e veel nationoale parkn. Vôorbeeldn dervan zyn de Grand Canyon, Monument
Valley, Yellowstone en Death Valley.



https://vls.wikipedia.org/wiki/Trappist_Westvleteren

De Trappist Westvleteren (ouk wel enoamd 'Sixtus') is e trappist uut
West-Vloandern. 't Is ebrouwn deur de poaters Trappistn uut Westvletern sedert
1839. Internationoale bierkenners die de Westvleteren ontdekt en, zeggn da de
Westvleteren 12 't beste bier ter weireld is.

De vroage ahter 'n Trappist is grôot, moa de poaters refuseern voe mêer te
produceern dan da ze strikt enoomn nôdig en. Ze brouwn moa om en by de 4.700
ectoliters per joar. Die schoarste verkloart dêels ouk 't weireldwyd succes.

De Trappist is ollêne te kope in 't verkoopcenter van d'abdy Sint-Sixtus in
Westvletern. De vroage is vele grodder dan 't anbod. Vroeger stoun d'otto's in e
lange reke an te schuuvn om e bak te koopn. Moa sedert 2005 moe je belln vôor da
je na d'Abdy komt. Je moe je nummerploate opgeevn en je ku ton maximum 2 bakkn
ofoaln op 'n dag en d'eure da ze joen opgeevn.

Ouk in de geweune cafés is de Trappist Westvleteren ni te verkrygn, want en is
is ollêne voe particuliern te kope. Iddern koper moet ten anger beloovn voe 't
bier nie vodder te verkoopn. 't Bier ku je ollêne thuus drienkn, of in 't
ontmoetingscentrum 'De Vrede', rechte tegenover d'abdy. Doa is 't er ouk een
informoasjeruumte woar da j' mêer lêert over 't leven van d'abdygemêenschap,
over de geschiedenisse van de brouwery en 't brouwproces.

In oktober 2010 rochte bekend dat de Poaters nunder bier ouk by de Colruyt gingn
verkoopn. Z'addn geld nôdig vo de verbouwieng van d'abdy.



https://vls.wikipedia.org/wiki/Tony_Parker

William Anthony (Tony) Parker jr. (Brugge, 17 meie 1982) is een basketspeler die
in den NBA vo de San Antonio Spurs speelt. J'is ook de kapiting van de Fransche
nationale basketploeg.

Ze voader, den Amerikoan Tony Parker sr., was ook basketter en je speeldege in
't begun van de joarn 1980 by de West-Vlamsche basketploeg "Avanti Brugge". Azo
komt et da Tony jr. in Brugge geboorn is. Ze moeder is een Hollandsche. Loater
zyn ze vertrokkn noa Frankryk en azo et Tony Parker de Fransche nationaliteit.
J' hè nog twi broers die ook basket speeln.

Vo dat 'n vertrok noa den NBA, was Parker twi joar actief in de Fransche
basketliga (van 1999 tout 2001) vo Paris Basket Racing. Parker speeldege ip 30
november 2001 z'n êeste match met de San Antonio Spurs. Je was ton de twidde
Fransche speler ôois in den NBA. Parker is ook de joungste speler die ôois by de
Spurs terechtekwam. Je was nog moa 19 joar oud.

Parker hielp ze ploeg an d'overwinnienge in den NBA-finalle van 2003 teegn de
New Jersey Nets. De Spurs wonn de titel were in de finalle van 2005 teegn de
Detroit Pistons en in 2007 teegn de Cleveland Cavaliers. Parker is verkoozn tout
MVP in de play-offs van da joar.



https://vls.wikipedia.org/wiki/Tintoretto

Tintoretto (echte noame: Jacopo Comin), (29 september 1518 - 31 meie 1594), was
êen van de grotste kunstschilders uut de Venetioansche Schole. Je schilderde
maniëristisch en je was êen van de latste grôte schilders van d’Italioansche
renaissance.

Tintoretto is geboorn in Venetië in 1518. Je was den oudstn van 21. Z’n voader,
Giovanni, was verver van stoffn (tintore), vandoar z’n bynoame (ververtje). In
z’n jeugdjoarn wierd ’n ôok Jacopo Robusti genoemd, omda z’n voader de pôortn
van Padua ip e robuuste maniere zou verdedigd en teegn de keizerlikke troepn.

Je gink in de lêer by Titiaan, mo nie lange, want ze kwoamn nie goed overêen. Je
begost ip z’n eign te studeern en liet em beïnvloedn deur Michelangelo.

Tintoretto was styf productief en e geweldig tekenoare. Deur z’n enormn energie
wierd ‘n Il Furioso genoemd en zyn maniere van werkn me speciale lichteffectn
moakn em e voorloper van de Barok.

In de grôte roadzoale van ‘t paleis van de Doge, de leider van de Republiek
Venetië (Palazzo Ducale an ’t San Marcopling in Venetië), is d'r e 7 meter by 22
meter grôot schilderwerk te zien van Tintoretto: ’t Paradys (1588-1594). In ’t
enorm schilderwerk makte Tintoretto veel gebruuk van clair-obscur.



https://vls.wikipedia.org/wiki/Temptation_Island

Temptation Island is een TV-programma dat uutgezoenden wordt ip VT4 en ip den
Ollandse zender Veronica.

Den ipzet is da 4 koppels under reloasie testen deur elk apart in styf exotische
omstandig'eden te weerstoan an de verleidingen van een stik of acht vrygezelln
wo dan ze ton ollesôorten spelletjes mee spelen en om de zoveel tyd ip 'date'
(sprikt uut: deet) goan.

Oendertussen is 't de zesde reekse van Temptation Island en ut speelt em af ip
Jamaica, in tegenstellienge toet de vorige afleveriengen die in Azie
deuregingen.

Lik in vele van da sôorte programma's spryngen de West-Vlamingen der nateurlik
uut. Van de joare zyn der Gringo en Siska uut de streke van Kortryk die de show
steeln. Gringo, die buldozer-machinist is en kieper by Dede-Vichte, volt voaral
ip deur de creatieve maniere woarip dat ie West-Vlams combineert me
slang-Iengels. Een vôorbild dovan is "'k E me gejeund. Toan benne 'k relaxed, ok
me nie jeune ton benne 'k pist en doe 'k toan roare". Een andere fraze die de
fans lange bezig hoeden eet van em was "Talk to the hand, 'cause the face don't
wonna hear it anymore".



https://vls.wikipedia.org/wiki/Spa-Francorchamps

Het Circuit Spa-Francorchamps is de thuusbasis vo de Grand Prix Formule 1 van
België, de DTM, de 24 eurn van Spa en de 1000 km van Spa Endurance. Verder wordt
er ook nog e Volkswagen club event en de 25 uurn van Spa verreedn. 't Is geleegn
in 't middn van d' Ardennen in de provincie Luuk in België, meer bepaald in de
gemeente Spa. 't Is een van de meest favoriete circuits onder kenners omda 't e
rap parcours is me vele niveauverschil en rappe bochtn.

Spa-Francorchamps es nu 7,004 km lang, mo dat is nog mo vanaf 2007. In d'eerste
joarn va Spa-Francorchamps wos er 15 km circuit, woarvan dat er een ende
stroatcircuit wos. Vanaf 1947 woarn der 21 bochtn over 14,1 km. Vele coureurs
vondn da 't e gevoarlik circuit wos en doarom en ze der de meest problematische
bochtn uutgesneedn vo de veiligheid. Teegn 1979 wos er nog 6,947 km parcours
over, me 17 bochtn. Eigenlyk is er tussn de bochtn Les Combes en Stavelot een
shortcut gemakt, met de nieuwe bochtn Bruxelles, Double Gauche, Fagnes en
Paul-Frère, die tope de tweede sector vormn. In 1981 en ze were wyzigingn
angebrocht deur de 3e sector van deze ki opnieuw veiliger te moakn. 6,968 km
lang werd het circuit, mo me 19 bochtn.

Buutn in 1994, toen dat er verandering wos by de latste bocht, en ze die
formoatie tot 2003 gebruukt. Utendelyk is de latste bocht veranderd in e
moeilykern chicane, die simpelweg Chicane werd genoemd, ofwel Bus Stop Chicane,
woardeur het parcours in 2004 8 meter langer is gekommn. Vanaf 2007 is er nietn
mi veranderd en zyn ze dus by e circuit gebleevn van 7,004 km, met 20 bochtn. De
verplatsing van La Source, de eerste, en van de Chicane, de latste bocht, zorgde
vo meer plekke vo de pitlane en e langer recht stik met de start-finishlyne.
Noarmoate je verder in de tyd goat, zyn der iedere kêer meer moatreegeln genoomn
vo de veiligheid: veranderienge van de chicane, tragere bochtn, mo vooral grote
uutloopstrookn in asfalt, wor dat er soms nogal gretig gebruuk van gemakt wordt.

Spa-Francorchamps is een van de geestigste en tegelyk moeilykste circuits ter
weireld. Vooral de bochtn Eau Rouge en Blanchimont zyn lastig omdat de Formule
1-coureurs der vul gas moetn deure goan vo genoeg neerwaartse krachtn te
verkrygn. De bocht Eau Rouge es zelfs zo populair dat ie voorkomt in boekn en
films, en dat ie vele nagemakt wordt up privécircuits. Vele herkennen zelfs de
bocht in de back straight van het Formule 1 circuit van Istanbul Park in
Istanbul, wor dat de Turkse GP wordt gereedn. Z'en dien bocht 'Faux Rouge'
genoemd, vo der mee te kunn spottn. Faux betekent namelyk 'vals' in 't Frans.
Dien bochte wos ontworpn deur bekende circuitmaker Hermann Tilke, die
tegenwoordig e bitje olle circuits makt voor de Formule 1.

De Grand Prix van België is echter geannuleerd gewist in 2006 deur het failliet
goan van de organisator. Ook het aantal sponsors is ferm gedoald sinds 2003,
omdat de tabaksreclame overol afgeweezn werd. Begun 2012 is er zelfs
onderhandeld om int vervolg de Formule 1-races of te wisseln met e circuit in
Frankryk, mo dat idee is ondertussn verworpn.



https://vls.wikipedia.org/wiki/Schots_Gaelic

Schots Gaelic of Schots-Gaelisch, Gàidhlig in de toale zelve, is e Keltische
toale ofkomstig van Schotland. De toale makt dêel uut van de Goidelischn tak van
de Keltische toaln en is lik modern Iers en Manx ountwikkeld uut 't Middel-Iers.
't Komt dus uutendelik van 't Oud-Iers.

Schots Gaelic is gin officiële toale van d' Europeesche Unie en ook nie van 't
Verênigd Keunienkryk, moa 't wordt wel anzien lik e regionale toale in 't kader
van 't Europees Handvest vo regionale toaln of toaln van minderheedn,
geratificeerd deur de Britsche regerienge. Doaby ist er een officiële
erkennienge van de toale met een officiële toalorganisoasje, de Bord na
Gàidhlig.

Buutn Schotland bestoan der ook dialectn van de toale, lik Canadees Gaelic in
Canada ip Cape Bretoneiland, Glengarry County in Ontario en g'isoleerde gebiedn
van Nova Scotia.

Schots Gaelic wordt van tyd ook geweune Gaelic genoemd. In Schotland wordt dat
uutgesprookn lik [ˈɡalɪk], buutn Schotland mêer lik /ˈɡeɪlɨk/. Schots Gaelic
meug nie verward wordn mè Schots, e toale die nauwe verwant is an 't Iengels en
die 't mêest geklapt wordt in de Schotsche Lêeglandn.



https://vls.wikipedia.org/wiki/Sark

Sark (Frans: Sercq, Sercquiais: Sèr) is e klêen eilandje en êen van de
Kanoaleilandn. ’t Weunn 600 menschn up en uppervlakte van 5,45 km². ’t Wos toet
in december van 2008 ‘t latste feodoal besteurssysteem van de Westersche
weireld. ’t Is gin ounofhankelikkn stoat, ’t stoatshoofd (Seigneur) is
ofhankelik van de Keunienginne van ‘t Verênigd Keunienkryk, en is een dêel van
't rechtsgebied van Guernsey.

Sark bestoat uut 2 stikkn, Greater Sark en Little Sark, die deur e smol stik
land (La Coupée) an makoar angn. Nu is er leunienge ezet, in tyde wos dadde nie
ezô en moestn de jounges up nunder handn en voetn kruupn voun nie dervan esmeetn
te zyn deur de golvn.

Brecqhou, e klinder eilandje ounder Greater Sark, is upeist deur Sark, mo dat is
nie anveird deur de broers Barclay (eigenoars van The Daily Telegraph, en
Iengelsche gazette), die ’t eilandje ekocht enn.

Der is moa winnig mè zekerheid geweetn voar 933 ô Sark een dêel wierd van 't
groafschap van Normandië. Olhoewel dan der in de middelêeuwn af en toe
klôostergemêenschappn up 't eiland verbleevn was Sark ounbeweund in de 16e
êeuwe, en dee van tydn dienste as een uutvolsbasis voa piroatn.

Helier de Carteret, Seigneur van St. Ouen in Jersey, kreeg permissie van Queen
Elizabeth I vô Sark te koloniseern mè 40 families uut St. Ouen up vôorwoarde dat
je 't eiland vry hield van piroatn. Ieder van die 40 families kreegn een stik
van 't eiland as under eign, en sommige van die 40 ôorsprounkelike plottn
bestoan nog olsan. De platselike bevolkienge probeerdige under eign rechtsgebied
te krygn, moar doar hèt 't hoofdeiland van Guernsey een stokstjie voarn
gestookn.

John Michael Beaumont is den tegenwôordign en twêentwientigstn Seigneur van
Sark, een positie dat je in 1974 overg'erfd hèt. Je weunt in La Seigneurie.

Voar de constitutionêle hervormiengn van 2008 was den Seigneur van Sark 't hoofd
van de feodoale regerienge. Volgens d' ôorsprounkelike keunienklike brievn moest
het eiland minstens deur 40 bewapende man beweund wordn, en doadeure wierd Sark
in 40 plottn die grôot genoeg woarn voar êen familie upgedêeld, de zogenoamde
Quarantaine. Elk van de 40 eigenoars haan een stemme in de Chief Pleas. Loater
wierdn sommige van de plottn upgedêeld, moar die haan nie de zelste rechtn gelik
d' ôorsprounkelike plottn.

Chief Pleas (Frans: Chefs Plaids; Sercquiais: Cheurs Pliaids) is 't parlement
van Sark. Toet an 2008 bestound het uut de Seigneur, de Seneschal (president van
de Chief Pleas), de 39 andere plottn van de Quarantaine, en 12
vertegenwôordigers van de reste van de bevolkienge.

Een van d' oude wettn in de Kanoaleilandn is 't oud Normandisch gebruuk da 't
Clameur de haro genoemd wordt. Ounder da gebruuk kan iederêen die peist dat er
een inbreuke is gedoan up zyn rechtn, die inbreuke onmiddellik doen stoppn.
Doavoarn moet je in de tegenwôordigheid van getuugn êest den Onze Voader in 't
Frans zeggn, gevolgd deur de wôordn "Haro, Haro, Haro! À mon aide mon Prince, on
me fait tort!" ("Haro, Haro, Haro! Ter hulpe, myn Prins, 'k zyn onrecht
angedoan!"). De klacht moet ton binn'n de 24 eurn by de griffier geregistreerd
wordn.

De vlagge van Sark is ountworpn gewist deur Herbert Pitt en is in 1938 in
gebruuk gekommn.

'êen van de charmes van Sark is dan der gin ottos up ryn. D' ênigste voertuugn
die toegeloatn zyn peirdekoetsn, villos en tracteurs. Passagiers en goedern
kommn met de ferry van Guernsey. Der is gin luchthaavn up Sark, en der is zels
een wet da 't verbied van over 't eiland te vliegn (Air Navigation (Restriction
of Flying) (Guernsey) Regulations 1985), moa der zyn moa winnig mensn die under
doavn antrekkn.



https://vls.wikipedia.org/wiki/Roesschaert

Roesschaert was een kwelgêest die ’t gemunt ad ip de Blanknbergenoars en surtout
ip de visschers. De Blanknbergsche sage vertôont vele gelykenisse met de
Antwerpsche Lange Wapper die in de Schelde verblêef, ounder verschillnde
gedoantes verschêen en die ’t gêestig vound van menschn te kwelln en zelfs loate
wandeloars te wurgn.

In de joarn 1700 en zovele stound ôostwoarts in ’t middn van de de
Blanknbergsche duunn een klêen vervalln uzetje dêels in out en dêels in stêen,
me blaffeteurn die nôois oopngiengn. Niemand durfdege ’s nachts langs dat uzetje
passeern en zelfs binst den dag maktegen ze een kruus vo d’r langs te goan. In
dat uzetje weundege d’r een toverekse, een lêlyk, oud, vuul wuuf, die d’r ’t
grotste plezier in vound van menschn te betovern. Die schrik blêef deurn tout ip
zekern dag, ip de twiddn dag van de sprokkelmoand (februoari) 1791, een
geweldige storm losbrak. De boarn van de zêe woarn zo grôot da ze te zien woarn
tout in Uutkerke. De schoa an de klêne visschersuzetjes was enorm en ook ’t
uzetje van d’ekse was hêlegans verwoest en ze lag ounder ’t puun begroavn.
Vaneigns was iederêen blye en ze zoungn en danstn tout loate in de nacht. Den
volgndn dag giengn ze kykn en ip de plekke woa dat uzetje stound liept er een
oundje me belletjes round z’n nekke. ’t Wierd alsan moa grotter en grotter en ’t
riep: roes, roes, roes. En azo krêeg ’t de noame “Roesschaert”. En iederêen was
overtuugd dat d’ekse eur veranderd ad in een bêeste.



https://vls.wikipedia.org/wiki/Red_Zebra

Red Zebra bestoat ol sedert 1978, mor ze noemdn in 't begun nog The Bungalows.
Teegn dan ze de noame Red Zebra hèn angenoomn bestoend de line-up uut Peter
Slabbinck (zang) Geert Maertens (gitaar), Jan Dhondt (basgitaar) en Johan
Isselee (drums)). Achter dênze up Humo's Rock Rally '80 een goeie beurte gemakt
ên, ên z'under êeste singel upgenomen : "I can't live in a living room /
Innocent people / Graveyard shuffle". Vôrol "I can't live in a living room" is
nu een cult klassieker, e protest teegn 't geweune, broave burgerleevn. De
muziek van Red Zebra zweefde e bètje tusschen new wave en punk in. In 1981
stoendn z' ip 't Seaside festival.

Achter under eeste volledigen LP in 1983 (Maquis) zakte 't succes; ze stoptn
dermee in 1986. Mo dorachter kwaamn ze were toope, zyn ze were gesplit, was 't
er were e reünie... en da bleef mo deurn.

In 2007 is Red Zebra were begunnn toern. Teegn 't ende van 2010 was d'er
onêenigheid over plannn vo de toekomste, en Peter Slabbinck hèt de noame Red
Zebra meegenoomn en met ander personêel oender die noame vortgedoan. D' andere
leedn, Geert Maertens, Sam Claeys, Johan Isselee en Chris de Neve hèn 'n groep
met de noame Elements upgericht.



https://vls.wikipedia.org/wiki/Pret

Pret of poreie es een stik groensel da olvelinge in de ground zit en olvelinge
der eut. 't Gêen da in de ground stikt es wit en 't ander dêel es groen. 't Es
goed vo t' eetn me petattn.

Pret (Latyn: Allium ampelloprasum var. porrum, Iengels: Leek, Frans: Poireau,
Duuts: Lauch) is familie van andjoens, bieslook of puuptjes, en look. Familie
die langs ier, en nog meer in d'Ardenn, groeit is kraailook. Pret is e
monocotyle plante. In 't êeste joar et pret ginne stiengel, zuste mo bladscheden
(bedoeld voe consumptie). Achter een vernalisoatie ountwikkelt er em ne stiengel
met een bloeiwyze. Pret die zoverre gezet is, is niet nie meer weird in de
commerce. Pret wordt in België surtout tusschen Toeroet en Roeseloare gezet. Der
zyn meerdere internationale groenselfabrieken in de streke actief, ounder meer
Ardo in Ardooie. Belgisch pret wordt zowel ves als verwerkt geconsumeerd in
België als in 't buteland.

Pret wier al geten deur de Sumeriërs, d'Egyptenaars, de Griekn en de Romeinn.
Der wordt gezeid da keizer Nero gern pret at, en dat em "Porrophagus" genaamd
wier, wuk da vry vertaald pretfretter wilt zeggen.

Pret wordt meest van al gebruukt voe soepe mee te maken. Ge kunt pret tope met
selder en andjoen en boeljong anzien als de basisingrediënten van soepe in
Vloandern. Vodder wordt er ook vele pret verzet voe te stoven en voe te
verwerken in sausen en visgerechten.

Pret is nie moeilik om te kweken. Ge zaait in 't voorjaar pret in een isomo
baksje. A 't stiengeltje een poar millimeters dik'is plant je z'uut. Ge kunt ze
loater nog anêrdn voe meer wit gedeelte t'en. Ge moet zuste mor in de gatn oedn
da je land genoeg bemest is, en da je pretplantjes gin koudeperiode moetn
oundergaan, want achter een ende koude goan ze willn bloein.

Der zyn meerdere schimmels en insektn die 't blad van pret beschadigen. Ip zich
ware da nie erg, mo met da pret een bladgroente is, vermindert zen wêrde ip de
markt zere a't zen blaatn nie meer schone zyn. Voorbeelden van zukke schimmels
zyn roest (Puccinia allii), papiervlekkenziekte, purpervlekkenziekte.
Antastingen deur insekten kun der zyn deur bevoorbeeld trips die klene
zilverachtige pleksjes fretten in 't blad, of deur pretmotten of andjoenvliegen.
't Zyn de larven van pretmotten die gangsjes fretten in de blaatn, surtoe in de
jounge (binnenste) blaatn. De maden van andjoenvliegen fretten 't plantje an zen
voet kapot, wo deure dat 't plantje kreveert.



https://vls.wikipedia.org/wiki/Plante

Plantn (Plantae) zyn leevnde organismn. In de taxonomie zyn ze e ryk in 't
domein van d'eukaryootn (Eukaryota).

Plantn es ôok e weirkwoord, da betêkent "etwa in de grond steekn". Byvôorbeeld
boern die ulder patattn plantn.

Onder plantn verstoan me nie ollêne struukn, kruudn, voarns en klemplantn, moar
ôok bôomn, ges, mossn, en groen oalgn.

Over 't olgemêen zyn plantn wezens die me gebruuk van de kloarte anorgoanische
stoffn kunn ommezettn in orgoanische stoffn. Da proces noemn ze fotosynthese. Om
dadde te kunn doen moetn de plantn over de stoffe chlorofyl beschikkn. Dee
stoffe makt dan ulder bloars der typeernd groen uutzien. Deur die groenigeid
weirdn de mêeste gilve en groene kleurtintn uut 't spectrum gereflecteerd. [1]
Dat es omda de mêeste energie em in 't blauw spectrum zit. De blauwe stroaln
weirdn dus 't mêest gebruukt vôor den groei. De rôo tintn weirdn 't mêest
gebruukt vô den bloei.

't Grôotste dêel van de plantn bestoat uut mêerdre celln. In 't mêest simple
ontwerp lôopn de celln in droatn (lik by wiern), by de reste in weefsels.

Plantn bestoan mêestoal uut e stik boovn de grond (mêestoal stiengels), en e
stik onder de grond (mêestoal wortels). Oewel dan 't er e poar uutzonderingn zyn
(lik de Mangroovn) ėn de mêeste plantn luch nôdig rond de wortels om te kunn
overleevn. E plante es doar styf gevoelig voorn. Oa je ze gy te vele woater gift
in eurn pot, en da woater bluuft te lange rond eurn wortel zittn, goat ze zy
versmôorn.

De mêeste plantn moakn gebruuk van ‘n voatstelsel om under zoppn te
transporteern. Dee voatn zyn ipgebouwd uut twêe sôortn weefsels: Xyleem en
Ploëleem. De weefsels dien 't zop noar de bloars bringn zyn ipgebouwd uut Xyleem
en dedee dan de zoppn in d'andre richtinge zendn bestoan uut Ploëleem.



https://vls.wikipedia.org/wiki/Paus_Leo_X

Giovanni de' Medici (Firenze, 11 november 1475 – Rome, 1 december 1521), was
paus ounder de noame Leo X van 1513 tout 1521. Je was den êestn Medicipaus.

Giovanni was de twidde zeune van Lorenzo il Magnifico en Clarissa Orsini en je
wierd ipgebrocht in de gêest van ’t humanisme.

Il Magnifico wildeg’ ol ’n ende e familielid ip ’n hoge post in de kerke krygn.
J’had êest geprobeerd van zyn broere Giuliano kardinoal te moakn.
D’ounderhandeliengn me paus Sixtus IV woarn ol verre gezet, tout da Sixtus
veranderde van gedacht en Lorenzo’s vyand kwam. Je zette ‘t Pazzi-komplot in
gank, woaby da Giuliano vermôord wierd.

Lorenzo zette nu olles ip zyn zeune Giovanni, die ol van klêens of voorbereid
wierd deur privé-lêroars. An z’n zeevn joar wierd ’n ol benoemd tout pauselik
protonotarius. An z’n vêertien joar benoemde paus Innocentius VIII hem tout
kardinoal, mo da wierd stille g’houdn tout an z’n zeevntien joar. Je verblêef in
Rome in ’t paleis van zyn familie, ’t Palazzo Eustaquio. Loater, os ‘t paleis de
residentie kwam van Margaretha van Parma, de weeuwe van Alessandro de' Medici,
veranderde de noame in Palazzo Madama. Nu is ’t paleis de senoatszetel van de
republiek Italië.

In 1492, by den dôod van Innocentius, dêed ’n mee an zyn êeste concloaf, woaby
da kardinoal Rodrigo Borgia overwinnoare was ols paus Alexander VI. Giovanni,
die teegn Borgia gestemd had, kêerde were no Firenze uut schrik vo wroak, mo je
kost doa nie lange bluuvn want in 1494, ounder de monnik Girolamo Savonarola,
wierdn de Medici verbann en Firenze kwam were e republiek ounder Pier Soderini.

Giovanni reisde deur hêel Italië, Duutsland, Vloandern, en Frankryk, tegoare me
zyn kozyn Giulio, me wien dat ’n styf goed overêen kwam. In 1500 kost ’n were
kêern no Rome en in 1503 stierf paus Alexander VI. Je wierd ipgevolgd deur Pius
III, die nog ’t zelfste joar stierf. Giovanni was nog mor 28 joar oud en dus nog
te jounk vo paus te zyn. Kardinoal Della Rovere wierd verkoozn tout paus Julius
II. Da zelfste joar verdrounk Giovanni ’s oudere broere Piero den Oungelukkign
in de riviere de Garigliano, woadeure dat Giovanni hoofd kwam van de Medici.

Ounder paus Julius II wierdn d’r veel oorloogn gevoerd in Italië, surtout
tusschn Frankryk, de Kerkelikke Stoat en de Republiek Venetië. Julius had êest
de Liga van Koameryk gevormd, ’n anti-Venetioansche alliansje me Lodewyk XII van
Frankryk, keizer Maximiliaan I, en Ferdinand II van Aragón, de vint van Isabella
I van Castilië. Mo 't kwoamn spanniengn tusschn Julius en Lodewyk en in 1510
slôot Julius hem an by Venetië teegn Frankryk.

Leo X ‘s andacht ols paus gienk surtout uut no kunst, literateure en theoater.
Je gaf ipdrachtn an Rafaël en Michelangelo. Je breidde de Vaticoansche
bibliotheke uut en de grôte bouwwerkn in Italië wierdn vôortgezet. Je
profiteerdeg’ ôok van ’t leevn, je gaf vele geld uut an extravagante fêestn en
j’a zelfs ’n olifant Hanno.

Den 28stn juni 1519 volgde Keizer Karel V Maximiliaan I ip, woadeure da Spanje
en Duutsland in êen klap tegoare in ’t zelfste keizerryk kwoamn.

Lik zyn vôorgangers, was ’t ôok zyn droom van me zyn familie e grôte
Italioansche stoat te moakn. In ’t zuudn wildeg’t ie Lorenzo II in ’t keuninkryk
Napels anstelln en in ’t nôordn, in Lombardeye, e nieuwe stoat vo zyn broere
Giuliano stichtn. Me Toscane in handn en de Kerkelikke Stoat d’r tusschn zoun
de’ Medici hêel ’t schiereiland in hunder macht hen. Mo Keizer Karel en Frans I
peisdegn doar anders over, en met de vroegn dôod van zowel Giuliano (in 1516) of
Lorenzo (in 1519) mocht Leo X hêlegans e punt zettn achter zyn droom.

Je wierd zounder grafstêen begroavn in ’t Vaticoan, mo loater ist ’n
overgebrocht no de basilieke Santa Maria sopra Minerva in Rome, woa da kardinoal
Ippolito de' Medici e poar joar loater e grafmonument vor hem liet moakn deur
Raffaello da Motelupo.



https://vls.wikipedia.org/wiki/Paus_Clemens_VII

Giulio de’ Medici (Firenze, 26 meie 1478 – Rome, 25 september 1534), was paus
ounder de noame Clemens VII, van 19 november 1523 tout an zyn dôod. Je was den
twiddn Medicipaus en den ipvolger van Paus Adrianus VI.

‘t Was gin gemakkelikkn tyd vo paus te zyn. Italië was uutgeput deur oorloogn en
uutgoavn, en de stryd tusschn de twi grôte concurrentn, Karel V en Frans I van
Frankryk blêef mo deurn. De paus a twi meugelikeedn, ofwel neutroal bluuvn ofwel
partye kiezn. Doaby was de katholieke kerke slicht gezien deur de luthersche
ipstandeliengn. De luthersche lêer breiddege styf uut in Duutsland, woa da de
paus ounmeugelik neutroal teegn kost bluuvn.

’n Ander probleem was Hendrik VIII van Iengeland, die Clemens VII in serieuze
probleemn brocht deur te willn schêen van Catharina van Aragon, omdat 'n wilde
trouwn met Anna Boleyn. Je dreigde met e schisma, e scheurienge van d'Iengelsche
Kerke, ot de paus nie zou toegeevn.

Clemens’ boundgenôotschappn wisseldn gedeurig en wierdn bepoald deur de eisn van
’t moment. Deur die wisseliengn kost 'n de macht van de Medici enorm vergrôotn.

Deur ’t verbound me Karel V kost ’n de Medicidynastie ip den trôon van Firenze
houdn. Deur hem zyn de signori loater erfelikke hertoogn gewordn. En zyn
verbound me Frans I gebruukteg’t ie vo 't huwelik van zyn nichtje Catharina de'
Medici t’arrangeern me Frans I ’s twidde zeune Hendrik, die loater keunink van
Frankryk wierd.

Giulio was ’n ounwettige zeune van Giuliano de' Medici en zyn maîtresse Fioretta
Gorini. Achter de môord ip zyn voader deur ‘t Pazzi-komplot, e moand achter dat
’n geboorn was, wierd ‘n g’adopteerd deur zyn nounkel Lorenzo il Magnifico en je
wierd tegoare me zyn kozyns Piero, Giovanni en Giuliano ipgebrocht.

Vo dat Giulio kardinoal was had ’n e korte reloasje met e bediende in ’t
Medicipaleis, woamee dat ’n e zeune had, Alessandro, bygenoamd il Moro omdat ‘n
e môorse moeder had. Da most stille g’houdn wordn en Alessandro wierd ipgebrocht
in ’t Palazzo Medici, officieel ols de zeune van Lorenzo II, tegoare me Lorenzo
’s dochter Catharina en Ippolito de' Medici, de zeune van Giuliano, hertog van
Nemours.

Achter den dôod van zyn kozyn paus Leo X, in december 1521, was Giulio êen van
de best geziene kandidoatn, mor uuteindelik was ’t den Hollander Adrianus VI die
paus wierd (1522-1523). ’t Volgnd concloaf luktege ’t wel en den 19stn november
1523 wierd 'n verkoozn tout Paus Clemens VII.

Clemens’ politiek varieerde volgns de situoasje en wierd gekenmerkt deur
d’oorloogn tusschn Karel V en Frans I van Frankryk. O Karel V te machtig wierd,
liept ’n over no Frans I vor e teegnwicht te vormn. Mo Frankryk verloor in de
Slag by Pavia (1525) en ze paktn Frans I gevangn. Clemens blêef Frankryk steunn
en Keizer Karel krêegt er genoeg van van ol dat overloopn van de paus. Vor hem
te straffn vo zyn latste verboundsbreuke, kwamt ’n of met e leger van surtout
Duutsche en Spoansche soldoatn. Vo ze goed ip te stookn had ’n ze verschillige
moandn gin soldye betoald, wa dat uutliep ip de Plunderienge van Rome, die
begost den zesdn meie 1527.

Paus Clemens vluchtte no de Castel Sant’ Angelo of Iengelburcht, mo z’hieldn hem
doa zeevn moandn vaste. Deur ’t veister zagt ’n Rome brandn en de roazende
soldoatn de stad vernieln. Den 8stn december kost ’n vluchtn, verklid in e
bedeloare.

Binst dat ‘n ‘n half joar vaste zat in 1527, liet Clemens VII zyn board groein
ols têekn van rouwe vo de plunderienge van Rome. Da was sedert de 13e êeuwe
teegn de katholieke wet, ’t canoniek recht, die vôorn schrêef dan de gêestelikkn
mostn geschoorn zyn. Mo paus Julius II had ôok ol zyn board loatn groein, te
zien ip zyn portret deur Rafaël.

Achter de plunderienge van Rome deur de troepn van Karel V, profiteerdn de
Florentynn van de chaos in Italië vo de republiek were in te voern, en de Medici
mostn vluchtn. In Firenze peisdegn ze da de paus de steun van de keizer vo goed
kwyt was, mo ze slootn toch were vrede. In juni 1529 reisde Clemens no Barcelona
vor in ‘t stille besprekiengn t’hen me Karel V. Clemens kost hem overtuugn vor
’n ende te moakn an de republiek Firenze en vo de Medici were an te stelln. Nog
’n overêenkomste was da de keizer zyn dochter Margaretha van Parma, die ton nog
e klêen meisje was, zou loatn trouwn me Clemens’ zeune Alessandro. Ols
wederdienst beloofde Clemens dat ’n Karel zou krôonn tout keizer.

En e poar doagn vo zyn dôod gaft ‘n nog ipdracht an Michelangelo vo zyn Latste
Ôordeel in de Sixtynsche kapelle.



https://vls.wikipedia.org/wiki/Oud_Sint-Jan

't Oud Sint-Jan van Brugge, an den overkant van d'Onze-Lieve-Vrouwekerke, is êen
van de grotste domeinn in de binnstad.

De kapelle wordt nu gebruukt ols museum: Memling in Sint-Jan, woa dan d'r zes
mêesterwerkn te zien zyn van Hans Memling w.o. ’t weireldberoemd reliekschryn
van d’Illige Ursula en ook ’t grôot altoarstik: De Mystieke trouw van d'Illige
Catharina, me de twi patroonillign van ’t hospitoal: Johannes den Doper en
Johannes den Evangelist. ’t Hospitoalembleem is e lammetje en e gifbeker, de
typische attribuutn van de twi illign.

'n Ander interessant ounderdêel van ’t hospitoal is d' Oude Apotheke (17e
eeuwe). ’t Museum toogt de geschiedenisse van ’t gastuus en de zieknzorg van in
den tyd.

Zo’n instellinge was verboundn met e klooster, want kloosterlingn mostn volgns
de regel van Benedictus barmhertig en gastvry zyn. D’r was gin dokteur, mo wel e
paster want ’t domein was e zelfstandige parochie.

In de 17e eeuwe kwamt er e bitje verbeteringe. Ze krêegn mêer andacht vor
anatomie, observoasje en hygiëne. Ambachtelik gevormde chirurgyns of
heelmêesters mêesterdn de ziekn. Z’ieldn doarby rekeninge me de stand van de
sterrn en planeetn en bekêekn den almanak, woarip dan de geschikte doagn vo
specifieke ingreepn stoundn.



https://vls.wikipedia.org/wiki/Nelson_Mandela

Nelson Rolihlahla Mandela (Xhosatoale: IPA xoˈliɬaɬa manˈdeːla) (Mvezo,
Zuud-Afrika, 18 juli 1918 - Johannesburg, 5 december 2013) was e
Zuud-Afrikoanschn anti-apartheidstryder en pollitieker.

Mandela was e Xhosa (e volk in Zuud-Afrika) en lid van de keunienklikke familie
Thembu. Zyn voader was stamhoofd. Mandela was 't êeste lid uut de geschiedenisse
van zyn familie die noa schole gieng. Ip den êeste schooldag krêeg Rolihlahla
Mandela van zyn leraresse de noame Nelson. 't Was in dien tyd de gewente dat al
d' Afrikoann 'n Iengelsche vôornoame kreegn. Nelson Mandela gieng loater noa den
Universiteit van Fort Hare en den Universiteit van Witwatersrand woa dat hy hem
rechtn studeerde.

Vanof 1944 was Mandela betrokkn by de stryd van 't Afrikoans Nationaal Congres
(ANC) teegn 't apartheidsregime in Zuud-Afrika. Ols leider van de militairn tak
van 't ANC wierd hy hem in 1963 ipgepakt en wierd hy verôordêeld tout leevnslang
prisong. Nelson Mandela verblêef van 1964 tout 1982 in 't gevang ip Robbneiland.
Binst zyn gevangnschap wierd de problematiek van apartheid ip internationaal
niveau besprookn. Mandela gerakte doaby internationaal bekend en je wierd 't
symbool van de weireldwyde anti-apartheidsbewegienge.

In 1990 kwam 't hy hem vry en 't ANC wierd gelegaliseerd. Tegoare me president
Frederik Willem de Klerk krêeg Mandela in 1993 de Nobelprys vo de Vrede vor
"hunder inspanniengn vo 't vreedzoam ende van 't apartheidsregime en 't leggn
van de funderiengn vor e nieuw democratisch Zuud-Afrika".

By d' êeste vrye, nie-raciale verkieziengn in 1994 wierd de 75-joarige Mandela
verkoozn tout president. In 1999 is 't hy hem ofgetreedn. In Zuud-Afrika wordt
hy anzien lik de "Voader van 't voaderland". Zijn bynoame was Madiba, de noame
in zyn clan vo Thembu-keuniengn.



https://vls.wikipedia.org/wiki/Naktzoadign

De naktzoadign (Gymnospermae) zyn e groep van zoadplantn die de koniefeern,
cykoadn, ginkgo, en gnetoaln insluutn. De noame "Gymnospermae" komt van 't
Grieksch wôord γυμνόσπερμος (γυμνός gymnos, "nakt" en σπέρμα sperma, "zoad"),
tgêen wil zegn "mê nakt zoad", vôgns de nie ingeslootn toestand van undre zoad
(genoamd ovuuln of eicelln o ze nog nie bevrucht zyn). Undre nakte toestand stoa
teegnoovre de zoadn en ovuuln van de blommeplantn, die ingeslootn zyn in e
vruchtbeginsl of ovoarium. Zoadn van naktzoadign oentwikkln undre tzy ip d'
ippervlakte van schubn of bloarn vo keegles te vormn, tzy ip 't ende van korte
stengltjies lik by Ginkgo.

De naktzoadign en bedektzoadign tegoare vormn de zoadplantn. Verre de grotste
groep van leevnde nakzoadign is de koniefeern of Pinophyta (pynboomachtign,
cypresachtign, en undre verwantn), gevôgd deur de cykoadn of Cycadophyta,
gnetofytn of Gnetophyta (Gnetum, Ephedra en Welwitschia), en Ginkgo (êen ienkle
leevnde sôorte).

In vroegre klassifikoasjesystêemn wierdn de naktzoadign bekeekn lik e
nateurlikke groep. Dr zoe'n nu bewyzn zyn da de leevnde naktzoadign gin "kloade"
zyn . De verstêende oovrebluufsls van de naktzoadign bevattn veele verschillnde
taxa die nie zittn in de vier moderne groepn, woaroendre zoaddroagnde boomn die
ip voarns trekn (de zogenoamde zoadvoarns of Pteridospermatophyta) . O
verstêende naktzoadign lik de Bennettitales, Caytonia en de Glossopteridales in
beschowienge genoomn wordn, ist kloar da de bedektzoadign verweevn zittn in e
grotre nakzoadign-kloade, oewêl da 't nie duudlik is wa datr undre dichtste
verwantn zyn. Vo de mêest recente klassifikoasje van de bestoande naktzoadign
zie : Christenhusz et al. (2011).

Dr zyn mêer dan 1000 bestoande of nu leevnde naktzoadign in 88 plantngeslachtn
die beôorn an 14 plantnfamieljes.

't Wordt algemêen anveird da de naktzoadign oentstoenn in 't loate Karbôon. Da
zoe 't gevôg zyn van e hêele dupliekoasje-gebeurtenisse oengevêer 319 miljoen
joarn geleen . Vroege kenmerkn van zoadplantn woarn duudlik in verstêende
primitieve naktzoadign van 't loate Devôon roend 380 miljoen joarn geleen. 't
Wordt veroendersteld da binst 't Middn-Mesozoïcum, de bestuuvienge van sommigte
uutgestorvn groepn naktzoadign zoe gebeurd zyn deur nu uutgestorvn sôortn
schorpioenvliegn (Mecoptera) die e gespeesjaliezeerde proboscis (sôorte slurf)
adn vor undre te voedn ip stuufmeeldruppls. De schorpienvliegn adn
bestuuviensreloasjes mê de naktzoadign, verzeekers lange vo datr glykoardige en
oenafanklikke oentwikkliengn platse voenn tusschn insektn die undre mê nektar
voeddn en de bedektzoadign . De koniefeern zyn verre de mêest uutgebreide
bestoande groep van naktzoadign, mê zesse to acht familjes, mêt e totoal van
65-70 geslachtn en 600-630 sôortn (696 anveirde noamn). Koniefeern zyn
oetachtige plantn en de mêeste zyn altydgroene . De bloarn van veele koniefeern
zyn lank, dinne en noaldachtig, andre sôortn, woaroendre de mêeste Cupressaceae
en sommigte Podocarpaceae, ên platte, drieoekige schubachtige bloarn. Agathis by
de Araucariaceae en Nageia by de Podocarpaceae ên brêe, platte bandvormige
bloarn.

Cykoadn zyn de twidde grotste groep naktzoadign, mê twêe of drie famieljes, 11
geslachtn, en by benoadrienge 300 sôortn. De andre bestoande groepn zyn de
gnetoaln mê 75-80 sôortn en de êene sôorte Ginkgo.

Nakzoadign ên e belangryk ekonomiesch gebruuk. Pynboom, denne, sparre, lorke en
ceedre zyn vôorbeeldn van koniefeern die gebruukt wordn vo timmr-oet. Sommigte
andre algemêene toepassiengn zyn te vienn in zêepe, vernis, naagl-lak,
voediengsmiddln, kolle en parfum.

Den êeste gepubliceerde genoom vo de nakzoadign was de genoom van Picea abies in
2013 .



https://vls.wikipedia.org/wiki/Mottn

Mottn of nachtvliendrs (Heterocera) zyn e groep insektn die verwant zyn mê de
vliendrs en die dêel uutmoakn van d' orde van de schubvleuglign . De mêeste
schubvleuglign zyn mottn en dr zoen 160 000 sôortn mottn zyn , veele van undre
zyn nog nie beschreevn. De mêeste sôortn mottn zyn 's nachts ip gank, mo dr zyn
dr ook die ipleevn by scheemrienge of oovredag.

Terwyl da de vliendrs e monofyleetiesche groep vormn, zyn de mottn, die de reste
van de schubvleuglign uutmoakn, da nie. Dr zyn veele poogiengn gedoan vo de
superfamieljes van de schubvleugliggn in nateurlikke groepn te steekn, woavan de
mêeste mostn mislukkn gezien da êen van de twêe groepn nie monofyleetiesch is :
Microlepidotera en Macrolepidoptera, Heterocera en Rhopalocera, Jugatae en
Frenatae, Monotrysia en Ditrysia .

Aloewêl da de reegls vo mottn 't oendrescheidn van vliendrs nie woatredichte
zyn, is êen belangryk kenmerk da de vliendrs dinne voelsprietn ên en (mê êen
uutzoendrienge) klêene bolletjes of stoksjes ên ip 't ende van undre
voelsprietn. De voelsprietn van de mottn kunn schynboar hêel gevarjeerd zyn, mor
in 't byzondre missn ze 't verdikt ende. De noame Heterocera sloat ip 't
varjoable zyn van de voelsprietn.

't Wôord "motte" is van Germoansche ôorsproenk. 't Modern Iengels "moth" komt
van 't oed-Iengls "moððe" (cf. In Northumbrië "mohðe") van 't oed-Germoans
(verglyk 't oed-Nôors "motti", 't Needrlans "mot", en 't Duuts "motte"). Meuglik
istr e verband mêt 't oed-Iengls "maða" tgêen e moade is of van de wortl "midge"
wa toe de zestiende êewe mêest was gebruukt vo de larvn an te duudn, mêesta in
verband mê 't antastn van klêern.

Larvn van mottn, of rupsn, maakn e kokon woa da ze uut kommn lik vulwassn mottn
mê vleugls. Sommigte motte-rupsn graavn gatjes in de groend, woa da ze leevn toe
da ze grêed zyn vor e vulwassn motte te wordn .

Mottn oentstoenn lange vôo de vliendrs, fossieln zyn gevoenn gewist van
misschiens 190 miljoen joarn oed. De twêe typn schubvleuglign zoen undre
oentwikkld ên tegoare mê blommeplantn, oofdzoaklik omda de mêeste teegnwôordige
sôortn undre voedn ip blommeplantn, zowêl volwassn lik larvn. Êen van de
vroegste sôortn die e motte-vôorvoadre zoe zyn, is Archaeolepis mane, wiens ze
verstêende fragmentn geschubde vleugls toogn die glykn ip die van d'
oarvleuglign (Trichoptera) vôgnst undre nervn-ipbow .

Mottn, in 't byzoendre undre rupsn, zyn e grôote ploage vo de landbow in veele
dêeln van de weirld. Vôorbeeldn zyn de groanbôordre Ostrinia spp. en de
"bollworms" (Earias, Diaparopsis, Helicoverpa, Heliothis, Pectinophoa) . De
rupse van de plakkr (Lymantria dispar) verôorzakt grôote schoa an de busschn in
de nôord-ôostlike Verênigde Stoaten, woa da 't e woekrsôorte is. In gemoatigde
klimoatgebiedn doe de plakkr uutgebreide schoa, in 't byzoendre in de
fruuttêelt. In troopiesche en subtroopiesche klimoatn is de koolmotte (Plutella
xylostella) misschiens de mêest serjeuze ploage van têeltn van kruusblommign .

Verschillnde mottn in de famielje van d' echte mottn (Tineidae) zyn algemêen
bekeekn lik ploagn omdat undre larvn stoffn eetn lik van klêern en loakns die
gemakt zyn van nateurlikke veezls lik wulle of zyde . Ze zyn mindre geneigd vo
gemienglde materjoaln t' eetn die vor e dêel kunstmoatige veezls bevattn. Vôgns
sommigte bronn zoen ze ofgestôotn zyn deur de reuke van 't oet van
zjenievrebesseboomn en van ceedre, deur lavendle, of deur sommigte nateurlikke
ooljes; echtre, veele vienn da oevuldoende vor antastienge te vôorkommn.
Naftalêen (de scheikundige stoffe die in mottebolnn zit) wordt beschowd lik mêer
geschikt, mo dr zyn meuglik schoadlikke gevolgn vo de menschlikke gezoendeid.
Larvn van mottn kunn vernietigd wordn deur de diengn die z' antastn te vervriezn
gedeurnde verschillnde doagn by e temprateure oendre -8 °C .

Sommigte mottn wordn gekwikt. De mêest bekende van dedeeze is de zydeworm, de
larve van de motte Bombyx mori. Die wordt gekwikt vo de zyde woamee da ze kokon
ipgebowd is. In 2002 brocht de zydenyvereid mêer of 130 miljoen kilo ruuwe zyde
vôort, mêt e weirde van oengevêer 250 miljoen U.S. dolloars iedre joar .

Nie alle zyde wordt vôortgebrocht deur Bombyx mori. Dr zyn verschillnde sôortn
Saturniidae die ook gewikt wordn vor undre zyde, lik de Ailanthus-motte (Samia
cynthia-groep van sôortn), de Chineesche eike-zydemotte (Antheraea pernyi), de
Assam-zydemotte (Antheraea assamensis), en de Japansche zydemotte (Antheraea
yamamai).

De rupse van Gonimbrasia belina uut de famielje van de Saturniidae, die leeft ip
de boom Colophospermum mopane, is e belangryke voeslbronne in zuudlik Afrika.
Oendanks da ze berucht zyn vo klêern t' eetn, eetn de mêeste vulwassn mottn
niemendalle. Veele, lik Luna, Polyphemus, Atlas, Prometheus, Cecropia, en andre
grôote mottn, ên gin moend. By de deeze die wêl eetn drienkn z' ook nektar .

Nachtlikke insektneetrs voedn undre dikkers mê mottn; de deeze sluutn sommigte
vliendremuuzn, sommigte sôortn uuln en andre veugelsôortn in. Mottn wordn ook
geetn deur sommigte sôortn hoagedissn, kattn, oendn, knoagbêestn, en sommigte
beirn. Mottelarvn zyn kwetsboar vo geparazieteerd te wordn deur geweune
sluupwespn (Ichneumonidae).

Baculoviridae (e famielje van virussn) worden mêesta gebruukt vo de populoasjes
bioloogiesch te bestryn.

't Is beweezn da ultra-geluudn uut 't bereik da uutgezoenn wordt deur
vliendremuuzn maakn da mottn undre e bitje loatn volln vor azôo nie ipgeetn te
wordn . Tygrmottn (Arctiidae) kunn zeive geluud maakn dat verwarrienge gift vo
de echo-lokaliezierienge van de vliendremuuzn .

Mottn vliegn dikkers roend kunstmoatig licht, aloewêl da de reedn vo da gedrag
nie gekend is. Een hypotheeze vo da gedrag te verkloarn is da mottn e tekniek
van eemle-naviegoasje gebruukn genoamd transversoale orientoasje. Deur e vasten
oek an 't oedn teegoovre e licht an den eemle, lik de moane, kunn ze in rechte
lyne vliegn. Eemle-objektn zyn zo verre weg, zeifs achtre e grôote ofstand
gevloogn 't ên, dat den oek tusschn de motte en de lichtbronne te verwoarlôozn
is; voddre, de moane is oltyd ooge an den eemle of ip den ooriezon. Ot de motte
e veele mêer naby kunstmoatig licht teegnkommt en 't gebruukt vo zyn navigoasje,
verandert den oek merkboar achtre allêene mor e kortn ostand, boovnip 't feit
dat da licht dikkers oendre den ooriezon is. De motte probeert zyn eign de koers
te verbeetrn deur no 't licht te kêern, tgêen de vliegnde mottn no beneen doe
goan, mê lik gevôg datr e spieroalvormige vliegweg is die oltyd mo dichtre by de
lichtbronne doe kommn .



https://vls.wikipedia.org/wiki/Moatig_warme_loof-_en_gemienglde_busschn

De moatig warme loof- en gemienglde busschn (ook gekend lik de wientrekoale
loofbusschn) zyn e bioom da geleegn is in streekn mêt e gemoatigd-warm klimoat
en mê veele reegn. Die busschn zyn typiesch ipgebowd uut vier loagn of verdiepn.
De krôonnloage of 't ippreverdiep bestoat uut grôote rype boomn van 30 toe 61
meetrs ooge. Oendre 't ippreverdiep istr de boomloage die schowte verdroagt en
oengevêer 9 toe 15 meetrs mindre ooge is of 't ippreverdiep. 't Oogste gedêelte
van de boomloage wordt ook de sub-krôonloage genoamd en die bestoat uut klindre
vulwassn boomn, midddlegrôote boomn en oendredrukte joenge boomn die wachtn ip e
gatje in de krôonloage vo te kunn deuregroejn. Oendre de sub-krôonloage istr de
struukloage die bestoat uut lêeggroejnde oetachtige plantn. Typiesch vo 't bioom
is de lêegst groejnde en no biodiversiteit mêest ryke loage is de kruudnloage of
groendbedekkienge.

In 't Nôordlik Oafroend, kenmerknde oovreêerschnde loofboomn in da bioom omvattn
êekn (Quercus spp.), beukn (Fagus spp.), esdôorns (Acer spp.), en berkn (Betula
spp.) . De term "gemiengld bus" kommt van 't insluutn van koniefeern lik
oendredêel in de krôonloage van die busschn. Typiesche koniefeern omvattn :
pynboomn (Pinus spp.), denn (Abies spp.), en sparn (Picea spp.). In sommigte
streekn van da bioom kunn de koniefeern e belangrykr krôonloagesôorte zyn dan de
loofboomsôortn. In 't Zuudlik Oafroend bezettn endeemiesche geslachtn lik
Nothofagus en Eucalyptus da bioom.



https://vls.wikipedia.org/wiki/Michiel_Hendryckx

Ie groeide ip in De Panne woadat de Sahara, e grôot duunncomplex teegn de grenze
me Vrankryk, e diepn indruk ip hem gemakt eit. Ie wilde eigentlik kunstschilder
wordn, ma dat mocht niet van zyn voader, die in de middnstand zat.

Ip z'n 18 joar ging 't ie goan studeren in Gent: ie volgde fotografie an de
Gentse Academie. Achter e reize na Wales, woadat ie de schoonheid van de
lichtschakeriengn gewoarig werd, eit ie zyn twêede joar moa eigentlik echt de
microbe te pakkn g'ed.

Loater wierd ie freelance-persfotograaf vo de gazette De Gentenaar en in 1978
weird ie vaste angenoomn by de VUM.

In 1991 eit ie zyn werk e joar onderbrookn. Ie makte ton te voete e grôte reize
woarover dat ie e joar loater 't boek Twee Ezels schreef. Da joar gienk 't ie
weg by de redactie van de Gentenaar en gienk 't ie by De Standaard goan werkn.
Tien joar lank wos 't ie fotoredacteur van 't DS-magazyne. Sedert 2001 es 't ie
were geweune fotograaf.

In 2003 eit ie vo den televisie tegoare met Wim Opbrouck en Jean Blaute met de
moteur nen hêeln tour gedoan in 't zuudn van Europa. 't Reisprogramma noemdige
De Bende van Wim en tôogde hoe dat die drie vintn under zoender fietjefatjerie
gejeund ein en vele dingn zyn gaan ipzoekn. De reekse werd goed ontvangn en e
vervolg werd gemakt.

Ie presenteerde ôok het reisprogramma Het Bourgondisch complot, woavoorn dat ie
me ne bôot vanuit Gent ol riviern en kanaaln noa Bourgondië vaardige.



https://vls.wikipedia.org/wiki/Michael_Jordan

Michael Jeffrey Jordan (New York City, 17 februoari 1963) is een Amerikoansche
basketspeler. Je wordt anzien als één van de beste basketters aller tydn en j’et
den NBA overal ter weireld populair gemakt in de joarn 1980-1990. J’ is 1,98 m
grôot en je speelde mè numero 23.

Achter e schitterende carrière by de University of North Carolina vanof 1981
gingt ‘n in 1984 noa den NBA by de Chicago Bulls. Al gauwe wierd ’n één van de
sterren van de competitie. Deur dat ’n zo oge koste springn ( je koste dunkn
vanof de vryworplyne), krêegt ’n de bynoame "Air Jordan" en "His Airness". Je
was ook één van de beste spelers in verdediginge. In 1991 et ‘n ‘t êerste
kampioenschap met de Bulls gewonn en d’r volgdn nog titels in 1992 en 1993. In
oktober 1993 gaft ’n z’n ountslag by den NBA vor e baseballcarrière te begunn,
moa je kêerdege were by de Bulls en d’r volgdn nog drie kampioenschappn in 1996,
1997 en 1998. Jordan stoptege vor e twêede kêer in 1999, moa je speeldege nog
twêe NBA-competities by de Washington Wizards van 2001 tout 2003.

Jordan zorgde ook vo ’t succes van de Air Jordan sneakers van Nike. Je speeldege
in de live action/têeknfilm Space Jam uut 1996 en j’is één van de eigenoars en
Managing Member van de Charlotte Bobcats in North Carolina, e professionele
basketploeg in de Southeast Division van de Eastern Conference in den NBA.



https://vls.wikipedia.org/wiki/Metallica

Metallica is nen Amerikoansn meziekgroep die algemêen wordt anzien als êen van
de grotste metalgroepn oois.

Ze bestoan ol sedert 1981 (in en andere bezettienge dan nu, ollêne James
Hetfield en Lars Ulrich zyn derby van 't begun) en zyn voo vele groepn en
gitarisn e grôot voorbeeld. Ze zyn surtout ekend erocht achter dan ze in 1991
Metallica (beter ekend ounder de noame The Black Album) uutbrochn, nunder vuufde
ploate (me styve bekende nummers lik Nothing Else Matters, The Unforgiven en
Enter Sandman) woamei dan ze oek deurebrookn zyn by de geweune meziekliefebbers.

In 1981 zette Lars Ulrich (e drummer die eigentlik voe te tennisn va Denemarkn
nor Amerika egoan wos) e zoekertje in e metalmagazine, woarup dat 'n gitarist
Hetfield reageerde.

Nunder êeste uptreen wos in 1982 me James Hetfield die zoeng en ritmegitaar
speelde, Lars Ulrich die drumde, Ron McGovney die up 'n bas speelde en Dave
Mustaine (die Lloyd Grant vervangn at) die leadgitaar speelde. In da joar pakkn
ze nundern (zeker voun d'echte fanoatn) legendoarischn demo No Life 'Til Leather
up.

McGovney wos ol zêre vervang deur Cliff Burton en Dave Mustaine deur Kirk
Hammett (die toune voun Exodus speelde, pertang oek e styvn bekendn metalgroep),
olletwêe kwaamn ze derby in 1983. McGovney is nôois mi styf bekend erocht, mo
Dave Mustaine beguste me Megadeth, e groep womei dat 'n vele ploatn verkocht et.

In 83 naamn ze oek nunder êeste hêle ploate up: Kill 'Em All, e ploate womei dan
ze rechtet e masse fans krêegn. 't Is ollemoale styf zêre espeeld (Speed Metal
zeggn sommigte; de mêeste noemn 't Thrash Metal) en d'upnoamn zyn nie ol te
goed.

In 84 toune, pakkn ze me Ride The Lightning e twidde ploate up. In e kortn tyd
is 'n groep e masse veraard. De numers zyn mêer deurdacht en Fade To Black is
voe vele menschn nog ossan 't beste numer dan z'emakt en, mo 't stoan nog e
masse aar klassikers up (bevôorbeeld For Whom The Bell Tolls en Creeping Death).

In 1986 en ze me Master Of Puppets de ploate upepakt woavan da kweet nie oevele
meziekliefebbers (oek buutn de metal) zeggn da 't e klassieke ploate is,
Metallica zevve speelt nog de mêeste van de numers live. In 'n tour dan ze
derachter speeldn, krêegn z'in Denemarkn en aksedent me nundern tourbus en
Burton veroungelukte. Iderêen wos eschokkeerd. Ze dêen ogliek vors en Jason
Newsted (van Flotsam en Jetsam) nam de plekke in van Burton. Me nem naamn ze
...And Justice For All up, woavan da One 't bekenste numer is. 't Stoat ider
joar in d'êeste tiene van Tydlôze Oendert van Studio Brussel. Ze krêegn voe One
oek nundern êestn Grammy Award.

De grôte deurbroake kwam achter dan ze Metallica (The Black Album) uutbrochn, e
ploate die vele commerciëler wos dan olles van dervôorn. 't Album is wel surtout
ekend ounder de noame The Black Album omda 't dozetje zwort is.

De noaste ploate kwam mor uut in '96 en noemde Load. Vele menschn woarn stief
ountgoocheld omdan ze e twin Black Album an verwacht. Load en zyn upvolger
Reload (in '97, mor up 't zeste moment upepakt lik Load) woarn vele miender
metal dan dervôorn (miender ard) en e masse fans wuldn van Metallica nie mir en
weetn. Ze zein dat 'n groep ollêne nog an geld peisde en zeker toune dan ze
round 2000 e proces begustn teegn de mezieksite Napster (ze voundn downloodn
tjoepn).

De noaste ploate wos Garage Inc (in '98), e dubbel-cd me covers (oundermêer van
Motörhead en Diamond Head, grôte vôorbeeld voun Ulrich en Hetfield), woavan da
voe't grôte pebliek surtout Whiskey In The Jar en Turn The Page ekend zyn omdan
ze der clips van emakt en.

't Wos toune were en ende stille en achter dan Hetfield en Newsted in kweiste
ekomn woarn over een aarn groep van Newsted, smêetn ze 'n dien buutn in 2001. 't
Wos nie d'ênigste ruuzje dan ze at en in 'n dien tyd ('n DVD Some Kind Of
Monster goat doarover).

Ze kwaamn derdeure en in 2003 kwam Robert Trujillo (ekend van Ozzy Osbourne en
Suicidal Tendencies) by 'n groep. In da joar kwam ter oek e nieuwn cd uut: St.
Anger, e ploate die were veel arter wos, mo woa dan der gin solo's inzaatn
(woavôorn da Metallica toch ekend wos). 't Wos geliek oe e nieuw begun.

Metallica et twi kirs in West-Vloandern espeeld, twi kirs in Poperienge, up 12
februoari 1984 en in 't zeste joar up 17 november.



https://vls.wikipedia.org/wiki/Materie

Materie es 't materioal woaruut dat olles bestoat. Materie èt e bepoalde massa
en meestol ook e volume. Olles woa da je keunn ankommn, da je keunn proevn of
riekn es materie.

Materie bestoat uut klene deeltjes. De meeste materie bestoat uut deeltjes da we
atoomn noemn. Atoomn bestoan up under beurt uut nog klindere subatomaire
deeltjes.

De materie in de zunne en in de ionosfeer (dat es e loage oge in 'n atmosfeer)
bestoat uut ioonn. Ioonn zyn stikkn van atoomn, of zyn atoomn die etwod meer èn
dan geweune atoomn.

Vloeistoffn en goazn zyn vloeiboar. 't Verschil tusschn vloeistoffn en goazn es
da vloeistoffn en uppervlakte èn.

Materie èt nen eigenschap da me massa noemn. Lucht (van e lampe) en geluud èn
gin massa.

Materie trekt andere materie an. Die force noemn we antrekkiengskracht. Lucht
(van e lampe) es gin materie, moa de bewegienge van lucht ofkomstig van byv. e
sterre keun je verandern lik of dat et materie wos. Einstein ad da voorspeld nog
voor da datte 'n eestn kee g'observeerd èt gewist. Lucht gedroagt em lik golvn
moar in sommigste specioale gevalln gedroagt et em lik of dat et uut deeltjes
bestound.

In de twintigste eeuwe èn z'ountdekt da materie kut ommegezet zyn in energie, en
energie in materie. Zo keun je mè e styf kleen bitje materie gigantisch veel
energie vrymoakn. Atoombommn zyn up da principe gebaseerd.

Materie kun je van 'n een toestand ommezettn in nen andern. Da kun j'up
verschillige maniern doen, lik deur de temperateure of et volume van de materie
te verandern.

Nen specioaln vorm van materie es zwarte of dounkere materie. Dounkere materie
komt voorn in't eelal. 't Weirdt veroorzoakt deur en enorme massa die olles
antrekt, zels et licht. Doardeure kan dounkere materie niet rechtstreeks gezien
weirdn vanip de eirde. Ze leidt tot de bekende zwarte goatn.



https://vls.wikipedia.org/wiki/Markgroaf

Markgroaf of markies was ’n titel in ‘t Frankisch Ryk ounder de Karoliengers en
loater ook ounder et Ottoons Huus of de Liudolfiengers van et Hillig Rooms Ryk.
De markgroaf haad e militaire verantwoordelikheid over zyn markgroafschap of
mark, e grensprovinsje van ‘t keunienkryk die diende vo de grenze te beveilign.

In 861 creëerde Karel de Kletsn van West-Francië twi markn in Neustrië, vo ‘t
gebied te verdedign teegn de Bretoenn en de Vikings.

In 925 kost Hendrik I de Veugeloare Lotharingen ounder Oost-Francië briengn, en
van ton is ter sproake van ‘t Duuts Ryk. Mè Lotharingn derby grensde ’t Duuts
Ryk nu an Vrankryk en heur vazalstoat Vloandern. De Schelde vormde de grenze.

Round 980 liet keizer Otto II drie sterke burchtn langs de Schelde bouwn en je
richtte de markgroafschappn Antwerpn, Ename en Valenciennes ip. Ze vormdn e
militair buffergebied an de westelikke grenze van ‘t Duuts ryk. Ze mostn under
doa verdedign teegn Vrankryk en de groavn van Vloandern, die ossan mo mêer macht
krêegn.

In oktober 1011 krêeg Boudewyn IV van Vloandern Valenciennes en de streke van
Zêeland in lêen. Da was 't begun van Ryksvloandern (de gebiedn in lêen van ’t
Ryk) tegenover Krôonvloandern (de gebiedn in lêen van Vrankryk). In 1033 stakt
ie de Schelde over en je veroverde ’t markgroafschap Ename. Zyn zeune Boudewyn V
van Vloandern die hem ipvolgde, was ook markgroaf van Valenciennes en Ename.

In 1045 benoemde keizer Hendrik III Boudewyn VI van Vloandern tout markgroaf van
Antwerpn.

In 1076 kwam Godfried van Bouillon, hertog van Neder-Lotharingen, ook markgroaf
van Antwerpn, en in 1106 krêegn de groavn van Leuven (loater van Broabant) et
markgroafschap Antwerpn.



https://vls.wikipedia.org/wiki/Mariakerke_(Ostende)

Mariakerke is e plekke an de kust in West-Vloandern en e dèèl van de stad
Ostende. Mariakerke telt a peu près 10.000 inweuners.

De Duunkerke II transgressie zettege van de 4e tout de 8ste èèuwe hèèl uze
kuststreke ounder woater. Langst de Yzermoundienge stroomdege ’t woater ’t land
binnen en vormde diepe kreekn. Met ’t achteruuttrekkn van de zèè in de 7ste en
8ste èèuwe bleeft er e smalle landstroke achter, ’t eiland Testereph. Die
landstroke was van ’t westelik ende (Westende) tout ’t oostelik ende (Ostende)
14 km lank en gemiddeld twi km breed. Achter de inpolderienge van ’t gebied
ountstoundn d’r e dèèl dorpn woarounder O.L.V.-ter-Streep, ’t loatere
Mariakerke.

Mariakerke wordt al vermeld in 1171 (S. Mariae Capella) en ip ’t ende van de
13ste èèuwe (St. Marienkerke Testrep). D’èèste beweuners van Mariakerke woarn
verzekers klène boern en schoapherders die ook e bitje an visvangst dein.

Round 1600 ist er by Mariakerke e fort gebouwd, ‘t Albertusfort. Vandoar ook de
noame van de wyk (Albertuswyk). Aartshertog Albrecht van Oostnryk aad in
Mariakerke zyn oofdkwartier binst ’t beleg van Ostende (1600-1604).

Tout in de 19ste èèuwe was Mariakerke e klèèn boeredorp. Moa deur de groei van
de stad Ostende kwamt er assan moa mèèr groundgebied van Mariakerke by Ostende.
Gebouwn lik de keuninklike stallingn van Ostende en de Wellington hippodrome
stoan in Mariakerke. Van ‘t oud dorp bluuft allène nog moa de kerke over. De
zèèdyk wierd in 1896 deuregetrokkn in Mariakerke tout an de Albertuswyk, en in
1901-1902 tout in Middelkerke.



https://vls.wikipedia.org/wiki/Lodewyk_I

Lodewyk I van Vloandern (°Névers, round 1304 - † Crécy, 26 ogustus 1346) wos
groaf van Vloandern, Nevers en Rethel. En is ouk ekend ounder de noame Lodewyk
van Nevers (Lodewyk II) of Lodewyk van Crécy.

In Vloandern wost 'n den opvolger van zyn grotvoader Robrecht van Béthune. Zyn
voader Lodewyk I van Nevers wos gin groaf van Vloandern.

Lodewyk wos opekwikt an 't of in Parys. E trouwt doar op 21 juli 1320 mi
Margaretha, de dochter (8 joar) van keuning Filips V. Omdat 'n in Vrankryk is
opegroeid, wos zyn beleid ton ouk op 't Fransche ericht. Zyn vôorgangers kêekn
mêer uut nar Iengeland, omda ze dat e goe verweir voen teegn Vrankryk dat ossan
grodder wilde komn. Iengeland leverde vele wulle an Vloandern da doamei ryke wos
ekommn. De polletiek van Lodewyk zorde voe wrevel by zyn Vlamsche ounderdoann,
en de grôte steedn lik Brugge en Gent.

Azo kwamt 'n ouk in kweiste me Klaas Zannekin en zyn mann. E versloeg Zannekin
in de Slag by Kassel.

In 1335 miek Lodewyk I de Gentenoars kwoad, omdat 'n de Vloamiengn - op bevel
van Filips VI, keunienk van Vrankryk - dwoung om in ôorlog te goan met Iengeland
en keunienk Edward III. 't Woarn d'êeste têekns van 'n Ounderdjoarigen ôorlog.
Vloandern adde gin wulle ne mi, e wos platzak. De Gentenoars, ounder leidieng
van Jacob van Artevelde, kwaamn in 1338 in opstand. Lodewyk I sloeg op de
vlucht. Toen da Van Artevelde vermôord wos (in 1345) probeerde Lodewyk I were te
kêern na Gent, moa dat mislukte.

Lodewyk komt an zyn ende in de Slag by Crécy in 1346, teegn d'Iengelsche. Zyn
opvolger, als groaf van Vloandern, wos Lodewyk van Male.



https://vls.wikipedia.org/wiki/Lernout_en_Hauspie

Lernout en Hauspie (Ieper-Poperinge: Lernoet & Oespie) zyn de twêe uprichters
van L&H (loater LHSP), 't vôormoalige technologiebedryf uut 't Ypersche. 't Ed
êest styf egroeid en 't wos e vôortrekker van de Vlamsche technologiebedryvn,
toet da 't gerecht derachter ekomn wos danze eloogn an over nunder winsn. In
2010 ôordeelde 't Of van Beroep da ze olletwêe efrodeerd addn.

L&H makte technologie die bedienienge van computers me sproake meugelik moeste
moaken. Je ku da ounderverdêeln in 4 categoriejn: sproakcompresche,
sproaksynthese, vertoalsoftware en sproakverkennienge. Êen product da ze
verkochtn, wos Voice Xpress. Êen van de goed-nieuwsshows van L&H wos da ze e
soamenwerkinge an me Microsoft: in september 1997 e Microsoft een andêel van 16%
gekocht van L&H, voen e somme va 45 miljoe dollar. Loater wrochtn z'oek tope voe
specifieke productn.

Me 't verlies van ol 't geld van menschn uut de streke, en der vele menschn
slicht evoarn. up 't ogtepunt van 't bedryf, wuldn ze en echte Flanders Language
Valley in Yper (e bitje lik Silicon Valley in Amerika). 't Is e grôte
industriezone voe nieuwe technologiejn ebouwd in Yper (in de vorme van 't binste
van en ôre). L&H et e momentje in 't ôofdgebouw ezeetn, mor achter 't
faillisement zyn de mêeste bedryvn e bitje met e kêe wegegoan.

Belangryk is da Lernout en Hauspie e grôotn drôom an, e bitje geld, styf vele
courage en gin ervoarieng. Ze begostn 'n boel met e computerprogrammatje da een
poar wôordjes koste erkennen van an hêel dudelikn spreker. 't Schynt dat et nie
ol te goe marcheerde. Doarom gebruuktn ze een programmatje van de concurrensie
om geld te goan schôojn.

Sproakerkenninge is e marginale technologie en 't goat 't nog lange bluuven oek.

In 't geval van sproakerkenninge moeie al de tyd'n me drie vermenigvuldigen
binst daje te moaken et met e karaktergestôordn want nie oangepast an de
bestoande technieken. Pol en Jo an e bitje kluutn om en êeste prototype tope te
schieten, moa voe de noaste stap moesten ze mêer geld e, en giengen ze, oek
letterlik, de boer op. Zelfs de Union de Banques Suisses was op e bepoald moment
intresseerd, moa ze betrouwden 't boeltje nie hêlegans. Via alle sôorten
(gesubsidieerde) researchprojecten sukkeldn Pol en Jo noa prototypes die e klêen
bitje verbeterden. Moa lik in vele researchprojecten: oater êen probleemptje
opelost wos, voengn ze tien nieuwe probleemn.

Omdat ze de kosten serieus ounderschat an, en mêer en mêer geld nodig an, moestn
ze e tandje bysteken. In België is 't styf moeilik om risicokapitoal te viengn,
by de nuchtere West-Vloamiengn schier ounmeuglik. Ze zaten dus in 't verkêerde
land. En wa lêren we oek uut de geschiedenisse: 't es nie omda je goe ku werken
an e prototype daje oek e goe product ku moaken: da's geweune een andern stiel.
Ondertusschn kwaamn d'er oek serieuze concurrentn op de markt; an de
universiteit van Charleroi en in Philips Eindhoven giengn ze minstens even goe
voeruut lik in Yper.

Op 20 september 2010 verkloarde 't Of van Beroup in Gent da Jo Lernout en Paul
Hauspie echt wel gefrodeerd addn.



https://vls.wikipedia.org/wiki/Leopold_II_(HRR)

Leopold II (Peter Leopold Jozef Anton Joachim Pius) (Weenn, 5 meie 1747 -Weenn,
1 moarte 1792), van ‘t Huus Habsburg-Lotharingen, was grôothertog van Toscane,
keunienk en keizer van ’t Hillig Rôoms Ryk, keunienk van Boheemn en Hongareye en
ook soeverein van d'Ôostnryksche Nederlandn.

Leopold II was e zeune van keizerinne Maria Theresia en heur vint Frans I
Stefan. Je was e broere van Marie Antoinette. Êen van zyn andere zusters,
Maria-Christina, was tegoare met heur vint Albrecht van Saksen-Teschen
landvoogdesse van d’Ôostnryksche Nederlandn.

Je volgde zyn broere Jozef II ip in februoari 1790. Broabant was ip ’t ende van
1789 ounofhankelik gekommn achter de Broabantse omwentelienge en de 10ste
januoari 1790 wierdn de Verênigde Nederlandse Stoatn ipgericht.

In 1789 woarn de Zudelikke Nederlandn in ipstand gekommn teegn ’t verlicht
despotisme van Jozef II. De Brusselschn advocoat Hendrik van der Noot had in
Breda e vrywillegersleger tegoare gebrocht en militaire hulpe gevroagd an
Holland en Pruussn. In oktober 1789 vielt ie Brussel binn en d’Ôostnryksche
landvoogdn mostn vluchtn. Mo deur de Fransche Revoluusje durfde Pruussn Ôostnryk
nie verzwakkn. Ze woarn mêer benouwd van Vrankryk en ze groeidn were dichter no
makkoar toe.

Leopold II trouwde me Marie Louise van Spanje. Z’haan zestien jounges. Je wierd
ipgevolgd deur zyn oudste zeune Frans II.



https://vls.wikipedia.org/wiki/Leo_Belgicus

De Leo Belgicus, Latyn vo Nederlandsche Lêeuw is een koarte van de Lêge Landn,
't gebied da tegenwôordig Olland, België en Luxemburg besloat, die in de vorm
van een lêeuw is getêkend.

De vroegste Leo Belgicus is getêkend deur den Ôostenryksn koartemaker Michael
Aitzinger in 1583, up 't moment dan de Nederlandn de Tachtigjoarign Oorloge an
't vechtn woarn. 't Motief was g'inspirèrd deur de heraldische figeurn die up
vele wapens van de streke vôrenkwoamn, gelik Brabant, Vloandern, Olland,
Geldern, Enegouwn, Limburg, Luxemburg en Zêeland, en ook in 't wapen van Willem
van Oranje.

De derde versie wierd gepublicèrd teegn 't ende van den ôorloge, en achter dat
Olland ounafhankelik was gewordn. 't Wordt de Leo Hollandicus of Ollandschn
Lêeuw genoemd, en 't toogt ollêne d' Ollandsche provinsjes. Êen van de vroegste
vôorbêeldn wierd uutgebrocht deur Visscher round 1625.

Olhoewel dat de name "Belgica" nu gereservèrd is vo de Zudelike Nederlandn
(België), wierdn de Lêge Landn up zyn hêeln (vôor de splitsienge tusschn nôord
en zuud) in 't Latyn as Belgica angeduud. Azo stoat der up sommigte koartn toet
lange achter d' ounafhankelikheid van Olland de name Belgium Foederatum (bvb. de
koarte van Matthaeus Seutter uut 1745).



https://vls.wikipedia.org/wiki/Leie

De Leie (Nederlands: Leie, Frans: Lys) is e riviere in België en Vrankryk. De
Leie begunt in 't noordn van Vrankryk, in Lisbourg, en lopt ton noa België en
endigt in Gent in de Schelde.

Van Ermentiers toe Mêende vormt de Leie over 24 kilomeitrs de grenze tussn
België en Vrankryk. De Leiestreke et nu voerol toeristische troevn, woa dat in
't verleedn surtout economisch wos. De Leie komt were belangryker omdat er ne
nieuwe deursteek gepland es tot diepe in Vrankryk, dat er verschillige
Leietracés gerecht, erleid en verdiept zyn, de rivierscheepn langst om grôter
meugn zyne en dat riviertransport were ipgewoardeerd wordt voe ecologische
redens en verminderde wegbelastienge.

Tot in de joarn 1960 wast'er styf veel kwêek van vlas langst de bôorden van de
Leie. Da was omdat er letter kalk en yzer in de Leie zit en doadeure de Leie
ideoal wa vo da vlas te rôotn. Precies deur da proces kreeg de Leie een
goudachtig kleurtjen en kreeg et, den tebinst historischen, bynoame: "The golden
river". In Kortryk es ter en "Gouden Rivierloane en -wyk".



https://vls.wikipedia.org/wiki/Langemark

Langemark is e prochie in West-Vloandern. 't Bestoat ol siens oungeveer 450 n.C.
't Is altyd e klêen centrum in de Westoek gebleevn. In de dorpskerne weunn der
oungeveer 3 500 inweuners. Binn Langemark liggn der nog twêe parochies: de
Madône en Sint-Juliens.

In 1971 fusioneerde Langemark met Bikschôte en in 1977 met Poekapelle, en achter
veel protest van de Poekapellenoars en ze de nieuwe gemeente uuteindelik
Langemark-Poelkapelle genoemd.

Vroeger ad Langemark een buurtspoorweg verbindienge met Roeseloare en lag het op
de spoorverbindinge tussen Ostende en Armentières, op spoorlijne 63 tussen Yper
en Toeroet. De statie is tot op heden gebrukt als kazerne van de pompiers, mo
achter de bouw van een nieuwe kazerne in 2006 kommet het waarschienlyk leeg te
stoan.

Langemark is ook de Baeckelandt-prochie. Iddere drie joar viert men ier de
Baeckelandtfjeesten. Historisch was Lodewijk Baekelandt bist de Fransche
bezettienge de leider van een beruchte bandietebende, die loater geromantiseerd
werd. Ne werd ountoofd up de markt van Brugge.

By de meeste menschn stoat Langemark meest bekend voe zy Duutsche Militaire
Begroafplekke, 't Studentekerkof ut 'n Êeste Weireldoorloge. Ip 't
soldatenfriedhof liggn der mêer of 44 000 Duutsche soldoatn.

Ounder de schryfwyze Langemarck is 't dorp voorol gekend in de Fransche,
Iengelsche e Duutsche krygsgeschiedenisse deur de veldsloagn in november 1914.
In Duutsland ountstound e woare mythe round 't woord Langemark achter volsche
zegebulletins van het leger over heldhaftige gevichten van jounge Duutsche
soldoatn. De gevichten addn idder plekke gevoundn tussen Nôordschote en
Bikschôte mo Langemark was gekoozn omdat et zo Duuts klounk. In de Duutsche
schooln werdn d'eldn van Langemark vereird, en er werdn gedinkdagen geoeden en
monumentn opgericht. Hitler, die nog by Yper gestationeerd gewist wos, nam deze
heldenvereringe over en noemde zyzelvn ook een Langemarck-stridder. Loater werd
het Vlamsch Legioen als stormdevisie Langemarck an 't oostfrount ingezet.



https://vls.wikipedia.org/wiki/L%C3%AAeuw_(b%C3%AAeste)

De lêeuw (Panthera leo) is e grôte roofbêeste uut de familie van de katachtigen
(Felidae). Van olle katachtign is ollêne de tyger grôter. De grôotte en de moann
van 't vintje gift de lêeuw een imposant uutzicht, woadeure dat de lêeuw dikwils
de keunienk van de bêestn genoemd wordt.

De lêeuw komt dikwils vôorn in de folklore en de heraldiek. Azo stoat de lêeuw
in 't wapen of de vlagge van verschillende landn en streekn: nie ollêne is der
de Vlamsche Lêeuw, moa bykans ol de Belgische provinsjes (met d' uutzounderienge
van Antwerpn) hèn ook een lêeuw in under wapen.

Vroeger kwaamt de lêeuw vôorn in over praktisch hêel Afrika, 't Midden-ôostn,
Zuud-Europa en toet in Indië, moa tegenwôordig is zyn leefgebied beperkt toet
een klêen stikstje in Indië en grôte dêeln van Afrika. Olhoewel dan de vintjes
der indrukwekkend uutzien doen de vrouwtjes 't grotste dêel van 't werk by 't
jaagn. Van de katachtign is de lêeuw den ênigstn die in socioale greopn leeft,
en normoal gezien goan de lêewinn t' hope up jacht.

Den Afrikoanschn lêeuw wierdn soms upgesplitst in drie oundersôortn, moa doavan
zyn der twê (de Berberlêeuw uut Marokko en Algereye en de Kaapse lêeuw uut
Zuud-Afrika) uutgestorvn.

In Afrika weunn lêeuwn in open grasvlaktn, bebuste savanne, holfwoestynn en
lichtbebuste streekn ten zuudn van de Sahara. Een g'isolèrde populoasje van
Azioatische lêeuwn leevn in 't Gir Forest National Park in Indië.



https://vls.wikipedia.org/wiki/Kortndrank

Kortndrank es nen drank woarin dat er mêer dan twêeëntwintig groadn alcol zit.
't Es 't resultoat van de distilloatie of 't stoken van wyn of en ander gegiste
of gefermenteerde vloeistoffe in nen alambic of distilleerketel. De mêest
bekende kortndrankn zyn geniver, gin, whisky, cognac, vodka en rum.

Historisch kenn we surtout de geniver (geniverbeze), verwant an den Iengelsche
gin, de noord-Franske genivre (lik de machtigen Wambrechies), In Vloandern es 't
er veel concurrentie voor de genivervarianten; in Hasselt peizen ze zelfst da ze
't uutgevounden ein. Ôok in Luuk (de "Péquet de Liège") en vôder over Luxemburg
noar Duutsland lôopt er 'n spoor van geniver met vele noamn en varioaties. Ôok
in Olland zyn z'er nie vys van: iederêen kent den Bols en de Bokma. Nog mêer noa
't Nôorden kom d'je in de Scandinavische landen woarda de taksen styf ôge zyn en
de temperaturen styf lêge: 't ideoale recept vô ne bloeiende zwarte mart.
Ulderen Aquavit es in feite ôok en variatie van geniver, moa de smoake van 't
kruud komyn es dominant.

Te lande woaren der minsen die de wyn kooktigen in ne geweunn kookketel en den
damp lieten neresloan tegen de metoalen ulle: 't gêne dat er van d'ulle
ofdruppelde was kortndrank. Sommigen moaktigen wyn en kortndrank van
pisseblommen.



https://vls.wikipedia.org/wiki/Koenraad_Goudeseune

Koenraad Goudeseune (Yper, 23 februoari 1965) is e West-Vlamschn dichter en
prozaschryver.

Goudeseune et hêel ze jounk leevn in Boezienge ewund, mo 't wos dudelik dat 'n
gin kiend van de Westoek wos. E kuste nie teegn de zogezeide platte, banoale en
klêenburgerlikke menschn van olier.

Achter ze joarn in 't College van Yper, gienk 'n vors gon lêern in Gent en ne
blêef doar angn. E schrêef gedichtn, woavan dan der êentige in Dietsche Warande
& Belfort en 't Nieuw Wereldtijdschrift epubliceerd graktn.

In 1993 brocht 'n zyn êeste echte boek uut: Vuile Was, e veroalnbundel over ze
jounk leevn in Boezienge en omstreekn. 't Is e boek vul me veroaln over oe
triestig dan de menschn uut ze gebortestreke wel nie woarn, ol stoan der oek wel
diengn in over ze matjes, woa dat 'n goed mei overêen kwam. 't Boek is dêels
autobiogroafisch, mor oek dêels uutevounn en Goudeseune is nie benauwd voun e
sarcastische tône.

Oloewel da Vuile Was goeie recensches krêeg, is Goudeseune nôois echt
deurebrookn. E Voun ze gedichtnbundel Zen uit eigen werk is 'n wel enomineerd
erocht voun de Jo Peters Poëzieprijs van 2006 en uut dienn bundel is 't gedicht
Ieper ekoozn voun Gedichtendaggedicht.



https://vls.wikipedia.org/wiki/Knokke

Knokke is een luxe badplatse an de zêe, die dêel uutmakt van de gemêente
Knokke-Heist in West-Vloandern. ‘t Bestoat in feite uut drie badplatsn, van zuud
noa nôord: Albertstrange, Knokke zelve en ‘t chique 't Zoute. Vo de fusie in
1965 woaren d’r 13.932 inweuners en 15.653 in 2003. In ’t noordn van Knokke ligt
‘t Zwin, een nateurgebied ip de grenze van België en Olland.

De geschiedenisse van Knokke is nauwe verboundn met ’t Zwin, in vroegere tydn
een inham van de Nôordzêe en een voargeule tout in Brugge. De kapelle en de
klinieke van Sint-Catharina in de Vardenaarspolder, ton nog groundgebied van
Koudekerke/Heist, zyn al in 1227 vermeld. Round 1405 zyn ounder groaf Jan
zounder Vrees d’oude zêedykn, die de grenze vormdn tusschn de dunen en nog nie
ingedykte schorrn, tout één dyk gebouwd die deureliep van Duunkerke tout Sas van
Gent. Dien dyk, de Groaf-Jansdyk, bestoat nu nog alsan gedêeltelik. In 1640
teldege ‘t dorp Knokke moa 200 inweuners, die in klêne uzen weundn achter de
dunen en styf oarme woarn. In de 17e êeuwe was ‘t Knokse groundgebied van
strategisch belang en de Spanjoardn bouwdn under fortn in ‘t poldergebied. Van
1830-1838 en de Belgische troepn de Hazegraspolder bezet vo te belettn dan
d’Ollanders de sluus zoun openen vo de vlakte ounder woater te zettn. An ’t end
van de 19e êeuwe evolueerde Knokke van landelik dorp noa badstad.



https://vls.wikipedia.org/wiki/Karel_den_Stoutn

Karel den Stoutn (in 't Frans Charles le Téméraire, en in 't Ingels Charles the
Bold of Charles the Rash) (Dijon, 10 november 1433 - Nancy, 5 januoari 1477) was
de zeune van Filips den Goein en Isabella van Portugal. Je was grave van
Charolais van zyn geboorte tout an zyn dôod.

Van 1467 wast 'n hertog van Bourgondië, Brabant, Limburg, Lothier en Luxemburg,
grave van Vlaandern, Artesië, Franche-Comté, Enegouwn, Holland, Zêeland, en
markgrave van Naamn. Loater, in 1473, ist 'n hertog van Gelre gewordn, en grave
van Zutphen.

Ze byname den Stoutn et 'n gekreegn omdat 'n vree courageus was, omdat 'n zovele
dost, dus nie omdat 't ne drouvoard was.

Karel ad al vele graafschappn en hertogdommn g'erfd van ze voader, mo ze lagen
in twêe blokkn: de landn van herwaars over (langs ier, de Nederlandn) en de
landn van derwaars over (de kantn van Bourgondië). Ie wilde die twêe gebiedn an
mekoar angn, en azo een groot ryk maakn, gelyk 't Middnryk van Lotharius I
gewist. Dovoorn wildegt ie ounder meer Lotharingen goan verovern. 't Is domee
dat 'n ruze kreeg met de Fransche keunink, Lodewyk den elfstn. Al da vechtn wier
uutendelik in 1477 ook ze dôod, je sneuvelde in Nancy.

In ze leevn wast 'n an 't sleuteln an de centrale instellingn van z'n ryk. Ie
kwam mor in 1467 an de macht, mor ook ze voader Filips den Goein was doar al mee
bizeg. Belangryk zyn zeker de Ordonnanties van Thionville van 1473. Ie richtte
tonne 't Parlement van Mecheln ip, ne centrale reeknkamer, ne kamer van de
schatkiste, en ne kamer van de beedn. Da woarn in feite al commissies die al een
endje an 't groein woarn in den Hofraad.

Karel was drie keers getrouwd: met Catherine van Valois, Isabelle van Bourbon,
en met Margaretha van York. By Isabelle ad 'n z'n ipvolgster Maria van
Bourgondië verwekt.

Ier es e lyste van de titels die Karel èt gedreegn tusschn 1467 a 1477, 't en
woare dat et anders vermeld stoat.

Achter dat 'n gesneuveld was in Nancy in 1477 kreeg z'n ipvolgster, Maria van
Bourgondië, als jounk meisje van me moeite 20 joar ferme probleemn omda nie
iedereen eur azo mo wilde g'oorzoamn. De bevolkinge liep vree dul ip bevoorbeeld
da nieuw ipgerichte Parlement omdat dadde een instellinge was die helegans
geleid wier deur Bourgondiërs die gin Vlams kostn. Doarnboovn begoste 't beroep
in processn nog mor ip te kommn. Met andere woordn: al die legere rechtbankn
woarn d'r ook nie mee gediend. Nog in 1477 et de bevolkinge by Maria 't Groot
Privilegie ofgedwoungn, womee dat al die nieuwe instellingn ollemolle were
ofgeschaft wiern. Nu ja, teegn de trend ingoan was moeilik, en binn d'eeste
decennia zyn z'ol were eripgericht gewist, bevoorbeeld da Parlement wier in 1504
eripgericht als de Grote Raad van Mecheln deur Filips den Schoonn.

Van 'n 27stn moarte tout 'n 21stn juli 2009 es der in het Groeningemuseum de
tentoonstellienge Karel de Stoute. De tentoonstellienge toont ounder andere de
"Bourgondische buit" die Karel an de Zwitsers eit verloorn. 't Es 'n eestn kee
da die indrukwekkende kunstschat (schilderyen, harnassn, wandtapytn,
manuscriptn...) Zwitserland verlat.



https://vls.wikipedia.org/wiki/Karel_den_Dikkn

Karel III, bygenoamd den Dikkn, van 't Huus van de Karoliengers (13 juni 839 -
Neudingen, 13 januoari 888) was e zeune van Lodewyk den Duuts en Emma. Je was
keunienk van Zwaabn (Alemannië) van 876, keunienk van Italië van 879, keizer van
881, keunienk van Oost-Francië van 882, en keunienk van West-Francië van 884.

Achter den dôod van zyn voader in 876 wierd ’t ryk volgns de divisio regnorum
verdêeld ounder de drie zeuns.

Karloman stierf in 880. J’had ollêne mor e bastoardzeune, Arnulf van Karinthië,
die loater nog keizer en keunienk van Oost-Francië en Italië zou wordn.

Achter den dôod van zyn andere broere Lodewyk de Joungn in 882, krêegt ie Saksn
en Beiern en kwamt ie keunienk van ’t were verênigd Oost-Francië. In december
884 stierf ook Karloman van West-Francië, e zeune van Karel zyn kozyn Lodewyk
den Hakkeloare. Karel krêeg azo ook hêel West-Francië.

’t Karolingisch Ryk was nu were êen grôot ryk, lik in den tyd van Karel de
Grôotn, mo vo nie lange. Karel kost zyn ryk nie verdedign teegn de Vikings,
Magyoarn, Sloavn en Saraceenn en in 887 ist ie ofgezet in Oost-Francië. E poar
weekn loater, den 13stn januoari 888, ist ie gestorvn in Neudingen dichte by
Fürstenberg an den Donau. J’is begroavn in d’abdye van Reichenau. Arnulf van
Karinthië, de bastoardzeune van zyn oudste broere Karloman, volgdeg hem ip in
Oost-Francië.

In West-Francië was de wettign ipvolger, Karel de Simpeln, nog te jounk en te
zwak en Odo I, van 't Huus van de Robertynn, wierd verkoozn tout keunienk.



https://vls.wikipedia.org/wiki/Janka_Koepala

Janka Koepala of Janka Kupała (Wit-Russisch: Я́нка Купа́ла), pseudoniem van Ivan
Daminikavitsj Loetsevitsj (Іва́н Даміні́кавіч Луцэ́віч), (Minsk, 25 juni 1882 -
Moskoe, 28 juni 1942), was e Wit-Russische schryver en dichter. Je wier anziên
voer ene van de grotste Wit-Russische schryvers van de 20e eeuwe.

Koepala wier geboren in Viazynka, een nederzettienge in d'omgevienge va Minsk.
Zyn vooroeders woaren Szlachta (van oadel), mo zyn ouders werkten olle tweê os
leênboer, want de menoage aa zeive gin land. Koepala kreegd een traditionille
ipleidynge woar dat y mee gedoan aad in 1989. Achter den dôod van ze voader in
1902 haa Koepala veel kleêne werkstjies, woroender oenderwyzer, wynkelbediênde
en schryver.

Koepala's eêrste serieuze literaire stap zettege tie me Ziarno, een in 't Pools
geschreven gedicht dat y oender 't pseudoniem "K-a." ofgewerkt het in 1903 of
1904. Zyn eêrste in 't Wit-Russisch geschreven werk (Maja Dolja) draagt den
doatum va 15 juli 1904. Ip 11 mei 1905 verscheen zyn eêste gepubliceerde
gedicht, Muzjyk ("Boer"), in de gazette Severo-Zapadni Krai. In 1906 en 1907
verscheen'n verschillende gedichten in de gazette Nasja Niva.

In 1909 veruusde Koepala no Vilnius, woar dat y ze carrière van dichter
voôrtzette. Dazelfde joar verscheen zyn eêrste dichtbundel: Zjalejka ('De kleêne
Fluute'). Dien bundel wierd dur de tsaristische regerienge ols provoquerend
anziên en in beslag genoomn. 't Arrestoasjebevel tegen Koepala wierd in 1909
erroepen mor een twidde druk wierd weere geconfisquird, die kè dur de platselike
autoriteitn. Koepala stopte mé zyn werk voe de Nasja Niva voe de reputoasje van
de gazette niet te ruïneren.

Nog oltyd in 1909 vertrok Koepala no Sint-Petersburg. 't Joar drip wierdn
verschillende werken gepubliceerd, woroender 't gedicht Advetsjnaja pesnja
(Eeuwig lied) dad in juli 1910 in boekvorm verscheen. Son na koergane (Droom ip
een euvel), gereêd in augustus 1910, stoend symbool voe den ormtierigen stoat
van Koepala's Wit-Russisch voaderland. In 1913 keêrde Koepala were no Vilnius.
Een van de menschen die Koepala in dien tyd beïnvloed ét was Maksim Gorki.

Achter de Russische Revoluusje va 1917 kreeg'n Koepala's werken een
optimistischere toôn. Oender de vele vertoaliengen dat'ie nor 't Wit-Russisch
makte was den deen van 't Marxistisch volksliêd D'Internationoale.
Niettegenstoande dadde, oenderhiêld Koepala oak connecsjes mé anti-Russische
vluchteliengn uut de Volksrepubliek Wit-Rusland, die hem bist een butenlandse
reize in 1927 anzetten van hem in balliengschap in Tsjecho-Slovakeye by under an
te sluut'n. Thuus wierd ie dur d'autoriteit'n med argusoôgen bekeekn, omdat se
werk te nationalistisch zoe zyn. Zukke kritiek'n kwaam'n oak in de pers. Da
stopte achter da Koepala in de joaren dertig een openbaore verontschuldigienge
publiceerde.

In 1941 kreeg Koepala de Leninorde voe zyn dichtbundel Ad sertsa (Uut het
herte).

Achter de bezettienge va Wit-Rusland deur nazi-Duutsland in 1941 verhuusde e
vreê ziêken Koepala eerst no Moskoe en tonne noa Tatarstan. Je bleef wél
gedichtn schryven vo de Russische partizoanen t'ondertsteun'n die vocht'n tegen
nazi-Duutsland.

In 1942 gieng'tie dôod, achter dat'ie van den trap gevollen was, in het Hotel
Moskva in Moskou. D'officiëlle dôodsoorzake was een oengeluk, mo 't wordt nog
oltyd gespeculird over e meugelike moard of zelfmoard.

Koepala is uutgegroeid toe 't symbool voe de Wit-Russische cultuure bist 't
Sovjettydperk. 't Museum dat deur toedoên van zyn weduwe in 1945 in Minsk opende
is 't belangrykste literair museum va Wit-Rusland. In Hrodna wierd in 1978 de
Yanka Koepala Stoatsuniversiteit gesticht.



https://vls.wikipedia.org/wiki/Jan_Bart

Jan Bart, ôok gekend als Jan Baert of Jean Bart in't Fransche (Duunkerke, 21
oktober 1650 - odoar, 27 april 1702), wos e Vlamsche Duunkerksche koapr die
tmeerndêel van zyn leevn in Fransche dienst i gevoarn. J'i ôok een tydje gediend
ounder d'Ollandsche admiroal Michiel De Ruyter, mo oalde zyn grôotste succesn
byst de Neegnjoarige Oorloge. Jan Baert wos beroemd deur zyn couroage en
maneuvers, ip't ende van zyn leevn at 'n 386 bôotn veroverd en vele and're loatn
zinkn of in brande loatn vliegn.

Jan Baert wos afkomstig uut e familje van Duunkerksche zêeman'n en militairn. Ze
voader wos Cornil Baert e ze moedr Catherine Jansen. Zyn oovrgrôovoader Michiel
Jacobsen wos vice-admiroal van de Leege Landn vo de Spoansche keuniengn Filips
II, Filips III en Filips IV. Ierdeure wos Jan Baert ôok familje van Cornil Weus
die ôok e Duunkerksche koaper wos en byst den Tachtigjoarign Oorlog teegn
d'Ollanders a gevochten. Jan Baert klapte Vlams juuste lyk hêel zyn familje.

Ip 16 september 1652 (toenda Baert apeupri twêe joar oud wos) gink Duunkerke, da
toen bezet wos deur Vrankryk, were oovr in Spoansche and'n. Mo by de Slag by
Duunkerke ip 14 juni 1658 herooverde 't Fransche leegr van Henri Turenne de stad
were ip de Spanjoard'n. Ip diezelfd'n oavend overandigde de Fransche keunink
Louis XIV de stad aan de Ingelsche die ip die moment boundgenootn woarn van
Vrankryk. Als Brits burger diende Baert em ip zyn twoalf joar an ip e
smokkelschip ounder kapiting Jerome Valbué.

Vanaf zyn vuuftiende begoest em te voarn ounder 't commando van admiroal Michiel
De Ruyter. Kort derachter, in 1666 allieerdn de Verenigde Provincies ulder, in
de contexte van de Twêede Ingels-Ollandsche Oorloge me Vrankryk teegn Ingeland.
Zyn voader Cornil Baert gieng dôo byst da tie in dienste van d'Ollanders en
Ingelsch schip attaqueerde. Jan Baert zelve wos êest ingescheept als luutenant
ip't schip Vette varken da d'Ingelsche mouvementn moeste surveilleern. Byst de
zomer van da jaar wierd em ingescheept ip de Zeven Provinciën, 't vlaggeschip
van d'Ollandsche marine. In juni 1667 nam tie ôok dêel an de Tocht na Chatham
woarby da d'Ollandsche marine via de Medway en de Thems Londen wilden
attaqueren, wa resulteerde in e beslissende Ollandsche oovrwinnienge. Achter de
Vrede van Breda van 13 juli 1667, die en ende moakte an de Twêede
Ingels-Ollandsche Oorloge, gaf de Ruyter an Baert 't bevel oovr De Gouden Eend.

Wannêer Louis XIV in 1672 en oorloge start teegn de Verenigde Provincies en ezo
de Ollandsche Oorloge begunt, es Baert twêede luutenant in Vlissingn en stapt ie
tegoare me Charles Keyser oovr na de Franschn. In 1673 est'n twêedn in rang
ouder koaper Willem Dorne an bôord van l'Alexandre die ounder Fransche voogdy en
de garanti van koapersbrievn raids uutvoert ip vyandige bôotn. 't Joar derachter
krygt Baert zelve 't commando oovr 't schip Le Roi David. Ip 3 februari 1675
trouwt Baert me Nicole Goutier of Gontier (1659-1682) en gift oar als
trouwcadeau e buutgemakt fregat. In april 1676 scheept Baert in ip La Royale. In
september van da joar, verkloarde Vrankryk den oorloge aan de bound van
Hanzesteed'n. In Amburg wierd zyn schip La Royale geplunderd mo de koaper kan
toch nog in Duunkerke groakn. In de latste joarn van d' Ollansche Oorloge stoudn
Baert nog an't bevel van verschillige bôotn woarmee n'em vele Ollandsche en ôok
Ingelsche voartuugn verooverde of dee zienkn. In 1677 stound ie ip't fregat La
Palme an't ôofd van e vloot van zes scheepn. In juni 1678 viel tie by Texel me
vier scheepn 't Ollansche fregat Schiedam an woarby da tie zwoar geblesseerd
groakte mo toch de Schiedam koeste veroovern en na Duunkerke bringn. Zyn succes
bleef nie onipgemekt deur zyn chefs, de minister van de marine Jean-Baptiste
Colbert en de keunink zelve. Ip 10 oest 1678 tekenden Vrankryk en de Republiek
't Verdrag van Nymeegn wordeur er en ende kwam an d'Ollansche oorloge.

Achter de Vrede van Nymeegn kwam Bart officiël by de Fransche keuninklyke marine
ip recommendoasje van Vauban en ip 8 januari 1679 wierd ie deur Louis XIV
benoemd tot luutenant ter zêe. Deur de vrede tusschn Vrankryk, de Republiek en
Ingeland wos't ip die moment relatief kalme vo Baert. In 1681 vertrok tie an't
ôofd van't fregat La Vipère ip missie teegn Barbaryse zêeroovers die de
Middellandsche Zêe onveilig makten. Ip die missie koest em verschillige
piroatebôotn veroovern, mo achter nen tyd kwoamn de piroatn en Vrankryk ôok tot
en akkôord. In dien tyd wierd Baert ôok geconfrounteerd me nen ôop miserie in
zyn familje deurda zyn moedr dôogienk en e poar moand'n derachter ôok zyn
dochter en ip' ende van't joar ôok nog zyn vrouwe Nicole stiervn.

In 1683 verkloarde Spanje den oorlog an Vrankryk en ezo begoest de
Frans-Spoansche oorloge (1683-1684). Byst dien oorloge koest Baert an bôord van
Le Modéré tegoare me de markies van Ablimont e poar Spoansche scheepn entern in
de gebuurte van Cadiz wa symbolisch wos vo de zwakte van de Spoansche marine in
vergelykienge me de Fransche. De Spoansche keunink Koarel II zag da antins in en
tekende in 1684 rappe e bestand me Vrankryk ('t Bestand van Regensburg),
woardeur de Frans-Spoansche oorloge ten ende kwam. In 1686 wierd Baert benoemd
tot kapiting ip't marinefregat La Serpente.

In 1688 gienk Vrankryk me d'Iersche Jacobietn en d'Ottomoan'n als boundgenootn
in oorloge teegn de Liga van Augsburg die bestound uut Ingeland, de Republiek,
Spanje, 't Illig Roomsche Ryk, de Savoie en Zweedn en ezo gienk de Neegnjoarige
Oorloge van start. In 1689 wierd Baert tegoare me Claude de Forbin belast me't
escorteern van konvooin ip't Kanoal. Byst dien dienst wierdn ze by't eiland
Wight in de tange genoomn deur d'Ingelsche en gevangngezet en na Plymouth
gezondn mo ze koestn ontsnappn en were in Vrankryk groakn. Vuuftien doagn achter
zyn ontsnapppienge, ip 20 juni 1689, wierd Baert tot kapiting ter zêe van de
keuninkyke marine ter beloonienge van zun inspanniengn vo em ip te offern om de
konvooin van commercantn te beschermn. Ip 13 oktober van da joar trouwde em me
zyn twêede vrouwe Marie Jacqueline Tugghe. 't Joar derachter, in 1690, kreeg tie
tbevel oovr 't fregat L'Alcyon in de vlôot die gedelegeerd wierd deur Tourville,
de vice-admiral van de vlôot van de Levant die opereerde in de Middellansche Zee
teegn Ollandsche en Ingelsche bôotn. Ip 10 juli 1690 vocht ie mee in de Slag by
Beachy Head die resulteerde in e Fransche oovrwinnienge en derachter, in 1691
namtie tusschn juni en oest dêel an de Campagne de Large van Tourville teegn
d'Ingelsche admiral Russell. Loater da joar toogde Baert nog mêer zyn vernuft ip
zêe deur deur een Ingels-Ollandsche blokkoade van d'oavn van Duunkerke te
breekn. Je koeste dus de oopn zêe bereikn woarda tie enigte bôotn plunderde en
zyn buutgemakte stock afzette in Nôorweegn (da toen in vrede wos me Vrankryk).
Derachter koest em ôok nog nen ôop Ollansche visserbôotn en ulder militaire
escortes inpakkn en in de foule plunderde em ôok nog de Schotse kustn.

Ierdeur werd Jan Baert rappe bekend in hi Vrankryk en in 1692 wierd em
uutgenodigd deur keunink Louis XIV in Versailles en kreeg em eerbewyzn vo zyn
oovrwinniengn ip zêe. In 1693 ad ie 't bevel oovr de 62 kanon'n tell'nde Le
Glorieux nog olsan ounder d'orders van Tourville die ondertusschn ol tot
maarschalk wos benoemd. Achter de Fransche oovrwinnienge in de Slag by Lagos en
d'innoame van't konvôoi van Smyrna, verloat ie me zyn schip de vlôot en versloat
by Faro nog zes Ollandsche scheepn. Toen ze were woarn in Toulon,
d'uutvalsbasisse van de Fransche vlôot van de Levant, kreeg Baert den ipdracht
om na Duunkerke te goan om doar 't commando te voern over en eskoader van zes
fregattn om e vlôot me groan vanuut 't Nôorse iland Flecker binn'n t'oaln vo
Vrankryk wa tie me succes deed.

In 1694 deedn de hoavnblokkoades van de Liga van Augsburg de groanpryzn nog mêer
stygn en kwamter ongersnôod in Vrankryk. Louis XIV dee dus nog mêer ankôopn van
groan in Nôorweegn om de bevolkienge te voedn. Mo 't konvooi die de leevrienge
na Vrankryk brocht wierd verooverd en de 96 Fransche groanscheep kwoamn in andn
van d'Ollanders. Jean Baert sloagde der pertank in om me moar zes fregatn 't
groankonvôoi t'erroovern in de Slag by Texel en ze na Vrankryk te bringn. Ierby
wierd ôok d'Ollandsche admiral Hidde Sjoerds de Vries verwound en gevangngezet.
Deur d'aksje van Baert doalde de groanprys in Vrankryk me 90% (va 30 tot 3 pound
per scheepel) en wierd em nog mêer beroemd in Vrankryk. Louis XIV sloeg em ierip
tot ridder en benoemde em tot commandant vande zêemacht van Duunkerke.

In 1695 bleevn d'Ingelschn de Fransche kust bestookn, voorol de strategisch
geleegn oavnstad Saint-Malo. Jan Baert wierd er, tegoare me zyn oudste zeune
François-Cornil Bart, belast me de verdedigienge van't fort Bonne-Espérance deed
er me artillerie-anvalln d'Ingelsche wegvluchtn. In't begun van juni 1696
sloagde Baert der in om an bôord van de Maure, e fregat me 54 kanongs, me 7
andere bôotn d'oavn van Duunkerke uut te voarn. Vo de twêede kêe lukte em er dus
in om oundanks de blokkoage van d'Ollanders en d'Ingelsche om uut Duunkerke te
voarn. Byst zyn toch outndekte em ip 17 juni by de Doggersbank e konvôoi va 112
commerce-scheepn die van de Baltische Zêe kwoamn en begeleyd wierdn deur zes
Ollandsche ôorlogsscheepn. Achter e vrêe gevecht koest em tkonvôoi van
d'Ollanders versloagn en veroovern. Mo de Ingelsche boundgenootn van de
Republiek stuurdn ol rappe versterkienge achter Baert an, vanuut Ingeland kwam
en eskoader van 13 bôotn ounder bevel van admiral Benbow om 't konvôoi were te
pakkn. Deur zyn oundertal besliste Baert van vier veroverde Ollandsche
oorlogsbootn plat te brand'n en de Ollandsche gevangen'n me de twêe andere were
te loatn voarn na ulder land. Me Benbow achter zyn gat, besloot Bart van me zyn
buut na Denemarkn (da ton in vrede wos me Vrankryk) te vluchtn woar em nen tyd
bleef totda tie ip 28 september were in Duunkerke koeste binn'ngeroakn me 25
buurgemoakte commerce-scheepn en nog 1200 krygsgevangen'n, achter ontsnapt te
zyn an d'Ingelsche bôotn van Benbow en an d'Ollansche admiral Wanzel. Vo zyn
oovrwinnienge in de Slag by Doggersbank wierd ie belôond me de titel van chef
d'escadre van de Frans-Vlamsche provinsje.

Kort derachter kreeg em ipdrachte van François Louis de Bourbon-Conti, de prinse
van Conti en de Fransche kandidoat vo't Poolsche keuningschap, na Dantzig te
voern. Toenda de Liga da vernam, zoundn ze 19 oorlogsscheepn na Duunkerke vo da
te verindern. Baert ad 10 scheepn ter beschikkienge mo prefereerde van me mo
zesse te vertrekkn. Gaccompagneerd deur nen ôop Fransche notoabeln lyk
Marc-Antoine de Saint-Pol (Hêer van Hécourt en commandant van de Jersey) en
Melchior de Polignac (die toen d'ambassadeur va Vrankryk in Pooln wos en loatr,
in 1713 de kardinoal va Frankryk gieng komm'n), sloagde Bart erin van inde
nachte van 6 ip 7 september Duunkerke uut te voarn en de vyandige bôotn af te
schuddn. Zeevn doagn loatr kwoamn ze an by't nauw van de Sont en derachter, ip
15 september, wierdn ze verwelkomd in Koopnoagn (Vrankryk wos toen e boundgenôot
van Denemarkn). Ip de 26ste kwoamn ze an in Dantzig vo der te verneemn da de
teegnkandidoaat die gesteund wierd deur de Liga van Augsburg, Frederik-August
van Saksen, ol gekrôond wos tout keunink August II van Pooln. Ze beslootn van
ulder ambiesje nie te verre te dryven en ipnieuw te battern en ze kêerdn ton mo
were na Vrankryk. Want onderttusschen wos ip 20 september 1697 de Vrede van
Ryswyk getekend tusschn de Liga van Augsburg en Vrankryk en ezo woster en ende
gekommn an de Neegnjoarige Oorloge.

In 1702 stound de Spoansche Successieoorlog ipt punt van 't escaleern en Jan
Baert wos belast me't bewoapenen van en eskoader in Duunkerke, mo je zo noois e
rolle kunn'n speeln in die oorloge want ne kreeg e zwoare loungontsteekienge. Je
stierf an de gevolgn dorvan by em thuus ip 27 april 1702 an 51 joar. Zyn lichoam
wierd begroavn in de Sint-Elooiskerke van Duunkerke. Zyn graf wierd er mo
weregevoundn in 1928 byst ipgroaviengn in de kerke.

Om zun erinnerienge t'onderoudn wierd ip 7 september 1845 e stanbêeld van em
ipgericht deur 't stad Duunkerke. 't Bêeld es gemakt deur David d'Angers en
stoat ip de vroegere place Royale die erdôopt es gewist tot place Jean Bart.
Byst 't carnaval van Duunkerke wordt er by zyn bêeld ôok 't lied van Jan Bart
gezoungn.



https://vls.wikipedia.org/wiki/Hofmeier

Hofmeier of majordomo, van ‘t Latyn maior domus (ipperstn van ‘t huus), was e
titel in ‘t Frankisch Ryk in de 7ste en 8ste êeuwe. Den Hofmeier was
verantwoordelik vo de menoage an ’t hof, lik e sôorte ipperknecht of butler.

In Austrasië, ’t nôordôostelik stik van ’t keunienkryk van de Frankn ounder de
Meroviengers, evolueerde den titel van Hofmeier noar e functie woaby dan ze mêer
en mêer te zeggn haan. Deurdan d’er verschillige zwakke en jounge keuniengn ip
den trôon zaatn an ’t ende van de Meroviengische periode, paktn ze geleidelik an
de macht over. De Meroviengische keuniengn van die periode krêegn de benoamienge
van Vadsige keuniengn.

Uuteindelik haan de Pepinidn, e familie van Frankische edeln die diendn ols
Hofmeier, ol de macht, en de functie kwam erfelik.

In 751 kwamt de zeune van Karel Martel, Pepeyn III, bygenoamd de Kortn, met de
steun van paus Zacharias, keunienk van ‘t Frankisch Ryk. Je zette de latste
Merovingische keunienk Childerik III of en stichtte de dynastie van de
Karoliengers. Zyn zeune Karel de Grôotn, die in 800 gekrôond wierd tout keizer
van ‘t West-Romeins Ryk en gereeknd wordt ols Karel I van ’t Karolingisch Hillig
Rooms Ryk, krêeg nog mêer macht en kwam êen van de belangrykste figeurn van
d'Europeesche geschiedenisse.



https://vls.wikipedia.org/wiki/Hertogdom_Broabant

’t Bestound uut de drie hudige Belgische provinsjes Vlams-Broabant, Antwerpn en
Woals-Broabant (met ’t gebied van Gembloux en Sombreffe in de provinsje Noamn),
‘t Brussels Hoofdstedelik Gewest, en toet 1648 d’Hollandsche provinsje
Nôord-Broabant.

De belangrykste steedn woarn Brussel, Antwerpn, Leuven, Mechelen,
's-Hertogenbosch, Lier en Breda.

De noame Broabant is ofgeleid van braecbant, e soamnstellienge van braec da
'broek' of 'moerassig land' wil zeggn, en bant 'streke'. ’t Was
d’oorsprounkelikke noame van de Broabantgouwe (pagus Bracbatensis), die strekte
tusschn de Schelde en de Dyle.

In den tyd van de Romeinn lag ‘t gebied in de Romeinsche provinsjes Belgica en
Germania Inferior en ‘t was beweund deur Belgn die van Keltische en Germoansche
ofkomste woarn. ’t Gebied tusschn de Schelde en de Moas wierd Toxandrië genoemd.
Ip ’t ende van de Romeinsche periode wierd Gallië veroverd deur de Germoansche
Frankn.

In 481 kwoamn de Meroviengers an de macht. ’t Gebied lag ton in Austrasië, ‘t
nôord-ôostelik stik van ’t Merovingisch keunienkryk. Clovis I verênigde ol de
Frankn ounder êen leider. Achter zyn dôod in 511 most zyn ryk verdêeld wordn
ounder zyn zeuns en ’t was mor in 687, achter veel oorloogn, da den hofmeier
Pepeyn van Herstal Neustrië en Austrasië definitief kost verênign. In 751 zette
zyn klêenzeune Pepeyn de Kortn de latste Merovingische keunienk Childerik III an
de kant. Je liet hem uutroepn tout keunienk en met hem begost de dynastie van de
Karoliengers, genoemd achter zyn voader Karel Martel.

Karel de Grôotn kost et Frankisch Ryk round 800 enorm uutbreidn en versterkn, mo
zyn zeune Lodewyk de Vroomn was de latstn die ’t enorm ryk kost tegoare houdn,
want volgns de Frankische tradiesje most et ryk verdêeld wordn ounder zyn zeuns.

In 843, by ‘t Verdrag van Verdun, wierd et verdêeld in West-Francië,
Oost-Francië en Middn-Francië.

’t Gebied kwam ton in Middn-Francië te liggn, da tusschn de Schelde en de Reyn
lag. ’t Gebied van ’t loatere Groafschap Vloandern, ten westn van de Schelde,
kwam in West-Francië te liggn.

In 855 wierd et Middnryk van keizer Lotharius I were verdêeld by 't Verdrag van
Prüm.

Lotharius II krêeg ’t mêest nôordelik stik, da regnum Hlotharii (ryk van
Lotharius) genoemd wierd en loater in de 10e êeuwe Lotharingia.

In 903 wierd et hertogdom Lotharingen gesticht as stamhertogdom ounder ‘t
keunienkryk Lotharingen.

De latste keunienk van Lotharingen was Karel de Simpeln van West-Francië. In 922
kost keunienk Hendrik de Veugeloare van Oost-Francië hem verjoagn en Lotharingen
was van ton e stamhertogdom ounder ‘t Duuts Ryk.

In 959 wierd ’t hertogdom in twi stikkn gesplitst: Neder-Lotharingen
(Lotharingia inferior) en Ipper-Lotharingen (Lotharingia superior).

In 977 benoemde keizer Otto II van 't Hillig Rôoms Ryk Karel van
Neder-Lotharingen tout hertog van Neder-Lotharingen. Karel gaf zyn dochter
Gerberga 't groafschap Brussel ('t gebied tusschn de Zenne en de Dyle, dat e
stik van de Broabantgouwe was) cadeau vor heur trouw round 985–990 mè Lambert I,
de groaf van Leuven.

Den titel Hertog van Broabant is in 1183/1184 gecreëerd gewist deur keizer
Frederik Barbarossa as belônienge vo groaf Godfried III van Leuven, die
Jeruzalem hielp verdedign teegn den Egyptischn sultan Saladin.

De keizer verênigde Godfried zyn gebiedn, ‘t Groafschap Leuven, ’t
landgroafschap Broabant, en ‘t markgroafschap Antwerpn toet et hertogdom
Broabant vo zyn oudste zeune Hendrik I, die den êestn hertog van Broabant kwam.

In 1190, achter den dôod van zyn voader, kwam Hendrik I ook hertog van
Neder-Lotharingen. Mor ip de ryksdag van Schwäbisch Hall verkloarde keizer
Hendrik VI, den ipvolger van Frederik Barbarossa, dat et hertogdom
Neder-Lotharingen van nu vôort zo goed of gin gezag mer haad, en da den hertog
van Broabant ollêne nog mor etwa te zeggn haad binn zyn eign gebiedn en
rykslêenn. De noame Lothier of Lotryk kwam in gebruuk vo da gebied. Lothier
meugt dus nie verward wordn mè Neder-Lotharingen, da vele grodder was.

Ounder Jan I krêegn d’hertoogn van Broabant ook ‘t hertogdom Limburg, achter de
Slag by Woeringen in 1288. Jan I (1254-1294) trouwde in 1273 mè Margaretha van
Dampierre, dochter van de Vlamsche groaf Gwyde van Dampierre en Mathilde van
Béthune.

Under klêenzeune, Jan III (1300-1355) was de voader van Johanna, Margaretha, en
Maria van Broabant. Johanna heur twi schonbroers betwistegn heur erfipvolgienge,
wa da ’t begun was van de Boabantsche Successieoorloge (1356-1357). Heur zuster
Margaretha was getrouwd mè Lodewyk van Male, groaf van Vloandern, en heur zuster
Maria mè Reinoud III van Gelre.

Margaretha van Male, dochter van Margaretha van Broabant en Lodewyk van Male,
trouwde mè Filips de Stoutn, den hertog van Bourgondië, die zyn vrouwe in 1390
liet erkennen as erfgenoam. In 1414 wierd under twidde zeune Antoon, de joungere
broere van Jan zounder Vrees en Margaretha van Bourgondië, anveird as ruwoard
(regent) in Broabant. Achter Johanna heur dôod in 1406, erfde Antoon ’t
hertogdom Broabant, Lothier en Limburg.

Zyn oudste zeune Jan IV van Broabant trouwde mè Jacoba van Beiern, mo ze giengn
uut makoar. Jan IV wierd gesteund deur Filips de Goein teegn Jacoba van Beiern,
die pertang e vulle nichte was van Filips de Goein (Zyn voader Jan zounder Vrees
en heur moeder Margaretha van Bourgondië woarn broere en zuster). Filips I van
Saint-Pol, e joungere broere van Jan IV, wierd angesteld as ruwoard vo Broabant.

Filips I van Saint-Pol erkende Filips de Goein in 1426 as zyn erfgenoam en
achter zyn dôod in 1430 kwam ’t hertogdom Broabant, Lothier en Limburg e stik
van de Bourgondische Nederlandn. In 1482 kwam ’t ounder de Habsburgers, achter
d‘n dôod van Maria van Bourgondië, die getrouwd was mè Maximiliaan van Ôostnryk.

In 1543 kost Keizer Karel V Gelre en Zutphen by zyn gewestn voegn. Van da joar
wordn de Nederlandn de Zeventien Provinciën genoemd en kwam ‘t hertogdom
Broabant êen van de zeventiene.

In 1555 dêe Karel V trôonsofstand en kwoamn z’ounder zyn zeune Filips II van
Spanje.

In 1568 begost de Tachtigjoarign Oorloge. Achter ‘t Plakkaat van Verlatinghe in
1581 wierd Filips II van Spanje ofgezet en kwoamn de Zeventien Provinciën
tydelik (van 1582 tout 1584), ounder Frans, den hertog van Anjou. Frans van
Anjou was de joungste zeune van keunienk Hendrik II van Frankryk en Catharina
de' Medici, en de joungere broere van de Fransche keuniengn Frans II, Karel IX
en Hendrik III.

Achter d’n dôod van Filips II van Spanje kwoamn de Zudelikke Nederlandn in handn
van z’n dochter Isabella Clara Eugenia, die trouwde met Albrecht van Oostnryk,
beter bekend as Albrecht en Isabella.

In 1648, met de Vrede van Münster en van Westfalen, kwam ter ’n ende an de
Tachtigjoarign Oorloge (1568–1648), en erkende Filips IV van Spanje de Republiek
der Verenigde Provinciën officieel as soevereine stoat.

’t Nôordelik stik van Broabant, nu d’Hollandsche provinsje Nôord-Broabant, kwam
ounder federoal besteur en krêegt de noame Staats-Brabant. ’t Zudelik stik blêef
in handn van de Spoansche Habsburgers.

Achter d’n dôod van Karel II van Spanje in 1700, begost de Spoansche
Successieoorlog.

In 1713, by de Vrede van Utrecht, wierd Filips van Anjou, e klêenzeune van
Lodewyk XIV, erkend as keunienk Filips V van Spanje, ip vôorwoarde dat ie gin
keunienk van Frankryk mocht zyn. Karel VI van Oostnryk krêeg ter compensoasje de
Zudelikke Nederlandn en de provinsjes Milaan, Noapels en Sardinië.

De Spoansche Nederlandn kwoamn azo were ounder den Ôostnrykschn tak van ‘t Huus
Habsburg en krêegn de noame Ôostnryksche Nederlandn.

’t Zudelik stik van Broabant wierd nu Keizers-Broabant genoemd vo ’t verschil te
moakn met et nôordelik Staats-Brabant.

In 1787 begost Broabant in ipstand te kommn teegn de vernieuwiengspolletiek van
keizer Jozef II, geleid deur Hendrik van der Noot.

Loater volgdn de groafschappn Vloandern, Henegouwn, Noamn en ’t oud hertogdom
Limburg ‘t voorbeeld van Broabant. Jozef II wierd nie mer erkend as vorst van
uze gewestn en ze stichtegn de Verênigde Nederlandse Stoatn.

In 1790 wierd et gezag van d' Ôostnrykers were hersteld ounder keizer Leopold
II.

In 1795 wierdn de Nederlandn g'annexeerd deur de Fransche Republiek en
gereorganiseerd in departementn: achte in de Nôordelikke- en neegn in de
Zudelikke Nederlandn. ’t Gebied van ’t hertogdom Broabant bestound uut de twi
departemantn: Twi Neetn - Deux-Nèthes (Antwerpn) en Dyle (Vlams- en Woals
Broabant).

In 1815, achter de val van Napoleong, kwoamn ‘t provinsjes van ‘t Verenigd
Keuninkryk der Nederlandn en achter de Belgische Revoluusje, in 1830, van
België.



https://vls.wikipedia.org/wiki/Hendrik_I_van_Iengeland

Hendrik I (Iengels: Henry I), bynoame Beauclerc, (Selby, Yorkshire, ca. 1068 -
Lyons-la-Forêt Normandië, 1 december 1135), was de joungste zeune van Willem de
Veroveroare en Mathilda van Vloandern. Je zou vernoemd zyn achter de Frãnsche
keunienk Henri I, die e broere was van Adela van Mêesn, de moeder van Mathilda
van Vloandern.

Hendrik was keunienk van Iengeland van 1100 toet 1135. Je krêeg zyn bynoame
omdat ie Latyn en vrye kunstn gestudeerd haad.

Zyn dochter Mathilde was getrouwd me de Rôoms-Duutsche keizer Hendrik V. Met hem
ha ze gin jounges, mo wel met heur twidde vint, Godfried Plantagenet.

Achter zyn dôod wierd Hendrik ipgevolgd deur Stefan van Blois, e zeune van zyn
zuster Adela. Mo zyn dochter Mathilde betwistte die krônienge, en da zorgde vor
e periode van burgeroorloge in Iengeland, bekend als d’anarchie.

Uutendelyk kost Hendrik II, zeune van Mathilde en Godfried Plantagenet, Stefan
van Blois ipvolgn. Je was den êeste keunienk van Iengeland van 't Huus Anjou,
ook de Angevins genoemd.

De dynastie krêeg loater de noame Huus Plantagenet, achter de bynoame van zyn
voader.



https://vls.wikipedia.org/wiki/Harmonium

Ne harmonium, tredorgel of tertorgel is e muziekinstrument die gereeknd wordt
tot de orgels. De klank is e bitje 't zelste lik van en accordeong, omdat 'n up
dezelste maniere vôortgebrocht wordt. Mi pedaaln moe je lucht in e boge bloazn
en oej toun e toetse induwt, wordt diene lucht nor e toungsje gebrocht, die toun
begunt te trilln.

Êen of mêer van die toungsjes tôpe vormn e register. Juste lik bie en accordeong
of en orgel zorgn verschillige registers vo verschillige klankn. Ge kut up twêe
verschillige maniern vor e verschillige klank zorgn deur nootn toe te voegn an
de gebrukte note:

De noame harmonium wierd vo den êeste kêer gebrukt in Vrankryk deur Alexandre
Debain. Em wos den êestn voun zuk en instrument te bouwn da gebruk makte va
drukwind, da wil zeggn daj de lucht nor de toungsjes bloast. Up min of mêer 't
zelste moment wos der wok nen Amerikoan die a peu près 't zelste gemakt adde, mo
tonne mi zuugwiend die zorgde vo nen ounderdruk. Omdat da simpelder wos vo te
moakn, wos de Amerikoansche versie rap populairder dan de Fransche. Harmoniums
wierdn surtout populair in kerkn vo zang te begeleidn.



https://vls.wikipedia.org/wiki/Hadewych

Hadewych leefde in de vulle 13e eeuwe in et hertogdom Broabant. Zy wos zy
zounder twyfel e styf begoafde vrouwe. Ze sprak zy Latyn en Frans en koste den
Bybel en de tekstn van de Kerkvoaders leezn. Da getuugt van e ryke, verzekers
oadellikke ofkomste. Up loatere leeftyd stound ze zy an 't oofd van e
verenigienge van olleenstoande religieuze vrouwn die nie in e klooster of abdy
en wundn.

Hadewych wos e voorbeeld vo loatere mystici. In de 14e eeuwe schreef nen
theoloog uut d'omgevienge van Jan van Ruusbroec over een heylich glorioes wijf,
heet Hadewich. Zy wos ook d'eerste in de Lege Landn die mystieke tekstn schreef
in de volkstoale, et Diets.

In de 14 Visioenn beschryft ze zy eur groot verlangn vo verenigd te geroakn met
God. Ze beschryft de tocht die de ziele moe moakn vo gelykig te kommn met
Christus en God. De symboliek van de visioenn doe straf peizn an de
Oopnboarienge van Johannes uut et Nieuw Testament.

De 45 strofische gedichtn trekkn up middeleeuwsche minneliedern moar goan by
Hadewych over eur persoonlik smachtend zoekn na De Minne, dat es God of
Christus.

D'r zyn 31 brievn woa da de noame Hadewych van Antwerpen up stoat. 't Es nu
zekers da d'r gin een direct van eurzelve nie mee tusschn en zit, 't zyn
ollemoale loatere bewerkiengn die verzekers wel gebaseerd goan gewist en up
originele brievn van eur. In die brievn gift Hadewych eur upvoattienge were over
et goddelik liefdeleevn. De brievn zyn surtout theologisch en goan byvoorbeeld
over d'overeenkomste tusschn de rede en de minne (liefde).

Eur ideoal stoat et best van ol beschreevn in brief XXV: De Minne es al. Da
vertoal je best van ol deur De liefde tot God es olles.

Den bekendn tekst die begunt met Alle dinghe sijn mi te inghe, ic ben soo wijt
es ook mystiek, moar es nie van Hadewych ofkomstig.



https://vls.wikipedia.org/wiki/Gouden_Boomstoet

De Praalstoet van de Gouden Boom gienk vo den êeste ki uut in 1958 en wierd ter
gelegenheid van Brugge 2002, Culturele Hôofdstad van Europa vernieuwd. De stoet
is e realisoatie van 't Stad Brugge en 't Comité voor Initiatief.

't Centroal thema van de stoet is de “Wapenpas van de Gouden Boom” die in 1468
up de Brugse Mart ghoudn wierd vo den trouw van Karel den Stoutn, graaf van
Vloandern en hertog van Bourgondië, me d' Ingelse prinsesse Margaretha van York.
't Hôogtepunt wos 'n grôot tornôoi up de Mart, 'de Wapenpas' van de Gouden Boom.
Ridders moestn under courage tônen deur under ne 'pas' te verdedigen. Den inzet
wos den trofee van de Gouden Boom.

In 2002 wierd er 'n actueler bild van Vloandern getôond me accenten up de rolle
van de stedelijke magistroaten en de gilden en ambachten in undere stryd tegen
de vorsten. Verder is de Praalstoet van de Gouden Boom 'n kleurrijk spektoakel
me 2 000 figuranten, zes reuzen en twoalf praalwoagens.

In 2007 was 't er ôok 'n “vôorprogramma”: 'n toer met de velo via zes platsen
die in 1468 decor woaren vo de feestn vo de trouw van Margaretha van York en
Karel den Stoutn. Vertrek in Sluus, noa Damme, via de Kruuspôorte, 't Prinsenhof
en de Burg noa de Brugse Mart.



https://vls.wikipedia.org/wiki/George_Minne

George Minne (Gent, 30 augustus 1866 - Sint-Martens-Latem, 20 februoari 1941)
was een Vlamsche beeldouwer, kunstschilder, tekenoare, illustrator en docent an
den academie.

Z’n kunst wordt gerekend by ’t naturalistisch symbolisme, moar ook by de Art
Nouveau of Jugendstil.

George Minne volgde een ipleidinge tot architect van 1882-1884 an den academie
in Gent. Je was bevriend met de schryver Maurice Maeterlinck en je illustreerde
zyn werkn Les serres chaudes in 1888 en Sœur Béatrice in 1900. Ook werkn van zyn
vriendn uut ‘t symbolistisch milieu Charles van Lerberghe, Emile Verhaeren en
Grégoire Le Roy.

In 1890 exposeerdeget ie e poar van zyn beeldn by Les XX in Brussel en in 1891
wierd 'n lid van die belangryke avant-gardistische kunstenoarsgroep.

In 1898 gingt 'n in Sint-Martens-Latem weunn. Je wordt anzien als de leidnde
figeure van den êerste groep kunstnoars van de Latemsche Schole die loater de
mystieke symbolistn wierdn genoemd. ’t Woarn de kunstschilders Albinus Van den
Abeele, Valerius De Saedeleer, Albert Servaes en Gustaaf Van de Woestijne.

Van 1912-1914 en 1918-1919 wordt Minne docent an den Academie van Gent. Binst
den oorloge 1914-1918 wykt ‘n uut noa Wales met zyn vrouwe moar achter den
oorloge keert ‘n were.

Minne wordt anzien als één van de belangrykste symbolistische beeldouwers van
Europa. Je werkte met out, marmer, brons en graniet. J’et ook meer of
vuufounderd tekeningn in outskole en potlôod gemakt.



https://vls.wikipedia.org/wiki/George_Grard

George Grard (Doornik, 26 november 1901 – Sint-Idesbald, 26 september 1984) was
een Belgische beeldouwer.

In 1930 krygt ‘n een beurze van de stad Doornik en hoalt de Rubensprys van ‘t
Paleis voor Schone Kunsten in Brussel

In 1931 goat ’n in Sint-Idesbald (Koksyde) weunn in een visschersuzetje. In de
scheure van een ander uzetje richt ’n z’n atelier in. Doa wordt de ‘’Schole van
St. Idesbald’’ geboren, woa da vele kunstenoars tegoare kommn, lik Caille,
Creuz, Dasnoy, en vriend Paul Delvaux. Ook de kunstenaressen en modellen van
Grard, Georgette Dufour en Isette Gabriels.

In 1957 werkt Grard een moand in Congo. De Afrikoansche Anasthasie inspireert em
tout “De Grote Afrikaanse”, een stoande lange, slanke figeure. Da beeld is een
kêerpunt en betêkent den overstap noar een nieuw vrouwentype. Grard zelve ziet
in z’n figeurn een verwyzienge noa de nateure. Een stoande figeure doet em peizn
an een boom, een inêengeboogn vorm an een berg en een liggnde figeure an ‘t
woater.

Francine van Mieghem, weduwe en model van Grard en zelve ook beeldouwster et in
1995 een bronzn borstbeeld gemakt ter êre van eur grôte lêermêester. ‘t Stoat ip
‘t George Grardpling in Sint-Idesbald. Under dochter Chantal Grard makt
abstracte beeldn.

Beeldn ip klinder formoat: verzoameliengn van de Musea in Antwerpn, Brussel,
Doornik, Luuk, Ostende, Verviers, verzoameliengn van de Vlamsche- en de Fransche
Gemêenschap en privéverzoameliengn.



https://vls.wikipedia.org/wiki/Gardameer

Et Gardameer es et grôotste meer van Itoalië, en ligt in et nôordn van et land.
Et ôort soamn me ounder ander et Comomeer en het Lago Maggiore tot de zogenoamde
Nôord-Italioanse meern. Den omtrek van et meer es oungeveer 152 km. Het meer eit
nen typische vorm: lang en smol in 't nôordn, en brêed en round in 't zuudn. Da
es een gevolg van zyn liggienge, want de nôorderpunt ligt volledig in de
uutlopers van d' Alpn en es vrêe bergachtig, binst da 't vlakke zuudn ol dêel
uutmakt van de Po-vlakte. De diepte van et meer weirdt ôok bepoald deur de
omliggnde geografie: in het nôorden goat et meer tot 350 meiters diepe, moar in
't zuudn eit et mêer et karakter van nen oundiepn bassing. Der zyn verschillnde
klêene eilandjes in et meer te vinden, en in 't zuudn ei je een schiereiland.

Et Gardameer ligt ip het groundgebied van 3 Italjoanse provincies: Trento in et
nôordn, Brescia an de westkant en Verona an de ôostkant. Der zyn verschillnde
gemêentn round het meer:

Weegns zyn unieke liggienge es et Gardameer êen van de grôotste toeristische
trekpleisters van Itoalië, zowel by de binnelanse bevolkienge als by de
buutnlanders. Ge keunt er vrêe gevarieerde toeristische activiteitn doen: de
kiezelstrandn en het zoete, lauwe woater nôdigen uut voo relaxte strandvakanties
in 't zuudn. In't nôordn keun je het meer combineern me uutstappn in de bergn.
In Malcesine bievôorbeeld es't er een koabellifte die noa een ôogte van 1800
meiters goat (de Monte Baldo), van woaruut da je wandeliengn noa toppn tot 2200
meiters keunt moakn. Mounten-biken en valschermspriengn zyn ôok vrêe populair in
het nôordn van et meer. Deur de liggienge van et meer es er ôok redelyk vee wind
ip het meer. Doardeure ei je vee activeitn ip het meer gelyk windsurfn,
kyte-surfn, zeiln,... En da olles gecombineerd met de gekende Italioanse
kwaliteitn gelyk goe were, goe eetn en drinkn,... In de wydere omgevienge zyn
der typische Italioanse steedn mè een ryke historie, gelyk Verona, Trento en
Brescia.



https://vls.wikipedia.org/wiki/Freize

E freize of freze (Kortryk) is e sôorte fruut uut de familie van de rôozn. In de
biologie zyn de kleine zoadjes den echte vrucht, en is et roo sappig deel de
opgezwolln blombodem, woadeure dat dadde eigentlik e schynvruchte is. Buutn de
geweune freezn, groein der by nuus in 't wilde nog 2 sôortn freezn: de busfreze
(Fragaria vesca) en de zeldzoame grôte busfreze (Fragaria moschata).

't Wôord "freezn" is een typisch vôorbeeld van e West-Vlams word dat eigentlik
overgepakt is uut et Frans: een freze es in 't Frans fraise.

Freezn zyn zoete vruchtn die styf in de smoake volln van de mêeste menschn. A 't
sezoen van de freezn begunt (van meie vors), zie je overol in de provinsche
plakkatjes angn met e freze up. Je kut toune de freezn rechte van 'n boer koopn,
nog ossan de beste maniere voun ze leevnde ves te krygn. De freezn die in 'n
wienkel liggn, zyn mêestol etrokkn an ze nog groene zyn of kommn uut buutnland
(surtout Spanje), woadeure dan ze verre van ves zyn.

Buutn olle sôortn ziektn, is er oek vele fernient die fret an de plante zelve of
ander freezn. Vôorbeeldn zyn kevers, zworte miern, slekkn en zest muuzn en
veugels.



https://vls.wikipedia.org/wiki/Frans_Jozef_I_van_%C3%94ostnryk

Frans Jozef I (Schloss Schönbrunn Weenn, 18 ogustus 1830 – Weenn, 21 november
1916), van ’t Huus Habsburg-Lotharingen, was e zeune van Frans Karel van
Ôostnryk, e joungere broere van keizer Ferdinand I. Frans Jozef is bekend by
veel menschn deur de filmtrilogie Sissi over ‘t huwelik me zyn nichte Elisabeth
Amalie in Beieren, die Sisi genoemd wierd.

Je volgde zyn nounkel Ferdinand ip als keizer van Ôostnryk en apostolische
keunienk van Hongareye. In ’t revoluusjejoar 1848 haan ze Ferdinand ofgezet.
Ferdinand zyn joungere broere, Frans Karel, zag of van de trône ounder zwoarn
druk van zyn vrouwe Sophie van Beiern. Azo kwam under 18-joarign oudste zeune ip
de trône.

Frans Jozef droeg ook nog veel andere titels lik keunienk van Boheemn, van
Dalmatië, Krowoasje, Slavonië, Galicië en keunienk van Jeruzalem. Je was ook
aartshertog van Ôostnryk, grôothertog van Toscane en Krakow…

Den 8ste juni 1867, ’t joar van ‘t begun van de dubbelmonarchie
Ôostnryk-Hongareye, wierd ie gekrôond in de Matthiaskerke in Budapest.

Frans Ferdinand zyn broere, Otto Frans, was de voader van Karel I, die Frans
Jozef uutendelik ipvolgde.



https://vls.wikipedia.org/wiki/Fernando_%C3%81lvarez_de_Toledo

Fernando Álvarez de Toledo, bygenoamd den Yzern hertog, (Piedrahita (Avila), 29
oktober 1507 - Lissabon, 11 december 1582), was de derdn hertog van Alva (Spoans
Alba), de belangrykstn generoal van Spanje en landvoogd van de Nederlandn in ‘t
begun van de Tachtigjoarign Oorlog. Zyn Bloedroad en keihard wrêed besteur
verergerde nog den ipstand in de Nederlandn, en leidde uutendelik toet de
Republiek der Zeevn Verenigde Provinciën.

Keizer Karel V steldeg' hem in 1535 an ols bevelhebber van zyn Spoansche
veldtochtn. En loater kwamt ’n ôok in dienst van Filips II. hooooi lol hiero

Achter de Beeldnstorm stelde Filips II Alva an ols landvoogd. Je mocht ip zyn
maniere korte mettn moakn mè den ipstand. In ogustus 1567 vertrokt ie met e
leger van 10.000 soldoatn van Spanje no de Nederlandn en je richtte doar in
Brussel de Road van Beroertn ip, nie vo nieks de Bloedroad genoemd. ’t Was e
sôorte rechtbank woa dan de ketters en ipstandige protestantn veroordêeld
wierdn. Wien dat er hem verzette teegn ’t Spoans regime wierd ofgeslacht. Der
woarn à peu près 1100 executies. De groavn Egmont en Horne woarn by d’êeste
slachtoffers. De 5dn juni 1568 wierdn ze in Brussel publiekelik oenthoofd ols
voorbeeld.

Olgauwe gerakte de schatkist uutgeput en Alva riep de Stoatn Generoal byêen vo
drie nieuwe belastiengn in te voern, w.o. de Tienstn Pennink, vo de bezettienge
te betoaln. Da verôorzakte ’n enorm volksprotest.

De 17stn oktober wierd ’n ipgevolgd deur Luis de Requesens y Zúñiga, die loater
de Road van Beroertn en de Tienstn Pennink ofschafte.



https://vls.wikipedia.org/wiki/Eiland

'n Eiland is e stik land die an al de kantn omriengd is deur woater, moa die
kleinder is of e continent en grotter of e rotse of e zandbank. E groep van
geogroafisch of geologisch verwante eilandn is 'n archipel.

E continentoal eiland is e landmassa die ip 't continentoal plat ligt van e
continent. Vôorbeeldn zyn Borneo, Java en Sumatra (Azië), Nieuw-Guinea, Tasmanië
en Kangaroo Island (Australië), Grôot-Brittannië, Ierland en Sicilië (Europa),
Groenland, Newfoundland, Long Island en Sable-eiland (Nôord-Amerika) en
Barbados, Falklands en Trinidad (Zuud-Amerika).

'n Oceoanisch eiland zit nie ip e continentoal plat. De mêeste zyn van
vulkoanischn ôorsproeng, lyk Sint-Helena in de Zuud-Atlantischn Oceoan. E
vulkoanisch eiland wordt gevormd deur ipêenvolgnde uutbarstiengn van e vulkoan,
woadeur dat de kroater boovn de zêespegel stygt en 'n eiland vormt. Vele van die
eilandn zyn nie stabiel en kunn verdwynn binn ênigte moandn of joarn. D' andere
oceoanische eilandn zyn tektonisch van ôorsproeng en oentstoan deur
ploatbewegiengn die den diepn oceoanbodem ipheffn toet boovn 't ippervlak.

'n Atol is 'n eiland, gevormd uut e koroalrif die gegroeid is ip e g'erodeerd en
verzoenkn vulkoanisch eiland. 't Rif komt an d' ippervlakte van 't woater en
vormt e nieuw eiland. Atols zyn typisch rienkvormig met e centroale lagune.
Vôorbeeldn zyn de Line-eilandn in de Stilln Oceoan en de Maldiven in den
Indischn Oceoan.



https://vls.wikipedia.org/wiki/Duunkerke

Duunkerke (Nederlands: Duinkerke; Frans: Dunkerque; Ingels: Dunkirk; Duuts:
Dünkirchen) is ne stad in 't Département du Nord, in Noord-Vrankryk dus, dichte
by de Belgische grenze. De stad zelve et 89.160 inweuners en ligt in
Frans-Vloandern. Duunkerke es ôok de noame van 't arroundissement Duunkerke. De
steedelyke agglomeroasje et in 2013 257.259 inweuners.

Duunkerke es't cultureel centrum vô Frans-Vloandern en wat dat er nog overschiet
van 't Vlams in de Franse streke tusschen de Leie en de Nôordzêe. In Duunkerke
zelve bestoat et Dunkerquois, 't lokoal dialect da straf an 't Vlams doe peizen.

Carnaval is styf gevierd in Duunkerke en surtout ton ist er vele Dunkerquois
geklapt, lik in 't carnavalliedje La Visschersbende.

Duunkerke zat by 't Groafschap Vloandern en wos êerst en anoniem
visscherdorptjen in de duun'n. E poar decennia vôorn 't joar 1000 wierd er e
kerke gebouwd woarachter da't dorp Duinkerk wordt genoemd. In 960 liet Groaf van
Vloandern Boudewyn III er en êerste ommuurienge bouwn deur de verschillige
anvalln van de Vikings. In de twoalde êeuwe werd Duunkerke e stad en werd de
hoavn uutgebouwd wa paste in 't beleid va de Vloamsche groavn Diederik van den
Elzas en Filips van den Elzas da 't economische leevn langs de Vloamsche kuste
moeste bevordern. And're steed'n in die reke woarn Grevelingn, Mardyk, Damme,
Biervliet en Nieuwpôorte.

Ip 20 oest 1297 wierd Duunkerke vo nen êerste kêe Fransch groundgebied achter de
Fransche oovrwinnienge in de Slag by Bulskamp. Vuuf joar loatr wos ze were
Vloamsch. Toen ip 13 juli 1338 d'Ounderdjoarigen ôorlog uutbrak koos Groaf van
Vloandern Lodewyk van Nevers de kant van de Fransche keunink (die toen nog zynne
chef wos) en besloot dus de stopzettienge van de commerce me Ingeland. Die
moatregel wos vree nadêelig vo de Vloamsche steed'n, die leevdn van die
commerce, en dus kwoamn ze derteegn in ipstand. Vloandern verbound zich dus me
Ingeland en in deze context wos Duunkerke e belangryke strategische
deurvoerhoavn. In 't middn van de vêertiende êeuwe bouwdn d'inweuners van
Duunkerke e dagmerk wa d'ôorsproung es van 't teegnwôordige belfort want loatr
gebruukte de Sint-Elooiskerke 't gebouw als klokketoorn. In 1395 gaf Robert I,
groaf van Bar toeloatienge vo de constructie van e nieuwe omwallienge.

In 1520 werd Koarel V er fêestelyk ontoald in zyn oedoanigheid als Groaf van
Vloandern. In dien tyd wos Duunkerke e belanryk bolwerk in d'ôorloge die
Habsburg voerde teegn keunink Frans I van Vrankryk. Als revanche wierd Duunkerke
antins gattaqueerd deur Fransche koapers. Visscherbôotn uut Duunkerke kreegn
dordeure toen bewoapende scheepn mee ter beschermienge. Achter de dôod van
Koarel V wos Duunkerke onderdêel van de Spoansche Nederlandn. Byst de
Tachtigjoarign Oorlog opereerdn vanuut 't stad de Duunkerksche koapers die
antins verschillige scheepn attaqueerdn. Johan van Oldenbarneveldt,
roadspensionaris van Holland, wildigde under uut de boane ruumn omda ze de
commerce van de Republiek verinderden, mo en expeditie van Maurits van Oranje
teegn de Duunkerksche koapers liep in 1600 uut ip de Slag by Nieuwpoorte woar em
stootte ip e Spoansch leegr. Ierachter besloot de prins van em were te trekkn
omda tie oprukkn na Duunkerke te risicovul vound en ezo adn de Duunkerksche
koapers vry spel.

Ip 26 meie 1658 belegerde de Fransche moarschalk Turenne 't stad. Ip 14 juni van
da joar viel e Fransch-Ingelsche coaliesje ounder leydienge van Turenne en
Lockhart 't stad an, e slag die ôok bekend es lyk de "Slag der Duun'n". 't Stad
viel uutendelyk ip 25 juni en kwam ezo in Fransche andn mo den dag zelve gaf de
Fransche keunink Louis XIV ze deure an zyn Ingelsche boundgenootn.

Vanaf 27 oktober 1662 kwam Duunkerken definitief in Fransche and'n deurda
Duunkerken en Mardyk vo 400 000 pound van keunink Koarel II van Ingeland gekocht
werdn deur Louis XIV. Ip 2 december van da joar werd Louis XIV ôok fêestelyk
ontoald in 't stad. De Fransche oovrheersienge wierd loatr nog e latste kêe
erbevestigd by 't Verdrag van Utrecht van 1713. 't Stad werd ipnieuw versterkt,
deur Vauban wordeur da't de grôotste militaire hoavnstad van Vrankryk werd.
Vanaf de joar'n 1670 ging Louis XIV ôok actief de koapers steun'n by ulder raids
ip buutnlandsche scheepn. 't Es in die periode da Jan Bart, de bekendste koaper
van Duunkerke, actief wos. In de achttienste êeuwe wos Duunkerke e bloeiende
commerciële stad woarda er ôok e grôte smokkeltrafiek wos van en noar Ingeland.

In de winter van 1788-1789 wos de winter zo ard da't nie meugelyk wos vo de
bôotn om de hoavn binn'n te voarn. Ierdeur brak der ongersnood uut en kwoamn
d'inweuners in ipstand (cf. de context van de Fransche Revoluusje). Duunkerke
moeste em ôok vôornberydn ip d'ôorlogverklaaring van d'Ôostnrykers (die toen de
Zudelikke Nederlandn in ulder bezit ad'n). Ip 23 oest 1793 belegerde d'Ingelsche
prins Frederick, d'ertoge van York en Albany, Duunkerke. Moar ip 8 september
wierd ze bevryd deur general Jean Nicolas Houchard achter de Fransche
oovrwinnienge ip d' Ingels-Ôostnryksche coaliesje in de Slag by Oundschoote
wordeur da Duunkerke Frans bleef. Ip 24 november werdn tydelyk olle vormen van
cultn verboodn deur 't Revoluutionaire bewind wordeur da Duunkerke tydelyk wierd
ernoemd tot Dune libre.

In 1838 werd de viertorre an de westelyke kant van de hoavn gebouwd en wierdn er
tringspoorn angelegd wa vo e straffe stimulans en groei vo de hoavn zorgde.
Ierdeur groeide ôok de stadsagglomeroasje van Duunkerke. E poar joar voorn 1900
werd 't udige staduus gebouwd.

Achter d'uutbroake van d'Êestn Weireldoorloge en den inval van de Duutsche in
België wierd ip den twêedn oest 1914 Duunkerke in stoat van beleg verkloard, mo
dankzy d'inondoasje van d'Yzervlakte bleef Duunkerke Frans. Duunkerke es wel e
poar kêe gebombardeerd gewist deur Duutsche zeppelins. Duunkerke diende bist den
oorloge surtout lyk bevôorroadiengsplekke vo't front en ontoal van geblesseerdn
en kreeg achter den oorloge verschillige decoroasjes vo't courageus gedrag van
zyn inweuners.

Bist d'n Twiddn Weireldôorloge zoatn in meie 1940 de Fransche en Ingelsche
soldoatn round Duunkerke in de tange deurda ze omsiengeld woarn deur de
Duutsche. In de Slag om Duunkerke probeerdn de Gallieerdn de Duutsche teegn te
oudn, wa da under nie lukt, mo bist 'n tyd da de slag duurdigde (apeupri e weke)
koestn de Gallieerdn in Operation Dynamo nog 400 000 soldoatn evacueern na
Ingeland zoda die nie in d'and'n van de nazi's kwoamn. Duunkerke es by deze slag
gebombardeerd gewist deur Duutsche vliegers, mo enigte joarn loater wierd ze by
de bevrydienge van Vrankryk ipnieuw gebombardeerd, deze kêe deur vliegers van de
Ingelsche Royal Air Force. Mo Duunkerke bleef zelfs achter de bevrydienge van
Vrankryk nog bezet deur e Duutsch garnizoen ounder lydienge van vice-admiral
Friedrich Frisius die em pas oovrgaf ip 9 meie 1945, nen dag achter de
kapituuloasche van Duutsland. Achter den oorloge wos e grôo dêel van Duunkerke
verwoest en moest 't stad hêel ernieuw ipgebouwd word'n.

De gemêente Duunkerke es ipgedêeld in acht wykn (quartiers). Doavan zynder zesse
vroegere zelfstandige gemêentn die met'n tyd deur 't stad zyn ingepakt. De wyken
en elks en eign wykuus (mairie) woarin der verschillige gemêentelyke dienstn
zittn. Ôok it iedre wyk e specioale wetouder in't stadsbestuur. De wyken zyn:

Duunkerke ligt an de Nôordzêe. De wyk Malo ligt direct an de zêe, byst da de
reste van Duunkerke, en dus ôok d'hoavn, van de zee geschêed es deur nen grôotn
dyk. In de reste van't stad kommn der verschillige kanoaln tegoare.

't Verbindiengskanoal wierd in de 18de êeuwe gegroavn. In't Interbellum wierd en
ofvoerkanoal (canal exutoire) angeleyd anden ôostkant van't centrum van
Duunkerke en 't scheydt 't centrum van Malo en Rozendoale en komt uut in de
Nôordzêe.

An de nôordwestkant en 't westn van't stadscentrum ligt e grôo bassin tusschn
Duunkerke, de hoavn en de zêe. 't Bassin es van de zêe geschêed deur nen langn
dyk (la digue du Braek) en 't strekt em uut tot 15 kilomèiters richtienge 't
westn van't centrum, woar ip de grenze tusschn Loon en Grevelingn e verbindieng
ligt me de zêe.

De Vierdoagse van Duunkerke es e belangryke koers ip de wielerkalender. In 2001
startte de Rounde van Vrankryk in Duunkerke.



https://vls.wikipedia.org/wiki/Cyriel_Van_Hauwaert

Cyriel Van Hauwaert, officieel "Cyrille van Hauwaert", (Môoslee, 16 december
1883 - Zellik, 15 februoari 1974) wos e West-Vlamsche coureur.

Cyriel Van Hauwaert wos als joenk vintje stookre in d'alkoholfabrieke van Camiel
Lammertyn. Je moste van zynen boas wok d'handelsbrievn oltemets me zyn velo
roenddroagn, ofdat da nu in Môoslee wos of in Ostende. Camiel Lammertyn zoag rap
dat Cyriel koersebêenn had en kochte ne koersevelo vor hem. Vanof zyn 14 moest
ie no Vrankryk in de stêenovens goan werkn. Da wos zwoar labeur vo winnig geld
... Doarom wilde ie in Vrankryk goan koersn, omdat ie wiste da ze doa toamlik
veel geld kostn verdienn. De grôte velofabriekn haddn ol eigen ploegn en ne
coereur krêeg materioal en helpers van under.

In 1907 trok Van Hauwaert noa Parys vo te proberen te startn in Parys-Roubaix.
Moa van de direksje kreegt'en gêen gangmoakers. Ze wilden zyn kostn vo de
terugreize betoaln, moa da wos nie nôdig: je wos me zyn velo noa Parys gekommn.
Je startte toch, volgenst de legende "me twêe reservetuben, twêe eiers en 'n
floske limenoade". An den arrivee in Roubaix wos tie twidde, achter 'n volparty
kort voa 't binnryen van de velodrom. Twêe moandn loatre woen tie Bordeaux -
Parys. Doardeure wierd ie in België lik nen nationoalen held oentvangn.

Je wos dus eigentlik den êesten Flandrien en je krêeg de bynoame "De Leeuw van
Vloandern".

Achter zyn lôopboane als coureur èt ie de bloeinde zoake 'Cycles Van Hauwaert'
op den Boulevard des Fusillés in Ronse upgericht.



https://vls.wikipedia.org/wiki/Carme_Riera_i_Guilera

Carme Riera i Guilera is een sjchryfster en hoogleraresse uut Majorca. Ze
scjhryft zy in 't Catalaloans, da's de tolle van Catalonië. Ze gif lesse
Spoansjche tolle en letterkunde an de zelstandige Universiteit van Barcelona.
Van in 2012 isse ook lid van de Spoansjche Academie.

Z'is geboor'n den 12 januoari van 't joar 1948 in Palma ip 't eiland Majorca. Ze
weunt zie nu en wrocht, dasse wrocht in Barcelona. In 't joar 1975 esse euren
eesten boek mê korte vertellieng'n gesjcheev'n: Te deix, amor, la mar com a
penyora (in 't Westvlams zoe je zegg'n: Myn keppe, 'k geev'n je de zee in
harantie) en 't was van den eeste kî een sjchot in de roze, dat een sjchot in de
roze was, zo vil boek'n dasse verkocht êd.

Ze sjchrieft ook nog sirieuze studies over de dichters van de sjchoole van
Barcelona, die do stief bekend zyn, dasse do styf bekend zien, gelik Carlos
Barral, Zaime Gil de Biedma en Zosé Agustin Goytisolo, en doneffest ook dienges
vo den televisie, vor een gazette, en ton ook nog boek'n vo kienders en joenge
mensjchen. En 't is nog nie ol, ze vertolt heur eigen werk ton ook nog een kî in
't Spoansch.

Toe asse begost te studeer'n in Barcelona, esse oltied in Palma geweund. Z'is
zie styf joenk begunn'n sjchryv'n: ze was nog gin acht joar oekd, dasse ol de
vertelliengsjes van heur grootmoedere achtervertelde ip heur eigen maniere en ze
ton nog ipsjchreef. Osse een bitje oekder was, isse as ipgroeiend meissejoenk no
de groote stad Barcelona gegoan vo te studeer'n. Teeg'n 't ende van de joar'n
1968 was 't er do veele te doen, want de mensjchen woaren de dictateure van
zennerol Francisco Franco met de censeure van de tons in Spanje stief
oekderwetse Kerke meer of moe. 't Was bykans ol verboôn, wa da geestig was.
Z'hêd zy vele betoogd, ook nog teeg'n den orloewge in Viëtnam. Met ol dadde esse
vele geleerd hoe dat leev'n goat, en dat er nog andere manier'n van peiz'n zien,
dan den zogezeiden goên oekden tied o de mensjchen deên en peisd'n wat dat de
pasters en de boazen zeiden, zoender tegenpruttel'n.

Ip 't ende van dien kuusjchen tied sjcheef ze zy, je moet mo durven da'je mo
moet durven, otter achter ieder'n hoek een zandarm stoend te kyk'n of datter gin
vule boek'n verspreid wierden, vertellementen over mensjchen die malkander
geiren zaag'n en totjes gaav'n en nog vil meer, mo nie van vintje, wuuvetje die
eest trouwden en ton brave kiendjes makten. Meneer Vissers, een Ollander hê
dorover gesjchreev'n: "Het gekruide proza dat daaruit resulteert is vanwege de
humor eerder speels dan losbandig." Achter feertig joar dictateure wild'n de
mensjch'n ook een kï wad'anders, dan ol die brave, stichtelike boeksjes. 't Is
nie omdasse d'n oekden tyd bekritikeirde, dasse ook nie zaag wa datter in heuren
eigen tyd en oemgevienge mis liep. In 1980 hêsse ton heuren eesten romang
gesjchreev'n. Una primavera per a Domenico Guarini (e Lente vô Domenico Garini).
Ze sjchryf zie ip heur eig'n maniere, en ze miengelt dienges da je meer in een
poliesjeromang zoed verwacht'n met sirieuze stikk'n en dieng'n vo te lach'n, ol
in 't zelste boek. Dat was in dien tyd styf modern.

Dorachter esse twee historiesjche romangs gesjchreven Dins el darrer blau over
de jodenvervolgienge deur d'inquisisjie ip Majorka en ton de gesjchiedenisse van
under achterkommers die no Cuba uutgeweek'n woaren.



https://vls.wikipedia.org/wiki/Carbong

Carbong of koolstoffe es een element van de tabelle van Mendeljev. 't Stoat in
de 14ste groep en in de twidde periode, en 't ed atoomnummer 6. In chemische
formules wordt et weregegeven deur C. Et woord carbong wor ôok gebruukt vo de
stoffe die e miengelieng is tusschen carbongvezels en kunsthars.

Et carbongatoom bestoat in de regel uut 6 protoonn, 6 elektroonn, en 6
neutroonn. 98,9% van alle koolstof ip eirde bestoat uut et zogenoamde
12C-isotoop. 1,1% bestoat uut 13C, en sporenelementen van 14C (zie ôok
massagetal). Neutroal carbong ed 1s22s22p2 als elektronenconfiguroatie.

Carbong is vooral belangeryk als de basis van al 't leven da wieder kenn. Een
organische molecule is per definitie intje die round e koolstofatoom opgebouwd
is, en de reden da carbong ier ideaal voen is, is da 't alle oxidoatietoestandn
tusschen -4 en 4 kat anneemn, en me zen eigen ku bienden. 't Ed ook de
meugelikeid voen energetisch hêel stabiele molecuuln te maken, lik de aromaatn
die vele voornkomn in uus lichaam. 't Komt praktisch assan voorn in covalente
biendiengn, en in de praktyk gebeurt da met ounder andere O, H, N, en S;
vaneigens komn der ook andere biendiengn voorn, moa in levende organismen zyn
dedee de belangrykste.

Polymeern zyn stofn die bestoan uut een eralienge van gèèsan etzelfste
basisbouwbloksje of e klèène variatie dervan. In uus lichaam zyn de belangrykste
dergelikke polymeern DNA, eiwitn, sukers, en vetn of lipiden. In de anorganische
chemie bestoan der ôok maniern vo polymeern te gebruukn: azo en we diengn lik
plastiek, vinyl, caoutchou, en nog vele mêer.

Nog e stief belangryke toepassieng viendn we in de archeologie, mo ton wel ni
direct op vlak van molecuuln en biendiengn. Koolstof-14 daterienge gebruukt de
halfwoardetyd van radioactief 14C voen te bepaaln oe oud da een organisch twa
is. Der wordt noamelik veroundersteld da der e constante verouding is van
radioactief carbong en ni-radioactief carbong in heel de weireld. Uutgoande
doavan kunn ze, deur et gehalte 14C in je stale, werereeknen noa wanneer da je
plante, mens, bacterie,... gestorven is (en zodoende gestopt is met koolstof op
te neemn).

Voorts komt der vele van uze energie uut koolstofbiendiengn. Petrol, glucose
('tgèèn die in vele organismen de boasisbron is van energie), en methoan (of
butoan of propoan) zyn allemalle gebaseerd ip carbong.

Ten latste is 't ook nog weird voen te vermeldn da sommige carbongoxiden e
speciale rolle en: CO2 wordt gezien als de voornoamste oorzake van global
warming, carbongzeur (H2CO3-) is e belangryke buffer in uus bloed, en CO kenn we
allemalle van et gevoar vo vergiftigieng dat da creëert.

Carbong is al siends de prehistorie bekend, wannêer da ze 't miekn deur
organisch materioal te verbrandn by ounvoldoende zuurstof. 't Komt ôok voren in
hemellichoamn lik de zunne (als dêel van de carbong-stikstofcyclus), sterrn,
komeetn en de atmosfeern van vele planeetn. In sommige meteorietn kom et ôok
voorn als microscopisch diamant.



https://vls.wikipedia.org/wiki/CD%26V

Christen Democratisch en Vlaams, ofgekort als CD&V, es e Belgische polletieke
party. 't Es een polletieke party die redelik sterk stoat in West-Vloandern.
Vroeger was 't de CVP (Christelijke Volkspartij). 't Es een centrumparty,
vroeger ollêne katholiek, moar nu brêedr moatschappelik. Z'houdn wel nog an de
christelikke woardn voe uutgangspunt.

In veel gemêenten, voorol ip den buten, hein ze de absolute mêerderheid of zittn
ze minstens in de gemêenteroad. In Kortryk, êen van de grôtere steedn, hein ze
't ol joarn en joarn voo te zeggn. E poar bekende West-Vlamse CD&V'ers zyn:
Patrick Moenaert, Yves Leterme, Stefaan De Clerck. Ôok Jean-Luc Dehaene, êen van
de vôrige êeste menisters van 't land, ès e West-Vloamienk van ofkomste.

In België zyn 't Franstoalig Centre démocrate humaniste (cdH) en de Duutstoalige
Christlich Soziale Partei (CSP) de zusterpartyen van de CD&V. In 't Europees
Parlement makt de CD&V dêel uut van d' Europeesche Volkspartye. Grôte
democratische zusterpartyen zyn der ook in Holland: Christen-Democratisch Appèl
(CDA) en Duutsland: Christlich Demokratische Union (CDU).



https://vls.wikipedia.org/wiki/Buuk

De buuk of 't abdomen is by de gewervlde bêestn woaroendre de mens 'n olte, de
buuk-olte, die gevuld is mêt 'n antal orgoann die in d' êeste plekke te moakn ên
mêt de spysverteirienge, de uurieneproduuksje en de vôortplantienge. Orgoann die
echt in de buuk-olte liggn, lik de maage, leevre, milte en 't oovregrôote dêel
van de dêrms liggn intraperitoneoal. Orgoann die dr wêl an grenzn mo die nie
echte in de buuk-olte zyn, lik de niern en d' alvlêeskliere, êetn ze
extraperitoneoal (mêesta retroperitoneoal). 'n Orgoan lik den uterus is een
bitje e grensgevol.

't Buukvlies (peritoneum) is e vlies dat de buuk-olte an de binnekant en de
buuk-orgoann an de buutekant bedekt.

De buuk-olte is van êrte en loengn ofgescheidn deur 't middnrif of diafragma, e
spiere in de vorm van een dinne koeplvormige ploate die by soamntrekkienge de
borst-olte vergrôot te koste van de buuk-olte, zoda de loengn undre vul lucht
kunn zuugn. Omda de buuk-inoed mê moejte soamn te drukkn is, goat doaby de
buuk-wand e bitje noa buutn puuln. (E kosee makt slankre te koste van 't
beschikboar oasmvoluume van de loengn.) In 't middn van de buuk zit de naavle.

Ip de buuk van de vintn (en somtyds ook van de wuuvn) gruujtr, ofanklik van de
geenn, buuk-oar. Dat oar oentwikklt êm in de puberteit en kan bestoan uut e
streepe oar tusschn de schaamstreeke en de naavl, mo 't kut ook hêel de buuk
bedekkn.

God zy geloofd en gedankt, 'k ên geetn da me buuksje spant. God geev alle
menschn zôveele!



https://vls.wikipedia.org/wiki/Busseboom

Busseboomn of poalmboomn zyn e sôorte van troenkn en klêne bomtjes die ossan
groene bluuvn. De sôorte die van nateure in West-Europa groeit, is de Buxus
sempervirens. Ze zyn surtout in trek omdatn ze indeliks gemakkelik te scheirn
zyn.

Busseboomn zyn ol lange styf belangryk ewist in 't katholiek geloof. Toune a
Jezus up Pomezundag zyn intocht in Jeruzalem dei, lein de menschn die nem zaagn,
oundermêer pometakkn up de ground woa dat 'n gienk passeern. De kerke wulde da
gebruuk in êre houdn, mo byn gebrek an echte poomn, zyn ze busseboomtaksjes gon
gebruukn. Ze wuldn dadde surtout omda 't e plante is die ossan groene bluuft en
dus zogezeid nîe dôod goat in de wienter (buutn busseboomn, kusn ze oek nog
taxus, moaretak en hulste gebruukn, mo dat gebeurde nie of weinig).

Busseboomn zyn oek e masse gebruukt voun hoagn te moakn, surtout omdan ze
indeliks gemakkelik te scheirn zyn. Ze kunn oek in olle sôortn vormn escheird
zyn, van e bolletje toet en olifant. Omdan busseboomn ossan groene bluuvn, is er
gemakkelik epeizd dan 't (sub)tropische plantn zyn en dus vele zunne en warmte
nôdig en, etwot die nie juuste is, ze groein beter an ze vele schowte en woater
en.



https://vls.wikipedia.org/wiki/Boudewyn_V_van_Vloandern

Boudewyn V van Rysel, byenoamd Boudewyn de Grôotn (°1013 - ? Rysel, 1 september
1067) wos e groaf van Vloandern.

E wos de zeune van Boudewyn IV en Ogiva van Luxemburg. E volgde zyn voader op
ton datn dien dôod wos. In 1028 trouwde Boudewyn V mi Adela van Vrankryk (Adela
van Mêesn).

Boudewyn V droaide me de wiend: 'n êne ki kwaamn in opstand teegn de Duutschn
keizer, ton were wostn zyn bestn moat. Zyn ênigste bedoelieng wos om land by te
krygn, en dat lukte redelik goed. Ounder zyn bewind - en dankzy e geforceernde
trouw van zyn zeune Boudewyn VI - kwaam Henegouwn by Vloandern.

Zyn andern zeune, Robrecht de Fries, trouwde me Geertrui, weeuwe van de groaf
van Olland. Azo kost Vloandern oek e stiksje meiklappn voor e grôot dêel van de
Nederlandn.

Zyn dochter, Mathilda, trouwde in 1051 me Willem de Veroveroare. Deur dienen
trouw krêeg Willem de steun van Boudewyn oet ie in 1066 probêerde vo Ingeland te
verôveren. Achter eur krôninge, in 1068, wierd ze keuniginne Maud. D'er zyn d'er
die zeggn da ze zy 't tapyt van Bayeux zou gemakt èn.

Boudewyn a zukke goe noame dat ie by den dôod van de Franse keunink Henri I in
1060 voogd wierd van zyne minderjoarige trôonupvolger Philippe I.

Op binnlands vlak et Boudewyn 't gezag van de groaf nog versterkt deur 't
bestuur te reorganiseern (kasselryen in de plekke van gouwn) en te zorgn da de
kerke minder te piepn adde. E liet e heêle reke nieuwe steedn bouwn om de dinne
bevolkte gebiedn beter te verbiengn mi de ryke steedn die an vôornoamlik an de
kust en an de Schelde lein. Azo ounstoun Toeroet, Yper, Mêesn, Rysel, en Kassel.
Deze nieuwe steedn woarn d'oofdplekke van e kasselrye, en ze krêegn e joarmart
om de commercantn an te trekkn.



https://vls.wikipedia.org/wiki/Biksch%C3%B4te

Bikschôte is e landelikke dêelgemêente van Langemark-Poelkapelle en grenst an
Nôordschote, Merkem, Langemark en Zuudschôte-Boezienge. 't Is e gemêentelikke
kleuter- en basisschole en 't zyn oek verschillige verênigingen. Tot 1970 wos 't
e gemêente op zyn eign.

't Woapenschild van Bikschôte (of Bixschoote gelyk dat et vroeger werd
geschreevn) tôogt een omeininge of een beschuttinge (vroeger: scho(o)te) nevenst
e beke (bik). 't Suffix -scho(o)te vindn we were in Zuudschôte, Nôordschôte en
Oundschôte en is e verwyzinge noar d'outn beschuttingn da je tussn de
verschillige landeryen kost werevindn.

Bikschôte wos êen van de mêest bevochtn dorptjes beist den Eestn slag vo Yper
(Êeste Weireldoorloge). De grotstn slag was ip 21 oktober 1914 toen dat de
Duutsche ('t 26ste en 27ste Duutsche Reservekorps) te zessen 's nuchtens noa
Langemark trokkn vo were e stik van 't Ieperleekanoal te bezettn. Zudder
bestoundn voornamelik uut oungetrainde studentn en ander jounge gasten en zyn en
masse afgeslacht gewist deur de Brittn. Op 't Duuts militair kerkhof in
Langemark liggen der 3000 Duutsche slachtoffers.

Op de grenze by Zuudschôte ligt 't gehucht Stêenstroate woadat de Duutsche op 22
april 1915 vo den êeste ki gifgoaze ein gebezigd.

In Bikschôte is 't er e wandelroute Het Vredespad (6 of 10,5 km) die in 't têekn
van den Êeste Weireldoorloge stoat.

Beist 'n Êeste Weireldoorloge es d'ôorsprounkelikke kerke hêel vermassakreerd
gewist. In de joaren achter den oorloge en ze z'erbouwd: de Sient-Andreaskerke
is gebouwd in de joarn 1922-1924 naar een ountwerp van architect Marcel
Hocepied. In 't brandglasroam an de rechterkant kun je 't woapenschild van
Bikschôte werevindn. De neogotische kerke is e driebeukige allnkerke en is
gebouwd in gelige briekn. Rond de kerk ligt een typisch kerkof met de Kapel Onze
Lieve Vrouw van Rust en Vrede.

Sinds 2004 organiseert de Landelyke Gilde van Bikschôte alle joare in september
't Europees Kampioenschap Pompoenslingern. By dien sport (populair in 't zuuden
van deVS, woadat ze 't pumpkin chunkin noemn) is 't de bedoeling van n pompoen
zo verre meuglik weg te smytn met e katapult of e trebuchet. De ervoaring lêert
dat diepgevrozen pompoenn 't verst weg te slingern zyn omda ze nie direk hêel in
frut volln.



https://vls.wikipedia.org/wiki/Bergn_(N%C3%B4orweegn)

Bergn is een stad in de Nôorse provincie van Hordaland en achter Oslo de grotste
stad van Nôorweegn, met omtrent 250.000 inweuners. Bergen wordt ook wel de stad
tussn de zeevn bergn genoemd. Vanup êen van de bergn, Fløyen, woada je noatoe ku
goan met de kabeltring, hè je een goed uutzicht over de stad.

Bryggen, 't middelêeuwse center van Bergn, ligt an de Vågenboaie, en stoa nu up
den UNESCO weirelderfgoedlyste. Der zyn veel museums in Bergn, woavan dat de
bekendsten 't oud huus van Edvard Grieg (Edvard Grieg Museum Troldhaugen) is.

Bergn wierd round 1070 gesticht deur de Nôorse keunienk Olaf III. Toet an 1299
was het ook den hoofdstad van Nôorweegn. Tegen 't ende van de 13e êeuwe was
Bergn êen van de belangrykste steedn van de Hanzekoopmansgilde.

Bergn is de gebôortestad van de beroemde componist Edvard Grieg en de
Deens-Nôorse schryver Ludvig Holberg. 't Filharmonisch orkest van Bergn is in
1756 upgericht en is êen van d' oudste orkestn in de weireld. Ieder joar wordt
een grôot culturêel festival g'houdn, de Festspillene. Ieder joar wordt der ôok
de Grieg International Choir Festival in de stad g'houdn.

Bergn hèt een internationoale luchthaavn (Flesland). De Bergensbanen, de
spôorweg tussn Bergn en Oslo, is den hôogsten spôorweg in Europa. Je goat over
de Hardangervidda-hoogvlakte toet een hoogte van mêer dan 1200 meter boovn de
zêe. Der zyn ferries noa Hanstholm en Hirtshals in Denemarkn, noa Tórshavn up de
Faeröer en noa Seyðisfjörður in Ysland. Der was ôok een ferry noa Newcastle in
't Verênigd Keunienkryk, moa dien dienst is gestopt in augustus 2008.



https://vls.wikipedia.org/wiki/Bergn_(Frans-Vloandern)

Bergn (Bergues in 't Frans, Sint-Winoksbergen in 't Nederlands) is een gemêente
in Frans-Vloandern.

't Is 9 km ten zuudn van Duunkerke en 15 km van de Belgische grenze geleegn.
Platselik stoat bekend as "'t ander Brugge in Vloandern". Bergues was de
locoatie voar een Franse film Bienvenue chez les Ch'tis.

't Stadje zyn noame was ôorsprounkelik Groenberg. Volgens de legende kwaam
Sint-Winok, de zeune van een Bretoensen keunienk noa Groenberg, een heuvel an de
rand van de kustmoerassn. Gelydelik hèt em dadde in een klêen abdytjie
ontwikkeld.

In 882, on de Vikingn begostn 't land binn'n te volln, hèt Boudewyn II van
Vloandern versterkiengn round Bergn gebouwd. Loater, in 1022, hè Boudewyn IV van
Vloandern de Sint-Winokskerke gebouwd en der de relikwieën van Sint-Winok in
begroavn.

De nabyheid van de zêe, die nog nie toet an Duunkerke haat weregetrokkn, den
abdy en den burcht die in 1028 gebouwd was maktn Bergn d' ideoale plekke voar
een handelsplatse. In 1240 kreeg Bergn een stadskeure en wierd een center voa
den textielhandel, met een wullemarkt die begost in 1276. Bergn was ook een lid
van de Hanzekoopmansgilde en toogde zyn onafhankelikheid met den bouw van een
belfort.

In 1583 was Bergn veroverd deur Alexander Farnese voa Filips II van Spanje, en
loater, in de Vrede van Aaken an Vrankryk overgeloatn. Lodewyk XIV bouwdige
Duunkerkn uut as een haavn, en doamee begost Bergn zyn ofgank.

Bergn was verwoest deur een bombardement in den êeste weirldôrloge, en were in
1940 gedeurende de Slag van Duunkerkn.

Teegnover 't g'industrialiseerd Duunkerkn doet Bergn mêer een ryk verleedn
peizn, en in de latste joarn is 't toeriesme van belang gewordn. Da was voarol
angewakkerd deur 't succes van de Franse film Bienvenue chez les Ch'tis, die in
Bergn was gezet.



https://vls.wikipedia.org/wiki/Australi%C3%AB_(continent)

Australië is de name van een continent dat ten zuud-ôosten van Azië ligt,
tusschn den Indischen en den Stillen Oceoan. 't Is 't klêenste continent in de
geografische betêkenisse van 't wôord, moa nie in de geologische betêkenisse
(continentoale fragmentn gelik Madagascar en Nieuw-Zêeland zyn klinder). Van 't
upzicht van dit artikel wordt er ounder 't continent van Australië verstoan :

Vantydn stoat de combinoatie van Australië t' hope mè Nieuw-Zêeland en een hoop
eilandn in den Stillen Oceoan as Oceoanië of Australazië bekend.

Voa min of mêer dogmatische redens oeisdn eirdrykskundign dat as een
tegengewicht voa de nôordelike continentn der ook een zudelik continent moest
zyn dan ze "Terra Australis" (Latyn voa "Zuudland") noemdign. Od Australië ton
êenmoal was ontdekt wierd den ôorsprounkelike name "Nieuw-Holland" (die deur d'
Ollands' ontdekkers was gegeevn) rap vervangn deur "Australië" d' 18e êeuwe,
olhoewel da 't veel klinder was dan 't verounderstelde "Zuudland".

't Continent gelik da 't bestound in den Ystyd (dat is de combinoatie van
Australië, Papoe-Nieuw-Guinea en Tasmanië) is deur verschillende mensn up
verschillende tydn Australazië, Grôter Australië (archeoloogn), Sahul, Meganesië
of Australinea (bioloogn) genoemd.

't Grôot Barrièrerif, 't weireld's grôotste koroalrif ligt an Australië zyn
nôord-ôostelike kust, en is omtrent 2000 km lank. Australië hèt moar êen
bergkeetn die dien name weird is, en dat is de Great Dividing Range, met Mount
Kosciuszko as 't hoogste punt. 't Grotste dêel van Australië is 'n woestyne of
een holfwoestyne die bekend stoan as den Outback.

Deurda Australië zo lange ol volledig los ligt van d' andre weirelddêeln hèin
der em veel bêestn en plantn ontwikkeld die ollêne doa moa bestoan. Jammergenoeg
zyn der ol e kople van dedie utgestorvn deur oftewel utroeiinge deur de minsn of
verdringinge deur enorm veel vôortgeplante konyns of vosn. Want die bestondn
doar êest nie, ôok katn en zeker vervrimde katn richtn do enorm vé schoade an,
an de nateur. Nog oltyd is de douane doa vrêe string ip.

Olhoewel dat Australië voa 't grotste dêel vrêe droge is, koomn der toch
verschillende sôortn klimoat voarn, variërend van alpiene heide in de bergn toet
an tropisch regenwoud in 't nôord-ôostn. Deur de verschêdenheid van 't habitat
en de langdeurige isoloatie van 't continent is een grôot dêel van de bêestn en
plantn endemisch, mè 85% van de bloeiende plantn, 84% van de zoogbêestn en 45%
van de veugels die nievers elders vôrenkommn.

De mêeste houtachtige plantn gelik d' eucalyptus- en d' acaciaboomn zyn angepast
an droogte en vier. Den Australische fauna oumvat ounder andere de cloacabêestn
(veugelbekdier en mierenegel), budelbêestn gelik de kangeroe en de koala,
veugels gelik den emu en de kookaburra, en verschillende sôortn reptieln gelik
de zoutwoaterkrokodiele, de varoann en verschillende giftige sôortn slangn.

Australië hèt 17 UNESCO weirelderfgoedplatsn, woavan da 't mêrendêel ounder de
nateurlike erfgoedlyste volt:

Têkens van d' êeste menselike beweunienge in Australië zyn gevoundn tusschn
42.000 en 48.000 joar geleen, en kunn'n meugeliks de vôorouders van de
aboriginals gewist zyn. Ze moetn wel over de zêe overgestookn hèn, van zels
gedeurende den Ystyd was 't er nog olsan een diepe zêe tusschn
Papoea-Nieuw-Guinea en wa da nu Indonesië is. Over 't olgemêen woarn ze jagers
en nomaadn, met een complexe gesprookn culteure.

Vanuut een Europees perspectief wierd Australië in 1606 ontdekt deur den
Ollandsn ontdekkiengsreiziger Willem Janszoon. Loater hèt Abel Tasman ook
Tasmanië ontdekt, moa voa de zelste reden hèt jie doa moar winnig boate van
ghèd. Uutendelik zyn 't d' Iengelse gewist die 't continent beginn'n exploreern
hèn, achter dan ze round Sydney een strafkolonie haan upgezet.



https://vls.wikipedia.org/wiki/Andrea_Mantegna

Andrea Mantegna (Piazzola sul Brenta (provinsje Padua), circa 1431 - Mantua, 13
september 1506) was ‘n Italioansche renaissanceschilder en graveur. Je was e
schonbroere van Giovanni Bellini en êen van de belangrykste kunstenoars van zyn
tyd.

Mantegna was e g’adopteerde zeune en lêerlienk van Francesco Squarcione in
Padua. Padua was ’n universiteitstad, en ‘t humanisme mè doaby de grôte
belangstellienge vo kunst en archeologie uut den Oudheid, kwamt doa styf ip.

Mantegna liet hem beïnvloedn deur ‘t werk van Donatello. Zyn figeurn woarn
metoalachtig en zyn oanzichtn gelêekn ip oude tonêelmasschers. G’inspireerd deur
de beeldn van den Oudheid probeerdegt ie deur gebruuk van perspectief e
verstêende weireld te scheppn. Je miek doaby vele gebruuk van de
verkortiengstechniek, goed te zien in zyn Dôod van Christus.

In 1448, an zyn 17 joar, giengt ie weg uut Padua, omdat ie nie mir overêen kwam
mè zyn lêermêester. Je werkte zelfstandig o.a. in Verona en Rome. Zyn êestn
ipdracht woarn de fresco's in de Cappella Ovetari van de Eremitanikerke in Padua
(achter1450), die vor e grôot stik vernield zyn binst den Twidde Weireldoorloge.
Ook elders, o.a. in ’t Vaticoan, miekt ie meurschilderiengn, die nie bewoard
zyn.

Zyn illusionistisch effect in de plafongschilderienge gaf den indruk da ’t
plafong oopn was en da je den hemel koste zien. Van over de balustrade van e
round balkong kykn der figeurn en iengeltjes no beneejn. Dat illusionisme was e
belangryk voorbeeld vo d’ountwikkelienge van d’Italioansche plafongschilderiengn
van de 16e en 17e êeuwe. ’t Wierd êest gebruukt deur Rafaël in ’t Vaticoan en
deur Corregio in Parma, en loater in de 17e êeuwsche Barokke plafongs in Rome.
Deur zyn passie vor architecteure blêef Mantegna hem loatn inspireern deur de
klassieke kunst, lik by de neegn grôte temperaschilderyen van de Triomfn van
Caesar (ca. 1486, Hampton Court Palace, Londn).

In 1497 begost Mantegna mè de decoroasje van de privé-studeerkoamer van
Isabella, de vrouwe van Francesco Gonzaga. Je miek twi mythologische
composiesjes, die olle twêe in ’t Louvre van Parys hangn: de Madonna della
Vittoria en de Parnassus.

Mantegna was ook e belangryke graveur en zyn graveurn haan e sterkn invloed ip
Albrecht Dürer.



https://vls.wikipedia.org/wiki/Albrecht_Rodenbach

Albrecht Rodenbach (Roeseloare, 27 oktober 1856 - Roeseloare, 23 juni 1880) wos
een West-Vlamsche schryver en dichter.

J'is e symbool voe de Vlamsche Bewegienge en terzelfdertyde êen van de bekendste
istorische figeurn van Roeseloare. Albrecht eet ol t'ôpe nie lange geleefd want
j' is mor 23 joar gewordn. Je kwam uut een ryke familie die eigentlik afkomstig
was uut Andernach an de Reyn. Zyn familie is in Roeseloare begunn met een
jeneverstokery (zyn noenkel) mor eigentlik zyn ze 't best bekend van de Brouwery
Rodenbach met under specioal doenker bier (da nu van Palm is). De schryver
Georges Rodenbach wos zyn koozn.

Albrecht wos nen dichtre die ferm beïnvloed gewist is deur Hugo Verriest, nen
andere bekende Vloamieng, die als paster verboendn wos an't College van
Roeseloare ('t Klêen Seminoarie). Doar is de Vlamsgezindeid van Rodenbach in
gank gestookn gewist (oendanks 't feit da ze tuus Frans koutigdn, lik ofdat da
de gewunte wos in dien tyd in menoagn die veel kluutn addn).

O't y in de poëzieklasse van Verriest zat, kwam't deur die Vlamsgezindeid ol
zêre toet een "grôte stôringe" met de Franschgezindn directeur van 't College.
Doa is ôok de Blauwvoeterie begunn (Vliegt den Blauwvoet, storm op zee). Et
symbool van de vryeid da ze wildn ein, want de Vloamiengn addn ton nie vele te
zeggn.



https://vls.wikipedia.org/wiki/Aagje_Vanwalleghem

Aagje Vanwalleghem (Brazilië, 24 oktober 1987) (vroeger: Ana Maria Pereira Da
Silva) es een Belgische turnster. Z'es de beste Belgische vrouwelikke turnster
in lange joarn.

Aagje Vanwalleghem es g'adopteerd gewist deur minsn uut Wevelgem. In 2000, ip
dertienjoarige leeftyd wint ze eurnen êestn Belgischen titel (by de beloftn). In
2002 doe ze da over, moar nu by de senioorn. In 2003 mak ze eurnen entree ip de
internationoale scène deurda ze eur platst vo 't weireldkampioenschap in
Anaheim. In 2004 zorgt ze vo een unicum: z'es d' êeste Belgische die in de
finoale gerakt ip het Olympisch turntoernôoi, woarda ze een 23ste plekke oalt.
Vo die prestoatie eit ze begun 2005 de prys va 'Sportbelofte van 't joar'
gekreegn. In 2005 eit ze brons gewounn ip het Europees kampioenschap (EK) ip de
sprong. Moa 2005 wos ôok 't joar van de twyfel, 't plezier van 't trainn wos't
er een bitje vanof en z'oat ollerlei klêne blessuurn. Da leiddege tot een
ofzeggienge vo 't weireldkampioenschap van da joar en het EK va 2006.



https://vls.wikipedia.org/wiki/Zwarte_elze

De zwarte elze (Alnus glutinosa) , is e boomsôorte uut de famielje van de
berkachtign, inêems in 't grotste dêel van Europa, zuudwestlik Oazje en nôordlik
Afrika. Y gedijt goed ip natte plekn woa da zyn assosjoasje mê de bakteerje
Frankia alni êm in stoat stelt van te gruujn in groendn van slichte kwaliteit.
't Is e boom van gemiddlde ofmeetienge, die nie lange leeft en gruujt toe 'n
ogte van 30 meetrs. Y ê roende bloarn mê korte stiengls en geschêen mannelikke
en vrowelikke blommn in de vorm van katjes. De klêene, roende vruchtn zyn
keegle-vormig en de zoadn wordn verstrôojd deur wiend en woatre.

De zwarte elze gif voedsl en beschuttienge vo de bêeste-weirld woaroendre 'n
antal insektn. Sommigte korstmossn en schimmls angn hêelegans of van de
boomsôorte. 't Is e pioniersôorte die blôote stikkn land bezet en die gemienglde
busschn vormt o andre sôortn drby kommn. 't Kan gebeurn da d' elzn ton weere
verdwynn otr nie mê genoeg kloarte is benêen in 't bus. Zyn mêer geweune
gruujplatsn zyn de bôordn van de busschn, moerassn en kantn van riviern. 't Oet
wordt gebruukt vor oendrewoatre-konstruuksjes en vo verwerkienge no papierpulpe
en veezlploatn, vo voedl te rookn, vor oet-verbiendiengn, droajwerk en
beeldow-werk. Dêeln van de boom wordn angewend in de volkse kruudnkunde;
oendrzoek êt aangetôond da uuttreksls van de zoadn 'n uutwerkienge ên ip ziektn
verôorzoaknde bakteerjs.

De zwarte elze is e boom die 't goed doet ip de mêeste groendn, en y gruujt in
goe omstandigeedn toe 'n ogte van 20 toe 30 meetrs en uutzoendrlik toe 37
meetrs. Joenge boomn gruujn schôone rechte mêt êen ienkln oof-stam mor oedre
boomn oentwikkln e roende krôone mê kromme takkn. 't Oendrste van de stamme gift
adventieve workls die no de groend toe gruujn en lik de stamme in de lucht
duuwn. De schusse van joenge boomn is effn, glanznd en groen-bruun, mor by oedr
boomn donkr grysde en gekloovn. De twygn zyn zochte en e bitje plakkrig, bedekt
mê harsachtige wrattn. De knopn zyn purpre-bruun en ên korte stiengltjes. Zowêl
de mannlikke of de vrowlikke katjes wordn gevormd in den êrfst mo ze bluuvn
sloapn in de wientre . De bloarn van de zwarte elze zyn kort gestêeld, roend en
toe 10 cm lank mêt e lichtjes wigvormige boazies en e golvnd-gezoagde bôord.
Ziedr ên e blienknd groen ippervlak en e blêekr groenen oendrkant mê
roestig-bruune oarn in d' oekn van de nervn. Lik of dat gevol is mê boomn die
dichte by 't woatre gruujn, oedt de zwarte elze zyn bloarn langre of boom uut
droogre situoasjes, en de bloarn bluuvn groene loate in den êrfst. Lik da de
weetnschapplikke noame glutinosa 't zegt, zyn de knoppn en de joenge bloarn
plakkrig deur e sôorte harsachtige stoffe .

De sôorte is êenuuzig en de blommn wordn deur de wiend bestoovn; de slanke
cylinder-vormige katjes angn no beneen, zyn rôodachtig van kleur en 5 toe 10 cm
lank; de vrowelikke blommn stoan rechtip, zyn brêed en groene, mê korte
stêeltjes. Gedeurnde den êrfst wordn ze doenkr bruun toe zwart van kleur, ard en
e bitje oetachtig, en schynboar glykn z' ip klêene konifeere-keegls. Ze bluuvn
hêel de wientre stoan en de klêene gevleuglde zoadn wordn mêesta verstrôojd de
vôgnde lente. De zoadn zyn ofgeplatte rôod-bruunachtige oekige nutjes mê
luchtbelletjes gevuld. Doadeure kunn ze boovndryvn e moand lank zoda 't zoad êm
verre ku verspreidn .

Alnus glutinosa was êest beschreevn deur Carl Linnaeus in 1753, lik êen van de
twêe varjeteitn van elze (den andre zynde A. incana), die y bekêek lik êen
sôorte Betula alnus . In 1785 beandelde Jean-Baptiste Lamarck êm lik e
vulwoardige sôorte oendre de noame Betula glutinosa . Zyn têegnwoardige
weetnschapplikke noame is te dankn an Joseph Gaertner, die in 1791 de
schiddienge van d ' elzn van de berkn annam, en Betula glutinosa oovregebrocht
no Alnus . De sôortnoame glutinosa wil zegn "plakkrig", in 't byzoendre vo de
joenge twygn .

In 't geslacht Alnus, is de zwarte elze geplatst in 't oendre-geslacht Alnus lik
dêel van e dicht verwante groep van sôortn woaroendre ook de grysde elze (Alnus
incana) , woamee datn bastoars vormt genoamd A. × hybrida .

De zwarte elze is inêems in 't grotste stik van kontinentoal Europa (mêt
uutzoendrienge van 't uuterste Nôordn) mor ook in Grôot-Brittanje en Ierland. In
Oazje is de sôorte verspreid in Turkeye, Iran en Kazakhstan, en in Afrika is y
te vienn in Tunezië, Algereye en Marokko. Ip d' Azôorn is de sôorte
genaturaliezeerd . Y wierd ingevoerd, ofwê gewild ofwê per oengeluk, in Canada,
de Verênigde Stoatn, Chili, Zuud-Afrika, Oostroalje en Niew-Zêeland. Zyn
nateurlikke gruujplatse is in natte groend dichte by riviern, vyvrs en mêern mor
y kut ook gruujn ip droogre groend en is ook somtyds te vienn in gemiengld bus
en busrandn. Y verdroagt veele groendsôortn en gruujt best by e zeurtegroad (pH)
van tusschn 5,5 en 7,2. Deur zyn assosjoasje mê de stikstoffe-vastleggnde
bakteerje Frankia alni, kan y gedijn in voedsl-oarme groendn woa datr mo winnig
andre boomn kunn leevn .

De zwarte elze is 't mêest bekend vo zyn symbiootiesche reloasje mê de bakteerje
Frankia alni, da knolletjes vormt ip de workls van de boom. Die
stikstoffe-biendnde bakteerje oalt de stikstoffe uut de lucht en legt ze vaste
in e vorm die bruukboar is vo de boom. Ip ze toer oentvangt de bakteerje
koolstoffe die de boom vôortbriengt deur fotosyntheeze. Die reloasje, die de
vruchboareid van de groend verbeetrt, mak van de zwarte elze e belangryke
pioniersôorte in d' ekoloogiesche ipvolgienge .

De zwarte elze is gevoelig vo Phytophthora alni, 'n nog nie lange geleen
ipgekommn sôorte oomycetes-schimmle die verzeekrs gebostoardeerd êt. Die is de
veroarzoakr van de Phytophthora-ziekte van d' elze die 't ofstervn meebriengt
van de boomn in sommigte dêeln van Europa. Die infêksje komm toe uutienge in de
dôod van de workls en van stikkn schusse, doenkr plekkn an 't oenderste van de
stamme, gilwe wordn van de bloarn en, in ipêenvôgnde joarn, de dôod van takkn en
somtyds van hêel de boom . Taphrina alni is e schimmlziekte die de galle-toengn
van d' elze doet oenstoan, e scheikundig verwekte misvormienge van de vrowelikke
katjes. De galle oentwikklt êm ip de rypnde vruchtn en briengt spôorn vôort die
deur de wiend nor andre boomn oovregebrocht wordn. Die galle zoe nie schoadlik
zyn vo de boom . 'n Andre, ook nie schoadlikke, galle wordt deur e galle-meezje
verôorzakt, Eriophyes inangulis, die 't sop uut de bloarn zuugt en bubbltjes
vormt .

De zwarte elze is belangryk vo de bêeste-weirld hêel 't joar roend e y gift 's
wientrs weirdevul voedsl an de veugls. Êrtachtign, schoapn, oazn en keuns voeddn
undre mê de boom en die gift ook beschuttienge in de wientre . Y gift schowte an
riviern en stroomn, mildrt de temprateure, en das goed vo de visschn die undre
ook kunn wegsteekn tusschn de workls otr oovrestroomienge is. De zwarte elze is
de voedsplante vo de larvn van verschillnde vlinders en mottn en is verboenn mê
mêer of 140 sôortn plantneetnde insektn . De boom is e gastêere vo verschillnde
mossn en korstmossn die byzoendr in de omgeevienge van woatre wildrig gruujn.
Sommigte geweune korstmossn die gevoenn wordn ip de stamm en de takkn zyn
Lobaria pulmonaria, Menneguzzia terebrata en Stenocybe pullatula, en de lastn
kommnt allêene mo by elzn vôorn . Oengevêer 47 sôortn mycorhieze-schimmels zyn
gevoenn die in symbiejooze gruujn mê de zwarte elze, woaby da de twêe partiejn
profieteern van 'n uutwisslienge van voedselementn. Zowêl lik verschillnde
sôortn van Naucoria, zyndr oendre de symbiejontn ook elze-russula Russula
alnetorum, de Lactarius-sôortn Lactarius obscuratus en Lactarius cyathula, en d'
elzekrulzôom Paxillus filamentosus, die allemalle niewrs elders gruujn of in
assosjoasje mê d' elze. In de lente gruujt 't elzekatje-beekrtje Ciboria
amentacea ip ofgevolln elzekatjes .

Lik ingevoerde sôorte ku de zware elze 'n invloed ên ip d' ekologie van zyn
niewe gruujplatse. 't Is e zêere gruujnde boom en y ku in korte tyd dichte
busschn vormn woa datr weinig kloarte is ip de groend, en dat kan d'
oentwikklienge van d' inêemsche plantn belemmrn. D' anwezigeid van de
stikstoffe-vastleggnde bakteerjn en de joarlikse ipstoaplienge van strôojsl
verandert ook de voedsl-toestand van de groend. 't Vergrot ook de beschikboareid
van fosfor in de groend, en 't dicht netwerk van workls ku rappre
slibofzettienge verôorzaakn in vyvrs en woatrweegn. 't Zoad grakt gemakklik
verspreid deur de wiend, 't kan ook in zeekre moate verspreid wordn deur veugls
en d' oetachtige vruchtn kunn wegdryvn ip 't woatre van de moedr-boom. O de boom
gekapt is gruujt y weere ip uut de stompe en gevolln boom en takkn kunn workl
schietn . De zwarte elze is geklasseerd lik 'n oenkruud vo d' omgeevienge in
Niew-Zêeland .



https://vls.wikipedia.org/wiki/Zeemarminne

Een zeemarminne of zeemarmiete (uutsproake marmite) is een weezn dat in de loop
van de geschiedenisse in de fantasie van de mens is onstoan. Z’ èt ’t boovnlyf
van e vrouwe moar in plekke van beenn è ze e vissesteirt.

Vertelsels over zeemarminn goan styf verre in den tyd. Ze kommn vele voorn in
sprooksjes, legendes en in de klassieke mythologie. Doarin wordt er verteld dat
antrekkelike weezns alf vrouwe, alf vis met under verleidelike, melodieuze
stemme scheepn noa rotsn lokkn vo ze te doen zinkn. In vele legendes zorgn ze vo
storm ip zee woadeure da zeemann verdrinkn. Ze kunn ook ziektes geneezn, de
toekomst voorspelln en vintn beheksn. Zeemarminn kunn ook verliefd wordn ip e
mens moa die affaires loopn over ’t algemeen nie goed of.

Die vertelsels wierdn in de middeleeuwn deur de kerke gebruukt vo menschn te
woarschuwn vo ‘t kwoad van de verleidinge. In dien tyd zag je ton ook vele
ofbeeldingn van zeemarminn in kerkn, kloosters en kathedroaln. De middeleeuwsche
fantasie van marminn met e vissesteirt komt van de vertelsels van zeemann, die
peisdn da ze die weezns echt gezien addn. Christoffel Columbus beweirde dat ‘n
zeemarminn gezien aad ip zyn reize noar Amerika. Je beschryft ze in zyn dagboek.



https://vls.wikipedia.org/wiki/Yves_Vanderhaeghe

Yves Vanderhaeghe (Roeseloare, 30 januoari 1970) is e foetbolliest die voun 't
moment bezig is an ze latste sezoen byn KSV Roeseloare. Ze beste posiesje is
ossan verdedignde middnvelder ewist, e plekke woa da zyn kwaliteitn ideoal vôorn
woarn. En indeliks talent wos 'n nie, mor deur e masse te werkn en dervôorn te
leevn, is 'n egliek êen van de belangrykste Belgische spelers van de latste 15
joar ekommn. Uutendelik is 'n 3 keirs Kampioen van België ekommn met Anderlecht.

Vanderhaeghe et in ze jeugd espeeld byn Club Roeseloare, tout at 'n in 1986
veruusde no Cercle Brugge. At 'n zeevntiene wos, is er by nem en ersntumor
evoundn en wos 'n verre dôod. Deur cortisoonn is 'n derdeure erocht, mo 't
peisde niemand dat 'n nog eisn proffoetbolliest gienke kommn. Achter dat 'n
geneezn wos, is 'n were ekêerd no Club Roeseloare, woamei dat 'n 4 joar in derde
klasse speelde.

Vanderhaeghe is mo loate en echtn topfoetbolliest ekommn, want de twi joar derup
(1992-1994) gienk 'n in twidde klasse gon speeln by Moeschroen. In 1994 kus 'n
toune eindelik in êeste klasse gon speeln, byn Eendracht Aalst. Doar at 'n
êentige goeie joarn en in 1997 gienk 'n were no Moeschroen, die oundertusschn in
êeste zaat. E speelde doar indeliks goed en drie joar loater (achter dat 'n at
'n 29 wos in 1999 voun 'n êeste kêe Rôodn Duvel kwaam) kochte Anderlecht nem. 't
Woarn vele twyfels over dienn transfer, mo ne kwaam ol zêre êen van de vaste
weirdn, die verre olle matchn speelde (at 'n gin neuke adde). Ollêne in ze
latste joar byn Anderlecht (2006-2007) zaat 'n mêer up 'n bank of etwot aars en
in januoari zette 'n e krabbel ounder e countract byn Roeseloare. Deur e zwoare
neuke an ze knie, et 'n byn Roeseloare nie vele kunn speeln en ne besliste van
uut te schêen me foetbol.

Up 3 meie 2008 gienk 'n up Schiervelde en ofscheid krygn (tope me Koen De
Vleeschauwer, die nor Oudenoarde gienk), mor e wos in zyn lochtienk an 't werkn
en adde der nie up elet oe loate dat ol wos, woadeure dat 'n en bitje te loate
kwaam en dat 'n dus ounchance adde en gin uldigienge krêeg.

Up 30 meie van 1999 speelde 'n voun 'n êeste kêe me de Rôo Duvels, in Osaka
teegn Peru (1-1). In de 48 interlands dat 'n espeeld et (33ste plekke in de
geschiedenisse van 't Belgisch foetbol, tope met Anoul, Hanon en Erwin
Vanderbergh), et 'n 2 goals emakt. E speelde up 't Europees Kampioenschap van
2000 (in België en Olland, deruut in d'êeste rouden) en 't Weireldkampioenschap
van 2002 (in Japan en Zuud-Korea, twidde roude oald teegn Brazilië).



https://vls.wikipedia.org/wiki/Woaterratte

Woaterrattn (Ondatra zibethicus), oek wel muskusrattn enoemd, zyn knoagdiern die
eigentlik gin echte rattn zyn (geslacht rattus), mo woelmuuzn. Ze zyn ofkomstig
uut Nôord-Amerika, mor oundertusschn oek in Europa, Azië en Zuud-Amerika leevn.

Ôorsprounkelik kommn woaterrattn uut Amerika, woa dan ze leevn in ‘t grotste
dêel van de VS en Canada en e stiksje van ‘t nôorn van Mexico.

In Amerika zyn der e masse bêestn die woaterrattn frettn, lik vossn, lynxn,
beirn, wulvn en oarends. De joungsjes kunn oek epakt zyn deur snoeks en otters.
Ol ier en ze vele miender bêestn die up nunder joagn en moetn ze surtout benauwd
zyn van menschn.

Z’eetn verre ollêne mo plantn, ol duvn z’oek wel eki e bêestje pakkn (lik
slekkn, puudn of visseltjes). Ze leggn gin vôorroad an voun in de wienter, etwot
dan bevers wel doen.

In Amerika zyn der nie vele probleemn me woaterrattn, mor ol hier et verre
iedere stee of gemêente êen of mêer rattevangers. De woaterrattn groavn diepe in
d’oevers, etwot die dervôorn ku zorn dan dedie involln en ezo grôte stikkn land
ounder woater ku zettn. Oek in Olland is er e masse up ejoagd, mo doa zettn ze
z’oek up de menukoarte en verkoopn ze ounder de noame van woaterkeun
(waterkonijn), ’t zoudt oek smoakn lik keun, ol zyn der oek die zeggn eende.

In Grôot-Brittannië en ze ze were kunn uutroein, in aar dêeln van Europa houdn
ze nunder nie ol te styf bezig me ’t kokkeduunn van woaterrattn.



https://vls.wikipedia.org/wiki/William_Redmond

William Redmond (geboren in Wexford in 1861, gestorvn by Wytschoate 7 juni 1917)
was e stryder vo d' oenafankelikeid van Ierland die meevocht in den èèste
weireldorloage teegn de Duutsche en sneuvelde an 't begin van de mynnslag in
1917.

Z'n bedoelienge vo verzoenieng tussen de Zuud- en de Nôord-Ieren was eigenlik ol
van in 't begin tout mislukkn gedoemd: zyn divisie mocht eur groene vlagge met
den Iersen harp up nie meedoen noa 't frount, woa dan de Nôord-Ieren van de
36ste Ulster Divisie under vlagge met de rôon hand van Ulster wel mochten
meedoen. Et 36ste kreeg stelselmoatig betere ipleidienge en betere wapens dan
het 16ste.

't Gynk hier over Eliane Cossey (Poperienge, 9 december 1902 - Londen, 1942),
bekend oender de bynaame "Ginger", binst den Eersten Weireldoorlog, een
ipvollend vroegryp kiend met rôod hoar in Poperienge. De café 'A la Poupée', een
oenuutsprekelikke name voe d'Iengelse, ip de grote markt groeide oender de name
'Ginger's' uut toet êene van de bekenste tavernes achter 'The Ypres Salient'.
D'antrekkiengskracht van de joenge diva volt te leezn in verschillende
dagboekfragmentn en in 't 'Visitors Book' met complimentn en tekeniengn.

By de vôorbereidiengn van de mynnslag at Redmond permissie gekreegn vo by z'n
mannen an 't frount zelve te zyn. Je stormde ols anvoerder, 56 joar oud, ols èèn
van d'èèste uut de loopgraavn by de start van den aanvol, woadeure dat ie
redelik rap deur de Duutsche kogels getroffn werd. Majoor Wiliam Redmond werd
nog noa et hospitoal in Loker gebrocht woa dat ie in den achternoene stierft.
J'is begroaven in d'omgevieng van Locre Hospice Cemetery in 'n apart graf
helegans ollène in 't veld.



https://vls.wikipedia.org/wiki/Wet_van_Hubble

De Wet van Hubble is een wet in den astronomie, die stelt dat sterrenstelsels
under van mankoar verplatsn met een snelheid die evenredig is an den ofstand
tusschn unders. Anders gezeid: hoe verder dan de sterrenstelsels van d' eirde
stoan, hoe rapper dan z' under van ons wegbeweegn. 't Wôord "wet" is misschien
wel straf uutgedrukt angezien dan de sterrenstelsels van de Lokoale Groep en 't
Andromedasterrenstelsel nie van ons wegbeweegn, moa vo sterrenstelsels die
verder van ons stoan schynt de wet wel up te goan.

Edwin Hubble formulèrde de wet in 1929. J' ountdektigde de wet deur de
rôodverschuvienge van 't lichtspectrum van sterrenstelsels te verkloarn an de
hand van 't Dopplereffect. Den ofstand noa sterrenstelsels wierd geschat deur
gebruuk te moakn van Cepheïdesterrn in die stelsels, woavan dat de verhoudienge
tusschn luminositeit en flikkerperiode een goeien indikoasje is van under
ofstand toet ons. Hubble maktig' een grafiek woardat je de snelheid volgens 't
Dopplereffect teegn den ofstand van de Cepheïdesterrn uutzettigde, en je kreegd
azo een lineaire verhoudienge. De constante van die lineaire verhoudienge wordt
de Hubbleconstante genoemd.

De weirde van de Hubbleconstante die ôorsprounkelijk deur Hubble zelve was
berekend kwaamt up 500 km/s/Mpc. Der is lange over d' echte weirde gedebattèrd
gewist, mè weirdn tusschn 50 en 100 km/s/Mpc. 't Hubble key project hèt
uutendelik een weirde van 72 ± 8 km/s/Mpc gepublicèrd in meie 2001. Sedertdien
is de weirde moa winnig veranderd, moa de nauwkeurigheid is verbetered noa 72 ±
4 km/s/Mpc.

't Ziet dernoar uut dat de Hubbleconstante met d'n tyd veranderd hèt, wa da
meugeliks verkloard kan wordn deur recente woarnemiengn die derup duudn dat d'
expansje van 't heelal an 't verrappern is.

De Hubbleconstante wordt mêestol getoogd in kilometer per seconde per megaparsec
(km/s/Mpc), en hèt dus de dimensje 1/tyd. 't Omgekêerde van de Hubbleconstante,
1/H, wordt de Hubbletyd genoemd: de leeftyd da 't heelal zoud hèn ot hèt bluuvn
uutêenzettn met de snelheid da 't nu an t' uutzettn is.



https://vls.wikipedia.org/wiki/Vrije_Universiteit_Brussel

De Vrije Universiteit Brussel (VUB) is de belangrykste Nederlandstoalign
universiteit van Brussel.

Achter een styf moeilike start met financiële probleemn ging de ULB vanof 't
ende van 1800 alsan moa voruut ondanks twi moeilike periodes: den Êeste
Weireldoorloge ton dat al de Belgische universiteitn geslootn wierdn, en in 1941
(Twidde Weireldoorloge) ton dat den univ besliste van nie toe te geevn an de
inbreukn ip academische vryeid deur de bezetter.

Vanof 1935 wierdn, êest in de faculteit Rechtn, cursussen in 't Nederlands
gedoceerd en da wierd geleidelik an uutgebreid noa d' andere faculteitn. Vanof
1963 wierdn in al de faculteitn en scholen colleges in 't Nederlands gedoceerd.

Vanof 1969 wierd de oude unitaire universiteit gesplitst in een
Nederlandstoaligen en een Franstoaligen.

De VUB et als ênige Vlamsche universiteit 't principe van vry ounderzoek in eur
statuutn ingeschreevn. Da principe is gebaseerd ip een tekst van de Fransche
wiskundign en nateurfilosoof Henri Poincaré (1854-1912):



https://vls.wikipedia.org/wiki/Vrede_van_M%C3%BCnster

De Vrede van Münster wos a verdrag dan de Noordelikke Nederlandn en Spanje in
1648 ofgeslootn hèin. Da wos e mylpoale en één van de belangrikste gebeurtenissn
in d'Ollandsche geschiedenisse omda vanof da moment Spanje de Republiek der
Verenigde Provinciën officieel lik soevereine stoat erkende.

't Verdrag wos en ounderdeel van de Vrede van Westfalen da en ende makte zowel
an den Tachtigjoarign Oorloge lik an den Dertigjoarign Oorloge.

Den Tachtigjoarign Oorloge (1566-1648) wos 'n upstand van de Lege Landn tegen 't
Spoans Ryk ounder de Habsburgers.

In 't begun koste Spanje den upstand neresloan. Moar in 1572 hèin de woatergeuzn
styf gemakkelyk Den Briel keunn inpakkn, en vanof toun nam de rebellie ollene
moa toe. Binst dienen upstand zyn de Noordelikke Nederlandn de facto
ounofhankelik gekommn. Deur hunder succesvulle handelsvlootn én deur de massoale
emigroasje van de meer gegoede inweuners vanuut de Zudelikke Nederlandn - in
veel steejn vruuzde 50% tout 90% van de bevolkienge na 't Noordn - makten ze
zynder in 't Noordn e periode van economische, weetnschappelikke en culturele
groei mei, dan ze de Goudn Eeuwe noemn. In die 17e eeuwe wos de Republiek nen
echtn weireldmacht.

Oundertusschn bleevn de Zudelikke Nederlandn (wuk da nu à peu près
correspondeert mèi Belgje, Luxemburg en 't noordn van 't Fransche) ounder de
Spoansche Krone. De Republiek hèit dikkers geprobeerd vo de Spanjoardn weg te
joagn moar dat es heur noois nie gelukt. In de letste joarn van 'n oorloge
vochtn de Fransche en de Republiek zelfs t'hope tegen de styf verzwakte
Spoansche troepn. Tegen 1648 woarn hele stikkn van de Zudelikke Nederlandn bezet
deur 't Fransche.

De vredesounderhandeliengn begostn in 1641 in de steejn Münster en Osnabrück (nu
in Duutsland). De Republiek mochte meidoen an de vredesbesprekiengn, ol wos ze
zy nog osan nie formeel erkend lik apart land. Zelfs Spanje dei doa nie moeilik
over. In januoari 1646 arriveerdn acht Ollandsche vertegenwoordigers in Münster
vo te begunn an d'ounderhandeliengn. De Spoansche gezantn han grote bevoegdheedn
gekreegn van den Spoansch keunienk Filips IV, die ol joarn probeerde vo vrede te
sluutn.

Up 30 januoari 1648 gerochtn de deelnemers tout en akkoord en den tekst van 't
akkoord goenk na Den Haag en Madrid voe d'oundertekenienge. Den vichtienstn meie
wos de vrede officieel getekend. Vanof da moment wos Olland erkend lik
ounofhankelik land.



https://vls.wikipedia.org/wiki/Vlamsche_Kust

De Vlamsche Kust is 't dêel va West-Vloandern da an de Nôordzêe ligt. Z'is
à-peu-près 67 kilometers lank, grotendêels in angenoam strand.

In de moandn juli en ogustus is de kust ton ôok overspoeld mi toeristn uut binn-
e buutnland. Mor ôok doabuutn komn d'r vele menschen kykn nor uus woater,
strange en dykn.

't Gevolg van da massatoerisme is dat er veel appartementsgebouwn stoan, wa da
sommign 'n anslag viendn ip de goeie smoake. Moar neffest de bebouwde komn zyn
der ôok nog schône nateurplekkn te viendn: een antal vôorbeeldn zyn 't Zwin, 'n
Ogen Blekker, en een antal dunegebiedn (vôorbeeld tusschn Nieuwpôort en
Ôostduunkerke).

Neffest nateurlike schôoneid eit de Vlamsche Kust nog andere attracties gelik
attractieparkn: In Oyenkerke ei je Plopsaland, in Blanknberge ei je 't Sea Life
Centre, en in Ostende ei je Earth Explorer. Der zyn ôok twêe subtropische
zwemparadyzen van Sun Parks (in Ôostduunkerke en D'n Oane), vele jachtoavns
(Blanknberge, Ostende, Nieuwpôort). In Knokke-Heist keun je golfen. In Ostende,
Middelkerke en Blanknberge ei je ôok 'n Casino.

De beste maniere vo je te verplatsen an de Kust is de Kusttram. Trings komn an
in Blanknberge, De Panne, Ostende en Knokke-Heist.

Sinsn et begun van et holoceen begoste ’t klimoat overol were up te warmn.
Sinsndien es de zeespegel bluuvn omoge goan moar wel an verschillige vitessn.
Tusschn 10.000 en 8.000 BP es de zee 30 mèter gesteegn, tusschn 8.000 en 5.000
BP 13 mèter (of 43 centimèter per eeuwe), en sinsndien 10 centimèter per eeuwe.
De stygienge van et zeewoater es nu nog osan an den gank. De letste decennia
goat et rapper dan doavoorn. An die vitesse goat et zeewoater tegen 2100 ne
heeln meter gesteegn zyn.

De kust krêeg eur definitieve vorme achter d'overstromienge van 1404, den Eestn
Sint-Elizabethsvloed. By die catastrofe woarn d'r verschillige eilandjes in de
Schelde weggespoeld en 't land overstroomd. Groaf Jan zounder Vrees gaf ipdracht
om de bestoande dykn mè makoar te verbiendn. En azo ountstound den Groaf-Jansdyk
van Duunkerke toe 't Sas van Gent.

Omda uze kustvlakte zo lege ligt, èt de zee er vry spel up. Me spreekn van
(mariene) transgressies, da zyn periodes woarin da de zee et land binnenlopt en
land ofpakt, en van regressies oe ’t zeewoater em weretrekt en d’r zo nieuw land
vrykomt.

Voor uze kust woarn de Flandriaanse transgressie en de Duunkerke transgressies
van belang. Binst de Duunkerke transgressies èt de zee eur en poar keers
weregetrokkn, da wos binst de Romeinsche regressie en de Karolingische
regressie.



https://vls.wikipedia.org/wiki/Vikings

Viking is de benaminge voe de Scandinaavn, zowel Noorn, Deenn als Zweedn, die in
de Middeleeuwn vulle bak de zeeën ipgingn, zowel voe commerce als voe te goan
plundern.

Under eerste bekende iptreen is van 't joar 793 a ze 't klooster van
Sint-Cuthbert ip 't eiland Lindisfarne in Northumbria ipgekuust en. Ze sloegn de
munkn dood en dein under goudewerk mee. Ook de munkn die ze niet dood gedoan an
dein ze mee voe te verkoopn als slave. In de joarn derachter pluumdn ze nog vele
andere kloosters: ounder mêer in 794 Jarrow ip de revier de Tyne, in 795 't
klooster ip 't eiland Iona vo de Schotse Westkust, klooster an de Ierse
westkust. In 799 pluumdn ze 't klooster van Sint-Philibert in Noirmoutier an de
Loire. Round 840 woarn z'al in Rouen, Nantes, Chartres, Amiens, Tours, Orléans
en Parys.

De Zweedn giengn meest no 't oostn, en dein doa commerce. Ze voardn ip d'Oostzee
en de grote reviern van Middn-Europa. Ze droengn verre deure in Rusland, ze
bereiktn zels Constantinopel.

De Deenn roofdn en koloniseerdn surtout round de Noordzee en 't Kanaal, dus
Vrankryk en Iengeland. De Noorn gingn meer no 't noordn en 't westen. Ze
koloniseerdn d'Orkney Eilandn, Shetland, de Faroer Eilandn, Ysland, Groenland en
woarn tydelik zelfs in Newfoundland in Canada.

Oundanks dat de Vikings uut een immens uutgestrekt gebied kwaamn, was ulder
levenswyze ipmerkelik gelykig. De familie stoend centraal. Vikings leefdn van
jacht en visvangste, moa woarn in eerste plekke boern. Zuste lik elders in
Europa was ulder maatschappye verdeeld in drie klassen: slaavn, vryen en adel.
De vryen woarn een gevarieerde klasse van vissers, scheepsbouwers, smeedn, en
ook vele boern en boereknechtn. De rykere (rykste) boern wiern "boendr" genaamd.
Boendr woarn boern met under land in eigendom, en ze woaren heel ounafankelik
van mentaliteit. Ze woarn vry van feodale lastn. 't Woarn zyder en andere vrye
die in 't voorjoar en beist de zomer de zee ipgiengn.

Al de vrye mann die een deel land bezaatn, kwaamn regelmoatig t'ope in een
openbare vergoaringe, de Ding genaamd. In de Ding wiern de wetten gestemd en
wier der recht gesprookn. Iedere lokale gemeenschap a z'n eigen Ding. De Ding
had in Vloandern in de vierschare z'n weegoarde. Recht was (nog) nie geschreevn.
Ook de bloedvete was een belangryk probleem. Families in vete kostn under zake
voe de Ding bringn, etwuk die in Vloandern voor de kamer kwam.



https://vls.wikipedia.org/wiki/Vierschansntoern%C3%B4oi

Het Vierschansntoernôoi es een toernôoi in het Schansspringn. 't Es het
belangrykste toernôoi van 't joar, en lik dat de noame zegt goat het deure ip
vier verschillende schansn. Het êeste toernôoi ging deure in 1952, en sindsdien
es't joarliks gehoudn, olsan round de joarwisselienge.

Gelyk gezeit springn de schansspringers ip vier schansn, en dat in een periode
van oungeveer tien doagn, tussn Kestdag en driekeuniengn. Der zyn twêe schansn
in Duutsland, en twêe in Ôostnryk, en de toernee gelyk da ze in 't Duuts zeggn,
es een ideoale gelegeneid om voo een bitje sportieve rivaliteit te zorgn tussn
die twêe landn.

De wedstryd ging van de joare deure ip 30 december (Oberstdorf, winnoare Thomas
Morgenstern), 1 januoari (Garmisch-Partenkirchen, winnoare Gregor
Schlierenzauer) , 4 januoari (Inssbrück, Janne Ahonen), en 6 januoari
(Bischofshofen, Janne Ahonen). 't Wos den êeste kêe da ze van de nieuwe Große
Olympiaschanze in Garmisch-Partenkirchen sproungn. De wedstryd in Innsbrück
koste nie deuregoan en es verplatst gewist noa Bischofshofen ip 5 januoari. 't
Es nog nôois gebeurd da et vierschansntoernôoi ip drie in plekke van ip vier
schansn deureging. Janne Ahonen eit ôok et eindklassement gewonn, en es mè zyn 5
eindoverwinniengn recordouder.



https://vls.wikipedia.org/wiki/Veurn

Veurn is e stad en gemeente in 't nôordwestn va West-Vloandern. Der weunn doa
bekans 12.000 menschn.

De gemeejnte Veurn bestoat uut èèf dêelgemêentn. Veurn zève is de grotstn en et
de meejste iweuners. D'andre deelgemeenten zyn heel wa klindere polderdorptjes;
noamelik Oavekapelle, Bôoitsouke, Bûuskamp, De Moern, Eggewoars, Outem,
Stêenkerke, Vienkem, Wûverienkem en Zoetenaaie.

Vô 1971 woaren da ollemoale zeêfstandiege gemeejntn. De meejste dorptjes zyn
toenne by Veurn gevoegd. Outem, da bleef wel nog een endjige een aparte
gemeejnte, woa da De Moern een deelgemeejnte va werd en de tweeliengdorpn Vinkem
en Wulverinkem werdn 'tope de nieuwe gemeente Bôovoowrdê. In 1977 werdn dat ôok
ollemoale deelgemeejntn vâ Veurn.

In de zomer van 1906 kwam de bekende Duutsche dichter Rainer Maria Rilke e poar
doagn op vakansche na Veurn, tope me ze wuuf en kiend. Ne zag ie de
Boeteprocesje en de kerremesse. Rilke wos serieus epakt van 't schôon marktpling
en de kerke. 'n En et er ie loater driê gedichtn over emakt: Der Platz, Der Turm
én Marionetten-Theater. In e gazette schrêefd 'n ook e lang essee: Furnes.



https://vls.wikipedia.org/wiki/Verenigd_Keuninkryk_der_Nederlandn

’t Verenigd Keuninkryk der Nederlandn is de term vo de periode van 1815 tot
1830, os Olland (de Republiek der Zeven Verenigde Nederlanden) en de Zudelikke
Nederlandn één stoat vormdn onder keunink Willem I. De Zudelikke Nederlandn
woarn van 1795 onder Frans bewind, moar achter de val van Napoleon by Waterloo
èn de g’allieerdn in 1815, binst ’t Congres van Wenen, beslist da Frankryk ‘t
gebied most ofstoan. Willem I wierd gesteund deur Grôot-Brittannië, dat an de
noordgrenze van Frankryk ’n sterke bufferstoat wilde.

Ip economisch vlak stimuleerde Willem I de handel, de scheepvoart en d’
industrie. Je liet kanoaln groavn, o.a. Gent-Terneuzn en Brussel-Charleroi en je
zorgde d’r voorn da d’oavn van Antwerpn oopn bloeide. Je droungt de verfransinge
in de Vlamsche provincies were mè z’n toalpolitiek en dee vele vo ’t
nederlandstoalig onderwys. Je wilde in heel ’t nederlandstoalig deel van ’t
keuninkryk ’t Nederlands as overeidstoale invoern, moa da leidde tot verzet by
’t Woalse volksdeel en by de verfranste elite van de Vlamsche gewestn. Ook kwam
’t katholieke Zuudn in ipstand teegn ’t protestantse Noordn. Willem probeerde de
kerkelikke macht te minderen, moar uuteindelik ist er ’n Belgische revolutie van
gekommn en schidde België van Olland. In 1830 wierd ‘t ’n apart keuninkryk .



https://vls.wikipedia.org/wiki/Ver%C3%AAnigde_Stoatn

De Verênigde Stoaten van Amerika of kortweg Amerika es e land in Nôord-Amerika
(in 't Iengels: United States of America, of kortweg USA of zest US). 'n
Oofdstad is Washington DC. In Amerika weunn d'r mêer of 300 miljoen menschn. De
grotsn e belangrykstn stad is New York.

't Land is e bitje met e kir egroeid. 't Begost in 1776 toun da 13 kolonies
nunder wilnde ofschêen van 't moederland Grôot-Brittannië. In 1783 erkende
Iengeland ton oek da 't een apart land wos. De 13 stoatn schoovn op na 't Westn
en 't land kwam grodder e grodder. Achter e burgerôorlog (1861-1865) tusschn de
zudelikke en de nôordelikke stoatn (over ounder ander de sloaverny) groeide 't
land en kwam et ossan moa machtiger. Miljoenn immigrantn (oek uut
West-Vloandern) woarn d'r welekommn. Amerika dei mei an 'n Êestn Weireldôorlog
en de Twiddn Weireldôorlog, e ze wounn twêe keirs. Sedert de joarn '50 is
Amerika dé weireldmacht. Êest nog mi Rusland, moa in deze tydn speel et die
rolle ollêne. Doadeurn kom et oek da 't in veel landn ni geirn ezien is (peis
moa an de aansloagn op de WTC-tôorns).

Amerika is e federoale republiek die steunt ip de groundwet, mi vele macht voe
de president die ieder vier joar ekoozn is. Voe 't moment is da Donald Trump,
die in januoari 2017 Barack Obama upevolgd et. D'r zyn politiek gezien moa twêe
partyen die echt meitelln: de Democroatn (idder progressif) en de Republiekeinn
(idder conservatif). Zyder en de macht in 't Congres: dat is de
volksvertegenwôordigieng die bestoat uut de Senoat en 't Uus van Ofgevoardigdn.

In Amerika betoaln ze met Amerikoanse dollars. Êne dollar is 't zelfde gelik
0,7388 euro's (20/03/2010). 'n Dollar es ôok in veel andre landn ter weireld
gebrukt om gemakeliker te betoaln of ip reize, surtout in Oazië.

Amerika e veel nationoale parkn. Vôorbeeldn dervan zyn de Grand Canyon, Monument
Valley, Yellowstone en Death Valley.



https://vls.wikipedia.org/wiki/VS

De Verênigde Stoaten van Amerika of kortweg Amerika es e land in Nôord-Amerika
(in 't Iengels: United States of America, of kortweg USA of zest US). 'n
Oofdstad is Washington DC. In Amerika weunn d'r mêer of 300 miljoen menschn. De
grotsn e belangrykstn stad is New York.

't Land is e bitje met e kir egroeid. 't Begost in 1776 toun da 13 kolonies
nunder wilnde ofschêen van 't moederland Grôot-Brittannië. In 1783 erkende
Iengeland ton oek da 't een apart land wos. De 13 stoatn schoovn op na 't Westn
en 't land kwam grodder e grodder. Achter e burgerôorlog (1861-1865) tusschn de
zudelikke en de nôordelikke stoatn (over ounder ander de sloaverny) groeide 't
land en kwam et ossan moa machtiger. Miljoenn immigrantn (oek uut
West-Vloandern) woarn d'r welekommn. Amerika dei mei an 'n Êestn Weireldôorlog
en de Twiddn Weireldôorlog, e ze wounn twêe keirs. Sedert de joarn '50 is
Amerika dé weireldmacht. Êest nog mi Rusland, moa in deze tydn speel et die
rolle ollêne. Doadeurn kom et oek da 't in veel landn ni geirn ezien is (peis
moa an de aansloagn op de WTC-tôorns).

Amerika is e federoale republiek die steunt ip de groundwet, mi vele macht voe
de president die ieder vier joar ekoozn is. Voe 't moment is da Donald Trump,
die in januoari 2017 Barack Obama upevolgd et. D'r zyn politiek gezien moa twêe
partyen die echt meitelln: de Democroatn (idder progressif) en de Republiekeinn
(idder conservatif). Zyder en de macht in 't Congres: dat is de
volksvertegenwôordigieng die bestoat uut de Senoat en 't Uus van Ofgevoardigdn.

In Amerika betoaln ze met Amerikoanse dollars. Êne dollar is 't zelfde gelik
0,7388 euro's (20/03/2010). 'n Dollar es ôok in veel andre landn ter weireld
gebrukt om gemakeliker te betoaln of ip reize, surtout in Oazië.

Amerika e veel nationoale parkn. Vôorbeeldn dervan zyn de Grand Canyon, Monument
Valley, Yellowstone en Death Valley.



https://vls.wikipedia.org/wiki/Utrecht_(stad)

Utrecht es e stad en gemêente in Holland en den hoofdstad van de provinsje
Utrecht. 't Is de vierde grotste stad van Holland en 't ligt an de woaterweegn
't Amsterdam-Reynkanoal, Biltsche Grift, de Kromme Reyn, 't Merwedekanoal, de
Voartsche Reyn en d' Utrechtse Vecht die in 't Eemmeer uutmoundn. Der weunn
oungeveer 328.276 menschn. De burgemêester Jan van Zanen is van de VVD. De stad
is administratief ounderverdêeld in tien wykn die were zyn ounderverdêeld in
sub-wykn. Utrecht dankt zyn noame Domstad an de Domtorre die in de stad stoat.

In Utrecht stoa de twêede grôotstn universiteit van Olland, achter Amsterdam.
Utrecht is ôok e grotere studentestad, want der zyn nog vele hogeschooln. Ook
hèt 't een modern overdekt wienkelcenter Hoog Catharijne (HC) genoamd.

Utrecht is ountstoan by de splitsienge van twêe riviern, de Reyn en de Lek. In
't joar 47 achter Christus wierd Utrecht een ounderdêel van de nôordelyke grenze
van 't Romeins Ryk. De noame Utrecht is van die periode en ofkomstig van 't
Latyn "Traiectum". 't Duudt ip e plekke woar in de Romeinschn tyd de riviere de
Reyn deurwoadboar of over te steekn was.

In de binnestad van Utrecht stoan vele grôte ryksmonumentoale uzen. De
grachtngordel uut de 10ste êeuwe met d' hoofdgrachtn Kromme Nieuwegracht, Oude
Gracht en Plompetorengracht. Loater kwoamn doar ook nog de Catharijnesingel,
Nieuwegracht en Keizersgracht by.

Bekende musea in Utrecht zyn 't Spoorwegmuseum, 't Bertje Boerhave museum, 't
Rietveld Schröderhuis (stoa sedert 2000 ip de lyste van UNESCO weirelderfgoed),
't Sterrenwacht Sonnenborgh, 't Stedelik Museum en 't museum dick bruna huis
alletwêe an d' Agnietenstroate.

Foetbolploeg FC Utrecht komt uut in de eredivisie en speelt thuuswedstrydn in
Stadion Galgenwaard.



https://vls.wikipedia.org/wiki/Trojoansen_orloge

Den Trojoansen orloge is volgens de mythe begunn deur de godinne Eris. Zy was
nie uutgenodigd ip een trouwfeeste va Peleus en Thetis, woar dan al d' andere
goden wel anwezig woarn. Doarom wilde ze ruzjie stookn (z'is de godinne van den
twist). Ze smeet een goudn appel in de zale en doarip stoend er voe de
schoonste. En, lik da Eris gepeisd had, begostn al de godinnen ruzjie te maakn
over wien dat er de schoonste was. Uutendelik goenk et tussen drie godinnen:

Eigntlik moest Zeus kiezn tussen under, moa je peisde dat er ruzjie gieng va
komn. Doarom moest Paris kiezn. Ze probeerden em alledrie omme te koopn. Athene
beloofde hem succes in de stryd, Hera goenk em vele macht geevn en Aphrodite
beloofde hem de schoonste vrouwe van de weireld. Paris koos direct voe
Aphrodite, mo de schoonste vrouwe was Helena, die getrouwd was me Menelaos
(keunienk va Sparta). Mo Aphrodite voend da geen probleem en dus zorgde ze
dervoorn da Priamus ( = Paris voader) en Paris me nog een hoop volk no Sparta
moest goan. Je was doa gastvry ontvangn. Mo Menelaos moest weg, omdat het de
begroavienge va zyn grootvoader was. Paris waagde zyn kans en uutendelik is
Paris tope me Helena en een poar schatten va Menelaos weregekeerd no Troje.
Menelaos wilde nateurlik zyn vrouwe were en je gienk achter heur no Troje.
Omdat, dankzy een list va Odysseus, al de vintn die een oogsje han ip Helena een
eed han ofgeleid, gienk Menelaos met e groot leger no Troje. Die eed hield in
dat ot de vint va Helena ooit in probleemn komt, d' andere hem goan helpn. Z'
hen die eed ofgeleid voorda ze wisten dat Menelaos heur vint zou worden.



https://vls.wikipedia.org/wiki/Trekteur

Nen trekteur of tracteur is een voertuug geconstrueerd vo 't werk in de landbouw
te verlichtn. Mêestal trekt den trekteur een andre macine vôort die nôdig is in
't werk of e (load)karre.

Trekteurs èin ôok vé mêer vetissn/vitessn dan nen otto omda ze moetn vé
verschillende sneleedn exact anoudn en ôok vo vé macht t'èin. By oude trekteurs
met e bêtje slete ip kun je wel kê mezérie èin voor in de zjuste vitesse te
roakn dus èin de constructeurs nu veranderd dan de trekteurs nu twêe
versnellingspookn èin of dat et digitoal werkt in plekke dan vroeger mè êen
versnellingspoke e stik of acht vetessn.

Ip trekteurs steekn ze ôok soms vorkn zoda ze em kunn gebruukn as clark of
schepn vo bulldozer of kroane. Trekteurs weirdn ôok mêer en mêer gebruukt in
transportbedryvn ter vervangienge van camiongs omda ze ôok grôte loadiengn kunn
vervoern en 't minder kost vo te verzekern en der gin controlle ip is da j' om
de zôvé eurn moe rustn lik by camiongs.

Ip 't ende van de joarn 1800 zyn z' uutgevondn omdat er ton mêer eetn nodig was
deur d' Industriële revolutie en doardeur er ôok nog kê minder mensn beschikboar
woarn vo te werkn in de landbouw, dus moest et werk lichter en rapper zyn of
kunn goan gedoan weirdn. D'êeste werkten ip stôom moa ol zêre schoakeldn z'over
ip verbrandiengsmoteurs. In Europa oltyd diesel, in Amerika gebruukn ze liever
nafte. Den trekteur pakt verre over hêel de weireld de rolle over van
trekbêestn.

Olle moderne trekteurs zyn nu ôok vôorzien met e veiligheidskôoie zoda aje zoe
ommekêern, nie ondern trekteur kunt gesmeierd weirdn. In zukke veiligheidscabine
kunn ze ton ôok mêer luxe steekn nateurlik lik radio's en zetels me stoffe ip of
zelfs lêer.



https://vls.wikipedia.org/wiki/Tommaso_Portinari

Tommaso Portinari (1432-1501) was ’n Italioanschn bankier uut Firenze en
filioalhouder van de Medici-bank in Brugge.

De Medici woarn de belangrykste geldschieters van de Bourgondische ertoogn en in
1466 eurdn ze ‘t Hof Bladelin in Brugge dat de Banco de Medici wierd. Loater
kochtn ze ‘t. ’t Patriciërsuus wierd round 1440 gebouwd deur de belangryke
Brugsche figeure Pieter Bladelin, êen van de schatbewoarders van de Orde van et
Gulden Vlies. Piero de’ Medici, de zeune van Cosimo de' Medici, liet nog e
vleugel bybouwn. Portinari weunde doa van 1479 tout 1497.

In 1450 was Angelo di Jacopo Tani filioalhouder in Brugge en Tommasso Portinari
was eest z’n assistent. Cosimo de’ Medici e noois vele vertrouwn in Portinari
g’ed. Mor achter z'n dôod en achter enigte intriges pakte Portinari in 1465 Tani
‘s platse. Tani vertrok in 1467 no de Medici-bank van Londn en werkte van
doaruut tegoare met de bank van Brugge. Portinari bleef filioalhouder tout in
1478. Je gink failliet deur de grôte lêniengn an Karel den Stoutn en Maximiliaan
van Oostnryk. In 1497 vertrokt ’n definitief uut Brugge.

Portinari was zot van Vlamsche kunst. Je liet z’n portret schildern, en ôok da
van z’n vrouwe Maria di Francesco Bandini Baroncelli, deur Hans Memling.

En ’t bekendste werk van Hugo van der Goes, ’t altoarstik Anbiddienge van
d’herders of de Portinari Triptiek, was zyn ipdracht. ’t Was bedoeld vo de
kapelle van ‘t hospitoal van Santa Maria Nuova in Firenze en d’Italioansche
schilders w.o. Leonardo da Vinci lietn under styf deur ’t werk beïnvloedn.



https://vls.wikipedia.org/wiki/Tomatte

Tomattn (Solanum lycopersicum) is e sôorte groonsel die an tomatteplantn groeit.
An tomattn rype zyn, en ze e typische rounde vorme en rôo kleur, ol bestoan
z'oek in e masse aar vormn en kleurn. 't Is e sôorte uut de familie van de
nachtschoan, woa dan oek patattn en auberginn ounder volln.

Tomattn kommn van ôorsproung van in de Andes in Zuud-Amerika. Doa zyn z'ol
ekwikt van round 't joar 0 deur de platselikke indioann. Van doaruut zyn ze
verspreid no Middn-Amerika en 't is doa dan de Spanjoardn z'en lêern kenn, ol
woarn ze toune nog vele klinder en gilf van kleur. Êest wos 't ier e sierplante,
tout an de Italioanders en de menschn van de Provence round 1750 deure krêegn
dan ze tomattn egliek kustn upeetn.

De noame zoudt uut 't Nahuatl kommn, en Azteeksche toale, van 't wôord
(xi)tomatl.

In Buñol in Spanje zyn der ieder joar tomattefêestn (La Tomatina). 't Ryen toune
karrn deur de stroatn, woarup dan der menschn stoan die tomattn smytn no de
menschn die stoan te kykn. Vaneigens krygn ze der e masse were up nunder brôod.

Vroeger gebeurde 't oek geregeld dan menschn vorte tomattn smêetn achter slichte
zangers. Eddy Wally zoudt vroegerder zest zevve tomattn verkocht en, dan de
menschn toune achter nem smêetn.



https://vls.wikipedia.org/wiki/Tokio_Hotel

Tokio Hotel is e rockband uut Magdeburg in Duutsland. Ze zyn opgericht met de
noame 'Devilish' in 2001 deur de twiliengbroers Bill e Tom Kaulitz, tegoare me
Gustav Schäfer e Georg Listing, achter da ze makoar byn en optreedn lêern kenn
enn. De broers Kaulitz moakn voogns nunder eign ol muziek van nundr neegn joar
vors, deur da ze nundr stiefvoader enn achter gedoan. Schäfer e Listing kendn
makoar al van in de muzieklesse. Achter da Bill Kaulitz mee a gedoan an 't
programma Kinder-Star-Search, is nundern groep in 2003 ountdekt deur 'n Duutsn
muziekproducent Peter Hoffmann.

Ip 15 augustus 2005 wird underne jiste single, Durch den Monsun, utgebrocht mi
ne videoclip die dichte bie Berlijn was ipgenoomn. Da nummer wierd in gjil
Dutsland direct nen immenske hit en t stond binnen de weke ip de jiste plekke in
de Dutse hitparade, en da bleef azwu vwor nog een poar weken. De gasten van TH
moestn achter de grwute vakance vaneigens geweun weer noa skole, moar da wird
veel te lastig deur al die reporters, fotograven en tv-teams die ip udder stondn
te wachtn iedern dag. Dus damee gingen ze moar ip privélesse.

Ip 19 september kwam ulder jiste album, Schrei, ut, davwoarn schreef zangre Bill
Kaulitz de mjiste nummers. Da album skoot wuk direct na de jiste plekke van de
Duitse hitlijstn. 't Succes bleek dus echt wel goed te zinne en ze groeidn rap
ut tot de populairsten en succesvollsten Dutsen band woit. Wuk in
Zwitserland en Oostenrijk gingen ze nog zjirre naar den top van de hitlijsten.
Nen jisten tour, in december 2005, was achter een poar doagen al gjiltergans
utverkocht. Vwo die reden wird in februari/maart 2006 nen extra tour ingelast,
wavan da de tickets ipnieuw direct weg woaren. 't Totaal aantal bezoekers van de
twji tours was wel mjir of 20.000 man. Wuk udder twjide album, Zimmer 483, da in
2007 ut kwam, was een grwut succes, en wuk ol udder singels van da album dan ze
ton utgebracht ein.

In 2007 brochten ze udder jiste ingels album ut. Een poar nummers van udder twji
dutse albums wirden noar 't ingels vertoals en da kwam ip 't album Scream (dat
in dutstoalige gebiedn wird uitgebrocht onder den titel Room 483). Als jiste
single wird Monsoon utgebrocht, een vertoalinge van udder nummer Durch den
Monsun. 't Nummer wird in verskjin Europeese landn een grwot succes woardeure da
den band wok in de reste van Europa mjir en mjir bekend kwam. In 2008 wird er
ton wok nen derden tour ondernoomn die deur gjil Europa ging. Azwu brochten ze
wuk een live versie ut van udder album Zimmer 483 en wok een DVD-ipnoame van jin
van ulder concerts. Intussen woaren ze wuk ol bezig met Grwut-Brittanië en wuk
butten Europa deure te breken. In Grwut-Brittanië es ulder succes tot nog toe
redelijk kljinne. Aljinne de single Ready, Set, Go! kwam in de Britse hitlijstn,
en ton nog moar ip de 77ste plekke. In Canada kwam dezelfsten single ut ip de
80ste plekke, terbinst, in Amerika ulder singles nog nie woaren binnengekomen in
den Billboard Hot 100.

Ulder derde album ging jist utkomen tussen januari en moarte 2009, in 't duts en
in 't ingels, moar 't kwam eigenlijk moar ip 2 oktober 2009 ut, onder de
noame Humanoid.

Ip 3 september 2014 wird bekendgemaakt da ulder album Kings of suburbia ging
utkoomn ip 3 oktober 2014.



https://vls.wikipedia.org/wiki/Titiaan

Tiziano di Gregorio Vecellio (Nederlandsche noame Titiaan) (Pieve di Cadore, ca.
1488 – Venetië, 27 ogustus 1576), was êen van de belangrykste Italioansche
kunstschilders uut d’Hoogrenaissance, de grotste mêester van de Venetioansche
Schole en de groundlegger van de moderne schilderkunst. Je was ôok e goein
commercant, ountwerper van houtsneedn en zilverwerk en me z’n houtsneedn en
kopergraveurn kost ’n z’n eign werk reproduceern.

D’r is discuusje over z’n geboortejoar en da komt gedêeltelik deur Titiaan
zelve, deurdat ’n in e kloagbrief an Filips II geschreevn aad dat ‘n 95 joar oud
was. J’a z’n leeftyd verzekers overdreevn vo compasje ip te wekkn, omdat de
keunink z’n geleverde schilderyen rapper zou betoaln. O z’n leeftyd in z’n brief
juste was, zou ’n in 1477 moetn geboorn zyn. Mo d’r is mo sproake van z’n werk
van in 1508. Je schilderde ton fresco’s in Venetië, tegoare me Giorgione. Je zou
ton 31 joar oud gewist zyn. En vor etwien me zovele talent is da styf loate, in
vergelykienge me wa da Rafaël ol gepresteerd aad an z’n 20 joar. Doadeure
schattn ze z’n geboortedoatum tusschn 1488 en 1490.

O Titiaan 9 joar oud was vertrokt ‘n me z’n broere Francesco no de Venetië stad,
woa dat under nounkel weunde, vor in de lêer te goan. Zyn lêermêesters woarn:
Sebastiano, Zuccato, Gentile Bellini, Giovanni Bellini en je was e tyd-en
studiegenôot van Giorgione (1477-1510). In z’n vroege periode en ze makoar styf
beïnvloed, woadeure dat ’t moeilik is van under werk uut dien tyd uut makoar
t’oudn en Titiaan zou Giorgiones ounvoltooide werkn ofgemakt en achter z’n dôod
in 1510.

In 1525 ist ’n getrouwd me Cecilia. Z’aan twi zeuns en êen dochter. In 1530
makte Titiaan z’n êeste portret van Keizer Karel V en in ’t zelfste joar stierf
z’n vrouwe.

Titiaan wordt de mêester van de kleurn genoemd. De warme kleurn van z’n
begunperiode gingn loater over no dounkerder met e diepe gloed.

Rubens aad e grôte bewounderienge vo Titiaan en je copieerde zelfs z’n
Ountvoerienge van Europa en z’n Adam en Eva. En de Venus van Urbino inspireerde
Manet vo z’n Olympia uut 1863.

Titiaan is ip 27 ogustus 1576 gestorvn in Venetië, verzekers van de pest. Z’n
lêerliengn woarn o.a. Tintoretto en Veronese. Je beïnvloedde veel schilders w.o.
Rubens, Tintoretto, Velasquez, Poussin, Van Dyck, Rembrandt, Watteau, Delacroix
en zelfs d’impressionistn Manet en Renoir.



https://vls.wikipedia.org/wiki/Tim_Maeyens

Tim Maeyens (Brugge, 23 oest 1981) is e West-Vlamschn roeier die especialiseerd
is in de skiff (ouk wel M1x enoemd), ol et 'n ouk ol in de M2x (voun duo's)
eroeid.

Maeyens beguste roein at 'n neegn joar oud wos. At 'n gienk vors lêern in Gent
(bio-ingenieur) is 'n uuteschid me roein omdat 'n olles wulde doen voun ze
diplom. Uutendelik is 't achter twi joar were begunn roein en moest 'n ze studie
dêels upgeevn voun nem te kunn platsn voun d'Olympische Speeln van 2004 in
Athene. E kuste nem nie platsn, mo krêeg e deliberoasche van 't BOIC, woadeure
dat 'n der egliek rochte. Doar ountgoochelde 'n nie, want en oalde de finalle,
woarin dat 'n zesdn (en latsn) endigde. Ze doel wos toune voun in 2008 in Peking
beter te doen, etwot die ouk elukt is, want doa wos 'n 'n vierdn, up en oar van
de derde plekke.

E dei achter dien race rechtet en uproep voun mêer steun voun 't roein, nie
ollêne geld, mor ouk omkoaderienge. E zei ouk ol drekt dat 'n voun e medaille
gienk goan in Londn in 2012.



https://vls.wikipedia.org/wiki/Stijn_De_Smet

Stijn De Smet (Brugge, 27 moarte 1985) is e foetbollist die voun 't moment byn
KV Kortryk speelt. E speelt mêestol up de plekke van anvollnde middnvelder, mor
e kut oek an de zydskant of vavôorn speeln.

De Smet is begunn foetbolln by SV Jabbeke (en het ossan in Snellegem ewund, êen
van de dêelgemêentn van Jabbeke) en at 'n twove wos, is 'n verhuusd no Cercle,
achter dat 'n in e sezoen 40 goals emakt hadde.

Zyn êestn match in 'n êestn ploeg van Cercle wos teegn Westerlô in 't sezoen
2003-2004. 't Joar derup mucht 'n 19 kirs meidoen en ne makte 4 goals en in
2005-2006 kust 'n ol 7 kirs scôorn. Deurdat 'n e zwoare neuke krêeg an de
gewrichtsbandn van ze knoezel, wos 't noaste sezoen nie 't succesjoar dat
iederêen verwacht hadde. De stage dat 'n muchte doen byn de Blackburn Rovers uut
Iengeland, wos doamei naasn ze neuze.

De grôte deurbroake kwam in 't begun van 't sezoen 07-08, woarin dat De Smet
tope met De Sutter, Iachtchouk en Gombani indeliks vele goals makte en ezô
Cercle no 'n top van de klasserienge brochte.



https://vls.wikipedia.org/wiki/Stanza

In de dichtkunste is e stanza e gegroepeerd antal lynn in e gedicht, geweunlik
van andre stanzas geschêen deur e witte lyne of deur 'n insproenk. Stanzas kunn
reeglmoatige rym- en metrieke scheemas ên, mo 't is nie nôodzoaklik da ze die
ên. Dr zyn veele byzoendre stanza-vormn. Sommigte stanza-vormn zyn simple, lik
as vierlynige kwatrynn. Andre vormn zyn ingewikkldr, lik de Spencerioansche
stanzas. Gedichtn mê e vaste vorm, lik sestinas, kun bepoald zyn deur 't antal
en de vorm van undre stanzas. De term "stanza" is oengevêer 't zeifste lik
"stroofe", mo stroofe is somtyds gebruukt vo te verwyzn nor oenreeglmoatige
groepn lynn, in teegnstellienge mê reeglmoatige, rymnde stanzas . 't Italjoans
"stanza" wil lettrelik zeggn "kaamre".

De stanza in de dichtkunste is te verglykn mê e paragroaf in proza; gedachtn die
êen gehêel vormn zyn gegroepeerd in êeneedn. . In de muziek wordn groepn lynn
typiesch "verzn" genoamd. In 't Iengels zyn stanzas ook gekend lik batch, fit,
en stave .



https://vls.wikipedia.org/wiki/Spoansche_Successieoorlog

De Spoansche Successieoorlog (1701-1713) was ’t gevolg van e belangryk Europees
conflict over de Spoansche ipvolgienge van Karel II van Spanje.

‘t Hillig Rôoms Ryk, Iengeland, d’Hollandsche Verenigde Provinciën, Portugal, en
‘t hertogdom Savoye vochtn teegn Frankryk, Spanje en Beiern. Der wierd nie
ollêne gevochtn in Europa, moar ook in Amerika, doa Queen Anne's War genoemd .

’t Spoans Ryk was styf uutgestrekt mè Spanje, Milaan, Sicilië, Sardinië, de
Zudelikke Nederlandn, Ipper-Gelre en de kolonies over zêe, woadeure dan de
machtsverhoudingn in Europa styf zoun verstôord wordn.

Willem III, prins van Oranje, stadhouder van Holland en ook keunienk van
Iengeland, bemiddelde en Iengeland, Frankryk en Holland sproakn of da ’t ryk
verdêeld most wordn tusschn de zeune van Lodewyk XIV, de Fransche krôonprins
Lodewyk, le Grand Dauphin en aartshertog Karel, twidde zeune van de Duutsche
keizer Leopold I.

Karel II stierf in november 1700, mo kort vo zyn dôod haad ‘n Filips van Anjou,
klêenzeune van Lodewyk XIV, angeduud ols ipvolger.

Zowel Lodewyk XIV of Leopold I, aartshertog van Oostnryk en keizer van et Hillig
Rôoms Ryk woarn familie, en voendn dan ze recht haan ip de Spoansche trône. In
1701 brak den oorloge uut.

Keizer Jozef I, die zyn voader Leopold I ipvolgde in 1705, stierf in 1711 en zyn
broere Karel VI voldeg hem ip. ’t Frans leger was styf verzwakt en nu zoatn ze
der mee in da de Spoansche trône noar Ôostnryk zou goan en da brocht were gevoar
mee vo ’t evenwicht van Europa.

Vo da te belettn begostn d'Iengelsche met oenderhandeliengn, die resulteerdn in
de Vrede van Utrecht.

By de Vrede van Utrecht wierd Filips van Anjou erkend ols keunienk Filips V van
Spanje, ip vôorwoarde dat ’n gin keunienk van Frankryk zou zyn. De Zudelikke- of
Spoansche Nederlandn giengn were no den Ôostnryksn tak van ’t huus Habsburg
oender keizer Karel VI, en woarn van ton d'Ôostnryksche Nederlandn.



https://vls.wikipedia.org/wiki/Schubvleuglign

De schubvleuglign, schubvlerkign of Lepidoptera zyn e grôote orde van insektn
die de mottn en de vliendrs bevat. 't Is êen van de mêest wydverspreide en
gemakklik êrkenboare insektnordn in de weirld . De noame "Lepidoptera" wierd
uutgevoen deur Carl Linnaeus in 1735 en is ofgeleid van 't Oed-Grieks λεπίδος
(schubbe) en πτερόν (vleugle). Mêt e geschat antal van 174 250 sôortn in 126
famieljes en 46 superfamieljes vertôon de schubvleuglign veele varjoasje van de
groend-lichoamsipbow die êm ontwikkeld êt vo vôordêeln te bekommn no leefwyze en
verspreidienge. Recente schattiengn loatn zien da d' orde verzeekrs mêer sôortn
êt dan vroegre veroendersteld en by de vier mêest sôortnryke ordn is, tegoare mê
de vliesvleuglign (Hymenoptera), twêevleuglign (Diptera), en keevrs
(Coleoptera).

De sôortn schubvleuglign zyn gekenmerkt deur mêer dan drie sekundèère kenmerkn,
e poar van de mêest ipvollnde zyn de schubn die 't lyf en de vleugls bedekkn, en
e sôorte roltoenge of slurf, de proboscis. De schubbn zyn gewyzigde, ofgeplatte
"oarn", en ze geevn aan vlienders en mottn undre buutngeweune varjoasje van
kleurn en têekniengn. Bykans al de sôortn ên êen of andre vorm van vliezige
vleugls, mêt uutzoendrienge van e poar die vleuglstomptjes ên of gin vleugls.
Lik de mêeste andre insektn oendregoan de vlienders en de mottn e kompleete
gedoanteverwisslienge. 't Poarn en 't leggn van eiers gebeurt deur de vulwasn
insektn, geweunlik noaby of ip de voedslplantn van de larvn. De larvn wordn
algemêen "rupsn" genoamd, en zyn totoal verschillnd van undre vulwassn motte- of
vliendrevormn, mêt e cylindriesch lyf en e goed oentwikklde kop, moenddêeln en
nul toe (geweunlik) 11 poar schynpôotn. O ze gruujn verandrn de rupsn van
uutzicht lanst e seerje foazn die "instars" genoamd zyn. E kêe da ze hêelegans
gerypt zyn, ontwikkln de larvn no puppn, angeduud lik e "krysalis" in 't gevol
van vlienders en e "kokon" in 't gevol van mottn. E poar vlienders en veele
motte-sôortn spinnn e zydn cocon vôo da ze verpuppn, terwyl da andre da nie
doen, mor in de platse oendre de groend kruupn .

De schubvleuglign ên, gedeurnde miljoenn joarn, e grôote varjoasje van
vleugle-têekniengn en kleurn oentwikkld die goan van êentôonige mottn glyknd ip
deeze uut de verwante orde van de schietmottn (Trichoptera), toe de fel
gekleurde en ingewikkld-geschildrde vliendrs . Doarom zyn de schubvleuglign de
best bekende en mêest populèère insektn-orde en zyn dr veele menschn die undre
bizzig oedn me ze woar te neemn, te bestudeern, verzoamln, kwêekn, en dr
kommêrsje in te doen. E persôon die ze verzoamlt of bestudeert wordt e
"lepidopteriest" genoamd.

Vliendrs en mottn speeln e belangryke rolle in 't nateurlik ekostelsl lik
bestuuvrs en lik voedsl in de voedslkettienk, doarenteegn zyn undre larvn
beschowd lik e probleem vo de plantngruuj in de landbow, angezien undre
belanrykste voedslbronn de leevnde plantn zyn. By veele sôortn kunn de wuuvetjes
200 toe 600 eitjes leggn, terwyl da by andre 't antal 30 000 ku zyn in êen dag.
De rupsn die uut die eirs kommn kunn grôote schoa doen an veele têeltn. Veele
motte- en vliendrsôortn zyn van ekonoomiesch belank deur undre rolle van
bestuuvrs, de zyde die ze vôortbriengn of lik sôortn die ploagn verôorzoakn.



https://vls.wikipedia.org/wiki/Robert_van_Artois

Robert II van Artois of "van Artesië" (17 september 1250 – Kortryk 11 juli 1302)
was een postume zeune van graaf Robert I van Artesië en Mathildis van Brabant
(en dus een klêenzeune van de Fransche keunink Lodewyk VIII), en was graaf van
Artesië van by z'n geboorte.

In 1270 deed y mee an de achtste kruustocht no Tunis. In 1296 versloegt y de
Iengelse in Aquitanië. Ip 20 ogustus 1297 versloegt y in Bulskamp by Veurne de
Vlamingn woadeure dan de Fransche 't graafschap kunn bezettn. In die slag
sneuveldige z'n zeune.

Je was een nounkel van de Fransche keuniginne en wierd beschouwd ols de beste
bevelebber van Frankryk. 't Was ton oak logisch dat de Fransche keunink Filips
den Schoonn em an 't oofd stelde van 't ridderleger da de Vlamingn in 1302 een
lestje moest lêern. Moa de slag ip den 11ste juli, die loater de Guldnspoornslag
genoemd wierd, is den oundergank gewordn van 't Fransche leger en van Robert van
Artois zelve. Ip 't moment dat y kost in de Vlamsche rangn deurebreekn wierd y
deur Willem van Saeftinghe van z'n peird gesleegn. Volgenst sommigste
kroniekschryvers wildet y em overgeevn, mo kendn de Vlamingn gin genade.



https://vls.wikipedia.org/wiki/Rekkem

Rekkem is e dorptje in de Belgische provinsje West-Vloandern e dêelgemêente van
Mêenn. D'er weunn e klêne vuufduusd menschn. Rekkem ligt in 't zuudn van de
provinsje, teegn Moeskroen i Wallonië en tegen Frankryk.

Rekkem-centrum ligt in 't noordn van 't groundgebied, meer noa 't zuudn ligt 't
gehucht Paradys. In 1963, by de definitieve vastleggienge van de toalgrenze, is
de Risquons-Tout (e gehucht va 0,39 km² met e stik of 500 inweuners)
overgeheveld van de gemeente Rekkem noa de stad Moeskroen, die tonne Woals werd.

't Dorpscentrum ligt an de N366 (Moeskroenstraat) tusschn Mêenn-centrum en
Moeskroen. De Lauwestraat en Priester Coulonstraat sluutn hierip an en verbienn
't dorp met Lauwe, da vlakby ligt. Tusschn Rekkem-centrum en 't gehucht Paradys
in loopn de Dronckaertstraat (d'oede verbiendingsboane tusschn Kortryk en 't
Franse Rysel) en de autostrade A14/E17.

In 't ôosten van de dêelgemêente ligt er e stik van 't industrieterring LAR,
genoemd noa de drie dêelgemêenten woadat iligt: Lauwe - Oalbeke - Rekkem.



https://vls.wikipedia.org/wiki/Rabat

Rabat (Aroabiesch : الرباط, ar-Ribaaṭ, letterlik "Versterkte Platse";
Berbersch : ⴻⵔⵔⴱⴰⵟ, Errbaṭ; Marokkoansch Aroabiesch : ارّباط, Errbaṭ) is de
polletieke oofstad en vierde grotste stad van Marokko mêt e steedlikke
bevolkienge van oengevêer 620 000 (2004) en e grôotsteedlik antal inweuners van
mêer dan 1,2 miljoen. 't Is ook d' oofplatse van de bestierlikke streeke
Rabat-Salé-Zemmour-Zaer.

De stad is geleegn lanst den Atlantischn Oceoan an de moendienge van de riviere
Bou Regreg. Ip de teegnoovreliggnde oevre is Salé, de belangrykste
pendeloarsstad. Rabat, Temara, en Salé vorm e versteedlikte streeke van mêer dan
1,8 miljoen menschn. Probleemn mê slib maakn da Rabat nie mêe geschikt is vo
schêepvoart. Pertank ên Rabat en Salé nog altyd belangryke bedryvigeid ip gebied
van tekstiel, voeselverwerkienge en bow-nyvereid. Do boovnip maakn 't toeriesme
en d' anweezigeid van al de vrimde ambassoadn van Rabat êen van de belangrykste
steedn van 't land.

De Marrokoansche oofstad krêeg de twidde platse in de "Top Travel Destinations
of 2013" van CNN . 't Is êen van de vier Keizerlikke Steedn van Marokko, en 't
centrum van Rabat is ipgelyst by 't UNESCO weirelderfgoed.



https://vls.wikipedia.org/wiki/Pieter_de_Coninck

Pieter de Coninck (°Brugge tussen 1250 en 1260, † in 1332 of '33) wos n Vlams
volksleider.

In 1301 is 't ie vo den êeste ki vermeld als leider van een ipstand tegen
belasting'n van 't stad Brugge. In juni van da joar vliegt ie in 't gevang, mo
't volk komt em bevry'n. De Lieboards pakken 't bestier van 't stad over. Mo
Jacques de Châtillon, de landvoogd, trekt Brugge binnen en Pieter de Coninck
word verbann'n.

Ip vrage van Jan en Gwijde van Namen, zeuns van Gwyde van Dampierre (groaf van
Vloandern), keert de Coninck in december 1301 were no Brugge. D'er volgt 'n
ipstand woarby da ze den 1e mei van 1302 de kastêlen van Male en Sysêle
verôovrn. Mo de Lelioarts van de Châtillon kommen met e leger van 800 man en de
Coninck is were weggejaagd.

Achter de Brugse Mettn komt Pieter were no Brugge vo t'elpen met Willem van
Gulik (klêezeune van Gwyde van Dampierre) by de leidinge van 't stad. Ze maken
'n Vlams leger da surtou uut geweune menschen, boeren, ambachtslied'n, ...
bestoat. 't Stad Brugge betoalt 't grotste dêel van de kosten vo den ipstand. Ze
bevryd'n de kastêlen van Male en Wyndoale en e grôot stik van de reste van
Vloandern. Mo Kassel en surtou Kortryk bluuv'n in Fransche anden.

't Vlams leger trekt no Kortryk vo te proberen Kortryk te verôovrn. Da gebeurt
dus in de Guldenspôrenslag van den 11e juli 1302. Korts vo 't begun van die slag
is Pieter de Coninck me twi van z'n zeuns ridder geslegen.

In 1309 stoat ie tegoare met Jan Breydel en Jan Heem an 't oofd van n ipstand
tegen de goekeuringe van 't Verdrag van Athis-sur-Orge.

Ip de mart van Brugge stoat er sedert 1887 n standbild van Pieter de Coninck en
Jan Breydel. Ip de voaravond van den 11e juli word'n d'er nog oltyd blommen
geleid deur 't stad.



https://vls.wikipedia.org/wiki/Philippe_Gilbert

Philippe Gilbert (7 juli 1982) is e Belgischn coureur die voun 't moment êen van
de beste van de weireld is in zyn specialiteit: klassiekers (kossitstêenn,
middengebergte). En is ouk stief zêre up 't ende van lastige koersn en ouk in
massasprintn kut 'n nem froai goed platsn.

En is surtout populair omdat 'n verre nôois profiteert en at 'n nem goed voelt,
ossan goat demarreern. Oltemets komt 'n doadeure wel eki zyn eign teegn (lik in
Luuk-Bastenoakn-Luuk 2009, woa dat 'n inhoald is deur Andy Schleck achter dat 'n
ollêne wegesproungn wos), mor ezo et 'n ouk ol vele koers ewonn, lik 'n Omloop
't Volk van 2008, of twi keirs de Rounde van Lombardeye.

Oek byn de juniors wont 'n in zyn êeste joar 12 keirs en in zyn twidde joar 19
keirs, woavan koersn in Holland, Itoalië en Spanje. E muchte da joar oek mei no
't weireldkampioenschap in Plouay. 'n Nieuw-Zêelander Yates won toune.

Gilbert is mo 2 joar belofte ewist en in die joarn kust 'n 6 keirs winn in 2001
en 12 keirs in 2002. Doarachter is 'n prof ekommn byn La Française des Jeux.

In 2008 had 'n e goed joar, deur nog eki 'n Omloop 't Volk te winn en up 't ende
van 't joar zyn êestn echtn klassieker: Parys-Tours, woarin dat 'n sprint won
vôorn Kuyckx, Turgot en Vogondy, zyn ploegmoat Delage at 'n sprint anetrokkn en
wos oundertusschn ol inhoald deur 't peletong, woavan dat Farrar 'n sprint won
up 4 secondn van Gilbert.

In 2009 gienk 'n van La Française des Jeux no Silence-Lotto, mo 't begun van zyn
joar wos moeilik en ne wos mo juuste up tyd grêed voun de vôorjoarsklassiekers.
E wos oundermêer 'n twiddn in 't Belgisch Kampioenschap (achter Tom Boonen) 'n
derdn in de Rounde van Vloandern en 'n vierdn in 'n Amstel Gold Race en
Luuk-Bastenoakn-Luuk. E won nog e rit in 'n Giro, de Coppa Sabbatini (1.1) en
Parys-Tours, woa dat 'n in e sprint me 3 won van de betere sprinters Boonen en
Bozic. En voral wont 'n ôok de Rounde van Lombardeye.

In 2011 beguste Gilbert goed deur êentige koersn in Italië te winn en ouk de
derde plekke in Miloan-San Remo, achter Goss en Cancellara. In 'n twiddn
topkoers van 't joar, de Rounde van Vloandern, brocht 'n d'achtervolgers were
byn Cancellara en Chavanel en gounk 'n nog weg up de Bosberg, mo ze paktn nem
were, woadeure dat 'n de neegnste plekke hoalde. Zyn beste periode beguste me de
Brabantschn Pyl, woa dat 'n Björn Leukemans klopte, 'n Amstel Gold Race, woa dat
'n d'achtervolgers werebrochte byn Andy Schleck en Joaquim Rodriguez klopte up
de Cauberg en in de Woalschn Pyl, e koers dat 'n eigentlik nie geirn e rydt
omdat 'n Meur van Hoei te styf klemt. E wonn doar egliek deur were Rodriguez te
kloppn. E poar doagn drachter won 'tn ouk nog Luuk-Bastoaken-Luuk, de koers van
zyn droomn. E blêef ezo vorsdoen, want ne won nog de Rounde van België, de Ster
ZLM Toer, 't Belgisch Kampioenschap in Hooglee (achter e demarrage up 'n
Gitsberg) en 'n êestn rit in 'n Tour.



https://vls.wikipedia.org/wiki/Philippe_De_Coene

Philippe De Coene (Rysel, 28 ogustus 1960) es nen West-Vlamsche polletieker voo
de sp.a. Oloewel da't ie in Rysel geboorn es, es't nen echte Kortrikzoan, want
achter een poar moandn es't ie vereust noa Kortrik.

In 1981 es't ie begonn als journalist by De Morgen. Loater, vanof 1988 ei 't ie
by verskillnde reclamebureaus geweirkt. Toen da de SP bezig wos mè de partie te
vernieuwn in Kortrik, volt de ôge van Frank Vandenbroucke ip Philippe De Coene.
Ie nôdigt em uut voo in de Domino-groep, de vernieuwiengsgroep van de partie, te
zittn. In 1994 goat ie no Europa, als vervanger van Louis Tobback. In 1999 komt
ie nie in 't parlement omda de SP zwoar verloorn eit, ie weirdt ton moa
woordvoerder va Frank Vandenbroucke. In 2000 doet ie mee mè de
gemêenteroadsverkieziengn en weirdt ie verkoozn tot êeste socialistische scheepn
va Kortrik, ip het departement voo milieu en ICT. Vanof 2003 zit ie in 't
Federoal parlement, achter ne goein uutslag. In de 2006 weirdt ie were verkoozn
in Kortrik, moar tot ieders verrassienge loat de CD&V uddern oude partner volln
voo de Open VLD.



https://vls.wikipedia.org/wiki/Pepeyn_de_Kortn

Pepeyn III, bygenoamd de Kortn of de Joungern (Jupille-sur-Meuse, 714 -
Saint-Denis, 24 september 768) was e zeune van Karel Martel en Rotrude van Trier
en de voader van Karel de Grôotn.

De Pepinidn woarn hofmeiers ounder de Meroviengische keuniengn, êest in
Austrasië en loater in Neustrië en Bourgondië.

In 687 veroverde den hofmeier van Austrasië, Pepeyn van Herstal, Neustrië en
Bourgondië in de Slag by Tertry. Zyn ounwettige zeune Karel Martel (Pepeyn de
Kortn ’s voader), volgde zyn voader ip en de Karoliengers zyn loater achter hem
genoemd.

In 747 trok zyn broere Karloman hem were in e klôoster in Italië en stound ’n
zyn dêel of an Pepeyn, die azo leider van hêel ’t Frankisch ryk kwam, mè den
titel dux et princeps Francorum. Dien titel kwam van zyn grôtvoader Pepeyn van
Herstal.

De Meroviengische keuniengn trokkn hunder nieks mèr an van ‘t regeern en z'haan
e luxeleevn. ’t Ênigste dan ze nog mostn doen was nu en ton hunder handtêekn
zettn. Ze wierdn in die periode Vadsige keuniengn (rois fainéants) genoemd.
Keunienk Childeric III wierd uutgelachn deur ’t volk en Pepeyn, die nog ounder
hem stound, probeerde nu olles te doen vo van hem of te geroakn.

Pepeyn de Kortn was de stichter van de Karoliengers, die de Meroviengische
dynastie ipvolgdn, en zyn voader Karel Martel was de noamgever.

Pepeyn stierf in Saint-Denis en je ligt doa begroavn neffest zyn vrouwe Bertrada
van Laon. Je wierd ipgevolgd deur zyn zeuns Karel en Karloman. Achter Karlomans
dôod in 771 kwam Karel (de Grôotn) ollêne keunienk van ‘t Frankisch Ryk.



https://vls.wikipedia.org/wiki/Oelan-Bator

Oelan-Bator (Cyrielliesch Mongoolsch : Улаанбаатар; wa da betêeknt "Rôo Held")
is den oofstad en de grotste stad van Mongoolje. 't Is e fidderoale gemêente die
gin dêel is van êen van de Mongoolsche provinsjes (ajmags), en zyn bevôkienge
was in 2014 mêer of 1,3 mieljoen menschn

Geleegn in nôordlik-sentroal Mongoolje ip 'n ogte van roend de 1 310 m, in e
valleeje van de Tuul-Rieviere. 't Is vo kuultuure, nyvreid en fienansjes 't êrte
van 't land, 't middlpunt van 't weegn-netwerk en 't is verboenn per spôorweg
zowêl mê de Transsiebeeriesche Spôorweg in Rusland lik mê de spôorweg no China.

De stad wierd gesticht in 1639 lik e verplatsboar nomoadiesch Boediestiesch
sentrum. In 1778 wierd 't e vaste nêerzettienge ip de plekke woadat de rieviern
Tuul en Selbe tegoare kommn. Doavôorn veranderd' 't achtntwientig kêers van
platse, woaby da iedre plekke sêeremonjêel gekoozn was. In de twientigste êewe
groejde Oelan-Bator uut toe e belangrik sentrum vo de nyvreid .



https://vls.wikipedia.org/wiki/Nicolas_Lombaerts

Nicolas Lombaerts (Brugge, 20 moarte 1985) is e Belgischn foetbollist die voen
't moment in Rusland speelt by Zenit Sint-Petersburg. E speelt mêestol lienks
vanachtern.

Lombaerts e hêel ze jeugd by Club Brugge espeeld, oendermêer tope me Glenn
Verbauwhede en Jason Vandelannoite, die in 't zeste joar ebôorn zyn. En is oek
verschillnde keirs uperoopn voen de nationoale jeugdploegn.

Omdat 'n nie zeker wos van e plekke in 'n êestn ploeg van Club, is 'n veruusd
nor AA Gent. Doa rocht 'n in 'n êestn ploeg in 2005-2006 en ne krêeg mêestol
goeie kritiekn. In 't begun van 't sezoen 2007-2008 (achter e sterk EK voen
beloftn) is 'n no Sint-Petersburg egoan (Dick Advocaat wos doa trainer), woa dat
'n vele mêer geld kuste verdienn.

Up 'n 11ste meie van 2006 et 'n voen 'n êeste kêe meiedoan me de Rôo Duvels,
teegn Saoedi-Arabië.

Den 12stn oktober 2010 et 'n zyn êeste golle gemakt vo de nationale ploeg in e
kwalificoatiematch vo 't EK 2012 teegn Ôostnryk. België kwam 4-3 vôorn, mor
uutendelik speeldn ze nog 4-4 gelykig en België was uutgeschoakeld. De 6de
september 2011 makte Lombaerts zyn twidde golle vo de Rôo Duvels in een
oefnmatch teegn de Verênigde Stoatn.

Lombaerts i begunn me vors lêern, e dei rechtn. Beist dat 'n by Gent foetbolde,
is 'n dat bluuvn doen. Achter zyn veruus no Rusland, is 'n ogliek uuteschid.



https://vls.wikipedia.org/wiki/Moederbord

Een moederbord es een onderdêel van nen computer. Ol d'andere onderdêeln van een
systeemêeneid zittn ip et moederbord. De rolle van een moederbord es et verzorgn
van de communicoatie tussn de verschillige dêeln van nen computer. Mêestol weird
de rolle van een moederbord onderschat, moar een troag moederbord kan zorgn voo
een belangryke verslichterienge van de prestoaties van nen computer.

Tegenwoordig bestoan der ol verschillige types van moederbordn. De mêest
courante zyn van vorme ATX, ma g'ét ôok nog ATX, BTX, extended ATX, ITX,
mini-ITX, en nog vêel mêer.

Ip een moederbord zittn der ol verschillige slootn. Ten êeste é je de socket vo
de processor, mêestol een twuk met oftwel (by intel lga socket) met ol pinnekes,
ofwel met ol puttekes. Ôok é je nog Dimm of variantn vo et werkgeheugn, vodder
van de reste é je nog AGP, de oude standaard vo groafische koartn, of
PCI-express vo nieuwere groafische koartn. Nefenst PCI-express é je ôok geweune
PCI-slootn, die vo van olle soôrtn koartn gebruukt kunn wordn, pakt nu een
geluudskoarte.Vodr van de reste eej wok nog sloten voej RAMlatn in te droain
enzwovoors.



https://vls.wikipedia.org/wiki/Massa-uutstervienge

Een massa-uutstervienge is 't massoal uutsterven up een weireldwyde schoale van
verschillende sôortn organismn in een relatief kortn tyd.

Met d' hulpe van fossieln hèn paleontoloogn gevoundn da gedeurende de
geologische geschiedenisse organismn vantyden up een grôte schoale zyn
uutgestorvn. Vuuf kêern zyn is dat uutstervn up een veel grôtere schoale gebeurt
dan de "geweune" uutsterfperioodn, woavan dat de grotstn dendeen an 't ende van
de Permperiode (251 miljone joar geleen) was, mè noa schattienge een
uutsterfcyfer van 95% van de sôortn. By de latste massa-uutstervienge an 't ende
van de Krytperiode stiervn een antol diersôortn die 't leven in 't Mesozoicum
haan overhêerst, gelik de dinosauriërs en d' ammonietn, hêelteganstn uut.

Der is vele gespeculèrd gewist over de meugelikke ôorzaakn van 't
massa=uutstervn an 't ende van de Krytperiode, moa tegenwôordig is 't praktisch
zeker dat een asteroïde die ingesleegn hèt up 't Mexicoansche
Yucatánschiereiland een zwoarn invloed haat up 't gebeurn. d' Êeste andudienge
doavan was d' ountdekkienge van een laagstjie klyte met een anrykienge van
iridium, dat anders mêestol van meteorietn komt, en loater ounderzoek hèt de
Chicxulub-kroater in Mexico gevoundn.

De redens vôor andere massa-uutsterviengsgebeurtenissn zyn nie olsan dudelik,
olhoewel dat der nu gepeist wordt dat d' uutstervienge an 't ende van de
Permperiode verôorzakt is deur massoale vulkoanische uutbarstiengn in Siberië
round dien tyd.



https://vls.wikipedia.org/wiki/Maria_van_Ongareye_(1505-1558)

Maria van Hongareye (Brussel, 18 september 1505 – Cigalos, 18 oktober 1558) was
‘n dochter van Filips de Schôonn en Johanna van Kastilië. Heur grôotouders langs
moeders kant woarn Isabella I van Kastilië en Ferdinand II van Aragon. Heur
grôotouders langs voaders kant Maria van Bourgondië en Maximiliaan I.

Maria is geboorn in Brussel. Tegoare met heur broere, Keizer Karel V, en heur
zusters Eleonora en Isabella, is z’ipgebrocht in Mecheln deur heur tante
Margaretha van Oostnryk, landvoogdesse van de Nederlandn.

Nog vor heur êeste verjoardag beloofdeg heur grotvoader Maximiliaan I heur an
Wladislaus II, de keunienk van Hongareye en Boheemn, vo zyn zeune die ton nog
nie geboorn was. D’n eestn juli 1506 is heur toekomstige vint, de loatere
keunienk Lodewyk II van Hongareye geboorn.

D’n tweeëntwintigstn juli 1515 wast er 'n dubbele trouwfêeste in de Stephansdom
in Weenn, de Wiener Doppelhochzeit genoemd, te zien ip ’n houtsnede deur
Albrecht Dürer. Maximiliaan was platsvervanger vo zyn klêenzeune Ferdinand, die
zelve nie anwezig was.

Maria trouwde mè Lodewyk II. Heur broere Ferdinand I, aartshertog van Ôostnryk,
die ton regeerde in noame van zyn broere Keizer Karel V en loater ook keizer
kwam, trouwde mè Lodewyk zyn zuster Anna van Boheemn. ’t Dubbel huwelik zorgde
der vôorn dat Hongareye en Boheemn elf joar loater ook by ’t huus Habsburg
kwoamn.

De vuufentwientigstn oktober 1555 gaf z’heur besteursfunctie over de Nederlandn
ip, tegoare mè ’t oftreedn van heur broere Karel V. Mo z’hielp nog e joar mee mè
Filips II van Spanje die van 1555 Here van de Nederlandn was en met Emanuel
Filibert van Savoye, heur ipvolger ols landvoogd van de Nederlandn.

De viftienstn september 1556 vertrok ze tegoare met heur broere Karel en heur
zuster Eleonora no Spanje. Achter d’n dôod van Eleonora in februari 1558 en
loater ’t zelfste joar d’n êenentwientigstn september van Karel, is Maria styf
ziek gekommn en d’n achttienstn oktober is ze gestorvn in Cigalos.



https://vls.wikipedia.org/wiki/Margaretha_van_Male

Margaretha van Male (Male (by Brugge), 13 april 1350 - Atrecht, 16 of 21 moarte
1405), was gravinne van Vloandern, Artesië, Franche-Comté, Nevers en Rethel, en
twi kis hertoginne van Bourgondië. Met heur êeste vint, Filips van Rouvres, van
1357 tout 1361 en met heur twidde vint, Filips de Stoutn, van 1369 tout 1404.

Deur heur huwelik mè Filips de Stoutn kwam ze de stammoeder van d’hertogelikke
Valois-dynastie van Bourgondië.

Margaretha van Male was d’ênigste dochter en erfgenoame van Lodewyk van Male.
Heur moeder, Margaretha van Broabant, was de twidde dochter van Jan III, hertog
van Broabant, Lothier en Limburg.

Keunienk Jan II van Frankryk, e klêenzeune van Robert II van Bourgondië erfde 't
hertogdom Bourgondië en gaf ’t twi joar loater deure an z’n joungste zeune
Filips de Stoutn. In 1369 trouwde Margaretha met hem en krêeg z’heur vroeger
hertogdom were.

Heur moeders voader Jan III van Broabant stierf in 1355. Zyn oudste dochter
Johanna van Broabant (de tante van Margaretha van Male) erfde zyn hertogdommn,
omda zyn twi zeuns ol dôod woarn. Mo die erfregelienge wierd betwist deur heur
schonbroers Lodewyk van Male en Reinoud III van Gelre. Die familieruuzje leidde
tout de Broabantsche Successieoorloge.

In 1383 stierf Johanna van Broabant heur vint, Wenceslaus I van Luxemburg.
Achter zyn dôod begost ze mêer en mêer partye te kiezn vor heur neve Filips de
Stouten, die in 1390 zyn vrouwe Margaretha van Male (dochter van Johanna ’s
joungere zuster) ols erfgenoam liet erkenn, en in 1404 wierd under twidde zeune
Antoon anveird ols ruwoard. Achter Johanna ‘s dôod in 1406 erfde Antoon ’t
hertogdom Broabant, Lothier en Limburg.

Jan zounder Vrees, volgde Margaretha ip in 1405 ols hertog van Bourgondië en
groaf van Vloandern, Artesië en Franche-Comté.



https://vls.wikipedia.org/wiki/Madonna_(zangeresse)

Madonna (Bay City, Michigan, 16 ogustus 1958) is een Amerikoanse zangeresse en
actrice. De menschn noemn eur soms wel eki de Queen of Pop en z'is de best
verkoopnde vrouwlikke artieste ooit.

Madonna is geboorn als Madonna Louise Ciccone. Loater, toen da ze eur communie
deej, koos ze voe de extra name Veronica. Eur volledige name was ton Madonna
Louise Veronica Ciccone. Eur pa, Sylvio (of Tony) Ciccone, is van Italioansche
ofkomst. Eur ma, Madonna Ciccone-Fortin, was van Fransch-Canadese ofkomst.
Achter dochter Madonna kregen zyder nog vuuf kienders: Anthony, Martin, Paula,
Christopher en Melanie.

Ze groeide ip in Rochester, e voorstad van Detroit. Ton da ze vuuf joar was,
stierft eur ma op 30-joarige leeftyd an kanker. Eur pa ertrouwde loater met de
huishoudster van de familie, Joan Gustafson. Met eur krygt Sylvio nog twee
kienders: Jennifer en Mario. Wellicht omdat ze als 5-joarige nie verstoat vowuk
da eur ma wor ofgenomen en da ze ton zo'n droevoard was, a ze gin goeie reloatie
met eur stiefma.

Ols kind volgde Madonna piano- en balletlessn. Ip schole dee ze goed mee an de
artistieke activiteiten. Achtr 't middelboar kreeg ze ton e studiebeurze voe de
Universiteit van Michigan. Achter twi joar (in 1978) go ze weg van de
universiteit voe met 35 dollar in e taxi te stappn en te vraagn an de chauffeur
voen eur ip e plek of te zettn woa da 't ollemolle gebeurt. De chauffeur zette
eur of ip Times Square in 't middn va New York City.

Doa begunt eur professionele dans- en acteercarrière. Ze speelt in e korte film
(A certain sacrifice). Ook ziengt ze in verschillende punk-bandjes lik Emmy.
Bovendien werkte ze ook nog een endje als verkopster by Dunkin' Donuts.

In '82 kreeg ze eur eeste ploatncontract achter da ze op den oek van et
ziekbedde van Seymour Stein, de directeur van platenmaatschappieje Sire Records,
e liedje aad gezoengn. Da nummer, Ain't No Big Deal, verschynt joarn loater ip
de B-kant van de singel 'Papa Don't Preach'. Bovendiên is 't in 1998 uutgebrocht
ip 't (ounofficiële) album "In the beginning".

Madonna eur eeste singel noemde 'Everybody', e liedje da ze ook zelve et
geschreevn. Vele menschn peisdn tonne da ze e zwarte zangeresse was, ook omda
der gin foto van eur op de hoes stot. De videoclip van 'Everybody' was e
low-budget clip woarin daj eur kost zien dansn met eur danseurs in e nogal
dounkere dancing in New York.

Ook e bitje deur MTV kreeg ze zêre e krachtig en sexy imago. In 1983 kaamt eur
debuutalbum 'Madonna' uut. De eeste grote hit van da album is 'Holiday'. Da
nummer wierd e wereldwyde hit. Ook vanip da album bekend zyn 'Borderline',
'Lucky Star' en 'Everybody'. In die fase van eur leven was eur tounmoalig lief
John 'Jellybean' Benitez e goeie steun.

In 1984 brocht ze nog een album uut, Like a Virgin, da goe wierd ountvangn deur
fans en critici. Et trokt aandacht deur de uutdagende titel en hoes, en der
kaamn vier hits van: Like a Virgin, Angel, Dress You Up en Material Girl.

In 1985 speelde ze voe den eeste ki in e film. In Vision Quest, ook wel bekend
als Crazy for You deur eur liedje da derin speelde, speelt ze eurzelvn. Ze
treedt ip in e dancing en ziengt doa 'Crazy for You' en 'Gambler', twee hits da
ze ton ook echt uitbrocht. Loater da joar speelde ze e belangrykere rol in de
film 'Desperately Seeking Susan'. Ze kreeg goeie commentoar voen eur
acteerprestoaties derin. Van die film komt ook eur liedje Into The Groove da op
nieuwere uutgaven van et album Like a Virgin als extra liedje op die cd stoat.

De 16sten augustus 1985, de dag daze 27 joar wier, trouwde Madonna met den
acteur Sean Penn. Met em speel ze in de film Shanghai Surprise, e grote flop. 't
Koppel kreeg al rap e slechte reputoatie deur Sean Penn z'n agressieve ouding
teegnoovr de media en de fotograafn.

In 1985 begost ze an eur eeste tournee, The Virgin Tour, mo da dee ze allene in
Amerika. Pas twèè joar loater begost ze voe den eeste ki an eur echte
wereldtournee.

Loater, in 1986, brocht ze eur derde album True Blue uut, da ze ton opdraagt an
'the coolest guy in the universe', eur vint Sean Penn. Van da album wiern Open
Your Heart (met e uutdagende en choquerende videoclip), Live to Tell (e schone
ballad uut de film At Close Range woar da Sean Penn e rol in aat), La Isla
Bonita en Papa Don't Preach grote hits.

In die periode veranderde Madonna eur imago en eur uuterlik. In plekke van eur
rebels, punkerig kapsel koos ze nu voe de stijl van eur idool Marilyn Monroe. Ze
speelde ook in de film Who's That Girl. Die film flopte were, mo 't leverde eur
wel were 3 hits op: Who's That Girl, Causing a Commotion en The Look of Love.

In 1987 begost Madonna an eur eeste echte wereldtournee: de 'Who's That Girl
World Tour'. Ier wierd ze voe den eeste ki begeleid deur eur
achtergroundzangeressen en -danseressen Donna DeLory en Nikki Harris. DeLory
danst nu nog assan by Madonna en Harris gieng loater ook meeziengn ip liedjes
van Snap!. Madonna gaaft in augustus 1987 2 uutverkochte concerten in de Kuip in
Rotterdam, mo no Belgïe kaam ze nie. Eén van eur concerts in Italïe in
september, in Turijn, wierd live uutgezondn up tv en miljoenen menschn keekn
dernoar.

Ook kaam ze da joar met eur album You Can Dance of, een album met remixen van
bekende liedjes van eur, mo ook albumtracks die an mekoar gemixt zyn. Der stoeg
ook e nieuw liedje op: Spotlight, die alleen in Japan e singel is gewist. Da
album verkocht nie zo denderend glik eur vorige albums. Deurda ook de film
'Who's That Girl' flopt, zeggn de critici da ze eur oogtepunt nu wel get et en
da eur carrière got ofbouwn. In 1988 pakt ze ton ook e pauze, woa da ze ounder
andere in e toneelstik op Broadway speelt (Speed the Plow) en klêne rolln
vervult in de films Bloodhounds of Broadway en Shadows & Fog van Woody Allen.

In 1989 veranderde Madonna were van uuterlik en imago. Ze wou eki gin
geblondeerd oar, mo wel bruun oar, mèèr lik eur natuurlike oarkleur. Ze brocht
et album Like a Prayer uut. Deur de videoclip van de titelsong van da album
kaamt der vele iphef. In de clip kuje namelijk zien da Madonna oltemets e
getuuge is van e verkrachting en e moord, woavan dat er een andere voorbyganger
ounterecht beschuldigd en gearresteerd werdt.Ierachter go ze nor e kerke, woada
e beeld van de heilige Martinus van Porres toe leven komt en eur e dikke kus
gift. Doarachter zeg ze wien da der 't echt gedoan aat en magt de onschuldigen
were vry, en deen is eigenlik de tot leven gekomn Martinus van Porres. 't
Vaticaan zei da 't e godslasterlike video was, omda katholieke symbooln en
erotiek tope kaamn. Doadeure annuleerde ook Pepsi Cola e contract mè Madonna.
Oundanks, of messchies juuste deur al die commotie wierd 'Like a Prayer' e
nummer 1-hit over de hele wereld, da loater nog vele gecoverd en live gezoungen
gewist is deur vele artiesten, gelik Blue en Mel C van de Spice Girls.

Et album Like A Prayer, da opgedraagn was an Madonna eur ma die eur 'lèèrde
biddn', leverde eur nog e poar grote hits op, woarounder Express Yourself (da in
die tyd de kostelijkste videoclip ooit aat), Cherish, Dear Jessie (opgedraagn an
de dochter van e producer), Oh Father (over de band met eur voader en over under
reloatie ten da Madonna nog e kiendje was) en Keep it Together (over eur band
met eur familie). Behalve da stoegt er ook nog e duet met Prince op, Lovesong,
en et nummer Till Death Do Us Part over eur scheidieng met Sean Penn woamee da
ze op 14 september 1989 scheidde. Et latste liedje van de cd is Act of
Contrition (= Akte van Berouw) woarin daje de muziek van et liedje Like a Prayer
achterstevoren oort terwijl da Madonna eest e poar gebedjes fluustert en ton
vertelt. In tegenstellienge toe sommige liedjes die achteruut gedroaid worden,
zit der ier gin verborgn boodschap in. Wel zyn der menschn die in Like a Prayer
achterstevoren Hear our Saviour Satan oorn wanneer da ze "Life is a Mystery"
achterstevoren droain.

In 't joar 1990 speelde ze de rolle van Breathless Mahoney in de film Dick
Tracy' en hier krieg ze goeie commentaar ip. Voe de rest scoorde ze ook e grote
hit mè Vogue, êen van eur klassiekers die nu nog assan bekend is deur et
byhorend plastrongsje en de iconische clip. Vogue stound op et album I'm
Breathless, e verwyzieng no eur rolle in de film Dick Tracy. Vogue was 't
enigste liedje op da album da nie uut die film kaamt of geinspireerd was deur
die film, en wier der verzekers igpezet zoda menschn die nie zo voe die
cabaret-achtige stijl woarn toch da album giengn koopn. Eigenlik was 't ni de
bedoelieng da Vogue e singel gieng wordn. Zaat da nummer geschrevn me Shep
Pettibone voe de B-kant van de single Keep it Together, mo ton da de ploateboazn
et nummer oorde, voen ze et veels te goed voe e B-kantje. Doarom beslootn ze voe
et als singel uit te briengen. Vogue is 't begun van Madonna eur soamnwerkieng
met de producer Shep Pettibone, me wien da ze loater nog gieng samenwerken. Vo
de reste brocht ze ook nog Hanky Panky uut van da album, en da wierd ook e hit.
Uut gebrek an tyd voen e clip te maken en ze geweun e performance van Hanky
Panky uut eur Blonde Ambition Tour gepakt en gedubd met de studioversie van 't
lied. Normaal gieng ze ook nog Sooner or Later en Now I'm Following You van da
album uutbriengen, mo da wier uitgesteld voe Justify My Love, en zent
uuteindelik geweun nie gedoan.

Ook al in 1990 begost ze met eur twêede echte wereldtournee, de Blonde Ambition
Tour. Op diesndag 24 juli 1990 et ze ton opgetreden in de Kuip in Rotterdam, die
tonne nie uutverkocht was. In België kwaam ze were nie. De tour wier gekenmerkt
deur vele gevloek en seksuele handelingen. Azo 'zaagde' ze in Ollan bevoorbeeld
over dat nog te kloar was buutn, woadeure daje de lichtshow nie goe koste zien.
In Montréal en ze gedreigd voe Madonna te arresteern a ze eur show nie gieng
aanpassen. 't Schynt da sommige bezoekers aan geklaagd omda ze zo pervers dee.
Verzekers aan zet over eur act beist de oosterse versie van eur hit Like a
Virgin, woarin da ze eerst eur bostn en eur kruus betastte en opt ende dee lik
da ze een orgasme et, deur wild round te droaien op et bedje beest da twee
achtergrounddansers eur betastten. Ze weigerde eur show an te passn en voerde et
nummer toch op. Toch et de politie eur nie gearresteerd, want vanos da de show
gedoan was, was zel were ounderweg no 't vliegveld voe te vertrekkn nor eur
nieuwe bestemmieng voe de show van de dag derachter.

De show was wreed controversieel en uuteenloopnd; juust achter eur seksuele Like
a Virgin zoung ze Like a Prayer uut berouw, beist dat er e kruus boven eur
zweefde en da der priesters en nunnen met eur dansn. Dorom wilde de paus van
tonne, Johannes Paulus II dat de bevolkieng van Italïe de concerts in Rome
boycotte. Ton et Madonna inderdoad één van eur shows in Rome moetn oflastn. Vo
die reden was ze nogal vies en ze verstound et nie dat de paus azo eur
tegenwerkte beist dat n nie eens de show aa gezien. Zaat de paus trouwens ook
voe een van eur shows in Rome uutgenodigd as reactie, mo nis nie ofgekomn.

Ook in 1990 brocht ze eur eerste Greatest Hits-album uut, The Immaculate
Collection (den oenbevlekte collectie), een album da ze opdroeg an de paus.
Nooit en de menschn zeker geweetn ot echt over de paus gieng of over eur broere
Christopher, want em ze biename is Pope (dus paus in 't Iengels). De cd was 't
eeste album ooit da gemixt was in Q-sound, woamee daje de muziek in
3-dimensionoale styl kut oorn. De nummers ip de cd woarn ook e bitje geremixt.
Op 't album stoegn der ook 2 nieuwe liedjes, Rescue Me en Justify My Love, e
soamnwerkieng me Lenny Kravitz, en ze wierdn alletwee grote hits. De videoclip
van Justify My Love was weeral zo choquerend en expliciet. 't Was zelfs zo erg
da MTV em nie wou uutzendn. Daarom et Madonna ton e videocassette uutgebrocht
met de clip op, da was den eeste video-single ooit. Van die videoclip-cassette
zyn der 400.000 verkocht gewist. In de clip kuje trowens ook eur tonmoalig lief
Tony Ward zien. Em is bekend als e naktmodel voe homobladjes en -films.

In 1991 speelt Madonna de hoofdrol in een documentaire over haar leven beist de
Blonde Ambition Tour, genaamd Truth or Dare. In Europa kreegt de film de name In
bed with Madonna. In de documentaire kaamt Madonna no voorn als een ambitieuze,
sexy en veeleisende vrouw, mor ook zachte trekken van eur karakter kaamn no
voren. Zo is te zien da ze regelmoatig 't graf van haar moeder bezocht. Ze
bezocht et filmfestival van Cannes voen eur documentaire meer bekendheid te
geevn.

E joar loater speelde ze in de film A League of Their Own, over e
vrouwnhonkbalteam. Critici woarn enthousiast over eur acteerprestaties deze ki.
Uut die film kwaamt eur liedje This Used To Be My Playground, die in de V.S. eur
tienste nummer 1-hit wier, mo roar genoeg nie op de soundtrack van de film
stoat.

In 1992 bracht ze 't album Erotica uut op eur eign nieuw ploatnlabel Maverick,
woa by da ounder andere Alanis Morissette e contract tèkende. Ip 'Erotica'
stoegn de nieuwe singles Erotica, Deeper and Deeper, Fever (e cover van Peggy
Lee), Bye Bye Baby, Bad Girl en Rain. Over 't latste liedje vroegen vele menschn
under of worom da et eigelik up da album stoeg, want twas te lief vergeleekn met
de reste. Ton zei Madonna dat da liedje eigelik e verborgn boodschap aat en
daddet over sperma gienkt. Ip da album, geproduceerd deur Shep Pettibone, got de
zangeressen e bitje meer de electronischen kant ip. Ze wildn vo de hoes van da
album eur helemalle in eur blootn ip de foto, mo da mocht nie van eur
ploatenmoatschappy Warner Music. Doarom e ze ton gekoozn voen e detail van een
van de foto's van eur boek Sex da ze kort achter het verschynn van da album
uutbrocht. In da boek brocht ze eur erotische fantasieën in beeld en ounder
woordn. 't Publiek leekt echter tydelik moe te zyn van eur erotiek, want 't
album verkocht teleurstellend voe e Madonna-album en der wier vele geklapt over
't boek Sex. Tegenwoordig is da boek vele gezocht en e moeilik te viendn
verzamelobject. Normaal gieng et boek eigelijk geweun X noemen, mo ton da
Madonna oorde da der round die periode e film gieng uutkomn over et leven van
Malcolm X da ook X gieng noemen, e ze beslootn voen eur boek te ernoemen.

In 1993 begost ze met eur nieuwe tour, die The Girlie Show noemt, e concert met
vele circusachtige elementn en zelfs e topless paaldanseresse die de show
opende. Ook zaatn der vele seksueel getinte elementn in, lik orgies en SM. Deze
ki dee Madonna buutn Londn en Parys gin Europese steedn an, dus ook Olland en
België kaamt ze nie nortoe. 't Was wel den eeste ki da ze no Australië,
Zuud-Amerika, Israël en Turkije giengt.

In 1994 brocht Madonna et liedje Human Nature uut. 't Was een aanval op alle
critici die klaagde over Madonna ton daze Erotica uutbrocht. In da liedje zei ze
dus ook da ze nie wist da ze nie over seks, eur fantasieën en eur mening mochte
klappn.

Human Nature stot op et album Bedtime Stories da ze uutbrocht in 1994, worop da
de hits Secret, Take a Bow (met als achtergroundzanger/producer Babyface) en
Bedtime Story stoegn da ze tope me Björk geschreven et.

In 1995 brocht Madonna e ballad-verzamel-cd uut, getiteld Something to Remember,
wa da ook de titel was van een van de liedjes van eur I'm Breathless-album.
Ierip et Madonna eur lieveliengsballads ip gezet, mo ook drie nieuwe liedjes:
You'll See (da ze loater ook in 't Spoans et gezoungn), One More Chance en I
Want You (tope mè Massive Attack).

In 1996 speelde ze in de film Evita over Evita Peron, de vrouwe van de
Argentynsche dictator Juan Peron waaruut dat de hit Don't Cry for Me Argentina
kaamt. Ook uut die film kaamt de grote hit You Must Love Me, da een Oscar kreegt
voe beste filmsong. De film was e groot succes. Beist de opnames van die film
ountdekte ze da ze in verwachtieng is.

In 1998 verscheen et album Ray of Light, woavan da Frozen de eeste single en hit
wierdt. Met die cd sloeg Madonna e nieuwe weg in, qua sound mo ook tekstueel.
Producer William Orbit was verantwoordelik voe de electronische sound van et
album en tope met ounder meer Patrick Leonard schreef Madonna eur meest
spirituele tekstn toet tonne toe. Achter de teleurstellende verkoop van eur twèè
vorige albums, betekende Ray of Light eur terugkèèr no de top. Critici woarn zot
van de sound en eur stemme, die siends da ze zanglesse most volgn vo Evita vele
sterker gewordn was. Ook van da album woarn de hits Ray of Light, Drowned
World/Substitute for Love, The Power of Goodbye en Nothing Really Matters.

In 2000 speelde Madonna e hoofdrolle in de film The Next Best Thing, neffest
Ruper Everett. Voe die film pakte ze ook 2 liedjes ip: Time Stood Still en
American Pie, e cover van de klassieker van Don McLean.

In 2000 verscheent ook eur album Music, da technische nieuwe synthesizermuziek
liet oorn, geproduceerd door Mirwais en William Orbit. Neverst de titeltrack,
Music, verschynn ook Don't tell me en What it feels like for a girl ip singel.
Als extratje wierdt in Europa ook de eerdere hit American Pie toegevoegd, e
beslissieng van eur ploatenmoatschappie woa da Madonna nie content mee was.

In ogustus van da joar wierdt Madonna vo de twidde ki moeder: achter e moeilikke
bevallieng kaam zeuntje Rocco Ritchie in Los Angeles ter wèreld. De voader is
regisseur Guy Ritchie.

In december van dazelfste joar trouwde ze met regisseur Guy Ritchie. Ritchie
makte vo de remix van de single What it feels like for a girl e controversiële
videoclip woarin da Madonna met e bomma styfrap over de stroate rydt en
uutendelik tegen e boom vlamt. Ook maakn ze tegoare vo BMW de commercial Star
woarin da ze e verwende, ambetante ster speelt (e parodie op eurzelvn).

In 2001 besloot Madonna voe 't est in acht joar were te gon touren. Eur Drowned
World Tour startte ip 9 juni in Barcelona. Ze speelde vele nummers van de
populaire albums Ray of Light en Music. Weeral dee ze met die tournee Olland en
België nie an. Wel speelde ze voe de eeste ki zelve gitaar en verboasde ze eur
fans me sommige ruige passages.

An 't ende van 2001 brachtt Madonna eur twèède verzamel-cd uit, getiteld GHV2
(Greatest Hits Volume 2). In tegenstellieng toe eur eeste verzameloar The
Immaculate Collection, bevat GHV2 gin nieuwe nummers.

In 2003 briengt Madonna et album American Life ut. Ze besloot de video voe de
eeste single American Life op 't latste moment terug te trekkn. In de video zyn
oorlogsbeelden te zien en de clip bevat openlik kritiek ip president Bush. Omda
ip da moment een oorlog in Irak uitbrikt, viendt Madonna de clip oungepast.
Andere singels van da album zyn Hollywood, Nothing Fails en Love Profusion (dat
ook wier gebruukt als oundersteunende muziek en video voen e parfum van Estee
Lauder). Ook stoat ier et nummer Die Another Day op, de titelsong van de James
Bond-film, woarin Madonna e kleene rol et. De film en singel stammn uut 2002.
Oewel et album American Life binnkomt op nummer 1 in de Amerikaanse albumlysten,
volt de verkoop uutendelik tegen.

Beist de MTV Awards in september 2003 veroorzaakn Madonna, Christina Aguilera en
Britney Spears wereldwyde opschuddienk deur mekoar e toungzoen te geevn beist de
vertolkieng van e medley van Like A Virgin en Hollywood. Under "soamnwerkieng"
schynt goed te bevolln, want voe Britney's album In The Zone neemn Madonna en
eur e duet op da ook up single verschynt: Me Against The Music.

In 2004 voundt de Re-Invention Tour platse. Beist die tournee treedde Madonna
voornamelik ip in Amerika. In Europa treedde ze ip in Olland, Ierland, Lissabon,
Londn en Parys, mo weeral nie in België. Beide concerts in Olland woarn direct
uutverkocht. Den orlog in Irak, vrede, den elektrieke stoel, e skateboarder, e
doedelzakspeler, John Lennons Imagine, Madonna die over et publiek heenkomt,
etc. woarn allemole elementn uut die wereldtournee. In tegenstellieng toet eur
vorige show - de Drowned World Tour - zoeng ze beist de Re-Invention Tour vele
hits. Van elk album dat ze aat uutgebrocht, zoeng ze minimum êen nummer. Voe et
eest siends The Who's That Girl-tour uut 1987 giengt achtergroundzangeresse
Nikki Harris nie mee. Ze was juste bevollen van e kiend en wou bovendien e bitje
meer aandacht aan eur eigen carrière besteedn. Voe vervangster werdt Siedah
Garrett gevraagd, e zangeresse die surtout bekend was van eur duet in 1987 met
Michael Jackson, I just can't stop loving you. Zy verzorgde ook al
achtergroundvocalsn ip Madonna's derde album True Blue uut 1986.

Et concert begost met e videovertonieng van The beast within (e remix van et
nummer Justify my love uut 1990) woarip da Madonna verzn uut de Openboaring
voornleest, begeleid deur beeldn uut X-static Process, e video- en
foto-impressie, geschootn door topfotograaf Steven Klein voe ze
tentoonstellieng.

Dat de ton 46-joarige Madonna nog wel een aantal jaren gieng meegoan, bleekt wel
as ze achter et openen van de videoscherms uut het podium opkomt: Strike a pose;
een andestand kost eur winnig moeite als ze inzet met eur nummer Vogue.

Ip zoaterdag 2 juli 2005 treedde Madonna ip in et Londnsche Hyde Park vo et
grotste popconcert aller tyden, Live 8, voe e 200.000-koppig publiek en nog eki
3 miljard tv/internet/gsm-kijkers. Ze zoengt eur hits Like a Prayer, Ray of
Light en een extended-version van Music. Achter 't concert makt ze bekend dat
eur nieuwe album Confessions on a Dance Floor got noemen.

't Album bleekt e terugkeer te zyn nor eur muzikale roots: dance. De schyve
wierdt in november 2005 uutgebrocht en bevatte de hit Hung Up, e catchy en
dansboar nummer roundom e sample van et ABBA-nummer Gimme, Gimme, Gimme. Da
succes wierdt vorsgezet met et uutbriengn van de singles Sorry, Get Together en
Jump.

Ip diesendag 16 augustus 2005, eur 47ste verjordag, brikt Madonna e sleutelbèèn,
een and en drie rebbn by e vol van eur peerd op eur landgoed in Wiltshire
(Iengeland). E moand later gieng ze weer aan 't werk. Me vele pijnstillers nimt
ze de videoclip voe Hung Up op.

Ip vrydag 18 november 2005 wierdt Madonna veroordeeld voe plagioat. De eeste
vier moaten van eur nummer Frozen (1998) komen overèèn met et nummer Ma vie fout
le camp (1993) van de Belgischen componist Salvatore Acquaviva uut Moeskroen. Et
gevolg van de veroordelieng is da in België cd's en dvd's waarop Frozen te oorn
is uit de schappn moen wordn ghoald en 't nummer ier nie mi mag worden gedroaid
op radio en televisje.

Begun 2006 zette Madonna twèè nieuwe wereldrecords op eur name. Ze was de eeste
artiest die met een album, Confessions on a Dance Floor, in 40 landen de nummer
èèn positie bereikte. Hung Up deed etzelfste in de single charts in mo liefst 41
verschillende landen.

In meie 2006 begost Madonna aan e nieuwe wèreldtournee, de Confessions Tour. De
tour startte ip 21 mei in Los Angeles. De show wierdt gepreezn deur critici. Et
iptreden wierdt controversieel genoemd: azo berydt Madonna eur dansers lik
peerden en angt ze aan e kruus. Achter verschillige stops in de VS en Canada,
kwaam ze end juli ook nor Europa. Ook Olland is angedoan gewist. Verder speelde
ze in Iengeland, Wales, Duutsland, Italië, Denemarkn, Vrankryk, Tsjechië en
Rusland. Achter Europa stoegn olf september de latste vier concerts gepland, in
Japan.

Madonna zorgde in 2006 ook voe veel commotie deur het Malawische joungetje David
van 13 moanden oud te adopteern. Madonna kreeg et joungetje in 't vizier, ton da
ze Malawi bezocht in 't koader van e project woa da ze an meewerkte. De
zangeresse doneerde vele geld voe twee weesuuzn te bouwn voe weeskienders van
ouders die gestorvn zyn aan AIDS. David was ook zo'n weeskiend, die twee weken
achter ze geborte in e weesuus belandde. Ze moeder was aan AIDS overleden, ze
voader leefde nog wel. David was by z'n eeste ountmoeting met Madonna wreed
ziek. Ne leed aan malaria en scheurbuuk. David ze voader aat in tusschentyd ze
goedkeurieng aan den adoptie gegeevn. Toch was ni iedereen content met de
adoptie. Madonna zou de adoptiereegls an eur voetn gevaagd en. De zangeresse et
in e oopnhartig interview met Oprah Winfrey gezeid dat da nie azo is en dat den
adoptie van David volkoomn legaal is.



https://vls.wikipedia.org/wiki/Ludwig_Feuerbach

Ludwig Andreas Feuerbach (Landshut, 28 juli 1804 - Rechenberg by Nurnberg, 13
september 1872) wos nen Duutschn filosôof.

Zyn boasiswerk Das Wesen des Christentums (“Over 't weezn van't christendom”)
schrêef tie in 1841.

Volgens Feuerbach es gelôof e sôorte van vervrêemdienge en veruutwendigienge (of
en antithese lyk in't schema "These-Antithese-Synthese" van Hegel). In't gelôof
platst de miensch zyn eign weezn in e boovnnateurlyk ipperweezn. De miensch
projecteert 't mêest wèirdevulle van zyn eign in e vrêemd weezn, noamelyk God.
Dordeure vervremdt de miensch van zyn eign en voelt 'n em zyn eign klêene en
machtelôos. Volgens Feuerbach wos 'n tyd gekommen vo de miensch van die
wèirdevulle eignschappn die em ip God a geprojecteerd, were an zyn eign toe
t'eigen'n. Feuerbach wilde dus religie nie bekampn mo ze ipheffn. Ne zei da
overolsn woa ze de term God bêezign, da moeste vervangn word'n deur 't wôord
miensch.

Feuerbach es e belangryke schoakel tusschn Hegel en Marx. Feuerbach wos juuste
lyk Marx ne links-hegelioan en surtout zynne kritiek ip gelôof èit Marx vrêe
beïnvloed. Friedrich Engels, de goe'n moat van Marx, zo loater schryvn dat ze
ollemoale deur die vuurbeke (Feuer-bach) zyn gegoan. Marx gienk 't akkôord me 't
feyt da gelôof e sôorte van vervrêemdienge es, mo ne zei da Feuerbach nie uutlei
vo wa da de miensch zyn eign vervrêemdt in't gelôof; Volgest Marx lag d'ôorzôake
van de vervrêemdienge iere in socioal-economische oumstandigeedn, mêer bepoald
in de kapitalistische organizoasje van't werk.



https://vls.wikipedia.org/wiki/Louis_de_la_Censerie

Louis de la Censerie (Brugge, 7 september 1838 - Brugge, 2 september 1909) was e
West-Vlamschn architect.

De familienoame stoat in aktn ook vermeld lik Delacenserie, Delasencerie, Dela
Censerie en Dela Sencerie.

Zyn voader Louis Delacenserie was e marchang uut Doornik en loater wast ‘n
annemer.

Achter zyn ipleidienge gink Louis de la Censerie in Gent werkn by Louis
Roelandt, een architect die een importente plekke ad in de neoklassieke
architecteure van België. Zyn êeste ountwerpn van vo 1870 woarn ook klassiek van
styl.

In 1862 et ’n de prestigieuze Prys van Rome vo architecteure gewonnen. Je krêeg
een reisbeurze vo vier joar vo te goan studeern in ’t buutnland. Je gink noa
Parys, Italië en Grieknland.

Je kêerdege ton were noa Brugge en in 1870, achter de dôod van Jean-Brunon Rudd,
wierd ’n stadsarchitect. Je blêef die functie uutoefenen tout in 1892. (J’is ton
ipgevolgd deur zyn lêerlink Charles De Wulf). Je wierd ook benoemd tout lêroare
architecteure an den Academie van Brugge, woa dat ’n directeur wierd in 1889. Je
was ook lid van ’t provincioal comité van de Koninklijke Commissie voor
Monumenten.

J’is verzekers gestorvn an ‘n infarct (emporté par une crise foudroyante) en je
ligt begroavn ip ‘t kerkhof van Assebroeke, vak 34/4.



https://vls.wikipedia.org/wiki/Lege_Landn

De Lêge Landn es de noame vo 't istorisch gebied van de Nederlandn. De Lêge
Landn zyn e lêeggeleegn vlakte round de riviern de Schelde, de Moas, de Reyn, de
Eems en de Yssel. Up da gebied liggn nu de landn Olland, België en et
Grootertogdom Luxemburg.

Diene terme es den dag van vandoage nog osan gebruukt voe die drie landn t'ôpe
an te duudn. Sinsn 'n Twiddn Weireldoorloge noemn ze die landn mêestol de
Benelux.

't Territorium van de Lêge Landn es 't gebied in West-Europa dat ingeslootn ligt
tusschn de Fransche gebiedn in 't zuudn, de Duutsche gebiedn in 't ôostn en
d'Iengelsche gebiedn an den andren kant van de Nôordzêe in et westn en 't
nôordn.

De productie en 'n andel van wulle èt vo de steejn van de Lêge Landn styf
belangryk gewist. Deur dienen middeleeuwschn andel zyn steejn lik Brugge, Yper,
Gent, Luuk, Leuvn, Mecheln, Brussel, Antwerpn en Utrecht welvoarend gekommn.

In 1477 zyn de Bourgondische bezittiengn in de Lêge Landn, de Bourgondische
Nederlandn, deur 't uwelik van Maria van Bourgondië na 't Uus van Habsburg
overgegoan, en achter heur dôod in 1482 begost de periode van de Habsburgsche
Nederlandn.

In de 16e eeuwe zyn de Zeventien Provinciën deur de Pragmatieke Sanctie van
keizer Karel V lik een geheel vrygesteld gewist van under feodoale
verplichtiengn. Achter dan de Zeventien Provinciën under ounofankelik èn
verkloard van de Spoansche Habsburgers, zyn de Zudelikke Nederlandn eroverd
gewist (1581) deur Spanje, 't es doamei da die zudelikke stoatn ook de Spoansche
Nederlandn zyn genoemd.

In 1713, by de Vrede van Utrecht, es et dêel van de Spoansche Nederlandn da nog
overbleef, overgedreegn gewist an Oostnryk. Da wos de periode van de
Oostnryksche Nederlandn.

Achter en periode van annexoatie van de Lêge Landn deur et Vrankryk ounder
Napoleon, woarn de Lêge Landn tydelik were verenigd in et Verenigd Keuninkryk
der Nederlandn (1815-1830). In 1830, by de Belgische Omwentelienge, èt et
zudelik deel em ounofankelik verkloard en èt België vanof toun nen eigen koers
gevoarn van Olland. D'ounofankelikeid van Luxemburg es up et Congres van Londn
van 1867 gedecideerd gewist.



https://vls.wikipedia.org/wiki/Leevndboarnde_lokketetse

Leevndboarnde lokketetsn (Zootoca vivipara), ol hier mêestol geweune lokketetsn
(of olle streekvariantn dan dervôorn bestoan) enoemd, is êen van de twêe soortn
lokketetsn die in West-Vloandern te viendn zyn, 'n aarn is d'hoazelworme. 't Is
't reptiel met de mêest nôordelikke verspreidienge (toet boovn 'n
Nôordpoolcirkel) en doavôorn hen de mêeste populoaschn e hêel specioale
anpassienge: ze leggn nunder eiers nie, mo broedn ze uut in nunder lyf en de
joungn zyn leevnd ebôorn. 't Zyn vele menschn die 't verschil nie kenn tusschn
lokketetsn en salamanders, mo die latste zyn amfibieën en gin reptieln.

Van kleur zyn lokketetsn bruun, ol kunn ze oek e groenn schienk hen, met e buuk
die lichter is van kleur, in bepoalde streekn van Duutsland zyn ze zest zwort.
Ze kommn nôois langer of 20 cantimeiters, me nundern steirt die dubbel zo lank
of nunder lyf ku zyn, ol gebeur het froai vele dan ze e stik va nundern steirt
kwytspeeln. Mêestol pakkn bêestn nunder an nundern steirt, die toune ossan up de
zeste plekke ofbrikt en nog bluuft sparteln, woadeure dan ze kunn weggroakn.
Achter en ende groeit er were e stik van dienn steirt an, mo da stik is ossan
korter en dounkerder van kleur. In streekn woa dan ze olletwêe zittn, kuj missn
tusschn leevndboarnde lokketetsn en meurlokketetsn, mor ol hier kut dadde nie,
want 't zittn gin zukke in West-Vloandern. In Vloandern zittn der mo twêe
populoaschn en dedie zyn bykan zeker uutezet: êen in Oud-Heverlee en êen in
Muizen.

Ze zyn mêestol up de ground te viendn, bevôorbeeld ounder hout of stêenn, mo ze
kunn oek froai goed klemmn, dat doen ze bevôorbeeld voun te zunn. Z'eetn zevve
olle sôortn fernient, lik kobbn, duzendpôotn, vliegn, miern, bladluuzn en
sprienkhoanders. Zevve zyn ze oltemets upefret deur slangn (nie ol hier
vaneigens, want 't zittn in West-Vloandern gin slangn), stekveugels, marters
(wezels, fiesjouws, dassn, boom- en stêenmarters) en woa dan der menschn zittn
oek deur kattn. 't Gebeurt dan de joungsjes ook deur schoelappers estekt zyn.

De leevndboarende lokketetse komt in verre hêel Europa, ollêne up Ysland en in
Portugal zittn der ginne. In Nôorweegn leevn ze toet 300 kilomeiters boovn 'n
Nôordpoolcirkel, up à peu près 70° nôorderbrêedte. Hoe nôordelikker dan ze
zittn, hoe langer da nunder wientersloape deurt, in 't zuudn van Europa deurt ze
3 moandn, hêel in 't nôordn kut dadde 9 moandn zyn. In olle landn round de
Middellandsche Zêe zittn der leevndboarnde lokketetsn, mo ollemoale redelik
verre van de kustn, doa zittn der e masse aar sôortn lokketetsn. Oek round de
Zworte Zêe goj der ginne viendn. In 't ôostn zittn der in Rusland toet an de
kustn van 'n Stilln Oceoan en ezo e stik no 't zuudn toet verre in China. Oek up
Japan en 't Russisch eiland Sakhalin (die juuste boovn Japan ligt) kommn ze
vôorn.

In Vloandern zittn der surtout in 't ôostn (Limburg en e stik van Antwerpn en
Vlams-Broabant), in West-Vloandern kuj ze viendn in de streke tusschn Beirnem en
Toeroet, in De Panne en Koksyde en oek nog hier en doa, lik in Gilwe, Yper en
Dentergem. In Vloandern is 't e beschermde sôorte, ze meugn dus nie dôodedoan,
evangn of verplatst zyn.

Van leefgebied zyn ze nie ol te zindelik, ze kommn in de duunn vôorn, mor oek in
busschn en up de bergn (in d'Alpn toet bykan 3000 meiters hoge), ze kunn 't oek
eirdn an spôorweugn en woa da 't er bebouwienge is. Ollêne van beboerde stikkn
zyn ze nie zot.



https://vls.wikipedia.org/wiki/Kust

De Vlamsche Kust is 't dêel va West-Vloandern da an de Nôordzêe ligt. Z'is
à-peu-près 67 kilometers lank, grotendêels in angenoam strand.

In de moandn juli en ogustus is de kust ton ôok overspoeld mi toeristn uut binn-
e buutnland. Mor ôok doabuutn komn d'r vele menschen kykn nor uus woater,
strange en dykn.

't Gevolg van da massatoerisme is dat er veel appartementsgebouwn stoan, wa da
sommign 'n anslag viendn ip de goeie smoake. Moar neffest de bebouwde komn zyn
der ôok nog schône nateurplekkn te viendn: een antal vôorbeeldn zyn 't Zwin, 'n
Ogen Blekker, en een antal dunegebiedn (vôorbeeld tusschn Nieuwpôort en
Ôostduunkerke).

Neffest nateurlike schôoneid eit de Vlamsche Kust nog andere attracties gelik
attractieparkn: In Oyenkerke ei je Plopsaland, in Blanknberge ei je 't Sea Life
Centre, en in Ostende ei je Earth Explorer. Der zyn ôok twêe subtropische
zwemparadyzen van Sun Parks (in Ôostduunkerke en D'n Oane), vele jachtoavns
(Blanknberge, Ostende, Nieuwpôort). In Knokke-Heist keun je golfen. In Ostende,
Middelkerke en Blanknberge ei je ôok 'n Casino.

De beste maniere vo je te verplatsen an de Kust is de Kusttram. Trings komn an
in Blanknberge, De Panne, Ostende en Knokke-Heist.

Sinsn et begun van et holoceen begoste ’t klimoat overol were up te warmn.
Sinsndien es de zeespegel bluuvn omoge goan moar wel an verschillige vitessn.
Tusschn 10.000 en 8.000 BP es de zee 30 mèter gesteegn, tusschn 8.000 en 5.000
BP 13 mèter (of 43 centimèter per eeuwe), en sinsndien 10 centimèter per eeuwe.
De stygienge van et zeewoater es nu nog osan an den gank. De letste decennia
goat et rapper dan doavoorn. An die vitesse goat et zeewoater tegen 2100 ne
heeln meter gesteegn zyn.

De kust krêeg eur definitieve vorme achter d'overstromienge van 1404, den Eestn
Sint-Elizabethsvloed. By die catastrofe woarn d'r verschillige eilandjes in de
Schelde weggespoeld en 't land overstroomd. Groaf Jan zounder Vrees gaf ipdracht
om de bestoande dykn mè makoar te verbiendn. En azo ountstound den Groaf-Jansdyk
van Duunkerke toe 't Sas van Gent.

Omda uze kustvlakte zo lege ligt, èt de zee er vry spel up. Me spreekn van
(mariene) transgressies, da zyn periodes woarin da de zee et land binnenlopt en
land ofpakt, en van regressies oe ’t zeewoater em weretrekt en d’r zo nieuw land
vrykomt.

Voor uze kust woarn de Flandriaanse transgressie en de Duunkerke transgressies
van belang. Binst de Duunkerke transgressies èt de zee eur en poar keers
weregetrokkn, da wos binst de Romeinsche regressie en de Karolingische
regressie.



https://vls.wikipedia.org/wiki/Klaas_Vantornout

Klaas Vantornout (19 meie 1982) es nen West-Vlamschn cyclocrosser. J'es
ofkomstig uut Toeroet.

Klaas Vantornout es begunn koersn ip zyn 13de. Ie probeerde zowel ip de weg als
in 't veld, moar ie zag ol rappe da cyclocrossn em beter ofging. Als junior
beoalde ie zyn êeste overwinniengn in zyn 2de joar, in't sezoen 1999-2000, toen
da't ie by sportgroep Koksijde ree. Ie wos zeevn kêers n'êestn en tien kêers
twêedn. 't Joar derip won't ie in Lichtaart in zyn êeste joar by de beloftn. Ie
reed ton voo een nieuw team, et MEZ-team. In zyn derde joar won't ie in Zelzate,
moar de grôte deurbroake kwam 't er ton dat ie in zyn vierde joar als belofte 6
kêers won en twêede wos in de eindstand van de Superprestige. Ie kreeg een
anbiedienge om by Morgan Blue te gan ryen. Zyn êeste joar als prof wos wel een
echt pechjoar omdat ie redelyk vroeg in 't sezoen klierkoorts kreeg. Achter zyn
goeie prestoaties in zyn twêede joar als prof es't ie veranderd van ploeg. Vanaf
2006 reed ie vo 't Fidea Cycling Team van Hans Van Kasteren, sins 1 januoari
2008 rydt ie voun Sunweb.

De Klaas stoa nie vree bekend lyk e veelwinnoare, surtout omda tie in de latste
joarn tefrente in dienste rydt vo zyn'n kopman Kevin Pauwels. Ip 13 januoari
2013 et 'm ollik e vree grote wienste g'oald deur d'n êestn te rydn in't
Belgisch kampioenschap in Mol.



https://vls.wikipedia.org/wiki/Kast%C3%AAel_van_Rumbeke

Het Kastêel van Rumbeke es een renaissancekastêel geleegn in Rumbeke
(Roeseloare). 't Es êen van de oudste in zyn sôorte in België. 't Es geleegn in
't beter bekende Sterrebus.

Volgens de legende vluchtte achter de ountvoering in Senlis in 862 Boudewyn I
met 'n Yzern Oarme, groaf van Vloandern, tôpe me Judith, dochter van keizer
Karel den Kletsn, noa den burcht die ier toun stound. Da leidde, achter da de
paus em gemoeid oat, tot nen trouw in Auxerre en tot et ountstoan van 't
Groafschap Vloandern.

't Udige kasteel es gebouwd tussn 1520 en 1535. In de 18de êeuw es 't lichtjes
erbouwd gewist in de toun modieuze Classicistische styl en es 't sterrebus
angeleid.

't Kastêel es deur de Geuzn kapotgesleegn, loater eit et fel geleedn ounder de
ôorloogn va Lodewyk XIV va Vrankryk, de Fransche Revolutie. Tussen 1856 en 1988
wierd 't beweund deur de oadelikke families de Thiennes en de Limburg-Stirum.
Binst den Êeste Weireldoorloge zat 't Duuts leger in 't kastêel. In dien Êestn
en ôok in de Twiddn Weireldôorloge eit 't ferm ofgezien. In de joaren tzeventig
ist er doa den Hollywoodfilm That Lucky Touch dêels upgepakt, mé Roger Moore
(ôok bekend ols James Bond).

In 2006 es 't gerenoveerd en nu es 't gebruukt vo bureaus. 't Kastêel es te
bezoekn me ne gids. D'er zyn ounder andere veel brandglasroamen te zien.



https://vls.wikipedia.org/wiki/Karel_II_van_Spanje

Karel II (Madrid, 6 november 1661 – Madrid, 1 november 1700), bygenoamd el
Hechizado (den Behekstn) was keunienk van Spanje, Napels en Sicilië en soeverein
van de Zudelikke Nederlandn. Je was de latste keunienk van de Spoansche
Habsburgers.

In 1678 wierd zyn moeder Maria Anna van Ôostnryk (1634-1696) uut Madrid
verdreevn deur Juan II, de bastoardzeune van Filips IV. Je kost nie verdroagn da
zyn halfbroere Karel verwoarlôosd weggestookn zat in ‘t Escorial, ’t enorm
paleis met ’n abdye en mausoleum da Filips II haa loatn bouwn vo zyn voader
Karel I van Spanje en da van 1984 erkend is ols UNESCO weirelderfgoed. Mo Juan
II stierf in 1679 en Maria Anna kêerde were no Madrid. Karel zou zelve an zyn
halfbroere gevroagd hen vo zyn moeder of te zettn, omdat ‘n zelve wilde regeern.

Zyn êeste vrouwe was Marie Louise van Orléans, e nichte van Lodewyk XIV. Ze
zoagn makkoar styf geirn en ze loazn vele in de kerke vo joenges te kunn hen, mo
da lukte nie want je was impotent. Achter tien joar is ze gestorvn. Achter heur
dôod wierd ’n verplicht van te trouwn mè Maria Anna van Beiern, prinsesse van
Neuborg. Ze was e schôonzuster van keizer Leopold I van ‘t Hillig Rôoms Ryk. Mo
by heur lukteg' et nateurlik ook nie. Je gienk styf achteruut en je schrêemde
vele by ’t lyk van zyn êeste vrouwe, wa da doe peizn an Johanna de Woanzinnige.

Omdat ’n gin joenges haad kôost ’n e klêenzeune van Lodewyk XIV, Filips van
Anjou (loater Filips V van Spanje ) vor ipvolger.

Karel II stierf den êestn november 1700 in Madrid. Zowel keunienk Lodewyk XIV of
keizer Leopold I woarn familie en voendn dan ze recht haan ip de Spoansche
krône. Doadeure begost in 1701 de Spoansche Successieoorlog, die deurde tout
1713 met de Vrede van Utrecht. Filips van Anjou kwam Filips V van Spanje. De
Zudelikke Nederlandn giengn no den Ôostnrykschn tak van ‘t Huus Habsburg en da
was ‘t ende van de Spoansche Habsburgers.



https://vls.wikipedia.org/wiki/Kardemong

Kardemong (Elettaria cardamomum) is e specerye van de familie van gember. 't Is
ook gekend ounder de noame groene kardemong.

Kardemong hèt e fyn, zoet, en toch scherp aroma. De noasmoake trekt ip e
miengelienge van citroen, kamfer en bergamot.

Kardemong is e rietachtige vaste plante die 1,5 m hoge kan wordn. 't Droagt
blêekgilwe blommetjes woaruut dan de klêne groene vruchtn kommen. Vanof 't derde
joar kunnen de vruchtn geplukt wordn. De plantn moetn constant gecontroleerd
wordn, want de zoadn rypn hêel 't joar deure. De zoadkapsels wordn geplukt vo
dan ze rype zyn, dus vo dan z'openspriengn, en in e droogkoamer of in de zunne
gedroogd. De klêne rounde zoadjes bevatten e verfynde etherische olie. De
zoadjes wordn gemoaln en lik rôodgrys poeier verkocht.

Kardemong is verwant an de brune Ceylon-kardemong (eletaria major), dat e bitje
bitterder van smoak is, en paradyszoad (Aframomum melegueta), da scherp en
peperachtig smakt. De smoake van de twè sôortn trekt ip da van kardemong.

Kardemong wordt gebruukt in zoetekoeke, speculoasje, koeksjes, patisserie,
glühwein, curry's en vlêesgerechtn. In 't ôostn briengn ze kaffie en thee ip
smoake mè kardemong.



https://vls.wikipedia.org/wiki/Kanoaleilandn

De Kanoaleilandn (Normandisch: Îles d'la Manche, Frans: Îles Anglo-Normandes,
Iengels: Channel Islands) zyn e groep eilandn in 't Kanoal juste vo de
Normandische kust van Frankryk. De beweunde eilandn zyn Jersey, Guernsey,
Alderney, Sark, Herm, Jethou, Brecqhou en Lihou.

Ze zyn verdêeld over twêe baljuwschappn (Iengels: bailiwicks): bailiwick of
Guernsey en bailiwick of Jersey. Ze moakn gin dêel uut van 't Verênigd
Keunienkryk, moa ze zyn, juste lik 't Eiland Man, ottonome bezittiengn van de
Britsche Krône (crown dependencies).

Historisch zyn de kanoaleilandn de latste overbluufsels van 't middelêeuws
hertogdom Normandië. In 1066 versloeg hertog Willem de Veroveroare van Normandië
den Iengelsche keunienk Harold binst de Slag by Hastings. Je kwam azo keunienk
Willem I van Iengeland.

D'eilandn bleevn ounderdêel van 't groafschap Normandië toet 1204. Ton veroverde
keunienk Philippe II van Frankryk 't groafschap van Iengeland. Moa d'eilandn
bleevn wel persôonlik eigndom van den Iengelsche keunienk, ounder de noame bezit
van de krône.

Toet in de 19ste êeuwe was ter surtout Normandisch dialect en Frans geklapt ip
de Kanoaleilandn. In de 20ste êeuwe zyn die toaln mêer en mêer verdroungn deur
't Iengels.



https://vls.wikipedia.org/wiki/Jean-L%C3%A9on_Huens

Jean-Léon Huens (Melsbroek (Vlams-Broabant), 1 december 1921 - Benissa (Alicante
Spanje), 24 meie 1982) was 'n Belgischn illustrateur.

De noame Huens zegt de mêeste menschn nie vele, moa vele Belgn die ipgroeidn in
de joarn 1950-1960 kenn wel d'illustroasjes die Jean-Léon Huens gemakt het vo de
reekse 's Lands Glorie. Huens makte bykan 550 werksjes ip postkoartformoat over
d'hoogtepuntn en belangrykste figeurn uut de Belgische geschiedenisse. Vele
jounges in dien tyd kregen de gouste te pakkn vo mêer te weetn over
geschiedenisse deur te fantaseern over Huens zyn romantische, realistisch
getêkende prentjes. Tusschn 1949 en 1961 kwoamn der zes boekdêeln uut by
uutgeverye Historia, ipgericht in 1946 deur Jean-Léon Huens en zyn broere
Etienne. In iedern album kostn der 80 toet 100 zantjes worden geplakt die
spoarders van Historiapuntn kostn inwisseln. Ounder de prentjes stound er e
kortn tekst van historicus Jean Schoonjans, professor an de Facultés
Universitaires Saint-Louis in Brussel. D'historische ipvattiengn kwoamn van de
Gentsche historicus Henri Pirenne.

Jean-Léon Huens het ook illustroasjes gemakt vo d'uutgeveryen Casterman,
Marabout, Desclée De Brouwer en Durendal. J'hè covers getêkend vo 't weekblad
Tintin (Kuifje) en wenskoartn en kalenders, uutgegeevn deur bekende drukkeryen
lik De Schutter in Antwerpn.



https://vls.wikipedia.org/wiki/Jan_Breydel

Jan Breydel wa jin van't verzet in 't begun van de 14e eeuwe in Brugge. Van wirk
was't ie bêenouwer. Ie dêe mee me de Brugse Mettn en de Guld'nspoornslag, en est
symbool van de goeste nor vryheid van de middelêeuwse pôorters tegn den adle.

Breydel leidde tegoare mé Pieter de Coninck de Brugse Mettn, nen ipstand teegn
Filips IV den Schoonn woar da den Guld'nspoornslag ut kwam. Zô'n drie weken
êerder, ip 1 meie 1302, a t'ie nen attak gedoan ipt kastêel van Moale en ie a te
moaken mé 't an gort kriggn van't Fransche bendeke soldoatn. In 1308 ee t'ie
tegoare me nen ôop compagnjons zun kammeroad Willem van Saeftinghe, die
meegedoan a me de Guld'nspoornslag, elpn ountsnappn ut d'ann van zun vijann die
em ounder schot ieldn in de kirke van Lissewege, woar dat ie em a verdoken.

In 1309 ein Jan Breydel tegoare mé Pieter de Coninck en Jan Heem nen iproer in
Brugge gemakt, Tégn de misérie die gingk volgn van 't vredesverdrag van
Athis-sur-Orge (1305). In 1309 vermôorddige ie, zounder compassie en misérie
achteraf, den ploatsvervangre van den groaf van Vloandern.

Omda den grôotn istorische schryver Lodewijk van Velthem (°ca. 1275- ↑achter
1326) in zun vuufde dèèl van zun Spiegel Historiael, wo da ôok de
Guld'nspoornslag in beschrev'n stot, wel beschrieft oe da Pieter de Coninck ip
et slagveld toet ridder geslegen wordt, mo niet zegt over Jan Breydel, zyn der
sommige mensen die de rolle van Jan Breydel in hèèl ut gebeuren in twiefel zyn
beginn'n trekken. Ierdeure zyn me genôodzoakt vor ons ip indirecte bewiezen te
baseren.



https://vls.wikipedia.org/wiki/Isoleucine

Isoleucine es êen van de 20 natuurlyke aminozuurn. Et weirdt ofgekort mè Ile of
I. De vorme die et meeste vôornkomt es L-isoleucine, D-isoleucine komt by de
meer exotische soortn vôorn.

Isoeucine's zykeetn bestoat uut een ofgetakte koolwoaterstofverbindienge mè
chemische formule -CH(CH3)CH2CH3. Ge zoet dus keun zeggn da isoleucine nen
valine es mè een extra -CH2- tussngepropt. Isoleucine gelykt ôok ip leucine,
moar mè êene CH3 verschoovn. Voo de reste eit isoleucine dezelfste ôofdkeetn
gelyk olle andre natuurlyke aminozuurn, mè nen aminogroep an n'êne en nen
carboxylgroep an n'andere ant. Isoleucine es isobaar mè leucine, z'ein olletwêe
een massa van 131.18 g/mol.

Isoleucine beôort by de hydrofobe amninozuurn, deurda de zykeetn allêne moar
bestoat uut koolwoaterstoffn. Doardeure zul'd j'em mêestol vindn in't binneste
van een proteïne, of an de butenkant at over de transmembraanregio van een eiwit
goat. Isoleucine eit noast zyne chiroale ôofdkeetn ôok nen chiroale zykeetn (ip
de Cβ). Oloewel der dus 4 stereoisomeern meuglyk zyn, komt er moar êen vôorn in
de natuur (2S,3S)-2-amino-3-methylpentanoic acid).

Isoleucine es een essentieel aminozuur voo bêestn, wa wil zeggn da je et moe
binnkrygn via uw eetn, mêestol onder de vorm van proteïneryk eetn. In plantn en
micro-organismn weirdt et angemakt vanuut pyrodruuvezuur en
alpha-ketoglutaarzuur.



https://vls.wikipedia.org/wiki/Ishango-beentje

Et Ishango-beentje is genoemd no zen viendplatse in Congo. Et wierd in 1950
ipgegroaven deur den Belg Jean de Heinzelin. Van et beentje wordt geschat dat 't
tussen de 18 à 20.000 joar oud is. Et wordt beschouwd ols et oudste spoar van
menselikke wiskunde en dorom is heel de wèèreld zaloes ip België da mynder dat
en, mo lik zovele diengen is ter in België amper entwien die van ’t bestoan van
da beentje afwit. Et wordt bewoard in et Museum vo Nateurwetenschappn in
Brûssel, en ’t wordt er nog mo sedert 2001 ûtgestoald in de Janletzoale (Zale
van de Iguanodons).

Et Ishango-beentje is verre 10 centimeters lank, dounkerbrûn en ’t sto vul me
klène inkerviengstjes die azo gegroepeerd stoan dan ze een wiskundige regelmoate
doen vermoen. Der is een kolomme inkepingen me groeptjes van 11, 13, 17 en 19
(vier priemgetalln) en derneffest een kolomme me 11, 21, 19 en 9 inkepiengstjes
(lik in de vorige kolomme t' ope 60). In een derde kolomme stoan der
verdubbeliengen lik 3, 6 en 4, 8.

Volgenst de Heinzelin zelve was ’t beentje een soarte pre-istorisch didactisch
ulpmiddel vo kienders te leern reekenn. Kort vô da de Heinelin dôogink, èt ie
bekend gemakt dat ie twêe zukke bêentjes gevoundn ad.

Mo der zyn oak andere die peizen dat 't een soarte kalender moe gewist zyn. Nog
andre zien der een combinoatie in van rekensystèmen ip basis van tiene en
twolve, die vandoage nog oltyd in stikken van Afrika gebrûkt wordn.



https://vls.wikipedia.org/wiki/Ingveoons

Et Ingveoons of Noordzeegermoans es de benoamienge vo typische kenmerkn van
bepoalde West-Germoansche toaln die lanks de Noordzee gesprookn èn gewist.

Toalistorici zien in 'n Ingveoonschn invloed up 't West-Vlams e bewys dat 'n
invloed van de Friezn in d'eeste eeuwn tot an Vloandern kwam.

Legende: OE: Oudiengels, OF: Oudfries, OOD: Oudoogduuts, OS: Oudsaksisch, MND:
Middelnederduuts, ONed: Oudnederlands, OHol.: Oudhollands, OVl.: Oudvlams.

De verschuvienge van g noa j deed em ollene voor in 't Iengels en 't Fries. Vo
toalkundigen es dat e belangrik argument vo die twee toaln t'ope te steekn in
nen apartn toalgroep, et Anglo-Fries.

De noame Ingveoons es ofkomstig van Ingvaeones. Da wos de noame die de
Romeinschn schryver en istoricus Tacitus gegeevn èt an sommige Germoansche
stammn lik de Angeln, Friezn en Saksn.

In de 1e eeuwe n.C. wos et Germoans van die stammn nog en eeneidstoale. 't
Gebruuk van de term Ingveoons vo bepoalde klankverschuviengn binn et
West-Germoans dateert uut de 19e eeuwe.



https://vls.wikipedia.org/wiki/Iep_Fourier

Iep (Philip) Fourier (11 november 1959) is een West-Vlamsche muzikant uut
Blanknberge. Je gerakte surtout gekend als droailierspeler. Je bespeelt zowel de
akoestische als de elektrische droailier en kreeg doavoren ook de nodige
internationale erkenninge. Met dat instrument ist’n zowel te vindn vo
volksmuziek als vo experimentele muziek en improvisoatie.

Iep Fourier gerakte al in de joaren 1970 gebeetn deur traditionele muziek, met
een voorkeure vo bourdoninstrumentn lik doedelzak en droailier. In 1978 et’n in
Gooik zijn eeste stage gevolgd by Herman Dewit vo Vlamsche doedelzak. Loater
kwamt’n ook terechte by Hubert Boone, Jean-Pierre Van Hees en Rémy Dubois. Vo ‘t
volkslied most ‘n by Wannes Vandevelde zyn, en vo droailier in Frankryk by
Eveline Girardon en Marc Anthony. Sedert 1990 gift Fourier zelve lesse in
droailier ip de stages vo traditionele muziek in Gooik, privé of in ‘t
buutnland.

Iep Fourier is stichtnd lid van de folkgroep Klakkebusse, muzikant by Olla
Vogala en je vormt een duo met gitarist Gilbert Isbin. Neffest de vele iptreedns
ip podia in binn- en buutnland, in ensemble of als solist is Iep ook dikwils
betrokkn by allerande projectn in folk, in experimentele of oude muziek.



https://vls.wikipedia.org/wiki/Helloween

Helloween is e power metalgroep uut Hamburg in Duutsland, die ol bestoat van
begun joarn '80. Bekende nummers zyn oendermêer Heavy Metal Is The Law en I Want
Out.

De noame komt van Halloween, e dudelikke verwyzienge no Hell (d'elle). De O in
't min van nunder noame is oek e pompoene.

Kai Hansen, Michael Weikath, Markus Grosskopf en Ingo Schwichtenberg begustn in
1983 met 'n groep Iron Fist en noame dan ze ol zêre veranderdn in Helloween. 't
Wos Schwichtenberg die vôornstelde voen van de O e pompoene te moakn.

't Joar derup brochtn ze ol en EP (Helloween) en e ploate (Walls of Jericho)
uut. Ze krêegn ol drekt e masse fans, binn en buutn Duutsland (oendermêer Bruce
Dickinson van Iron Maiden). Kai Hansen a rôoi voen te ziengn en gitaar te speeln
en ne besliste voen nem ollêne nog me zyn instrument bezig t'oun. Michael Kiske
kwaam in ze plekke en me nem beguste de grôte veroverienge van Europa en de
reste van de metalweireld. De twêe êeste ploatn dan ze me nem uutbrochtn (Keeper
of the Seven Keys I & II) scôordn stief goed.

Deur mêniengsverschilln en deur dat 'n an 't sukkeln wos me ze gezoendeid, gienk
Kai Hansen deure (loater begust 'n me Gamma Ray). Roland Grapow nam ze plekke in
en me nem brochtn ze verschillnde ploatn (Pink Bubbles Go Ape en Chameleon) uut
die nie ol te goeie kritiekn krêegn en 'n verkoop liep oek nie lik of dat zyn
moeste. Beistn 'n dien tour (1993) danktn ze Schwichtenberg oek of omdat 'n te
vele drugs gebruukte en te vele persôonlike probleem adde.

In 1994 kwaamn der e nieuwn zanger en e nieuwn drummer by (Andreas Deris en Uli
Kusch) en ze krêegn were mêer en mêer succes. Master of the Rings verkocht goed
en oek dei The Time Of The Oath (upedroagn an Schwichtenberg, die zyn zevn
tekort edoan adde) nunder populariteit were vermêezn.

Achter die twêe ploatn kwaamn der nog 4 originele (Better Than Raw, The Dark
Ride, Rabbit Don't Come Easy en Keeper Of The Seven Keys - The Legacy) en 1
cover-CD uut. Oendertusschn woarn der oek nog êentige vervangiengn in de
bezettienge.



https://vls.wikipedia.org/wiki/Heirweg

Een heirweg of heirboane, is een oude Romeinse langenofstandsweg. Heir (van 't
Oud-Germoans harja) is een Oud-Nederlands wôord vo leger. Die name duud up 't
ôorsprounkelik doel van heirweegn as "snelweegn vo 't leger". De Romeinn leidn
duzendn kilometers an noar olle dêeln van 't Romeins Ryk vor under legers rap te
verplatsn in gevol van een upstand. commersantn maktn ôok gebruuk van de weegn.
Vandoa da 't sprêekwôord "olle weegn lêen noa Rome" komt.

Toet an 't ende van d' 18e êeuwe woarn de vroegere heirboann de vornoamste
verbiendiengsweegn in de Lêge Landn en in andere dêeln van Europa. Langs die
weegn vienden me dikwils overbluufsels van Romeinse villas, grafheuvels enz.

d' Heirweegn woarn d' êeste goeie weegn die wierdn angeleid, en dien toake wierd
mêestol deuer de geweune soldoatn uutgevoerd. Zo`n Romeinse weg wierd
systemoatisch gemakt, mê laagn van verschillende groundstoffn. De uutgegroavn
eirde wierd gebruukt vo de agger up te bouwn. Doarup kwaam ton een fondaotie van
grôte stêenn en nog andere laagn van kiezel en zand. 't Wegdek bestoat uut
platte kolsyn. In streekn woarda stêenn moeilik te viendn woarn, wierdn weegn
dikwils van hout gemakt. De bedoelienge was dat de weg nie zou verzakkn en hoger
laag dan d' omgevienge. Ze kostn wel 8 meters brêed zyn. An de zijdskant maktn
ze ton greppels vo 't woater of te voern. langs de heirboann zyn der veel dorpn
en steedn ontstoan, vo van de goeie verbiendiengn gebruuk te maakn.

Veel stroatenaamn verwyzn nog noar under Romeinse oorsprong, gelik den
Diksmuidsen Heirweg (of Brugsen Heirweg) die tusschen Sinte-Machiels en Diksmude
lopt.

Een belangrike heirweg in de Lêge Landn was den heirboane tusschen Boulogne en
Keuln. De Via Belgica is nog goed te volgn over praktisch hur hêle lengte. Azo
woarn der drie ôost-west verbiendiengn die Keuln verboundn mè Boulogne via
Toungern:



https://vls.wikipedia.org/wiki/Groafschap_(Iengeland)

Iengeland is al êeuwn ounderverdêeld in groafschapp'n (counties). Deur e dêel
besteurshervormiengn vanof de 19e êeuwe krêeg 't woord groafschap ip den deur
verschillige betêkeniss'n.

Verkoozn county councils (groafschapsroadn) zyn in Iengeland ingesteld in 1888.
Ze paktn vele administratieve toakn over van de Quarter Sessions-rechtbankn, en
in de loop van de joarn krêegn ze hoe langer hoe mêer bevoegdheedn. Nieuwe
gebiedn kwoamn doavôorn in anmerkienge en ze wierdn administrative counties
(administratieve groafschapp'n) genoemd. Vele historische groafschapp'n wierdn
ipgedeeld in twêe (Suffolk, Sussex, Northamptonshire, Hampshire en
Cambridgeshire) of drie (Yorkshire, Lincolnshire) administratieve groafschapp'n.

In 1965 veranderde de County of Londen in 't "besteursgebied" Greater London en
slokte doaby 't grotste overgebleevn dêel ip van Middlesex. Der fuseerdn ook
ênigte andere counties.

In 1974 wierd hêel 't lokoal besteur gereorganiseerd en wierdn de Stedelikke en
nie-stedelikke groafschapp'n (Metropolitan and non-metropolitan counties)
ingevoerd. De county boroughs verdweenn, en den term administrative county
verviel. Der wierdn vele nieuwe counties gevormd, en andere vieln weg. Der kwam
e nieuwe categorie metropolitan counties vo de zes grôte stedelikke gebiedn
buutn Londn: Greater Manchester, Merseyside, South Yorkshire, Tyne and Wear,
West Midlands en West Yorkshire.

In 1990 is 't lokoal besteur were hervormd. Der zyn sinsdien vele klêne unitary
authorities (unitaire autoriteitn), in feite gemêentn met e groafschapsstoatus.

Den dag van vandoage zyn der 81 administratieve groafschapp'n. Doavan zyn der 34
shire counties met elk êen county council en mêerdere district councils
(gemêenteroadn), 40 unitaire autoriteitn en zes metropolitan counties. En der is
ook nog Greater London.

* unitary authority. † metropolitan county. (gin county council) ‡
non-metropolitan county. (gin county council) ¹ administratief gebied en regio
(gin groafschap).

De ceremoniële groafschapp'n zyn de gebiedn woarover dat e lord-lieutenant gezag
het. Ze komm'n vor e grôot dêel overêen met de Metropolitan en non-metropolitan
counties van in 1974. 't Verschil is da by de ceremoniële groafschapp'n de
unitary authorities meegerekend zyn.



https://vls.wikipedia.org/wiki/Grevelingn

Grevelingn (Nederlands: Grevelingen, Frans: Gravelines) is e gemêente in 't
noordn van Vrankryk in 't Noorderdepartement. Grevelingn ligt in Frans-Vloandern
an de Opoalkust woarda de riviere Aa in de Nôordzêe uutkomt. De Aa wos lange tyd
de grenze tusschn Vrankryk en 't Groafschap Vloandern en es der nu nog de grenze
tusschn 't Noorderdepartement en 't Nauw van Kales. Grevelingn grenst an de
gemêentn Loon, Kroaiwyk, Sint-Joris, Saint-Folquin, Ooie en Groot-Filipsfort.

In tyde van de verooverienge van Gallië deur de Romeinn lag Grevelingn in 't
gebied van de Morinen. Moar in dien tyd stond de streke meerndêel ounder woater
en ezo begunt de eignlyke geschiedenisse van Grevelingn mo vanaf 800, achter de
verzandienge van 't Blootland. Round dien tyd werd ter e kapelle gebouwd
toegewyd an den Illign Willibrordus. In 1040 werd Grevelingn vo den êerstn kêe
genoemd als Gravenenga, wa da verwyst na de gracht'n.

't Stad zelve wier mo gesticht in 't middn van de 12de êeuwe (twoaschn tusschn
1159 en 1163), toen da de Groaf van Vloandern Diederik van den Elzas besliste
van der een zêehoavn te stichtn. Tegoare me 't bouwn van de hoavn liet em ôok
dêeln van de Aa kanaliseern en e versterkte plekke construeern die als zyn
residentie moeste dien'n. 't Stad kreeg êerst de noame Nieuwpoort en pas
erachter de noame Graveningis. Grevelingn paste in e reke van hoavnsteed'n die
gesticht wierd'n deur de Vloamsche groavn Diederik van den Elzas en loater
Filips van den Elzas vo 't economische leevn langs de Nôordzeekuste te
bevordern. And're hoavnsteed'n die toen gesticht werdn woarn Duunkerke, Mardyk,
Nieuwpôorte, Biervliet en Damme. De hoavn van Grevelingn diende lange tyd als
vôorhoavn van Sint-Omaars via de gekanaliseerde Aa. Der zoatn vele
Oaringvisschers en verschillige marchandieze werd ierlangs gevoerd gelyk zout,
wyn en fruut. Grevelingn ad dus e redelyke economische welvoart mo ging in de
voddere joarn mêer betrokkn groakn in polletieke en militaire conflictn deur zyn
strategische ligginge.

In de dertiende êeuwe begoest Grevelingn ol wa van eur pluum'n te verliezn
deurda 't bekken van de Aa mêer ging verzand'n wa da de bereikboareyd via de
hoavn bemoeilykte. Verder kreeg 't stad ôok te moakn me mêerdere Fransche
involln deur de soldoatn van Filips II van Vrankryk en Filips IV de Schôonn. In
mei 1213 koos Filips II Grevelingn uut als uutvalsbasis vo zyn leegr vor
Ingeland an te valln woar em wachtte ip de Groaf van Vloandern vor em te
steun'n. Mo achter e moandje wacht'n kreeg em bericht van paus Innocentius III
die meldde dat ie de invasie veroordeelde. D'anval werd afgezeid en Flips liet
Grevelingn plundern vo de Groaf van Vloandern te straffn omda tie em nie wilde
verbind'n an de Fransche keunink vo te vecht'n teegn Ingeland. In 1302 werd
Grevelingn dus ipnieuw geravaseerd ounder Filips de Schoonn deur Oudard de
Maubuisson. In 1383 viel Henry Spencer, de bisschop va Norwich, Grevelingn an
achter da d'Ingelsche Kales ad'n ingenoomn. Mo d'onderneemienge stopte in
Grevelingn toenda 't stad bevryd wierd deur de Fransche keunink Koarel VI, moar
't stad bleef e gevoarlyk grensgebied tusschn 't Groafschap Vloandern en
d'Ingelsche exclave round Kales.

Ounder de Bourgondiërs wierd de stad versterkt en ôok bist de regeerienge van
keyzer Koarel V werd de burcht gerestaureerd en 't stad verder verstekt. Zyn
zeune Filips II zette de werkn verder en liet in de duun'n e fort bouwn da nar
em genoemd es. Ip de dertiende juli 1558 versloeg Lamoral, groaf van Egmont in
Grevelingn in dienst van de Spanjoard'n, de Fransche troepn van maréchal de
Thermes, achter da de Fransche ounder de leidinge van François de Guise Kales
weer ad'n ingepakt ip d'Ingelsche. Ip 22 december 1565 wierd in Grevelingn en
akkoord geslootn tusschn afgevoardigdn van de Fransche en de Spoansche keunink
vo de grenze tusschn Vrankryk en de Spoansche Nederlandn vast te leggn. Bist den
Tachtigjoarign Oorloge koos in 1574 Valentin de Pardieu, de gouverneur van
Grevelingn, de kant van de Spanjoard'n en ne moeste antins em verdedign teegn de
Nederlandsche ipstandelingn, de Fransche en d'Ingelsche. Ip 29 juli 1588 dee
d'Ingelsche marine een dêel van de Spoansche Armada zinkn vôorn de kust van
Grevelingn.

In de zeventiende êeuwe bleevn de conflictn mekoar ipvolgn. In 1644 belegerde
Gaston van Orléans, de broere van keunink Louis XIII, Grevelingn en veroverde de
stad. Moar in 1652 es ze were by de Spoansche Nederlandn gevoegd deur de
landvoogd Leopold Willem van Ôostnryk. Grevelingn lee vree deur ol de gevechtn
en teegn 1654 wos drie kart van 't stad verwoest. In 1658 werd ze ingenoomn deur
maréchal de La Ferté en Vauban en were by Vrankryk gevoegd.

Achter 't Verdrag van de Pyreneeën van 1659 bleef Grevelingn officiël by
Vrankryk en verloor et zyn functie van grensstad. 't Bleef wel e garnizoenstad
tot an de 19de êeuwe. 't Stad wierd ôok vodder versterkt deur Vauban in de rest
van de zeventiende êeuwe. Doarby bleef Grevelingn e belangryk centrum vo
vissery. Surtout deur de Yslandvisvoart ontwikkelden 't stad en zyn bygeleegn
dorptjes under vodder. In 1884 werd Groot-Filipsfort en onafankelyke gemêente.
In de negentiende êeuwe es Grevelingn ôok bykans hêlegans Franstoalig gekommen.
Vandoage i Grevelingn e gans ander karakter en es 't e goe ontwikkelde plekke
deur de hoavnindustrie en de kerncentrale die ter gebouwd es in 1974.

Deur de grôote immigroasje vanuut Artesië begoestn ze in Grevelingn ol vrêe
vroeg e sôorte van Picardisch dialect te koutn da specifiek wos an de kuststreke
mo toch verweevn wos me d' and're vormn van gesprookn Picardisch van mêer
inlande. Pertank wierd mor ip e poar kilomèitrs doavan, in en round Broekburg
nog teffrente Vlams gekout tout in de joarn 1800. D'inweuners van Grevelingn
noemn ulder eign dialect "patois", juuste gelyk de mienschn elders in
Nôord-Vrankryk da ôok zo noemn.



https://vls.wikipedia.org/wiki/Godfried_V_van_Anjou

Godfried V (24 ogustus 1113 - Château-du-Loir, 7 september 1151), bynoame "de
Schôonn" (Frãns: "Le Bel") en "Plantagenet", was den oudste zeune van groaf
Fulco V van Anjou en Ermengarde van Maine. Zyn zuster Sibylle van Anjou trouwde
me twi groavn van Vloandern. In 1123 me Willem Clito, en in 1134 me Diederik van
den Elzas. Zyn andere zuster, Mathilde van Anjou, trouwde me William Adelin,
zeune van keunienk Hendrik I van Iengeland.

Godfried wierd Plantagenet genoemd omdat ‘n dikwils e taksje brem (Frãns: genêt
en in ’t Latyn planta genista) ip z’n hoed droeg.

De dynastie die volgde, te begunn me zyn oudste zeune Hendrik II van Iengeland,
woarn d’Iengelsche keuniengn van ’t Huus Anjou, ook de Angevins genoemd. De
dynastie krêeg loater ook de noame Huus Plantagenet, achter zyn bynoame.

Godfried V was groaf van Anjou, Touraine en Maine. Deur ’t huwelik van z’n
ouders woarn de drie groafschappn verêenigd. Je kwam ook hertog van Normandië in
1144.

Godfried trouwde me Mathilde, dochter van keunienk Hendrik I van Iengeland,
achter da ze weeuwe gekommn was van de Rôoms-Duutsche keizer Hendrik V. Ze was
25 en Godfried bykan zestien joar oud. Ze trouwdn ip 17 juni 1128 in de
kathedroale van Le Mans.



https://vls.wikipedia.org/wiki/Geschiedenisse_van_Brugge

Toch zyn d’r archeologische bewyzn gevoundn dat er ol van in ‘t begun van uze
tydrekenienge menschn weundn ip ’t groundgebied van de loatere stad. Die spoorn
zyn gevoundn by ‘t Fort Lapin, nu e wyk in ’t nôordn van Brugge, en ook in ’t
center van de binnstad en an de Langereie.

Volgns de Keltische etymologie betêkent 'Dyver' illig woater. Doarom peizn ze
dat er ip die plekke ol menschn van in ‘t begun van uze tydrekenienge tegoare
kwoamn. ‘t Zoudt e cultusplekke gewist zyn, woa dan z’offers brochtn no d’êken,
die volgns de Keltn boovneirdse krachtn aan.

Loater in de 12e eeuwe wierd d’Eekhoutabdye gesticht by den Dyver. In 1929 kwam
‘t Groeningemuseum ip e stik van 't abdydomein. D’abdye wierd ofgebrookn met de
Fransche Revolutie. D’r bestoa nog ‘n ingangspôorte in d’Eekhoutstroate.

Restn van 'n bôot bewyzn dat er commerce gedoan wierd deur de Gallo-Romeinse
nederzettienge met Iengeland en de reste van Gallië tout round 270.

In Oednburg en in Eirdenburg in Zeeuws-Vloandern hen ze restn van e castellum, e
Romeins fort, gevounden en in Brugge moet er ook êen gestoan hen. Sommigte peizn
da de burcht van de groavn van Vloandern ip de Burg ip zo ‘n oude Romeinse
versterkienge moe gebouwd gewist zyn, omdat ’t groundplan rechthoekig is, in
plekke van de geweunlikke rounde vorm. Andere peizn dat 't Romeins castellum an
d' Oude Burg zou kunn gestoan hen.

Den êestn Brugschn burcht bestound ol in 851 en was gebouwd ip de plekke woa da
de Romeinse weg van Oednburg nor Eirdenburg de Reie overstak.

De Burg was mor e stik van e grotter vierkant eiland, gevormd deur de
Spegelreie, de Sint-Annareie, de Groene reie en de Kroanreie. Da was één van
d’oudste beweunde dêeln van de stad. In ’t middn van ’t eiland stound d’êeste
Sint-Walburgakerke, die nu nie mi bestoat. Da was oorsprounkelik d’oudste
groafelikke kapelle.

De Burg was in dien tyd groafelik gebied. Ze lietn ook nog ‘t Stêen, de Loove
('t verbluuf van de groaf) en e ghiselhuus bouwn. De brand van d’olletorre in
1280 is d’anleidienge gewist vor in 1376 ‘t stadhuus te bouwn ip de plekke van
‘t ghiselhuus.

D’r was ook nog ’n twidde oude weunkern, an d’Oude Burg, nu achter d’olletorre.
Die wyk groeide langs de Stêenstroate tout an ‘t Zand. Ier wierd er an
binnenlandse commerce gedoan en stoundn de twi oudste parochiekerkn. Ip de
plekke van d’ Onze-Lieve-Vrouwekerke en de Sint-Salvatorskathedroale bestound er
ol e kapelle in de 9e eeuwe, mo doa bluuft er nieks van over. Loater, in de 12e
eeuwe, en z’ip de zelfste plekke de nieuwe kerkn begunn bouwn.

Volgns ‘n oude legende, de legende van den Brugschn beir, was den êestn beweuner
van Brugge e grôotn bruunn beir. Dien êestn beweuner, nu ‘t symbool van Brugge,
is te zien ip veel plekkn lik an de Poortersloge ip de Jan Van Eyckplatse en je
stoat in ’t stadswoapn van Brugge, te zien boovn an de gevel van de
Stadsschouwburg en boovn de voordeure van d’oude Civiele Griffie ip de Burg.

De noame Brugge komt nie van de vele bruggn, want e brugge was in
d’oorsprounkelikke toale brigge. (vergelyk me bridge in ’t Iengels, brycg in ‘t
Oudiengels, brigge of bregge in ’t Fries en briva in ‘t Gallisch).

De noame zou kommn van ‘t Oudnôors bryggja. De contactn me Scandinavië woarn
begost round de 8e eeuwe deur de commerce met die landn en ook deur d’involln
van de Vikings. 't Echt oudste Brugs verstoan ze nu nog 't best round de Noorse
fjordn.

Oorsprounkelik was de noame van Brugge Rugja, d’êeste noame van de riviere de
Reie. De noame Rugja evolueerde ounder invloed van ’t Oudnoors. Under woord
bryggja vo landiengsplatse of anlegkoaie wierd gecontamineerd tout Bruggia. De
noame is te vergelykn me Bryggen, d’historische hoave van Bergn in Noorweegn,
die ook lik Brugge e belangryke stad van de Hanze was.

De noame Bruggia stoat ip muntn uut 864-875. De noame evolueerde loater van
Bruggia en Brugga in de 9e eeuwe no Bruggas in de 12e eeuwe, Brucghe in de 14e
eeuwe, Brugghe in de 17e eeuwe tout Brugge.

De bynoame van de Bruggeliengn, Brugsche zottn, komt van de volgnde legende:
Achter da Maximiliaan van Oostnryk in 1488 gevangn gezeetn aad deur de
Bruggeliengn in ‘t uus Craenenburg ip de markt, mochtn ze van em gin joarmarktn
of andere activiteitn mir houdn.

Vor em te poaien organiseerde Brugge e grôte feeste vor em, en achternoa vroegn
ze de toeloatienge vo were e joarmarkt te meugn houdn, belastiengn te meugn inn,
en ôok vo ‘t bouwn van e nieuw zothuus. Zyn antwoord was: Sluut ol de pôortn van
Brugge en j’e gynder direct e zothuus!

Round 270 begostn de Germoanse invoasies en in 293 mostn de Romeinn ’t
kustgebied beveilign teegn Saksische zêerovers en Frankn. De versterkte
vestiengn wierdn Litus Saxonicum genoemd.

In dien tyd wierd uze kust deur geologische veranderiengn bedreigd. De duunn
wierdn geregeld overstrôomd en ’t moerassig land (nu ‘t poldergebied) dat ounder
‘t zêepeil lag wierd overspoeld. Die troage geologische evolutie wordt de
transgressie van Duunkerke genoemd.

Tusschn de transgressies kwoamn d’r periodes van regressie. De Romeinse periode
lag juste tusschn de twi transgressies Duunkerke I en Duunkerke II, en wordt de
Romeinse regressie genoemd. De Romeinn zoun nie ollêne verdreevn gewist zyn deur
de Germoann mor ook deur ’t woater.

‘t Gebied buutn d’Ezelpôorte wierd de Vloamienghoek genoemd. Die noame verwyst
no d’ôorsprounkelikke Vloamiengn, de beweuners van ‘t schorregebied an
d’overstrôomde kust. Vloaming en Vlams zyn ofgeleid van flâm, ‘n Ingveoonsche
vorm van ’t Germoanse flauma (overstromienge, overstrôomd land, slykkland) en
past dus goed by ’t Vlams kustgebied da twi kis per dag overstrôomde deur de
Nôordzêe.

In de Gallo-Romeinschn tyd vormde ‘t oud Vloandern de civitas Menapiorum. 't Ryk
was in pagi of gouwn ingedêeld. In 486 wierden de Gallo-Romeinn versleegn deur
de Merovienger Clovis en kwoamn de gebiedn die nu Vloandern zyn ounder ‘t
Frankisch Ryk. Clovis verênigde verschillige Frankische stammen en brocht
z'ounder invloed van 't christelik geloof.

Van de 7e eeuwe trokt de zêe eur stilletjes an were. De groundn van de
polderstreke wierdn were droger en beweunboar. De droge schorregroundn wierdn
gebruukt vo schoapn ip te kwêekn. Deur die wulle is de loatere loaknindustrie in
de streke begost.

De kust wierd deurkruust deur ênigte grôte getye-geuln, w.o. de Zinkval
(Sincfala), die e grôot stik van ’t Westkapelle, Knokke en Heist van nu
overstrôomde. De riviere de Reie die van Brugge kwam, strôomde langs e
getye-geule etwoastn tusschn Blankenberghe en Zêebrugge in de zêe.

In de 8e eeuwe kwam ’t Ryk ounder e nieuwe dynastie: De Karoliengers. De gouwe
round Brugge was de pagus Flandrensis of Vloanderngouwe.

Spytig genoeg blêef ’t nie ollêne by commerce doen. Round 800 krêegn uze streekn
mêer en mêer last van de Vikings. Ze kwoamn langs de riviern ’t binnland in en
plunderdn olles wa dan ze teegn kwoamn. Karel den Grôotn liet ol
verdedigingswerkn bouwn an de kust.

843 was e belangryk joar vor Europa. Deur ‘t Verdrag van Verdun wierd ’t Ryk van
Karel de Grôotn verdêeld ounder zyn drie klêenkienders. Karel de Kletsn krêeg
West-Francië (Vrankryk en de Vloanderngouwe). Je zound Boudewyn met den Yzern
Oarm noa de Vloanderngouwe vo de Vikings teegn t’houdn. Uut de Vloanderngouwe
groeide ‘t Groafschap Vloandern en Boudewyn I was den êeste groaf van Vloandern.

De noame Bruggia stoat ip Karoliengische muntn van 864-875, die binst de
regerienge van Karel de Kletsn gesleegn zyn in ’t platselik muntatelier in
Brugge. Ênigte bewoarde exemploarn zyn te zien in ‘t Gruuthusemuseum.

Van in 883 was ter veel contact tussch Iengeland en Vloandern. In 884 trouwde
groaf Boudewyn II van Vloandern met Elftrudis, de dochter van Alfred de Grootn,
de keunienk van Wessex.

Round 944 liet groaf Arnulf I van Vloandern de Sint-Donaaskerke bouwn no ’t
model van de Paltskapelle van Karel de Grôotn in Aakn. De kerke hèt e belangryke
rolle gespeeld in Brugge, moar is in 1800 ofgebrookn deur de Fransche en nie mêr
erbouwd.

Round 960 was ’t gebied ten nôordn van Brugge toamelik droge. Vanuut Brugge
wierd de Blankenbergschn Dyk of Gentele rechte noa de zêe gebouwd, van de
Vloamiengdam, over Sint-Pieters-ip-den-Dyk, Sint-Jan-ip-den-Dyk, Zuunkerke noa
Blankenberghe. Vanuut Oudenburg vertrokt er e twiddn dyk, de Zydelinge, tout by
Den Hoane. Doa wierdn ze verboundn mè den Evendyk. Azo wierd er ’n êeste grôot
stik schorre in ’t nôordn ingepolderd. Loater kwoamn d’r nog nieuwe dykn by.

Ounder groaf Boudewyn IV wierd ’t groafschap verdêeld in drie kasselryen of
burggroafschappn. De pagus Rodanensis, pagus Flandrensis en ‘n dêel van de pagus
Mempiscus vormdn tegoare de Brugsche kasselrye, die de grotstn van ’t groafschap
Vloandern was (ca. 1000).

In de 11e eeuwe was Brugge uutgegroeid tout e commercieel center van Europees
niveau. Keuniginne Emma van Normandië, de dochter van Richard I van Normandië,
kwam in dien tyd noa Brugge an ’t hof van groaf Boudewyn V. Doar is ’t loflied,
Encomium Emmae geschreevn (1040-1042). In ’t loflied is ter sproake van de
Brugsche commercantn, de kostboare productn, en ôok dan d’Iengelsche scheepn
tout in Brugge kwoamn. De dochter van Boudewyn V, Mathilde, trouwde me Willem de
Veroveroare, hertog van Normandië, die in 1066, by de Slag van Hastings,
Iengeland veroverde en keunienk van Iengeland kwam.

O de kust definitief ingepolderd was hen ze 't Reiewoater ofgeleid langs e
kanoal noa 't mêer ôostelik geleegn Sincfal, woa da loater 't Zwin gevormd is.

D’oudste vestn van Brugge, of d’êeste stadsomwallienge, zyn d’r gekommn achter
de môord ip Karel den Goein deur de Erembalds in de Sint-Donaaskerke.

Me weetn vele over die periode omda Galbert van Brugge ’n dagboek angeleid et
over d’anleidienge en de gevolgn van de môord (1127-1128). Galbert van Brugge
was groafelik secretoaris an ’t hof van Karel den Goein. Je weunde ip de Burg en
j’et die platse beschreevn.

Achter de môord gerakte Brugge in e serieuze crisis, woavan dat de keunink van
Frankryk profiteerde deur de Normandiër Willem Clito, ‘n achterklêenzeune van
Boudewyn V, te kiezn ols ipvolger. Mo de Bruggeliengn verzettegn under teegn em.
Ze krêegn in die periode ênigte belangryke voorrechtn, keurn genoemd.

Ze versterktn under stad me grachtn en poalwerk, woavôorn dan ze gebruuk maktn
van de bestoande woaterloopn vo vele groafwerk te bespoarn. Ze bouwdn ook houtn
verdedigiengstorrn en zeevn stadspôortn. In ’t center van de stad lag de markt
met in ’t middn de Sint-Christoffelkerke.

Die êeste stadsomwallienge viel tegoare me de rienk van de binnreien, die nog
ossan bestoat: in ‘t nôordn d’Augustynnreie en de Gouden-Handreie, van ’t ôostn
no ’t zuudn de Sint-Annareie, de Groene reie, den Dyver en de Bakkersreie, in ’t
westn de Kapucynnreie, de nu overwelfde Smeednreie (ounder ’t Zand) en de
Speelmansreie.

De pôortstroatn vormdn belangryke in- en uutvalsweegn. De Vloamingpôorte en
d'Ezelpôorte stoundn in verbiendienge me de Kust en de Polderstreke, d’oude
Meulenpôorte me de weg noar Eirdenburg en Antwerpn, de Nôordzand- en de
Zuudzandpôorte me de weg no Gistel, Oudenburg, Yper en Rysel en an de
Mariapôorte begostn de weegn no Gent en Kortryk. De Mariapôorte stound an ‘t Oud
Sint-Jan, rechtover d'Onze-Lieve-Vrouwekerke, en de Koetelwykpôorte an de
Spegelreie.

In 1134 veranderde de Vlamsche kustvlakte deur e stormvloed. D’r was e diepe
zêegeule, ’t Zwin, ountstoan. In plekke van de vroegere getye-voart kostn d’r nu
grôte zêescheepn voarn tout in Damme. Brugge blêef doadeure tout an de 15ste
eeuwe verboundn met de zêe, met de vôorhoaves Damme en Sluus.

Groaf Diederik van den Elzas reisde vier kis no ’t illig land. Je zou, volgns ’t
volksgeloof, in 1150 de relikwie van ’t Illig Bloed meegebrocht en uut
Palestina. Je liet de Sint-Basiliuskerke bouwn ip de Burg, woa da nu
d'Illig-Bloedkapelle is.

Round dien tyd wierd ’t gasthuus en d’Eekhoutabdye gesticht en ze begostn ôok me
den bouw van de kerke en de torre van de Sint-Salvatorskerke.

De bôotn kwoamn van Damme langs de Lange reie, de Spegelreie en de Kroanreie
tout an de markt. Doa wierd er gelost en geloadn. De vis wierd doa verkocht.

Achter de brand van ’t êeste ollegebouw in 1280 giengn d’r veel documentn
verloorn en mostn de schepens e nieuwe plekke zoekn. Ze krêegn ‘t ghiselhuus van
de groaf, ton Gewyde van Dampierre. Azo veruusde ‘t stadsbesteur van de markt no
de Burg, da van e groafelik nor e stedelik center evolueerde. Van ’t ende van de
13e eeuwe an de groavn van Vloandern e residentie in ‘t Prinsenhof.

Round 1285 wierd d’r beslist van dichte by 't ollegebouw 'n overdekte Woaterolle
over de reie te bouwn, woa dan de bôotn kostn binn voarn. Azo kostn ze loadn en
lossn in ’t droge en boovn kost de marchandise gestockeerd wordn.

In 1290 veruusdn ze de kroane no de koaie van de kroanreie, nu de kroanplatse.
Met de kroane wierd doar olles gelost wa dat in voatn vervoerd wierd, lik wyn en
olie. D'r zyn doa nu nog ossan veel oude wynkelders.

In dien tyd woarn d’r politieke spanniengn tusschn Iengeland en Frankryk. De
keuninklikke conflicten woarn slicht vo de commerce, want de groaf van Vloandern
was lêenman van de Fransche keunink Filips den Schoonn, mo de steedn woarn
ofhankelik van d’Iengelsche wulle. Oorloogn kostn de commerce helegans stille
leggn. Groaf Gwyde van Dampierre zocht ol ’n ende toenoaderienge me keunink
Edward I van Iengeland en j'erkende de keunink van Frankryk nie mer ols
suzerein. D’r ountstoundn twi partyen:

In 1297 annexeerde de Fransche keunienk ‘t Groafschap Vloandern en je gaf bevel
vo nieuwe stadswalln an te leggn round Brugge. De werkn deurdn tout 1300. Die
twidde omwallienge zyn de Vestn van nu. D’r zyn nog vier stadspôortn bewoard: De
Smeepôorte, d'Ezelpôorte, de Gentpôorte en de Kruuspôorte. In 1299 droeg Gwyde
van Dampierre de macht over ip z’n zeune Robrecht van Béthune.

By de volksipstand de Brugse Mettn van 18 meie 1302, stound ’t volk massoal an
de de kant van de groaf van Vloandern, teegn de keunink van Frankryk. Ip de
markt stoat ’t standbeeld van Jan Breydel en Pieter de Coninck, de twi lokoale
volksheldn die e grôte rolle speeldn in ’t Vlams verzet teegn de Fransche
keunink, me de Guldnspoornslag van 11 juli 1302, ip de Groeninghekouter by
Kortryk, tout gevolg.

In 1376 legde groaf Lodewyk van Male den êestn stêen van ‘t Gotisch stadhuus ip
de Burg. ’t Kwam ip de plekke van ‘t ghiselhuus.

Binst de de Slag ip ‘t Beverhoutsveld (3 mei 1382), ip de grenze van Beirnem,
Oostkamp en Assebroeke, zyn Lodewyks Brugsche anhangers versleegn deur ’t leger
van Filips van Artevelde.

De Slag zoudt den dag achter d'Illig-Bloedprocessie begost zyn en de
Bruggeliengen zoun onnozel zat gewist zyn. Ze kwoamn rechte van d’herbergn round
de Meersn en z’aan ounder de boane vôort gedrounkn vo couroage ip te doen.
Achter e kort gevecht kost Artevelde ’t Brugs leger, da nie in stoat was vor
under serieus te verweirn, versloan en Filips bezette Brugge dien dag zounder
moeite. Lodewyk kost vluchtn no Rysel.

Zyn dochter en erfgenoame Margaretha van Male was getrouwd me Filips den Stoutn
en brocht ‘t groafschap Vloandern ounder de feitelikke macht van de
Bourgondische ertoogn.

D’Italioann (Genueezn, Florentynn, Venetioann, Milaneezn, Luceezn) en d'andere
landn organizeerdn under per noatie of commercantngroep en stoundn ounder ’t
gezag van under consul. Z’an under eign reglementn en privileges. Loater bouwde
iedere noatie eur noatiehuus of consuloat, ook loge (van ‘t woord loidge)
genoemd. Ze zeteldn doa en ze kostn d’r ook under marchandise stockeern. De
Genuese Loge wierd in 1399 gebouwd ip d’oude Beursplatse. Loater kwoamn doar ook
nog de Venetioanse- en de Florentynse loge.

Ounder de Bourgondiërs stêegt de welvoart enorm. Kunstenoars wierdn angetrokkn
en d’r wierd vele an cultuur gedoan. ’t Was den tyd van de Vlamsche Primitievn.
Jan van Eyck, Petrus Christus, Hans Memling en Gerard David werktn en weundn in
Brugge.

In de 15e eeuwe was ’t Prinsenhof één van de verbluufplatsen van de
Bourgondische hertoogn. Filips den Goein en z’n klêendochter Maria van
Bourgondië verblêevn ’t liefst in ’t Prinsenhof van Brugge en ze zyn d’r ook
gestorvn. Den trouw van Filips den Goein met Isabella van Portugal is ter
gevierd, d’orde van et Gulden Vlies is ter gesticht en Filips den Schoonn is ter
geboorn.

Lodewyk van Gruuthuse was e belangryke figeure in Brugge binst de 15e eeuwe. Je
begost e carrière an ’t hof van de Bourgondische hertoogn, was ridder van ’t
Gulden Vlies en je dêe mee an de beroemdste steekspeeln van z’n tyd.

't Genôotschap van de Wittn Beir organiseerde steekspeeln in de Poortersloge,
die deure giengn ip de markt. ‘t Grotste tornooi was da van de Goudn Boom van 3
tout 11 juli 1468, vo den trouw van Karel den Stoutn en Margaretha van York.

In 1428 wierd de rederykerskoamer den illign Gêest ipgericht. Anthonis de
Roovere was de stadsdichter.

Cosimo de’ Medici, e bankier uut Firenze, opende e filioal in Brugge. De
filioalhouders van de Medici-bank woarn Angelo di Jacopo Tani (1450-1465) en
Tommaso Portinari (1465-1478).

In die periode wierd ‘t Tolhuus en ’t Pyndershuus gebouwd en round 1480 ’t huus
de Croon ip den hoek van de Sint-Jansplatse.

Olles veranderde achter den dôod van Maria van Bourgondië in 1482. Vloandern
kwam in ipstand teegn eur vint Maximiliaan. Den 10stn februoari 1488 slootn de
Bruggeliengn em ip in ‘t huus Craenenburg ip de markt. Maximiliaan et under da
noois kunn vergeevn en dat a zwoare gevolgn vo de Brugsche economie. De
joarmarktn van Antwerpn en Bergen-op-Zoom hoaldn doa profyt uut en ‘t economisch
zwoartepunt verschoof van Brugge nor Antwerpn. ‘t Was ‘t begun van ’t ende vo
Brugge, ook deur de verzandienge van ’t Zwin en de Tachtigjoarign Oorlog in de
volgnde eeuwe.

De kunstschilders Jan Provoost, Lanceloot Blondeel en Pieter Pourbus krêegn nog
veel bestelliengn en d’r wierdn nog verschillige patriciërshuuzn gebouwd in en
round de Vlamingstroate, woa dan d’r belangryke wynmarchangs weundn. D’r zyn nog
kelders bewoard van de 13e eeuwe. Jan van Eyewerve, geschilderd deur Pieter
Pourbus, was zo’n ryke wynmarchang.

Veel Bruggeliengn woarn overgestapt no ’t nieuw geloof, ounder invloed van
d’Ollandsche, Iengelsche en Duutsche commercantn. 1566 wierd ‘t wounderjoar
genoemd omda landvoogdesse Margaretha van Parma ‘t protestantisme toeliet.

Mor achter de Beeldnstorm, in ogustus 1567, zound Filips II van Spanje den ertog
van Alva no de Nederlandn, die de Road van Beroertn iprichtte. Veel Brugsche
protestantn mostn vluchtn of wierdn verbann en under huus wierd geconfisqueerd.
Andere wierdn gevangn gezet in ’t Steen en g’executeerd ip de Burg Ze wierdn
ounthoofd of endigdn ip de brandstoapel.

In 1584 wierd Willem van Oranje vermôord en de Noordelikke Nederlandn beslistn
van apart te goan. Van ton was ’t hêlegans gedoan met den bloei van Brugge.

Toch was de belangrykste Nederlandstoalign dichter uut de 19e eeuwe, Guido
Gezelle, ’n Bruggelienk.

In d’Europeesche literareure wierd Brugge beroemd deur de Franstoalige romang
Bruges la Morte van Georges Rodenbach (1892).

Achter de Slag van Waterloo van 1815 begostn d’Iengelsche oudstryders Waterloo
te bezoekn en ze toogdn under familie woa dan ze Napoleon versleegn aan. Azo
ountdektn ze Brugge. De stad stound under an en ze blêevn. D’r ountstound ’n
Iengelsche kolonie van e poar duusd man en ze blêevn tout an d’êeste
weireldoorloge.

Zynder ountdektn Brugge ip cultureel gebied en bestudeerdn de Vlamsche
Primitievn.

Sedert 2000 stoat d’historische binnstad, ip eur g’hêle, ip de lyste van't
UNESCO weirelderfgoed.



https://vls.wikipedia.org/wiki/Friesland

Friesland (officieel: Fryslân) is e provinsje in 't noôrdn van Holland met e
goeie 646.000 inweuners. D'n hoofdstad is Leeuwarden (Fries: Ljouwert).
D'officiële toaln zyn Nederlands en Fries.

In 't oôstn wordt Friesland begrensd deur de provinsjes Groningen en Drenthe, in
't zuudn deur de provinsjes Overyssel en Flevoland, in 't zuudwestn deur 't
Ysselmeer, en in 't westn en t noôrdn deur de Waddnzêe (buutn de Waddneilandn
deur de Nôordzêe). Friesland is verboundn met de provinsje Noord-Holland deur
den Ofsluutdyk.

De Waddneilandn Vlieland, Terschelling, Ameland en Schiermonnikoog moakn deêl
uut van de provinsje. Ze zyn met een overzetboôt te bereikn vanof 't vasteland.

Den 1stn januoari 1997 is d'officiële noame van de provinsje veranderd van
'Friesland' noa 'Fryslân'. In de reste van Holland wordt wel assan de
Nederlandstoalige noame Friesland gebruukt.

It Heitelân ('’t voaderland') is vo Friezn e veel gebruukte term vo de provinsje
Friesland an te duudn. Nationalistisch ingestelde Friezn gebruukn vele da woord.

De geschiedenisse van Friesland is de geschiedenisse van 't kustgebied van
Holland lik da 't nu is, vanof 't Zwin an de Belgische grenze tout an riviere de
Wezer in Duutsland.

De toaln die 't meêst geklapt wordn in de provinsje zyn 't Nederlands en 't
Fries (Frysk of Westerlauwers Fries). 't Fries bezit de stoatus van
minderheidstoale en is tegoare me Nederlands erkend als officiële landstoale.

Buutn 't Standoardfries zyn d'r ook e deêl dialectn. In vele Friesche steedn
wordt Stadsfries geklapt, e Nederlands dialect me sterke Friesche invloedn. In
't zuudoôstn, in de gemeêntn Weststellingwerf en Ooststellingwerf, klappn ze
Stellingwerfs, e Nedersaksisch dialect.

De Friesche elf steedn zyn elf plekkn in de provinsje Friesland, die stadsrechtn
gekreegn hen en woa dat de schatsmarathon Elfsteedntocht nor is vernoemd. D'elf
steedn zyn allemolle beschermd stadsgezicht.



https://vls.wikipedia.org/wiki/Frans_I_van_et_HRR

Frans Stefan (Nancy, 8 december 1708 – Innsbruck, 18 ogustus 1765) was de twidde
zeune van Leopold van Lotharingen en zyn vrouwe Elisabeth Charlotte van Orléans.

Je volgde zyn voader ip in 1729 als hertog Frans III Stefan van Lotharingen, mo
je verloor zyn titel in 1739. ‘t Was de bedoelienge da Frankryk uutendelik
Lotharingen zou kunn annexeern deur under kandidoat Stanisław Leszczyński doar
an te stelln. Leszczyński was de schonvoader van Lodewyk XV van Frankryk en je
krêeg Lotharingen ip vôorwoarde dat et achter zyn dôod in handn zou kommn van
Frankryk.

Frans Stefan krêeg als compensoasje et grôothertogdom Toscane, woa da Gian
Gastone, de latste Medici, gestorvn was zounder ipvolger.

In 1736 trouwde Frans Stefan mè Maria Theresia van Ôostnryk, dochter van Karel
VI. Tegoare hen ze de Habsburg-Lotharingen dynastie gesticht.

Frankryk beloofde van de Pragmatieke Sanctie t’anveirdn, woadeure dan de
dochters ook de trône van under voader kostn ervn. Ze zoun Maria Theresia steunn
als ipvolger van d’Habsburgsche bezittiengn.

In 1745 mocht Frans Stefan Karel VII ipvolgn als Rôoms-Duutsche keunienk en
keizer van et Hillig Rôoms Ryk, ounder de noame Frans I.

Frans Stefan is ol met e kè gestorvn in zyn koetse, ol were kêern van den opera
in Innsbruck. J’is begroavn in de Kapuzinergruft in Weenn, siddert 1633 de
keizerlikke crypte van de Habsburgers.



https://vls.wikipedia.org/wiki/Filips_IV_van_Spanje

Filips IV (Valladolid (Spanje), 8 april 1605 – Madrid, 17 september 1665) was
van 1621 tout 1665 keunienk van Spanje en soeverein van de Spoansche Nederlandn
en van 1621 tout 1640 keunienk van Portugal.

Filips IV is geboorn in Valladolid en je was den oudste zeune van Filips III en
Margaretha van Ôostnryk (1584-1611).

Ounder Filips IV voerde Spanje oorloogn teegn d’ipstandige Nederlandn, Vrankryk,
Portugal, de protestantn in ’t Hillig Rôoms Ryk en Iengeland. Vo die oorloogn te
kunnn betoaln most ‘n hoge belastiengn heffn en ’t volk zag doa styf van of. Je
voelde wel mee met hunder, moa van zyn voader en grôtvoader haad ’n meegekreegn
dat ’n olles most over en vo ’t Huus van Habsburg, en ook vo zyn soevereiniteit
over de Nederlandn t’houdn. Je voeldeg' hem ôok verplicht tegenover god vo te
vechtn teegn de protestantn vor e katholieke weireld.

Filips makte t’ende van de Tachtigjoarign Oorloge mee en in 1648 hèt ’n de
Republiek der Verenigde Provinciën officieel ounofhankelik verkloard mè de Vrede
van Münster. Vrankryk krêeg Franche-Comté en Lothariengn en d'r bleef nie vele
mèr over van de weireldmacht Spanje.

Achter ’t verlies by de slag van Duunkerke (1658), binst de Spoans-Franschn
oorloge, most Filips ‘t Groafschap Artesië en stikkn van Vloandern en Henegouwn
ofstoan, en langst de Pyreneeën zakte de grenze 40 kilometer noa ‘t zuudn. ’t
Vredesverdrag, de Vrede van de Pyreneeën, makte ’n ende an de Spoans-Franschn
oorloge. Filips most zyn dochter Maria -Theresia van Spanje loatn trouwn mè
Lodewyk XIV van Vrankryk en je most e bruudschat beloovn die nie betoalboar was
vo Spanje. In ’t vredesverdrag stound da Maria-Theresia of heur jounges de
Spoansche krône nie kostn ervn.

Achter 'n dôod van zyn vrouwe trouwde Filips mè Maria Anna van Ôostnryk vo nog e
zeune en ipvolger te kunn hèn. Da lukte en under zeune Karel II was de volgnde
keunienk van Spanje. Moa loater, achter Karel zyn dôod, begost de Spoansche
Successieoorlog, woadeure dat er ’n ende kwam an de Spoansche Habsburgers en de
Zudelikke Nederlandn giengn were no den Ôostnrykschn tak.

Zyn twidde vrouwe was aartshertoginne Maria Anna van Ôostnryk, dochter van
keizer Ferdinand III van ’t Hillig Rôoms Ryk. Z’haan vuuf jounges, woavan dan
d’r drieë vroeg stiervn:



https://vls.wikipedia.org/wiki/Ferdinand_I_van_et_Illig_R%C3%B4oms_Ryk

Ferdinand I (Alcala de Henares, 10 moarte 1503 - Weenn, 27 juli 1564), van 't
Huus Habsburg, was de zeune van Johanna de Woanzinnige en Filips de Schôonn, en
de broere van keizer Karel V.

In 1515 kwam zyn grotvoader Maximiliaan I in Weenn tegoare mè Vladislav II van
Boheemn en Hongareye en zyn broere Sigismund I van Pooln vo 't huwelik t'
arrangeern tusschn de twi klêenkienders van Maximiliaan (Ferdinand en Maria), me
d’ênigste kienders van Vladislav (Anna van Boheemn en Lodewyk).

De doar ofgesprookn dubbele trouwfêeste giengt deure ip 22 juli 1515 in de
Stephansdom in Weenn en wierd de Wiener Doppelhochzeit genoemd, te zien ip ’n
houtsnede deur Albrecht Dürer. Maximiliaan was platsvervanger vo Ferdinand, die
zelve nie anwezig was.

Ferdinand trouwde officieel de 25ste meie 1521 met Anna van Boheemn, en zyn
zuster Maria in 1522 met Anna heur broere Lodewyk II van Hongareye.

’t Dubbel huwelik zorgde der vôorn dat Hongareye en Boheemn (nu e stik van
Tsjechië), elf joar loater ook by ’t Huus Habsburg kwam.

Achter de trôonsofstand van zyn broere Karel in 1556 kwamt ie keizer van 't
Hillig Rôoms Ryk (officieel in 1558).

Ferdinand stierf in Weenn en j’is begroavn in de Sint-Vituskathedroale in Praag.
Z’n zeune Maximiliaan II volgdeg hem ip.



https://vls.wikipedia.org/wiki/Fabian_Cancellara

Fabian Cancellara (18 moarte 1981, Wohlen bei Bern, Zwitserland) is e
Duutstoaligen, Zwitserschn coureur die surtout specialist is in 't tydryen, e
discipline woarin dat 'n ol 2 kirs weireldkampioen en êne ki Olympisch Kampioen
ewist is.

Cancellara beguste te koersn at 'n 13 joar oud wos, doavôorn wos 'n foetbollist.
't Viel ol zêre up dat 'n e indeliks goein tydryder wos en at 'n junior wos,
domineerdig 'n d'aar coureurs, oek internationoal, want ne won 't
weireldkampioenschap zowel in '98 of '99. 't Joar derup, in 2000, wos 'n 'n
twiddn in 't weireldkampioenschap voun beloftn, teegn e masse gastn die 3-4 joar
ouder woarn. Up 't ende van 't joar wos 'n stagiair by Mapei en 't joar derup
kwaam 'n doar oek prof.

't Wos in 't noaste joar dat 'n echt deurebrak, e joar woarin dat 'n 'n proloog
in de Rounde van Vrankryk won en 'n vierdn wos in Parys-Roubaix. 't Joar derup
wos 'n êen van de favorietn in Parys-Roubaix, mo ne verlôor e masse tyd deur e
plattn band, woadeure dat 'n mo 'n achtsn wos. E won oek e rit in Parys-Nice.

In 't begun 2008 won Tirreno-Adriatico en sproung 'n weg uut e kopgroep in
Milaan-San Remo en kustn 't houdn toet an de mete. In Parys-Roubaix wos 'n
twiddn in e sprint up de piste achter Tom Boonen. Up d'Olympische Speeln wos 'n
'n derdn in de wegrit en won 'n 'n tydrit. En hadde wel gin goeste mi voun 't
weireldkampioenschap te ryen.

't Begun van 2009 wos moeilik voun Cancellara, 't beeld van de Rounde van
Vloandern wos van nem, toune at 'n up de Koppnberg me zyn keetn round ze nekke
te voete no boovn kwaam. 't Wos mor in de Rounde van zyn land dat 'n were up
niveau rochte. E won 'n proloog, 'n tydrit en 't klassement. Juuste doarachter
is 'n oek Zwitsers kampioen up de weug erocht. In de Rounde van Vrankryk won 'n
were 'n proloog en hield 'n achter 'n ploegntydrit 0,22 secondn vôorn up Lance
Armstrong voun 'n gilvn boai.

In 2010 had Cancellara zyn beste vôorjoar ôois, e won 'n E3-prys, de Rounde van
Vloandern en Parys-Roubaix. In 'n Tour won 'n 'n proloog en 'n latste tydrit,
twi keirs vôorn 'n Duutscher Tony Martin.



https://vls.wikipedia.org/wiki/Eule_(Kortryk)

Eule (Nederlands: Heule) es een dêelgemêente van Kortryk en es omgeevn deur
Bissegem, Gullegem, Lendlee en Kuurne.

Eule èt een ippervlakte van 1169 ha en telt 10.204 inweuners (cyfers 2003). 't
Dorpke Sente (Sente Katrine/ Sente) ligt ip de grenze me Kuurne en Lendlee.
D'Eulebeke dankt eure noame an de gemêente Eule deurda de beke 't langst ip 't
groundgebied van de gemêente Eule lopt.

In Eule zyn der drie prochies: Sint-Eutropius (Eule zelve), Sint-Godelieve (van
't gehucht Eule-Woatermeuln) en O.L.Vrouw van Fatima (van 't gehucht
Oantjesoek). Zyder drie zyn sedert 15 juli 2001 tope in êen federoatie (en
sedert 2004 vormn ze met de Bissegemse Sint-Audomarusprochie de Federatie
Eule-Bissegem).

't Volksliedje Tineke van Heule dankt ze noame an dit dorp. Den tekst es
geskreevn deur René De Clercq. Ip ne goeien dag è'tie zyn gedicht an Emiel
Ullebroeck gegeevn en den dienen è't er een mezikske by geskreevn. Olle joare
worden der in 't twidde weekend van september nog Tinekesfêesten g'organiseerd.
Beist die fêestn weird'er een nieuw Tineke gekoozn. Da moet een freule van Eule
zyn, liefst een moagde. Binst de Tinekesfêesten zyn d'er ôok de zôgezeide
"Stôotn van Eule". De beste "stôot" krygt ne prys. In 't verleden woaren die
stôotn dikkels polletiek getint en de flikken va Kortryk kwoamn regelmoatig orde
ip zoakn stelln.



https://vls.wikipedia.org/wiki/Egied_Strubbe

Egied Strubbe (Brugge, 23 november 1897 - Brugge, 7 november 1970) was een prof
geschiedenisse an d'univ in Gent.

Toe by 't begun van de Twidde Wêreldoorlog bleeft ie avecoot an de balie in
Brugge. Ondertusschen was zyn interesse vo rechtsgeschienisse ipgewekt deur
Brugsche historiekers lik Camiel Callewaert en Henri de Sagher. Van 1922 voort
toe an zyn dood wast ie medewerker by de Société d'Emulation de Bruges. Vanof
1931 gaf tie an d'univ in Gent de vriee cursus geschiedenisse van 't
oud-voaderlans recht. In 1935 wiert ie deeltieds benoemd vor Algemene
Rechtsgeschienisse. Vanof 1938 gaf tie Paleografie van de Middeleeuwn, en vanof
1940 Oorkondenleer van de Middeleeuwn.

Vele jaaren was tie verantwoordelik, tope met Ganshof en Van Werveke, vor
d'ipleidinge van de mediëvisten in Gent. Je gink in 1967 ip pensioen.

Buten den univ was tie één van de promoteurs van 't Groeningemuseum, een musée
vo schilderkunste in Brugge. Je was ook promoteur van 't Museum van Schone
Kunsten van Latem en de Leiestreke in 1928.

Je was betrokken by vele wetenschappelikke uutgaven. Azo was tie bevoorbeeld
groendlegger van de Belgisch-Nederlansche topewerkinge vor d'uutgave van de
teksten van de Grote Raad van Mechelen in 1966/1971, d'uutgave van de
twoalfde-eeuwse encyclopedie, 't Liber Floridus in 1968, patroneerde tie de
studie van de Middeleeuwsen aan 't univ van Orléans en zat hie sedert 1950 in de
redactie van 't internationol "Tijdschrift voor Rechtsgeschiedenis".

Sedert 1932 was tie lid van de 'Keuninklikke Commissie vor d'Uutgave van Oude
Wetten en Verordeningn van België', sedert 1955 was tie lid van de 'Keuninklike
Commissie vor Geschienisse' en in 1946 was tie ol lid gewordn van de
'Keuninklikke Vlamsche Academie vor de Wetenschappen, Lettern, en Schone Kunsten
van België' en van de 'Keuninklike Commissie vor Volkskunde'.



https://vls.wikipedia.org/wiki/Dordogne

De Dordogne (24) is e Frans departement in de regio Nouvelle-Aquitaine. 't Is
vernoemd achter de riviere de Dordogne. Vroeger was 't de provinsje Périgord.

't Departement is één van de 83 departementn die ountstoan zyn binst de Fransche
Revoluusje.

In de Dordogne zyn der veel kastêeln en grottn mè prehistorische rotstêkeniengn,
lik de grotte van Lascaux, surtout in de Vallée de Vézère en in de streke van
Les Eyzies de Tayac.

Van 59 vo Chr. tout 284 achter Chr. kwoamn de Galliërs en de Romeinn under
vestign in de streke, en van 486 tout de 10e êeuwe de Meroviengers en
Karoliengers.

Van d' 11ste tout de 15ste êeuw woarn der oorloogn tusschn Frankryk en Iengeland
en van 1540 tout 1699 verschillige godsdienstoorloogn.

't Departement wordt begrensd deur de departementn Haute-Vienne, Corrèze, Lot,
Lot-et-Garonne, Gironde, Charente-Maritime en Charente.

De grotste gemêentn zyn Périgueux, Bergerac, Sarlat-la-Canéda,
Coulounieix-Chamiers, Trélissac, Terrasson-Lavilledieu, Boulazac,
Montpon-Ménestérol, Saint-Astier en Rampieux.

Inweuners van de Dordogne wordn Périgourdins genoemd (achter de vroegere
provinsje Périgord).



https://vls.wikipedia.org/wiki/Dirk_Frimout

Dirk Burggroaf Frimout (Poperienge, 21 moarte 1941) wos 'n êerstn Vloamienk in
de ruumte.

Dirk Frimout is ebôorn in de Gasthuisstraat, numero 69: overtyd wos dat e
klôoster van de poaters Recolettn, sedert 1981 ej doa 't Hoppemuseum. E goenk in
't loager na de stoatsschole (RMS). An 'n Unief van Gent oalde Frimout zyn
diplom van Ingenieur Elektronica (1963) en zyn doctoroat in de toegepaste fysica
(1970). E goenk na Colorado in Amerika vo zyn post-doctoroat. Loater kwam 'n ouk
nog doctor in de Toegepaste Weetnschappn.

Van 24 moarte toet 2 april 1992 vlôog Frimout, tope mi zes Amerikoansche
astronautn, in de Atlantis, e Space Shuttle van d'Amerikoanders. Prins Filip
vroeg live op 'n televisie, toen da Frimout toertjes an 't droain wos in de
ruumte: "En Dirk, wat ziet kij door het raam?" en "zek maar Filip, in de ruimte
is er keen protocol".

Van 1993 toet 1998 wrochte Frimout by 'n tillefong Belgacom. In 1998 et 'n
etêkend by Flanders Language Valley (roend Lernout en Hauspie). Voe 't moment
wunt 'n in 't klein begynof van Gent.



https://vls.wikipedia.org/wiki/Dadipark

Dadipark es e voormalig pretpark in Deisel. 't Wos et oudste pretpark van hêel
België.

Dadipark wos e redelik grôot speelpling me loopbruggn, slêerboann, renn en ander
speelplingtoestelln. Vele Vloamiengn die in under jounge joaren nog na Dadipark
gewist zyn, erinnern under overre ol die grôte loopbrugge, me wiebelnde outne
plankn. Het park wos joarnlang eigndom van 't bisdom. Het logo wos ne witten
konyn met vrêe grôo tandn.

't Park wos vrêe belangryk vo het toerisme in Deisel en ton dat het geslootn
gewist es in 2002, wos da ne zwoarn klap vo de middnstand: d'er zyn ounder andre
e poar bakkerien en bêenouwers toegegoan. Achter de slutienge wildigen de
investeerders d'er e indoor-sportpark va moaken mo dat es 't er noois gekomn. De
aandeelouders gelik de Floralux in Deisel en andere platselikke middnstanders
investeerden ginne frang mi in Dadipark en dat stun azoeë ênigte joaren te
verkommern. Mo der woarn wel plann vo 't park te renoveern en were oop'n te
doene. An die plann kwam in september 2011 'n ende, as de gemêente Môoslee
besloot van 't park nog voe de winter teegn de vlakte te smytn.



https://vls.wikipedia.org/wiki/Convergente_evolutie

Convergente evolutie beschryft de situoasje woardan bêestn en plantn die nie an
mankoar verwant zyn toch vrê up mankoar trekkn.

Een klassiek vôorbeeld is de vleugel van veugels, vlêermuuzn en pterosauriërs.
Olhoewel dan z' in detail van mankoar verschilln is 't dudelik dan de
beperkiengn die upgeleid wordn an een bêeste vô te kunn'n vliegn een vleugel
gemakt hèn die in d' olgemêne vorm min of mêer 't zelste is.

Karaktertrekkn die ountstoan deur convergente evolutie wordn analoge structeurn
genoemd, in tegenstellienge mè homologe structeurn die 't gevolg zyn van een
gezamelyken ofstammienge. Convergente evolutie wor gezien as een têekn dan der
moar een klêen aantal meuglikheedn zyn vor een bepoalde maniere van leevn te
lêen.

't Tegenovergestelde van convergente evolutie is divergente evolutie, of
adaptieve radioatie, woardat êen sôorte upbrêekt in mêerdere sôortn die
verschillende niches upneemn.

Bêestn of plantn kunn'n up mankoar trekkn omdan ze de zelste ecologische niche
upneemn, met een gelykoardige maniere van leevn. Een klassiek vôorbeeld doavan
zyn de budelbêestn en de placentabêestn: sommigste vormn gelik de
sabeltandtyger, de mol, den hound en de zwevenden êekhoorn, wordn in olletwêe de
groepn gevoundn omdan ze min of mêer up de zelste maniere leevn, moar ze zyn
onafhankelik van mankoar ontstoan binn'n under groep.

De mêeste wetenschappers peizn da convergente evolutie zo dikwils gebeurt omdat
ieder maniere van leevn bepoalde zaakn nôdig hèt gelik vinn'n vo te zwemmn, een
lange tounge vo nectar uut blommn te krygn, lange tandn vo gras t' eetn enz.

Êen van de mêest fameuze vôorbêeldn van convergente evolutie is 't camera-oge
gelik da 't gevoundn wordt in inktvissn, gewervelde bêestn en êen sôorte kwalle
(box jelly). Ollemoale hèn ze een oge da mè vloeistoffe is gevuld, dat een lenze
hèt voa 't licht te concentreern, en een lage lichtgevoelige celln voa signoaln
deure te zendn noa 't brein. In details verschilln ze wel een bitje, moar in de
grôte trekkn hèn die drie groepn onafhankelik van mankoar up de zelste
uplossienge uutgekommn.

De moate woarin da convergente evolutie van belang is, is dikwils 't ounderwerp
van veels discussie. In zyn boek Wonderful Life, hèt Stephen Jay Gould
geredeneerd da moest de film van 't leevn weregedroaid zou wordn, 't resultoat
hêelteganstn anders zou kunn'n zyn. Ander wetenschappers, gelik Simon Conway
Morris, zyn 't doa nie mee 't akkôord, omdan ze redeneern da convergente
evolutie toch mè gelykoardige uplossiengn zou kommn, zels ol moestn 't andere
bêestn en plantn zyn die overleefdign.



https://vls.wikipedia.org/wiki/Congress

Congress wos e West-Vlamschn hardcoreband die tussen 1993 en 2005, tope met Liar
de belangrykstn verteegnwôordiger wos van de H8000 (de hardcorescene van
West-Vloandern). Ze zyn de uutvienders van de edgemetal of edgecore, e genger
die tusschn de hardcore en de thrash metal zit.

’n Ênigstn die ossan in ’n groep ebleevn is, is ’n gitarist Josh (Joost Noyelle)
uut Langemark, die gitarist en zanger wos van Man’s Ruin, en nu gitarist is bie
King Hiss.

Nunder succes beguste toune an ze Euridium (mini) uutbrochtn in 1994. De noame
edgemetal wos ebôorn en ’t wos de geborte van ’t geluud van de H8000
hardcorescene (die nu nog ossan ferme leeft). Goodlife Recordings treuzelde nie
en lei ze vaste voun e ploatncountract. In 1995 brochtn ze ounder Goodlife
nundern êestn CD uut, Blackened Persistence, nog ossan en echtn klassieker in de
metalcore. Toune woarn ze nog straight, etwot woa dan ze ’t joar derup mei
uutschêedn omdan der te vele jounge gastjes woarn die dat oek dein voun mei te
zyn.

In 98 kwam Angry with the Sun uut en doarup trachttn ze van nog mêer gengers te
miengeln. De fans woarn der oek wild van en ze muchtn up Dynamo, Graspop en Dour
speeln da joar. Da wos en indeliks grôot verschil met de zoaltjes in Yper en
omstreekn woa dan ze d’êeste joarn espeeld ann, mo woavôorn dan ze nunder nôois
te goed evoeld en.

Doarachter naamn ze Stake through the Heart up, woamei dan ze nog tourdn, mo
doarachter viel ’n groep uut makoar.

’t Deurde toet in 2004 vôorn dat er were etwot uutkwam en dadde wos
Resurrection. Ze muchtn tope met Integrity tourn in Japan en juuste toune a ’t
ollemoale were bere goed liep, gienk ’n nieuwn zanger Tim deure, e wulde were
drummn in te plekke van ziengn. Pierre (’n êestn zanger) kwam ’t er were by, mo
dat en deurde nie lange. Up 11 november 2005 speeldn ze nunder latste uptreedn
in Yper (woa da ’t ol beguste) voun 800 hardcore- en metalfanoatn.



https://vls.wikipedia.org/wiki/Club_Brugge_KV

Club Brugge KV is e Belgische voetbolclub uut Brugge. 't Is één van de grotste
clubs van 't land en de grotsten in de provincie West-Vloandern. De ploeg spilt
in 't Jan Breydelstadiong in Brugge, woar dat ook Cercle Brugge spilt. Club is
by de KBVB angeslôotn mè stamnumero 3 en eet blauw-zwart vo koleurn. De club is
ipgericht in 1891 en is dormee één van d'oukste clubs die nog actief zyn in
België. Z'èn ol veel titels en bekers gewonn. Over de latste joaren gezien zyn
ze één van de twêe beste ploegn van 't land.

De club eet de reputoatie da ze een ploeg van werkers zyn. Van ol de Belgische
ploegn is 't één van de beste in Europa. Z'en ounder andere ol twêe kêern een
Europeesche finale gespild. Da was ip 't ende van de joarn 70, ounder Ernst
Happel, mo ze verlôorn olle twêe de kêern van Liverpool FC. Sommigste van de
beste speelders van 't land en ook in Brugge gespild, gelik Lotte Lambert, Marc
Degryse, Jan Ceulemans, Franky Van der Elst en Gert Verheyen.

Kykt olier vo 't sezoên 2006-'07 nog e ki t'erbeleêvn, olier vo 't sezoên
2007-'08, olier vo 't sezoên 2008-'09, olier vo 't sezoên 2009-'10, en olier vo
't sezoên 2010-'11.



https://vls.wikipedia.org/wiki/Cardiff

Cardiff (of in 't Welsh Caerdydd) is den hoofstad van Wales. 't Is ook 't
vôrnaamste center voar de commercie, sport en kulteure, en de zetel van de
National Assembly for Wales. In 2009 weundigdn der omtrent 321.000 mensn in
Cardiff.

Toet an 't begin van de 19e êeuwe was Cardiff moar een klêen stadje, moar in de
lôop van de volgend' hounderd joar toet een grôotstad uutgegroeid, vôrnamelik as
een haavn voa den export van kooln. In 1905 is Cardiff toet een city uutgeroepn,
en in 1955 wierd het den hoofstad van Wales.

In de latste tien joar zyn der veel nieuwe gebouwn upgetrokkn gewist,
gedêeltelik deur de regeneroatie van 't haavngebied, en gedêeltelik deur de
moderniserienge van 't wienkelcenter. Verder zyn der nieuwe sportfaciliteitn
gebouwd, gelik 't Millenniumstadium (hoofzakelik voar rugby, moar ook gebruukt
voa foetbol, speedway en andere evenementn gelik muziekconcêrs), 't Swalec
stadium (voar cricket) en 't internationoal sportsdorp.

Caerdydd (de Welshe name van de stad), en de veriengelsten vorm Cardiff, kom van
een Keltische toale die "fort up de Taffriviere"betêekent. 't Fort verwyst noa
't Romeinse kamp dat doar in d' êeste twê êeuwn gestoan hèt, en "Dydd" of "Diff"
zyn verbasterderiengn van "Taff", de riviere woda 't kamp stound.

Toet an de Romeinse veroverienge van Grôot-Brittannië laag Cardiff in 't
groundgebied van de Siluurn, die hoofzakelik in 't zuudn van Wales weundigdn.
Round 50Ad wierd het êeste Romeinse fort upgericht in de plekke woardat der
vôdien een Keltische nederzettienge was gewist.

In 1081 hèt Willem de Veroveroare een kastêeltorre gebouwd binn de meurn van 't
Romeinse fort. Sedertdien is Cardiff Castle olsan 't center van Cardiff gewist.
In de negentiend' êeuwe is 't kastêel vele veranderd en uutgebrêed in den tyd
van den derde markies van Bute en zyn architect William Burges.

In 1536 wierd ten gevolge van den Akte van de Unie tusschn Iengeland en Wales
het graafschap van Glamorgan of Glamorganshire upgericht, mè Cardiff as den
hoofstad, en in 1542 wierd Cardiff een vrye stad. De haavn van Cardiff laag ton
an de Taffriviere teegn 't kastêel, en dee dienste as een douoanehaavn voa den
Iengelse keunienk.

Keunienk Edward VII gaaf Cardiff den titel van city in 1905. Mettntyd kreeg
Cardiff veel andere instituties, gelik een Rooms-Katholieke kathedroale in 1916,
en 't Museum voa Wales in 1927.

Achter den êestn Weireldoorloge begost den handel in stêenkool of te neemn, en
was in 1936 moa den elt van wada 't in 1913 was gewist. In 1978 slootn de
Eastmoors stoalfabriekn, en in 2002 gienk de latste stoalfabrikant, Allied Steel
& @Wire, failliet, en wierd deur de Spoanse firma Celsa upgekocht. Doateegnover
stound dat achter da Cardiff in 1955 toet hoofdstad van Wales was uutgeroepn,
veel van de platselike adminstroasje voa Wales in Cardiff wierd gevestigd, gelik
de Welsh Office in 1964, en organisoasjes gelik de Welsh Development Agency. Nog
loater, achter 't devolutiereferendum van 1999 wierd Cardiff ook de zetel van de
Welsh Assembly.

't Center van Cardiff is hoofzakelik plat met 't Bristol Channel an den êne kant
en heuvels noa 't ôostn, 't nôordn en 't westn. Der loopn drie riviern deur
Cardiff, de Taff en de Ely die in 't zoetwoatermeer van Cardiff Bay uutmoundn,
en de Rhymney die direct in 't Bristol Channel loopt.



https://vls.wikipedia.org/wiki/Brugs

Brugge is d'oofdstad en de grotste stad van de Vlamsche provinsje West-Vloandern
en van 't arroundissement Brugge. 't Ligt in 't nôordwestn van België.

D'oekde stad eêt de vorme van 'n ei en is entwat van een 430 ectoarn grôot. Hêel
de stad is mêer of 13 840 ectoarn grôot, woarvan dan der 1.075 ectoarn in zêe
liggn. Dêelgemêenten zyn Kôolkerke, Sint-Andries, Sinte-Machiels, Assebroeke,
Sinte-Kruus, Dizzêle, Zêebrugge en Lissewege. Der weunn mêer of 116 000 menschen
in Brugge, woavan een goeie 20 000 in 't center van 't stad.

’t Stadswoapn van Brugge goa were tout de 13e eeuwe. ’t Schild met e blauwe
lêeuw wordt vaste g’oudn deur twi schilddroagers: e goudn lêeuw met e rooie
tounge en rooie klauwn, en den oudstn beweuner van Brugge volgns de legende van
den Brugschn bèèr, die e zilvern band round z’n nekke droagt. Ounder ’t woapn
angt er e blauw lint met de Latynsche woapnspreuke: S.P.Q.B. in ‘t goud: Senatus
Populus Que Brugensis of Besteur en bevolkienge van Brugge.

Van 't schonste in Brugge is te vermelden: d'Olletorre ip de Grôte Markt, 't
Staduus en d'Illig-Bloedbasiliek ip de Burg, de Poortersloge ip de Jan Van
Eyckplatse, de Zeruzalemkerke, d'Onze-Lieve-Vrouwekerke, de Sint-Walburgakerke,
't Begynof, 't Hudevettersplingsje, ...

Ieder joar goat met Onsheer hemelvoart d'Illig-Bloedprocessie uut en mè den
viftiensten Oest de processie van Blendetjies. Olle vuuf joar is 't er de Gouden
Boomstoet en alle twi joar de Reiefêesten.

Den Damsche Voart, gèèren gezien deur ol de die die met de vilo ryen, begunt in
Brugge en endigt in Sluus.

De Brugsche reien zyn de kanoaltjes die genoemd zyn no de Reie, de riviere die
in den tyd deur de stad stroomde. Ze moakn dêel uut van de geschiedenisse van
Brugge. Nu vormn z’één van de belangrykste attracties vo de bezoekers. Deur de
vele reitjes en boogbruggn wordt Brugge ‘t Venetië van ’t Nôordn genoemd.
Typisch ip ‘t woater zyn de roundvoartbôotjes vo toeriestn en de zwoann.

Brugge eêt ook e grôten oave, d'Oave van Brugge-Zêebrugge. 't Is één van de
grotste en modernste van Europa.

Der is e voart van Brugge nor Ostende, van Brugge no Gent, van Brugge no Damme
en e zêekanoal ('t Boudewynkanoal) tussen Brugge en Zêebrugge (verbiendinge van
de binnoaven mè de Zêebrugse vôoroaven en de Nôordzêe).

Over d'autostrade ku je vanuut Brugge den E40 pakkn no Gent en Brusel en in d'
andere richtienge no Veurne en Calais, de E403 no Kortryk en Dôornik, den A10
nor Ostende en den N31 no Zêebrugge (da zyn nog gen vulle autostraden, mè nog
veel kruusiengen da'n ze nog moeten vervangen mè tunnils en bruggen).

't Dichtste vliegpling by Brugge ligt in Ostende, ip oengevêer 30 km van 't
center van Brugge: D'Internationoale Luchtoavn Ostende-Brugge

Brugge eêt twi voetbolploegen: Club Brugge (kluup) in êerste klasse en Cercle
Brugge (sirkul) in twède klasse. Ze spêeln olletwêe in 't Jan Breydelstadiong
(30.000 zitplatsen). Der zien echter plannen voer e nieuw stadiong van 40.000
platsen, dichte by de kruusienge van den E40 en den E403.

De burgemêesters van het Spoanse Burgos en van Brugge oendertekendn ip 29
januoari 2007 'n papier over e toekomstige soamnwerkienge. Mêest ip vlak van
cultuur, toerisme en economie willn z'olletwêe mè mollekoar tope werkn.



https://vls.wikipedia.org/wiki/Brouwery_Rodenbach

Brouwerij Rodenbach is e brouwerye in Roeseloare woar da 't Rodenbach bier wordt
geproduceerd.

In 1750 vestigde den dokteur Ferdinand Rodenbach hem in Roeseloare. Je wos
ofkomstig van Andernach an de Reyn in Duutsland. Zyn kleênzeune Alexander kocht
e kleêne brouwerie an de Spanjestroate in 1820. Je stichtte e vennoôtschap vo 15
joar tegoare met Amelia, Pedro en Ferdinand Rodenbach. Den 20stn september 1836
is de brouwerie angekocht deur Regina Wouters, 't vromins van Pedro Rodenbach.
Loater is 't overgepakt deur Edward Rodenbach en doarachter deur zyn zeune
Eugène Rodenbach, die stage gienk volgn in Zuud-Iengeland woa dat ie leêrde over
d' Iengelsche Porter bierstyl me verzeurienge, miengelienge en rypienge ip hout.
Eugène wos de latste Rodenbach die boas wos van 't bedryf tusschen 1878 en 1889.
Je gienk dôod an zyn 39 joar, de 7ste meie 1889. Zyn vrouwe en drie dochters hen
de brouwerie overgepakt.

In 1998 wier Rodenbach ipgekocht deur Palm Breweries moa 't brouwn is in
Roeseloare gebleevn. De rypienge van 't bier gebeurt in grôte êek’n foeders.



https://vls.wikipedia.org/wiki/Br%C3%A8inienge

Brèinienge (Nederlands: Bredene) is e Belgische gemèinte. 't Ligt tusschen
Ostende, Klemskerke (e dêel van D'n Oane) en Oedeburg. 't Is 't èinigste pleksje
in hèil België woa dat er e naktstrange is da legaal is. D'r weunen à peu près
16.500 menschen, zoender toeristen. In Brèinienge is 't er e dyk in 't stiksje
tusschen de Twins en de vismyne (mo j'is wel goe weggestookn) en verder is 't er
gin diek mi. Wa dan ze wel vele én in Brèinienge zyn duunn.

De bekendste inweuner is Staf Versluys, die jammer genoeg e poar joar geleen
veroengelukt is. O't slecht were is ku je noa de kunstgalerie van de schilder
Anto Diez goan. Der is ook een soorte zale woa dat er vanalles te doen is: 't
Staf Versluyscentrum.

Van ol de stemmn (in 2006) en de sossen der 58,1 %; de kalloten 18,4 %; 't
Vlaams Belang 12,6 %; de liberaaln 5,4 %; 't Kartel van de groenn mê Spirit 4,6;
en Vital 0,7 %.

Den èiste scheepn is nu Jacques Deroo, die vroeger oltyd de menschen voe niet no
't stad voerde met oedjoarsaavnd en j'aad ie vroeger ook e soorte van e
televiesjepost op 't internet, TV-Brèinienge. Je zaag em overaal me ze kamera
mor oendertusschen étn da gestopt. J'is ie scheepn van oopnboare werkn en ook
van oenderwys, kultuur, biblioteek, toeristezakes, oentwikkeliengssamenwerkienge
en otonoom gemèintebedryf (A.G.B.). By de nieuwe kiezinge aatn ie dudelik de
mèiste voekeurstemmn.

De zesde scheepn en voorzitter van 't O.C.M.W. is Jacky Maes. J'is ie scheepn
van financies. J'is ook eire oendervoorzitter van 't Vlams Parlement. J'ed ie
lange in 't Vlams Parlement gezeetn mo dad étn gestopt. Juste gelik Willy
Vanhooren et 'n ook e board. Vroeger zein ze teegn Jacky en Willy: "de twi
boardn". Jacky zit ie ook al joaren in de polletiek.

De voorzitter van de gemèinteroad is Willy Vanhooren. Je zit ie al van in de
joaren tsjeventig in de polletiek en je was ie toe ende 2009 burgemèister. Willy
ry geren me ze velo en j'et al e poar kèiren kampioen van België gewist by de
polletiekers. Je goat ook alle joare met e bendje de Mont Ventoux in Vrankryk
goan beklemmn.

Met da Brèinienge juste nevest Ostende ligt komn de dialectn grotendèils
overèin. De èinigste verschiln daje sommetekis ziet zyn bepoalde woordn die qua
vertoalienge tzelste zyn, mo qua utsproak e klèin bitje verschiln. Andere
voorbeeldn omvatn et verschillig gebruuk van voornoamwoorden. Byvoorbeeld:



https://vls.wikipedia.org/wiki/Bergn_(Belgi%C3%AB)

Bergn (in 't Frans Mons) is een stad met omtrent 91.000 inweuners, en is den
hoofdstad van de Belgische provincie Henegouwn. Bergn is ook êen van de vuuf
hoovn van beroep in België. De patrôonhillige van de stad is Sint-Waltrudis.

Bergn ligt an den ôostkant van 't industriegebied de Borinage, omtrent 50 km ten
zuudn van Brussel en 200 km ten nôordn van Parys, en wordt gediend van twê
ottostraadn, den E19 noa Brussel, en den E42 noa Luuk.

D' êeste têkens van leevn in de streke kommn van Spiennes, woarda de beste
vierstêenwerktuugn van de joungn stêentyd in Europa zyn gevoundn. In den tyd van
Julius Caesar weundigden de Nerviërs in de streke. Den oude name voar Bergn,
Castrilocus of kampplatse, doet der an peizn dat er hier een Romeins kamp moe
gewist zyn, moa beholve d' ontdekkienge van een begraafplatse uut den 2e êeuwe
is ter doa gin bewys van. Bergn laag wel nie verre van een aftakkienge van de
Romeinse heirweg die van Bavay noar Asse liep. Loater wierd de name veranderd
toet Montes, achter d' heuvels woarup da 't kamp was gebouwd.

In de 7e êeuwe richte Sint-Ghislain een oratorium up in wadda nu de dêelgemêente
Saint-Ghislain is. Sint-Waltrudis hèt doar een religieuze gemêenschap upgericht
en achter hur doad is hur graf een platselik bedevoartsôord gewordn. In 1039 is
ze tenslotte hillig verkloard, en tegenwôordig is Sint-Waltrudis de
patrôonhillige van zowel Bergn as Hêrentals.

Gelik de nabeurige stad Ath, was Bergn in een versterkte stad uutgebouwd ounder
't bewind van Boudewyn IV, graaf van Enegouwn (1120 - 1171). Binnenkort staak
Bergn den hoofdstad van dien tyd, Valenciennes, noa de krône, en wierd een
belangrik besteurs-, commerciêel en ounderwyscenter, en uutendelik, in 1295, den
hoofdstad van Enegouwn. Deur de groei van de bevolkienge (van 4.700 inweuners an
't begin van de 13e êeuwe toet 8.900 an 't begin van de 15e êeuwe) moest er een
twidde, grôtere stadsmeur gebouwd wordn, mè zes stadspôortn. De lakenhandel laag
an de basis van Bergn zyn economische groei, die deurde toet an de
godsdienstôorloogn van de 16e êeuwe.

Up 24 mei 1572 viél Lodewyk van Nassau an 't hoôfd van 500 man oenverwachts de
stad binn'n, woardat je mè gêestdrift onthoald wierd, omdat de bevolkienge vrê
malcontent was met den hertog van Alva. 't Plan was da Lodewyk van Nassau
versterkiengn zou krygn van Gaspard de Coligny, moar omdat die vermôord was in
de Bartholomeüsnacht was tjem verplicht van em over te geevn. Alav naam up een
vrêde maniere wraak up de bevolkienge, en een grôot aantal burgers wierdn
g'arresteerd, gefolterd, ter dôod gebrocht en under bezittiengn in beslag
genoomn. En doamee was den economische bloei van Bergn verby.

Gedeurende de 17e en d' 18e êeuwe was Bergn de speelbolle tussn Ôostnryk en
Vrankryk, en wierd dikwils zwoar beschoadigd deur artileriegevechtn tusschn de
twêe partyn. Bergn was in Frans bezit in de periodes 1691 - 1697, 1701 -1709,
1746 - 1749 en tenslotte 1792 - 1815. Met 't Congres van Weenn gieng Bergn
tenslotte as dêel van de Zudelikke Nederlandn over noa Nederland, en loater, met
d' onafhankelikheid van België in 1830, noa België. Den ôorlogsschoade wierd
hoofdzoakelik in den twidden helt van d' 18e êeuwe hersteld, en doadeure zyn de
gebouwn in 't center van Bergn mêestol van dien tyd.

Bergn wierd were nieuw leevn ingebloazn gedeurende de 19e êeuwe mè 't begin van
d' industriêle revolutie. 't Wierd een center van de stêenkoolmynn en de zwoare
industrie, en een typische stad van de Borinage. In êen van de stêenkoolmynn nie
verre van Bergn, teegn Bernissart, wierdn in 1878 overbluufsels van 30
Iguanodons upgegraavn.

Zowel in den êestn en den twiddn weireldôorloge liep Bergn as een belangrike
industriestad veel schoa up. Gedeurende den twiddn helt van de 20e êeuwe
oundergienk Bergn tope met de reste van de Borinage een zoare economische
crisis, ot de reste van d' ontwikkelde weireld de verouderde industrieën van de
streke begostn verby te steekn.

Met d' economie van Bergen goat het minder goed sedert de slutienge van de
koolmynn in den twidden helt van de 20e êeuwe.



https://vls.wikipedia.org/wiki/Berengar_van_Friuli

Berengar I, bekend ols Berengar van Friuli van de familie van de Unruochiengers,
(Cividale del Friuli ca. 845 - Verona, 7 april 924) was markgroaf van Friuli van
874 tout 890, keunienk van Italië van 887 me vele betwistiengn, en Rôomse keizer
van 915 tout an zyn dôod.

Binst zyn 36-joarige regerienge he Berengar 't styf moeilyk g'hed, nie ollêne
deur ol zyn concurrentn die zyn keunienkschap betwistign moar ook deur
d'invoazjes van de Magyoarn.

Je was de latste keizer vó Otto de Grôotn, die achter 'n interregnum van 38 joar
in 962 gekrôond wierd tout keizer.

In november 887 was Karel den Dikkn ofgezet en Berengar gerakte verkoozn vor hem
ip te volgn in Italië. Ip 6 januoari 888 wierd ie in Pavia deur den bisschop
tout keunienk van de Longobardn gekrôond. Mo 't joar derip versloeg zyn
concurrent Guido van Spoleto hem by Trebbia. Guido wierd in 889 in Pavia tout
keunienk gekrôond en zyn zeune Lambert van Spoleto in 891. En in 896 liet Arnulf
van Karinthië zyn eign in Pavia erkenn tout keunienk. Berengar blêef vechtn en
in 898 kost ie de macht were pakkn.

In 900 wierd Lodewyk III ols klêenzeune van keizer Lodewyk II gevroagd deur
Italioansche eedeln vo noar Italië te kommn. Ze woarn nie content van Berengar,
omdat 'n hem nie genoeg kost verweirn teegn de Magyoarn. Lodewyk kwam met e
leger of, je versloeg Berengar en je wierd ip 12 oktober 900 gekrôond met
d'yzere krône.

Berengar krêeg nu were enorm vele last van d'invoazjes van de Magyoarn en je
krêeg e nieuwn concurrent, Rudolf II van Bourgondië, die hem in 923 versloeg by
Fiorenzuola d'Arda in Piacenza en tout keunienk gekrôond wierd in Pavia.



https://vls.wikipedia.org/wiki/Benvenuto_Cellini

Benvenuto Cellini (Firenze, 3 november 1500 – Firenze, 13 februoari 1571) was ‘n
Italioanschn goudsmed en beeldhouwer en e belangrykn maniërist. Je schrêef ook
zyn autobiografie. Je reisde vele en over die reizn schrêeft ‘n gêestige
versloagn me fantastische verhoaln.

Achter Siena vertrokt ie no Bologna, woa dat ‘n flute speelde en hem ook
verbeterde ols goudsmed. An z’n negentien joar, achter e verbluuf in Pisa en
Firenze, vertrokt ie no Rome.

Je werkteg' in Parys vo Frans I. Van da werk blêef ollêne over: e grôot
bas-reliëf in brons uut 1542-43 me de Nimf van Fontainebleau (Louvre Parys), en
e goudn zoutvat (La saliera) uut 1540-43 me Neptunus en Amphitrite die in under
blôotn tegenover makkoar zittn (Kunsthistorisches Museum, Wenen). In 2003 is 't
gestooln uut 't Kunsthistorisches Museum, moar in 2006 weregevoundn.

Vo den hertog van Toscane, Cosimo I de' Medici, miekt ie Perseus, die de kop van
Medusa omhoge houdt, te zien in de Loggia dei Lanzi, de beroemde beeldngalerye
ip de Piazza della Signoria in Firenze.



https://vls.wikipedia.org/wiki/Belgie

België (Frans: Belgique, Duuts: Belgien), officieel (Koninkrijk België, Royaume
de Belgique, Königreich Belgien) is e parlementaire, constitutionele monarchie
an de Nôordzêe. 't Grênst ten zuudn an Vrankryk, ten ôostn an Duutsland en
Luxemburg en ten noordn an Holland. In 't westn is er nie echt e gebeur, mo wel
de Nôordzêe. Achter 't woater ligt Iengeland. 'n Hoofdstad è Brussel. Andere
grôte steedn zyn Antwerpn, Luuk, Gent, Brugge en Charleroi.

D'r weunn om en by de 11 miljoen inweuners in België. 6 miljoen doavan zyn
Vloamiengn, der zyn 1 miljoen Brusseloars en de reste zyn Woaln en Duutsers in
de oôstkantons.

De geschreven geschiedenisse begunt round 52 v.Chr. op 't moment da Julius
Caesar (in z'n De Bello Gallico) over de Belgen schryft ("De Dapperste Oller
Galliërs"). Loater is gebleken dat die stammn nie overêenkomn mè de Belgen van
nu, moa da doet er nie toe.

Belgie is over 't olgemeen styf plat - voerol in Vloandern. In 't zuudn, in de
Woalen, è je e bitje 'bergen'. Den hôogstn is de Signal de Botrange (694 meters)
in de Hoge Veenn. D'n hogstn top in Vloandern is Remersdoal (287,5 meters) in de
Voerstreke. Ip de twidde plekke komt de Kemmelberg (156 meters) in 't
Heuvelland.



https://vls.wikipedia.org/wiki/Belgica_(schip,_1884)

Belgica is de name van twê Belgisch' ounderzoeksscheepn. Ze zyn genoemd achter
de Romeinse name vô 't nôordn van Gallië.

Den êeste Belgica wier gebouwd in 1884 in Svelvig (Nôorweegn). Den stoombôot
hêette ton nog Patria. 't Was 36 meters lank, 7,6 meters brêed en 4,1 meters
diepe, woog 336 ton, en haad een houtn rompe.

Den bôot was ôorsprounkelik gebouwd as een walvisjager, moa wierd deur Adrien de
Gerlache vô de Belgischn Antarctischn Expediesje gekocht. De Gerlache noemde den
bôot "Belgica", en vertrok dermee up den 16 ogustus 1897 van Antwerpn noar
Antarctica.

De Belgica wier loater upgekocht deur de Graaf van Orléans die t' hope mè Adrien
de Gerlache nog verschillende andere expediesjes deed. Achter den Êeste
Weireldôorloge wierd de Belgica gebruukt as een dryvende visfabrieke deur de
Lofotenvisschery. In de moand meie van 't joar 1940 gebruuktn d' Iengelsn den
bôot as een dryvende upslagplekke vor under ammuniesje toet dat den bôot up de
19 meie 1940 in een Duutse luchtanvol wier gezounkn in een fjord teegn Harstad.

De vzw Belgica Genootschap, met in 't besteur ounder andere de klêenzeune van
Adrien de Gerlache en d' Antarctica-veteroann Prof. Dr. Tony Van Autenboer en
Prof. Dr. Walter Loy, oundersteunn wetenschappelik ounderzoek vô de Belgica as
een maritiem erfgoed te bergn en tentôon te stelln.

De recente Belgica is een ounderzoeksbôot van de Belgische regerienge, en wor
bemand deur de marine. Den bôot stoa geregistrèrd as A962, met as thuushoavn
Zêebrugge.

't Hôofddoel van den bôot is vô de fauna en flora in de Nôordzêe in 't oge t'
houdn deur een reekse biologische, chemische, fysieke, geologische en
hydrodynamische informoasje te verzameln. Den bôot werkt as een volledig
uutgerust laboratorium en werkt dikwils t' hope mè Belgische universiteitn en
andere wetenschappelike inrichtiengn.

Êen van de belangryke gebrukers van de Belgica is 't Instituut voor Landbouw- en
Visserijonderzoek, Onderzoeksdomein Visserij van de Vlamsche Gemêenschap. In
dien hoedoanigheid makt den bôot schattiengn van de stocks van commerciêle
vissôortn, meet den invloed van menselike verstôriengn in 't mariene milieu en
't uuttestn van technische innovoasjes vô de visschery.



https://vls.wikipedia.org/wiki/Belfortn_in_Belgi%C3%AB_en_Vrankryk

De belfortn in België en Vrankryk zyn een uniek totoal van 56 torren, die deur
den UNESCO zyn uutgeroepn toet een weirelderfgoed. Dat is omdat een belfort d'
uutdrukkienge is van de burgerlike onafhankelikheid in de steedn van 't
Groafschap Vloandern en ommestreekn.

In vergelykienge met de kastêeltorre (symbôol van den oadel) en de kerketorre
(symbôol van de kerke) vertegenwôordigt 't belfort de macht van 't burgerlik
besteur en de commersantn. De belfortn wierdn tussen den 11e en de 17e êeuwe
gebouwd en kunn'n van bouwstyle varieern, romoans, gotisch en renaissance toe
barok. Winnig torren stoan up under eign. De mêeste belfortn zyn gebouwd up of
an een stadhuus of een lakenhalle.

Beholve de burgerlike belfortn hèt de lyste ook drie kerketorren die as
uutkyktorre of alarmbeltorre dienst deen: den Onze-Lieve-Vrouwekathedroale in
Antwerpen, de Sint-Romboutskathedroale in Mecheln, en de Sint-Leonarduskerke in
Zoutleeuw - olle drie in Vloandern.

In 1999 naamt UNESCO 26 Vlamse en 6 Woalse torren up in de lyste Belfortn in
Vloandern en Wallonië. In 2005 wierdn 23 belfortn in 't nôordn van Vrankryk en
't Woalse belfort van Gembloers toegevoegd. Nie up de lyste is 't Belfort van 't
Stadhuus van Brussel, moa da makt ol dêel uut van 't weirelderfgoed van de Grôte
Markt van Brussel.

de nummers correspondeern met de volgorde in de volledige lyste ID 943/943bis
van den UNESCO



https://vls.wikipedia.org/wiki/Beitem

Beitem is een gehucht in de provincie West-Vloandern. ’t Ligt ip ‘t groundgebied
van Rumbeke, een dêelgemêente van de stad Roeseloare. Beitem ligt een goeie vier
kilometer ten zuudn van ‘t stadscentrum, ip de stêenweg van Roeseloare noa
Mêende (N32). ‘t Grenst an Môoslee en Legem.

Loater tot olverwege de 19e êeuwe was ’t er ip die plekke een gehucht rond ’t
café “De Meerlaan”. De noame “Beitem” bestound ton nog nie. De menschn mostn ’n
eure te voete goan noa de parochiekerke van Rumbeke, Legem of Môoslee. De
familie Beheydt skonk in 1865 grond vo den bouw van e kerke, Sint-Godelieve.
Olgauwe wos ’t gebied in de volksmound “Beheydtem” genoemd, moa ’t deurde nog
tot 1889 jir da de parochie erkend wos onder de noame Beitem.

Binst den Êeste Weireldoorloge is de kerke zwoar beskoadigd gewist, moar in 1922
ist 'n were èr ipgebouwd.

Beitem kreeg in 1889 een tringstoashe langst de nieuwe spworlinne
Roeseloare-Mjinde. Die spworlyne bestoat nu nie mi en de stoashe is nu een uus.
Der bestoat ip dit moment nog een café-restorang juste neffest da' us, genoamd
"Beitem Statie".



https://vls.wikipedia.org/wiki/Beatrys

De legende van Beatrys es ol styf oud en wos ol langer bekend in veel landn. 't
Goat over e nunne da kosteresse es in e klooster moa bezeetn es van 't verlangn
noa heur oud lief (vs. 213: Minne worpt mi onder voet). Ze sprikt zy were of mè
heurne jeugdvriend en smyt uutendelik heur kappe over d'hoage. Z'hangt de
sleuters van de kapelle an 't Merriabeeld en t'hope zettn ze zynder an noa e
verre stee.

Ze leevn zynder doa zeevn joarn lik keuniengn in Vrankryk en krygn binsdien twee
jounges. Moa oen ze zynder ol hunder geld verbuuscht hèin, lat 'n hem heur
zittn. Beatrys bluuft ollene achter mè heur jounges, zounder geld en zounder
teetn. Zeevn joar lank leevn ze zynder in de grotste oarmoe. Ze probeert
t'overleevn deur te beedeln en heur te prostitueern up den buutn (vs. 448-450:
Ic moet gaen dorden noet Buten der stat op tfelt Ende winnen met minen lichame
ghelt).

De legende es dus in d'eeste plekke e Merriavererienge: d'Hillige Merria da
eindeliks goed es en oessan vo joe zorgt, ook oe j'up den verkeerdn weug zit.

Moa de vertellienge goat ook over de goedheid van mienschn in 't olgemeen. Wien
da missn makt en slichte diengn doet, moa vroeg of loate zyn misse inziet en
probeert were goed te leevn, goat vergiffenisse krygn (vs. 825-826: Wie aen u
soect ghenade, hi vintse, al comt hi spade).

De vertellienge van de nunne Beatrys es bewoard gebleevn in e sjiek versierd,
uniek handschrift van round 1374. D'n tekst zelve es van round 1300. 't Es een
van de zuuverste stikkn Middelnederlands dan gekend zyn uut dienen tyd. De toale
es dudelik Brabants en es meugeliks in Brussel geschreevn gewist.

Beatrys hèit van 't oud wuuf g'hoord da de kosteresse de letste veertien joarn
gin één messe gemist hèit. Z'hèit heur kinders achtergeloatn by da wuuf en ze
keert zy nu were na 't klooster. Ze begunt were te leezn voe Merria moa ze volt
in sloape. In e visioen hoort ze nen iengel koutn tegen zy (hets van gode, dat
ic u quedde).

Daer si lach in dit ghebede, Quam een vaec in al haer lede Ende si wert in slape
sochte. In enen vysioen haer dochte, Hoe een stemme aen haer riep, Daer si lach
ende sliep: 'Mensche, du heves soe langhe gecarmt, Dat Maria dijns ontfarmt,
Want si heeft u verbeden. Gaet inden cloester met haestecheden: Ghi vint die
doren open wide, Daer ghi uut ginges ten selven tide Met uwen lieve, den
ionghelinc, Die u inder noet af ghinc. Al dijn abijt vinstu weder Ligghen opten
outaer neder; Wile, covele ende scoen Moeghedi coenlijc ane doen; Des danct
hoeghelike marien. Die slotele vander sacristien, Die ghi voer tbeelde hinct
Snachs, doen ghi uut ghinct, Die heeft si soe doen bewaren, Datmen binnen
.xiiij. iaren Uwes nye en ghemiste, Soe dat yemen daer af wiste. Maria es soe
wel u vrient, Si heeft altoes voer u ghedient Min no meer na dijn ghelike. Dat
heeft de vrouwe van hemelrike, Sonderse, doer u ghedaen! Si heet u inden
cloester gaen. Ghi en vint nyemand op u bedde. Hets van gode, dat ic u quedde!'



https://vls.wikipedia.org/wiki/Avalonia

Avalonia is 'n microcontinent woa dan de rotsen tegenwôordig wordn gevoundn in
West-Europa en den Atlantischen kust van Canada en de Verênigde Stoatn. De name
komt van 't Avalonschiereiland in Newfoundland.

De rotsn die loater Avalonia wierdn zyn begost as 'n vulkanischen eilandenboge
die mê Gondwana ê gebotst, tussn 730 en 570 Ma, en laagn ton up een brêedtegroad
van 60°S. Loater, in 't vroege Cambrium (± 530 Ma) braak Avalonia los van
Gondwana en reisde noa 't nôordn woada 't an 't ende van 't Ordovicium (± 440
Ma) mê zyn ôostenkant teegn Baltica gebotst et. In 't loate Siluur en 't begin
van 't Devoon (400 - 390 Ma) êt den uutgestrekte westnkant van Avalonia (dat ton
ol tope mê Baltica bewoog) in kontakt mê Laurentia gekomn. 't Gevolg doavan was
den Caledonischen orogenie. In de Krytperiode, braak Laurasia up met d'
openienge van de Atlantischen Oceoan, wa da betêeknt da sommige dêeln van
Avalanonia nu in Nôord-Amerika en andere in West-Europa gevoundn wordn.

Teegnwôordig zien me de rotsen van Avalonia in plekkn gelik België, 't
nôord-ôostn van Vrankryk, 't nôordn van Duutsland, 't nôord-westn van Pooln,
Iengeland, Wales, 't zuud-ôostn van Ierland, 't zuud-westelik dêel van 't
Iberisch schiereiland, 't Avalonschiereiland, 't grotste dêel van Nova Scotia,
't zuudn van New Brunswick en 'n dêel van New England.



https://vls.wikipedia.org/wiki/Anton_Geesink

Anthonius Johannes (Anton) Geesink (Utrecht, 6 april 1934 – zelfste plekke, 27
ogustus 2010) wos een Hollandsche judoka, weireld- en olympisch kampioen judo en
lid van 't Internationoal Olympisch Comité (IOC). Anton Geesink wordt algemêen
anzien lik de beste judoka oller tydn.

Anton Geesink begost zyn carrière ols worsteloare by "De Halter" in Utrecht woar
dat hy ôok ênigte titels g'hoald hèt, noamelyk drie kêers nationoal kampioen
worsteln Grieks/Romeins. Doarneffest giengt hy hem bekwoamn in de judosport. In
ze leevn hèt hy in 1951 d' Hollandsche kampioenschappn gewonn, e joar loater d'
Europeesche kampioenschappn, in 1961 in Parys de weireldkampioenschappn, in 1964
in Tokio de weireldkampioenschappn en d' Olympische Speeln en in 1965 in Rio de
Janeiro ook de weireldkampioenschappn. In totoal hèt den Utrechtse judokampioen
21 Europeesche titels veroverd in 't zwoargewicht en de klasse 'alle
categorieën'. Den titel die Anton Geesink won ip d' Olympische Speeln in 1964 in
Tokio wordt gezien lik zyn grotste prestoasje, moa d' echte deurbroake van Anton
Geesink was drie joar idder ost hy binst de weireldkampioenschappn in Parys in
1961 drie Japanners tereke versloeg ols niet-Japanner, etwadde da nog nôois
idder in de geschiedenisse van de judosport wos vôorngekommn en hiermee d'
allêenheerschappy van Japan in die tak van de sport deurbrak. In 1997 wos Anton
Geesink houder van de 10e dan. (groad in de vechtsport) Doarneffest wos Anton
Geesink ôok trainer, coach en scheidsrechter.



https://vls.wikipedia.org/wiki/Anselmus_Adornes

Anselmus Adornes (Brugge, 1424 - Schotland, 1483) was een Brugsche marchang,
moakeloare, diplomoat, politieker, bedevoarder en mecenas. Je was de zeune van
Pieter Adornes, een ofstammelink van een ryke marchang uut Genua die bevriend
was met de groaf van Vloandern, Gwyde van Dampierre. Eén van under vôorvoaders
was doge van Genua en de familie kwam in 1307 in Brugge weunn.

In 1470 gink Adornes tegoare met zyn zeune Jan ip bedevoart noa Jerusalem.
Achter dat de paus under gezegend aad in Rome, vertokkn ze met een grôot Genuees
schip. Os ze were thuus woarn en ze de privé-kapelle, die Anselmus zyn voader
bouwde in 1429 in Brugge, ofgewerkt tout de Jerusalemkerke, noar een kopie van
d’Eilig Grafkapelle in Jerusalem.

Anselmus Adornes wierd deur de Bourgondische ertoogn geregeld belast met
diplomatieke missies in ‘t Ôostn en Schotland. Je bemiddelde vo Genese
commercantn en Spoansche marchangs in Schotland.

In 1468 wierd ’n deur Karel den Stoutn noa Schotland gezoundn ols ofgevoardigde
van de stad Brugge.

Ip 7 december 1482 makte Adornes een nieuw testament omdat ’n vrêesde vo z’n
leevn. Je wilde begroavn wordn in de Sint-Michaelkerke neffest ’t kastêel van
Linlithgow. Kort doarip wierd ’n in een klôoster vermôord binst een
pelgrimstocht deur Schotland.

Ip 3 moarte 1483 wast er een uutvoartdienst vo Anselmus Adornes in de
Jerusalemkerke in Brugge. Z’n erte wierd in een kiste uut Schotland overgebrocht
en bygezet in ’t graf by z’n vrouwe Margareta van der Banck (gestorvn round
1463). Da grafmonument stoat centroal in de kerke. Adornes stoat ook ofgebeeld
tegoare me z’n vrouwe ip een veister in gebrandschilderd glas.



https://vls.wikipedia.org/wiki/Annelien_Coorevits

Annelien Coorevits (Kortryk, 3 december 1986) is verkoozn toet Miss België 2007.
Ni ollêne de 'vakjury' moar oek de tv-kykers tuus voen neur de snelste. 't Wos
ol geleedn va Stéphanie Meire in 1993 dat er nog e West-Vlamsche die verkiezing
ewonn adde.

Idder wos Annelien Coorevits oek ol Miss West-Vloandern. Ze groeide ip in
Wevelgem, moa ze wunt op 't moment van neur verkiezienge in Wytschoate
(Euvelland). Annelien studeert communicatiemanagement, optie public relations an
d'hogeschool West-Vloandern Afdelinge HIEPSO. Overlatst stoeg 't er en artikel
in 'n Poperienknoare over da ze zoe veruuzn no de streke va Roeseloare.

Z'eit e twee-eiige tweelingzuster Liselotte en nog e twêe joar oudere zuster
Stéphanie. Eur broere Robbert es tien joar jounger. Z'es de dochter van Jacky
Coorevits, een handeleire in vlas en zelfstandigen verzekeringsagent en Monique
Hoedemakers, een leraresse in 't lager van de Sint-Jozefschool in Yper. Achter
de scheidinge van eur ouders es ze verhuusd uit Wevelgem. Eur moeder weunt nog
in Wevelgem, eur voader in Yper.



https://vls.wikipedia.org/wiki/Andy_Schleck

Andy Schleck (10 juni 1985, Luxemburg) is e Luxemburgschn coureur. Zyn grôotn
specialiteit is klemmn, juuste lik zyn broere Fränk Schleck, woamei dat 'n tope
byn Team Saxo rydt.

Schleck is ebôorn in Luxemburg-Stad en is 'n joungsn van 3 broers: Fränk is oek
profcoureur en Steve, 'n oudstn, is polletieker. Zyn voader Johny wos in tyde
oek profcoureur en het mêerder kêern meiedoan an 'n Tour en 'n Vuelta, woarin
dat 'n e rit wonne.

Zyn êestn profkoers won 'n nog in da joar, in juni kwam 'n Luxemburgs kampioen
tydryen, zyn êestn koers up de weug wos de keunienginnerit in de Rounde van
Saksn. Zyn deurbroake in e grôte rounde kwam 't er in 2007, e wos toune 'n
twiddn in 'n Giro, achter Danilo Di Luca en da zeste joar hoalde 'n de vierde
plekke in de Rounde van Lombardeye. In 'n Tour van 2008 wos 'n verre overol mei
met de beste, mo deur e slichtn dag viel 'n were no de twoofste plekke, woadeure
dat 'n wel 't joungernklassement wonne vôorn Roman Kreuziger. E kuste wel zyn
ploegmoat Carlos Sastre nog helpn voun dienn Tour te winn. Da joar wos 'n oek
nog 'n vierdn in Luuk-Bastenoakn-Luuk en 'n vuufdn up d'Olympische Speeln van
Peking.

2009 wos toet nu toe zyn beste joar, e wos 'n twiddn in de Woalschn Pyl en e won
zyn êestn klassieker met Luuk-Bastenoakn-Luuk, achter e langn solo woarin dat 'n
oundermêer Philippe Gilbert remonteerde. In 'n Tour wos achter Alberto Contador
'n bestn man in koers, e won were 't joungernklassement en ne wos 'n twiddn in
Parys. E wos da joar oek nog Luxemburgs kampioen.

In 2010 wos zyn vôorjoar e bitje miender of 't joar dervôorn, 't deurde toet in
'n Tour vôordat 'n top wos. E won de rit no Morzine-Avoriaz in e sprintje me
Samuel Sanchez en ne mucht 'n gilvn boai 6 rittn anhoudn, toet at 'n nem verlôor
deurdat zyn keetn ofviel in 'n klem van Port de Balès.



https://vls.wikipedia.org/wiki/Aminozuur

Een aminozuur es een chemische stoffe die an de êne kant een amine-functie eit
en an de andere kant een carboxyl-functie. Aminozuurn zyn vôorol gekend uut de
moleculaire biologie, als bouwstêen van Proteïnes.

Proteïnes weirdn ipgebouwd deur zogenoamde α-aminozuurn. Ze bevattn, noast de
twêe universele functies, nog êen koolstof-atoom in de ruggegroate. Ip die
koolstof stoat er ne zykeetn. De verschilln in de aminozuurn zittn in diene
zykeetn.

De kracht van aminozuurn zit em in et feit da de twêe functionele eindgroepn
geirn een chemische bindienge angoan, de zogenoamde peptidebindienge (deur
verlies va woater). Ip die maniere keun ze ne polymeerkeetn vormn.

Glycine es een geval apart, omda et gin echte zykeetn eit. Doardeure es et ôok
nie stereo-isomerisch. De mêeste andere aminozuurn koomn by eukaryootn vôorn als
L-optisch isomeer, sommige bacteriën en ôok D-aminozuurn in under proteïnn. Da
dient ton als beschermieng tegen lysozymen, enzymes die de celwand ofbreekn.
Proline es et ênigste aminozuur da de aminogroep betrekt in de zykeetn. Cysteine
es een gevol apart omda et et ênigste aminozuur es die bindiengn kan angoan me
de zykeetn van een ander aminozuur. Twêe cysteines keun een zogenoamde
zwavelbrugge vormn en zô de proteïnestructuur stabiliseern.



https://vls.wikipedia.org/wiki/Alphonse_Six

Alphonse Léopold Bauduin Six (1 januoari 1890, Brugge - 19 ogustus 1914,
Boutersem) wos e Belgische voetboller. Ie kende als aanvoller in België succes
by Cercle Brugge en in Frankriek by Olympique Lillois. Ie speelde ook vo
international.

Six werd ipgeleid by de jeugd va Cercle Brugge. In't sezoen 1909-1910 kreeg
Alphonse vo 't êest e boasisplekke in 't A-team van de Cercle. Alphonse kost da
joar 27 goals makn. In maart 1910 spildie tie vo t êest vo't national elftal, wo
dat ie gelyk scoorde. In 't sezoen derip wist ie 38 kis de goal te vienden en
pakteg tie me Cercle d'êeste lanstitel uut de geschiedenisse van de
verênigienge. In februoari 1912 zette 't ie e record nere da nog assan stand
oudt: je scoorde 5 kis in nen match, by de 0-6 winninge teegn Excelsior SC de
Bruxelles.

In 't sezoen 1912/1913 kreegt ie e job by de succesvulle club Union
Saint-Gilloise. De club belôofde em nie allene e plekke in de ploeg, mo ôok nen
job. Toen da ze die latste belofte introkken, weigerde 't ie na Union te gon.
Six werd uiteindliek zels geschorst deur de Belgische Voetbolbound. Je zocht zyn
eil toen in Riesel, womee dat ie tekende voor Olympique Lillois voor het seizoen
1913/14. Hij won dat seizoen de Franse kampioenstitel, d'êeste Belgische speler
die e butelandse kampioenstitel pakte.

D'Europese competices werden ounderbroken deur d'Êestn Weireldoorloge e
Alphonse, die lansier wa, moest were ounder de wapens in ogustus 1914. Je
sneuvelde ol achter 4 dagen in Boutersem.



https://vls.wikipedia.org/wiki/Absynthe_Minded

Absynthe Minded zag de kloarte in 1999 en bestound van by 't begun eiglik ollêne
mor ut Bert Ostyn uut Vichte. Ostyn makte zyn êeste noambekendhid me d'upnames
van More than this in e klêen slapkoamertje in 't Gentsche. E joar loater kreegt
'n de keure vo - tope met e poar andere muzikantn (loater Toa Tse Tse genoamd) -
in e grôotn studio te goan uppakn. 't Resultoat iervan wo nundern demo 'Mushroom
Holiday'.

In 2002 namn ze ounder de noame Absynthe Minded Quartet e ploate ip, de noame
dervan wo Sweet Oblivion. 't Kwartet bestound uut den Bert, Renaud Ghilbert,
Sergej Van Bouwel en Jan Duthoy. Ze deen veel uptreedns in cafés, verder muchtn
ze ook in vele vôorprogramma's van groddere groepn speeln.

In 2003 wos 't tyd vo een êestn officieeln release up 't Keremos-label: de
History Makes Science Fiction EP wos e feit. Mi 'n entré van de drummer Jakob
Nachtergaele wos 't er ook an de sound van 'n band e goein droai gegeevn. 't
Resultoat iervan kuj ôorn up under debuutalbum, 'Acquired Taste', da z' in 2004
uutbrochtn, ook nu were by Keremos. Geoffrey Burton wo de producer van die
ploate. In 2004 deen z'ook mee mè Humo's Rock Rally: z' hoaldn de finale en
endigdn twiddn achter The Van Jets.

Nog gin joar loater an z'ol e nieuwe ploate grêed, ton ounder de vakkundige
leidinge van Jean-Marie Aerts. Achter under tournees deur België en Olland addn
ze zestien nummers up under ploate stoan. 'n Deen en ze ton uutgebrocht in
België, Duutsland en Olland en e bitje loater ook in Portugal. Loater ging ze de
boer ip in ounderander Duutsland, Vrankryk, België en Olland.



https://vls.wikipedia.org/wiki/Aare

De Aare is e zyriviere van de Reyn en de grotste riviere die hêlegans up 't
groundgebied van Zwitserland lopt. De riviere is 291 kilometer lank en hèt e
strôomgebied van 17.779 km². Hoewel dat de Aare e zyriviere van de Reyn is,
vervoert ze toch mêer woater of de Reyn.

De Aare begunt in 't "Berner Oberland" up de "Aaregletsjer" an de voet van de
"Finsteraarhorn" die dêel uutmakt van de "Berner Alpn". In nôordwestelyke
richtienge strôomt de riviere deur 't "Haslital". Halverwege 't dal passeert de
Aare e klove, de "Aareschlucht". By "Brienz" strôomt de riviere in 't "Meer van
Brienz", die by "Interlaken" in verbiendienge stoat met 't "Meer van Thun".
Vanof "Thun" strôomt de Aare verder in nôordwestelyke richtienge.

De riviere passeert d'n ôofdstad Bern, pakt de "Saane" up en wordt by "Aarberg"
via 't "Aarekanoal" noar een derde meer geleid: 't "Meer van Biel".
Ôorsprounkelyk volgde de riviere e mêer ôostelyke koers en liet de Aare 't meer
lienks liggn. Ten westn van "Solothurn" bereikt de riviere heur ôorsprounkelyke
beddienge were en lopt doar noa 't nôordôostn, evenwydig an de "Jura", die ze
schidt van de "Zwitsersche Hoogvlakte". Up die route pakt de Aare de "Emme" up
en voby "Oltn" en "Aarau" ôok de "Reuss", vodat de riviere by "Koblenz" achter
291 km in de Reyn uutmoundt. De beneednlôop lopt deur 't kantong "Aargau", die
juste lik de stee "Aarau" achter de Aare is genoamd.



https://vls.wikipedia.org/wiki/6de_SS-Stormbrigade_Langemarck

De 6de SS-Stormbrigade Langemarck was een ounderdèèl van de Duutse strydkrachtn
an 't Oôst-frount binst de Twèède Wereldorloge dat oofdzaaklik deur Vlamingen
gevormd wier.

De name Langemarck was gekoozn op basis van den eldhaftigen klank die de name
van et West-Vlamse platstje gekregen aad deur de gevechtn die de Duutsers der
binst den Èèste Wèreldorloge geleverd aan. D'r werd verteld da de Duutsche
troepn doar anvieln ounder 't ziengn van 't Duutsch volkslied. Dat is loater ni
juste gebleekn, moa 't wos ollszins 't begun van de Langemarck-mythe.

In septembr 1941 werd er deur de Duutsers een Vlams legioen ipgericht ounder de
name Freiwilligen Legion Flandern. Olleman tussn de 17 en de 40 joar kost
inschryvn. In november vertrokken ze ols ounderdèèl van de 2de
SS-gemottoriseerde infanteriebrigade no 't Oôst-frount by Leningrad, wo dan z'
ol drikt in de streke van Volkov in 't gevecht gesmeetn werden vo d' anvollen
van de Rûssen te stoppen en wo dan z'ol drikt under capaciteiten mosten bewyzen.
Achter zes moandn in de frountlinie te vechten, me vele verliezn werdn ze
afgelost, mo in ogustus 1942 moestn z'ol were der notoe vo de anvollen van de
Rûssen die Leningrad wilden ountzetten af te sloan.



https://vls.wikipedia.org/wiki/100_dagen

De 100 dagen zyn een stiksje folklore van de middelboare schooln. D'100 dagen
wordn gevierd at de lêerliengn van 't latste joar nog 100 dagen te goan en voor
den dertigstn juni. Der zit wel een bitje spelinge ip de datum vo te viern.

In de mêeste scholen wordn d'100 dagen gevierd ip 't ende van januoari of by 't
begun van februoari. Ook 't programma angt voor een grôot dêel of van schole toe
schole en zelfs van de titularissn en de lêerliengn zelve. Klassiekers zyn 's
nuchtens goan ountbijtn by de tituloaris of ip 't schole, met eventueel e bitje
bommetjesgesmyt an de statie of in de studentnbuurt en in de speeltyd ôok e
toesproake voe de jounger gastn mè e ludieke oproep om te revolteern. Beist een
iptocht zyn de studentn ôok mêestol vorzien van de nôdige drank.

's Achternoens is 't er ôok soms ne maaltyd. Soms gebeur et dat de zesdejoars ip
schole meugn nen show ipvoern met mêestol een danske en een kluchtig tonêeltje,
waarin da ze wel kêe met de schole en de lêroars lachn. In sommige scholen wordt
er 's oavnds een grôte fuif gegeevn, al goan der oe langer oe mêer lêerliengn ip
de vooroavnd van d'100 dagen noa de grôte studentesteedn lik Gent om doa te goan
uutzettn.

In 't Kortrykse viern ze mêer de 50 dagen. Mêestol ôok in de schole, mo surtout
ôok in de uitgoangsstroate van Kortryk (Burg. Reynaertstraat) woar da vo de
geleegneid 's nuchtends tielik ol de cafés (lik Den Trap) oopn zyn.



https://vls.wikipedia.org/wiki/%C3%8Aeste_triumviroat

't Êeste triumviroat was een polletiek boundgenôotschap dat in 60 v.Chr. tusschn
G. Julius Caesar, Gn. Pompeius en M. Licinius Crassus geslootn is, met de
bedoelienge van de Romeinsche Senoat an bandn te leggn. Deur under ofsproake
kost der nietend in de Romeinse polletiek gebeurn zounder under instemmienge.

Het triumviroat was gin officiêl' ofsproake, moar êenn die in den duuk tusschn
de drie protagoniestn gemakt is, en woavan dan ze der olledrie hooptn winste uut
t' hoaln. Azo wierd Caesar consul in de verkieziengn van 59 v.Chr., en doa
maktede tjie een ofsproake mè Pompeius dan de deen zyn oorlogsveteroann een
stikstjie ground zoun krygn.Derachter wierd je vo vuuf joar de gouverneur van
Gallia Cisalpina (Nôord-Itoalië) en Gallia Narbonensis (Zuud-vrankryk). Doamee
kost je zyn eign legers inrichtn en nieuwe gebiedn verovern.

D' ofsproakn stoptign ot Crassus stierf in een gevecht teegn de Parthn in 53
v.Chr.. De Romeinsche Senoat gienk t' hope mè Pompeius teegn Caesar en maktign
hem dictator. Up 7 januoari 49 v.Chr. kreeg Caesar den updracht zyn bevel nere
te leggn, en wierd Pompeius bevooln van de republiek te verdedign. Caesar trokt
over de Rubicon, de grenze tusschn zijn Gallia Cisalpina en Itoalië, met de
wôordn "alea iacta sit" (de têerlienk weze gesmeetn) en gaaf doamee openlik toe
da tjie een stoatsgrepe an t' doen was. Pompeius haa gin tyd vor een deftig
leger by mankaor te briengn en vluchtigde noa 't ôostn. Vo de macht van Pompeius
te breekn, trokt Caesar êest noa Spanje, woarda tjie sympathisantn van Pompeius
versloeg, en achtervolgde tjie noa 't ôostn. Den êeste slag wierd deur Pompeius
gewonn'n, moar achter een nederlage wierd tjie in Egypte vermôord deur
Ptolemaeus XIII Theos Philopator die doamee in de gunste van Caesar wilde kommn.



https://vls.wikipedia.org/wiki/%27K_en_Brugge_in_men_erte

'k en Brugge in m'n erte is e vree gekend liedje over Brugge en tis geschreven
deur Benny Scott.

'K en Brugge in m'n erte, de schonste stad van 't land Den diever, d'holletorre,
de markt, den burg en 't zand De meulens, 't minnewoater, 't stil ende, wat 'n
pracht M'n Brugge is 'n droombild uut duuzend en één nacht In Brugge zie'k
geboren, 't Sint-Anna moederhuus En in de Langestroate, dor ad'k m'n eeste thuus
De joaren en gevlogen, van kiend tot groate mens In Brugge verder leven, dat is
m'n grotste wens 'K en Brugge in m'n erte, de schonste stad van 't land Den
diever, d'holletorre, de markt, den burg en 't zand De meulens, 't minnewoater,
't stil ende, wat 'n pracht M'n Brugge is 'n droombild uut duuzend en één nacht
Den dag go kommen, 'k weten 't wel, da'k der nie mè gon zien De wet van 't leven
is azzo, en da geldt ook vo mien Mor ozze'k afscheid nemen van die stad woar da
m'n wiege stound Zoe'k gèèren, os't zoverre komt, rusten in Brugsche ground 'K
en Brugge in m'n erte, de schonste stad van 't land Den diever, d'holletorre, de
markt, den burg en 't zand De meulens, 't minnewoater, 't stil ende, wat 'n
pracht M'n Brugge is 'n droombild uut duuzend en één nacht



https://vls.wikipedia.org/wiki/Zwoard

't Zwoard of zweird is e gevechtswoapn. Qua vorm is 't vergelykboar med e mes,
mo med e veel grôoter blad.

't Is een woapn dad ofhankelik van d'uutvoerienge een zekere lichamelikke kracht
vereist, mo vorol een anzienlikke veirdigheid. In de middelêeuwn wierd er van
iedere ridder verwacht dat je e zwoard haad en d'er koste mee ommegoan.

Os e zweird nie wier gebruukt, staak'n ze 't in e schede voe te beschermn teegn
vocht en beschoadigiengen, en voe te voorkommn da 't onbedoeld etwien verwoendt.
De schede, die in Europa mêestol mè leer of stoffe is beklêed, angt met e rieme
an de lienkerkant van den drager ip euphoogte; azo kan 't zwoard gemakkelik en
rap getrokkn wordn.

Zwoardn zyn by d'êeste echte woapns, die nie in êeste instansje voe jacht of
andre toepassieng'n wierdn gemakt. D' oudste zwoardn ter weireld zyn va koper.
De dee zyn gevoendn in Turkeye, en stammn uut 3300 v.Chr. In Europa ontstonden
zwoarden pas in de bronstyd. In 't begun woarn da verlengde bronzen dolken, die
gelik steekwaapens wierden gebruukt. 't Oudste zwoard in Olland stamt uut 1700
v.Chr., en is gevoendn in 't graf van den Hoofdman van Drouwen.

Loater in de bronstyd veranderde de vorm van 't zwoard, woadeure dad et zowel
ols slag- of ols steekwoapn gebruukt kost wordn. Er wordt wel vermoed dat de
golve van vernietigienge die hem in den tyd van de brandcatastrofe roend 1180
v.Chr. over de steedn van 't ôostelikke Middellandse Zêegebied verspreidde te
maakn aad met e mêer ip 't zwoard gebaseerde vorme van oorlogsvoerienge. Met d'
introductie van 't yzer in den yzertyd, nie lange dorachter (in Olland pas roend
800 v.Chr.), wierdn zwoardn ôok van yzer gemakt. In tegenstellienge toet brons,
dat in vorme gegootn wierd, wierdn 'yzeren' zwoarden in vorme gesmeed. D'êeste
yzern zwoarden aan dezelfste vorme lik de bronzn zwoarden. 't Yzeren zwoard was
in 't begun biekans nie beter, dikkelst zels slichter van kaliteit. Loater in
den yzertyd kreegn zwoarden e lange, rechte klienge. Da woarn de zogezeide
spatha's, ook wel gezien lik ruuterzwoarden. Da type zwoard bleef toet verre in
de middelêeuwn in gebruuk. De Romeinn gebruukten neffest de spatha ook de
gladius, e kort en brêed steekzwoard.

In 't begun varieerde 't stoal sterk in kaliteit. Binst de Romeinsen tyd wierd
oger koolstof-stoal tegoare mê lêeger koolstof-stoal gecombineird in zwoarden.
In de vroege Middelêeuwn was dadde een olgemêen gebruuk. Deur 't in mallekoar
droain van reep'n hoog en lêeg koolstof-stoal, kreeg 't zwoard een schôon
doenker en licht streeptjespatrôon, ook wel damast genoemd. Binst de Vikingtyd
kwam neffest 't damaststoal ôok monostoal in gebruuk. Dat betêekende da 't hêele
zwoard uut een ooge kwaliteit stoalsôorte wier gemakt, en dus ni me 't
streeptjespatrôon aad. In de loate Middelêeuwn wierd er ollêene nog mo monostoal
gebruukt. In dien tyd kreeg 't zwoard de mêest bekende vorm, e lange slanke
klienge, e lange dwarsbeschermienge voe de pols en een handvat me massieve
metoaln knop voe de balanse. Zwoarden achter de Middelêeuwn kreegn een nog mêer
effectieve beschermienge voe 't and, die hêel 't and bedekte. Da woarn de
zogezeide sabels, zwoarden med een dinne gekromde en eenzydige klienge. 't
Zwoard is nog eeuwn lang neffest vierwapens gebruukt, mo wierd uutendelik
volledig vervangn os woapn. In 't leger ed et nu ollêene nog een symbolische
betêekenisse.

Zwoardn en de smed die zwoardn kost moakn, hen alsan en hoge stoatus g'hed. Ze
stoundn alsan an de top van de metoalbewerkiengstechniek, en wierdn gebruukt voe
de stoatus van den eigenoare an te geevn. Doadeure wierdn ze dikwils rykelik
versierd en wierd er vele mêer werk van gemakt of da nôdig was voe der e
functionêel woapn van te moakn. In de prehistorie wierdn zwoardn ook dikwils
g'offerd in riviern en moerassn, angezien 't zwoard 't mêest weirdevul bezit was
dat an de goodn geschounkn kost wordn.

't Anzien van zwoardn is ook dudelik te zien deur under centrale rolle in olle
sôortn mythologieën. Een antal zwoarden kreegd en eign name. Bekende vorbilden
zyn: "Excalibur" ('t zwoard van keunienk Arthur), 't zwoard van François
Grimaldi van Monaco, "Caladbolg" in d' Iersche mythologie, "Nothung" in den
opera Siegfried, Peters zwoard "Rhindon" in de boekn van C.S Lewis, "Prik" (of
Stieng) van Frodo en "Anduril" van Aragorn in In de Ban van de Rienk van J. R.
R. Tolkien.



https://vls.wikipedia.org/wiki/Yves_Leterme

Zyn ouders komn uut Koomn, en is opgekwikt in Zillebeke, moar en et een hus in
Yper, ook al zit hij meer in Zweden en elders dan thus bie zin wuf. En is
vôorzitter gewist van de polletieke party CD&V. E wos ouk Minister-President van
Vloandern in de regering Leterme-I (20 juli 2004 - 27 juni 2007) tout achter de
federale verkieziengn van juni 2007.

Aloewel dat'n overtyd e gryst imago adde (zyn bynoame is Boekouder), ist'n op
een bepaald moment uutegroeid tout êen van Vloanderns populairste polletiekers.
Yves Leterme goat er ton ouk prat op dat 'n e geweunn mens is gebleevn: e goat
goa kykn na de koers a zyn zeune rydt, e zegt teegn olleman dat 'n e gête et in
zyn of, en en is supporter van Standard. T spel e nie bluiven deurn en de
volgende verkiezing wastn de vorte vis en ging De Wever met al zin stemmn lopen.

Achter de federoale verkieziengn va juni 2007, wos Didier Reynders informateur.
Toen da zyn rolle wos uutespeeld, kwam Leterme formateur: nem oalt by de
verkieziengn de mounsterscore van om en by de 800.000 vôorkeursstemmn. Leterme
beguste d'ounderandeliengn vour en oranje-blauwe coaliesje (christn-democroatn
en liberoaln). Moa dat foeterde van ol gin kantn: Leterme zelve zou tactische
foutn emakt en, moa surtout de Woalsche CDh spartelde teegn. Discuusjepunt wos
surtout de communautaire kwestjes woaby da de Vloamiengn noch de Woaln
toegeviengn wulnde doen. Op 23 oest 2007 zei Leterme an de keunienk da zyn
opdracht mislukt wos. E tydje loater krygt Leterme e twidde kanse. Moa in
december 2007 is 't dudelik da Oranje-blow gin regerieng ku vormn. Leterme is
toun minister voo Institutionele Ervormiengn, Begrôtienge en Mobiliteit gekoomn
in de interimregerienge van Verhofstadt. E wos ouk vice-premier.



https://vls.wikipedia.org/wiki/Wilder

Wilder (in't Frans: Wylder) es e gemêente in Vrankryk in't Noorderdepartement.
't Ligt in Frans-Vloandern in't middn van't Outland. 't Ligt dichte by den Yzer
en by de soamnvloeiienge van den Yzer en de Penebeke. 't Grenst an de gemêentn
Kwoadyper, West-Kapel en Wormout.

Deur zyn goe liggienge vo den Yzer oovr te steekn lag Wilder in tydde van de
Romeinn an de boane tusschn Kassel en de Nôordzêe (woar de boane stopte in't
gebuurte van't teegnwoordige Tetegem). Verzeker addn de Romein'n ier e brugge
gebouwd vo den Yzer makkelyker te kunn'n oovrsteekn. Significante vo da vroeg
bestoan van Wilder es ôok zyn noame want die es van Gallo-Romeinschn ôorsproung,
wa da zeldzoame es in de nôordkant van Frans-Vloandern omda't gebied in dien tyd
vo't grôotste gedêelte ounder woatr stound (vandoar da vele dorptjes pas loatr
gesticht zyn, dus achter de settelienge van de Germoan'n en doaroum e
Germoansche noame en). Wilder komt van Wilra wa da komt van villare, e klêene
Romeinsche boerdery.



https://vls.wikipedia.org/wiki/Weireldkampioenschappn_velokoerse

De Weireldkampioenschappn Velokoerse zyn een collectie van velokoersn woarvan da
de winnoars udder weireldkampioen meugn noemn. 't Zyn êendagswedstrydn die
deuregoan ip 't ende van 't wielersezoen, ievers eind september, begun oktober.
Ze weirdn deur de UCI georganiseerd sedert 1927. Sedert 1994 bestoat er ouk e
weireldkampioenschap tydrit. D’r bestoat e weireldkampioen in de categoriejn van
de elite, de beloften en de vrouwn. De winnoare mag een joar de zogezeide
'regenboogtrui' droagn. At e weireldkampioen ze titel verliest, meugt 'n wel
bluuvn met e strieptje in de kleurn van de reegnboge bluuvn ryen.

Der zyn een aantal dingn die et weireldkampioenschap ounderscheidn van normoale
koersn: zô es't de ênige koerse die deuregoat met nationoale teams (van 10 man).
De koerse weirdt gereen ip een geslootn lokoal parcours in ne (grôte) stad. Deur
de lange afstand bluuft de koerse olsan vrêe lange geslootn, en es't soms moar
in de latste round(n) dat er iet gebeurt. Omdat 't WK idder joar deuregoat in e
angern stad, verschilln de parcours ossan. Nu is ’t e ki plat en zyn de
sprinters bevôordeeld, ton were zit er e bergsje in en zyn de klemmers in ’t
vôordêel. ’t WK is ol twi keirs in West-Vloandern organiseerd ewist: in 1950 in
Môoslee en in 1957 in Woaregem.

De Belgn zyn et mêest succesvol gewist in de Weireldkampioenschappn: België telt
26 weireldkampioenn, en eit doarmee de êeste platse. Itoalië es twiddes mè 19
kampioenn. Philippe Gilbert wos de latste Belg die gewounn eit, Johan Museeuw de
latste West-Vloamieng. Andere Belgn zyn Tom Boonen (2005), Rudy Dhaenens (1990),
Claude Criquielion (1984), Freddy Maertens (1981), Eddy Merckx (1974, 1971,
1967), Jean-Pierre Monseré (1970), Benoni Beheyt (1963), Rik Van Looy (1961,
1960), Rik Van Steenbergen (1957, 1956, 1949), Stan Ockers (1955), Briek Schotte
(1950, 1948), Marcel Kint (1938), Eloi Meulenberg (1937), Jean Aerts (1935),
Karel Kaers (1934), Georges Ronsse (1929, 1928).

In 2007 gingn de weireldkampioenschappn deure in Stuttgart, van 26 to 30
september. De elite moest 267,4 km ofleggen, de vrouwn en beloftn 133,7 en
171,9 km. De winnoars woarn:



https://vls.wikipedia.org/wiki/Weireld_Regiestre_van_S%C3%B4ortn_uut_de_Z%C3%AAe

't Weireld Regiestre van Sôortn uut de Zêe ( iengels : World Register of Marine
Species ; ofgekort : WoRMS ) is e databank die de bedoelienge êt van e deeglikke
en volledige lieste ip te stelln van naamn van organismn uut de zêe .

WoRMS wierd ipgericht in 2008. 't Is in d' êeste platse gesticht deur de
Europese Unie en de gastêere is 't Vlams Instituut vô de Zêe in Ostende. WoRMS
êet formêele oovrêenkomstn mê verschillnde andre projektn oovre biodiversiteit,
woaroundre 't Systèèm vor Informoasje oovre de Weireld-Biodiversiteit (
iengels : Global Biodiversity Information Facility ) en de Encyclopedie van 't
Leevn ( iengels : Encyclopedia of Life ). In 2008 wast de bedoelienge da WoRMS
teegn 2010 e volleedige ipsommienge zoud ên van al de zêesôortn, 't joar woarin
de Tellienge van 't Zêeleevn ( iengels : Census of Marine Life ) grêed was .

In meie 2012 a WoRMS liestn vô 213 001 geldige zêesôortn woavan dr 193 289
gecontrolleerd woarn. De bedoelienge is va mêt oungevêer 240 000 zêesôortn grêed
te kommn .



https://vls.wikipedia.org/wiki/WOI

Den Êestn Weireldoorloge, ook wel 14-18 of den grootn oorlog genoemd was e grôot
moundioal conflict. E groot deel van 't westelikke frount liep deur uzze streke.
Va boovn in Nieuwpôort al langs den Yzer, via 't kanoal, al round de Salient van
Yper na beneên richtinge Wytschoate, Mêesn en toene na 't Fransche, de streke
van de Marne en verder.

De krôonprins van Ôostenryk-Ongareye, Franz Ferdinand, is ip 28 juni 1914 in
Sarajevo vermôord deur Gavrilo Princip, e Servischn nationalist die wilde dat ze
streke oenofhankelik wos van 't grôte Ôostenryk-Ongareye.

De landn in Europa woarn ol lange mè makoar in stokke. En in de môord op Franz
Ferdinand addn ze e reedn gevoen om makoar d'n ôorlog te verkloarn. Wuk ist'er
nu ollemoale gebeurd? E poar feitn en è klêine situoasjeschets:

In nuus land ollêne leggn der 520.000 soldoatn begroavn. E masse doavan kuj
werevin' in de Westoek. Van de 134.000 ekende Duutsche groaven leggn d'r 126.000
op 4 West-Vlamsche plekkn (Langemark, Mêenn, Vlazjele, Ôoglee). Van de 22
Fransche begroafplekkn leggen d'r elve in West-Vloandern.



https://vls.wikipedia.org/wiki/W%C5%82adys%C5%82aw_II_Jagie%C5%82%C5%82o

Władysław II Jagiełło (ook gekend as Wladislaus, Vladislaus, Vladislav,
Ladislaus, Ladislav, Ladislas en in 't Litouws Jogaila Algirdaitis) (Vilnius,
ca. 1351/1362-Gródek Jagielloński, nu Horodok, Oekraïne, 1 juni 1434), was de
zeune van Algirdas van Litouwn en Oeljana Alekandrovna van Tver.

Je was êest grôothertog van Litouwn en je regeerde doa van 1377 ounder de noame
Jogaila. Je was ook 48 joar keunienk van Pooln van 1386. Je was de stamvoader
van 't Huus Jagiello.

Je bekêerdeg' hem in 1386 tout et Christndom en je liet hem de 15ste februoari
van da joar doopn in de Wawelkathedroale van Kraków as Władysław. Je trouwde met
de elfjoarige keuniginne Jadwiga van Pooln, dochter van Lodewyk de Grôotn, de
keunienk van Hongareye en Pooln. Achter under huwelik wierd Władysław verkoozn
tout keunienk van Pooln.

Als keunienk van Pooln leidde tie een alliãnsje van 't keunienkryk Pooln en 't
Grôothertogdom Litouwn teegn de Duuts-Pruussische Teutoonsche ridders van de
Duutsche orde. Je versloeg ze in 1410 binst de slag by Tannenberg, die gevolgd
wierd deur de Êeste Vrede van Thorn in 1411, woadeure dat ie zyn ryk kost
vergrôotn.

Władysław was êen van de 24 ridders van d'Hongoarsche Orde van de Droake, die
verplicht woarn van 't Christndom te verdeedign teegn d'Ottomoann.

Władysław is begroavn in de Wawelkathedroale van Kraków, woa da zyn loat-gotisch
grafmonument stoat.



https://vls.wikipedia.org/wiki/Vroeg_socialisme

Vroeg socialisme es e verzoamelnoame vo teffrente theorie'n van verschilligte
polletieke denkers tusschn 't ende van d'achttiende êeuwe en't revoluusjejoar
1848. In't vroeg socialisme streefdn ze nor 't moakn van e mêer armoniesche
soamnleevienge met 't contrueern van utopie'n van e gerechte ideoale stoat en
vroege vormn van collectief eigndom woarin de socioale ongelykheyd zo word'n
weggevoagd.

't Vroeg socialisme es ountstoan vanuut de contexte van de Verlichtienge en de
Fransche Revoluusje. 't Vroege socialisme lei straffer en radikoaler 't accent
ip de gedachte van gelykeyd, contreir an de liberoaln die mêer de vry-eyd
ounderstrêeptigden. Mo oltemets wos 't verschil tusschn socialistn en radikoale
liberoaln in't begun van de 19de êeuwe nog moeilyk te moakn me da ze olletwêe
republikyns en antigodsdienstig woarn en ze olletwêe gelôofdn da de ganse
soamnleevienge koest veranderd en verbeterd word'n (= vooruutgangsdenkn). Toch
ountwikkelde 't socialisme em zelfstandig vôort lyk e begunnend antwôord ip
d'industrieele revoluusje en't kapitalisme. D'uutdrukkienge “socialisme” wierd
vo't êest gebruukt round 1830 deur de Fransman Charles Fourier (1772-1837) en
d'Iengelsman Robert Owen (1771-1858).

Under polletieke idee'n ein Karl Marx vrêe beïnvloed mo loater zod'n de vroege
socialistn deur Marx “utopische socialistn” word'n genoemd (en ezo word'n ze in
sommigste moderne werkn ôok nog olsan genoemd) in kritiek ip under rationele
schema’s die volgest Marx gin band ad'n me de realiteyt van de begunnende
klassnstryd tusschn arbeyders en de boazn. Marx zei dat 'n zelve de groundlegger
wos van't "weetnschappelyk socialisme”. De volgest Marx nog mêest realistieschn
vroege socialist was Henri de Saint-Simon (1760-1825) die em, in teegnstellienge
tout vele van zyn collegats, nie kantte teegn d'industrializoasje ip zich en ôok
nie teegn privé-eigndom. Ne wos wel teegn d'oungecontroleerde economische
ountwikkelienge die vanuut 't princiepe van olsan mêer winste te moakn de
zwakkeren benoadêeldigde. Stoatstussnkomst in't economische leevn deur
plannienge en bystuurienge deur specialiestn (en nie deur polletiekers) zo
volgest de Saint-Simon socialisme moe'n briengn.



https://vls.wikipedia.org/wiki/Vlienderboom

De vliender, vlienderboom of zwarte vliere (Sambucus nigra) is e sôorte van de
bedektzoadign in de famielje van de muskuskruudachtign (Adoxaceae), 'n inêemsche
plante in e grôot stik van Europa . Y gruujt in e varjoasje van omstandigeedn
woaroendre zowêl natte lik drooge vruchtboare groendn, liefst wo datr veele
zunne is.

't Is e wientrekoale struuke of klêene boom die toe 6 meetrs ooge en brêed wordt
(zeldn 10 meetrs ooge). De schusse, licht grysde otn joenk is, wordt doenkr
grysde mê groevn in de lankte. De bloarn stoan per twêe teegnoovre mekoar, zyn
10–30 cm lank, soamngesteld mê vuuve toe zeevn (zeldn neegn) bladjes van 5–12 cm
lank en 3–5 cm brêed, mêt e gezoagde bôord.

De twêeslachtige blommn stoan in brêe, platte pluumn mêt e deurmeetre van
10–25 cm, in de loate lente toe 't middn van de zoomre, d' ofzoenderlikke
blomtjes ievôor-wit van kleur, 5–6 mm in deurmeetre, mê vuuf krôonbladjes; ze
wordn deur vliegn bestoovn.

De vruchtn zyn blienknd doenkre purpre toe zwarte bessn mêt e deurmeetr van
3–5 mm, vôortgebrocht in angnde trostjes in de loate êrfst; ze zyn e belangryk
voedsl vo veele fruut-eetnde veugls, byvôorbeeld de zwartkop (Sylvia
atricapilla).

Dr zyn verschillnde andre dichte verwante sôortn, inêems in Oazje en
Nôord-Amerika, die ip mekoar trekkn, en somtyds bekeekn wordn lik oendresôortn
van Sambucus nigra. De blowe of Meksikoansche vliere, Sambucus mexicana, wordt
nu algemêen geziene lik êen of twêe oendresôortn van Sambucus nigra subsp.
canadensis en Sambucus nigra subsp. caerulea .

De vôgnde kuultievoars zyn êrkend mêt e vermeldiendienge deur de Royal
Horticultural Society :

De doenkrblowe/purpre bessn kunn geetn wordn ozze rype zyn mo ze zyn e bitje
giftig ot nie zô is . Ol de groene dêeln van de plante zyn giftig en ze bevattn
blowzeurglykosieden . De bessn zyn eetboar achtre kookn en kunn gebruukt wordn
vo konfieteure te maakn, zjeleie, chutney en andre.

De blomoofdjes wordn algemêen gebruukt in oftreksels, e bekende verfrissnde
drank in nôordlik Europa en in de Balkan. In Europa wordt van de blommn syroope
gemakt of sap (Roemenië : Socată; Zweedn : fläder(blom)saft), da mê woatre
verdind wordt voa 't drienkn. De popularieteit van die tradiesjonêele drank ê
recent sommigte kommersjêele oendrneemiengn angezet vo drankn vôort te briengn
mêt e vliereblomme-smoake (Fanta Shokata, Freaky Fläder). De blommn kunn ook
gefrietteurd wordn. In Skandienoavje en in Duutsland wordt ook soepe gemakt van
de bessn (byvôorbeeld de Duutsche Fliederbeersuppe).

In Beerse, provinsje Antwerpn, wordt e sôorte genievre gemakt mê de bessn,
genoamd Beers Vlierke.

De plante wordt tradiesjonêel medicinoal gebruukt zowêl deur nateurvolkn lik
deur kruudekenners . Mê oftreksels van de schusse, bloarn, vruchtn en wortels
wordt bronchiet, oeste, verkoedeedn en kors bestreedn.

In placebo-gekontrolleerde stuudjes oovre de plante wierd beweezn dat die
rezuultoat ad by de geneezienge van griep . Mensn die vliere-uuttreksl droenkn,
kostn veel rappr êrstelln of dedeeze mê allêene mo e schyn-geneesmiddl. De
stuudje wierd bekendgemakt deur 't Journal of Alternative Complementary
Medicine.

E klêene stuudje uutgebrocht in 2004 toogde da 93% van de griep-pasjentn an wien
datr' n oftreksl gegeevn was, hêel geneezn woarn binn de twêe doagn; dedeeze die
e placebo gekreegn addn, êrsteldn mor in zes doagn. Die stuudje toogt da 't
werkt vo griep van type A, lik of da d' oofd-oendrezoekre Erling Thom, van d'
Universiteit van Oslo in Nôorweegn schrêef . De stuudje was wê betoald deur de
firma die 't produkt vôortbriengt. No mêer stuudjes bevestigdn 't gunstig effekt
van vliere ip griep .

Vliereblommn wordn verkocht in Oekraïne en in Rusland lik middl teegn
verstoppienge en om slymn te doen loskommn in 't gevol van drooge oeste. De
drooge blommn moetn vo 15 minuutn trekkn in warm woatre, en de geurige tee wordt
gefielterd. Sommign drienkn de tee lievre warm, andre koed, en sommign
oendervienn allergiesche reaksjes.

Vruchtn en blommn wierdn tradiesjonêel gebruukt in Ôostnryk (vruchtn vo tee,
zjeleie, sap, syroope) vo de verzorgienge van de luchtweegn, de moend, 't
spysverteiriengsstelsl, den uud, vieroale infeksjes, kors, verkoedeedn en griep
.

De blommn kunn gebruukt wordn vo kruudntee te maakn die werkt teegn
oensteekiengn verôorzakt deur verkoedeedn en kors.

Lik by al d' oede vliern, is de vliender gevoelig vo de witte vliereschussezwam
Hyphodontia sambuci.

Vliern zyn e reedlik goe voedsl vo bêestn lik (in Noord-Amerika) muuldierêrte
(Odocoileus hemionus) , wapiti (Cervus canadensis'), schaapn en klêene veugls.
De sôorte wordt veel gebruukt deur de veugls om drin te nestln. De bessn zyn e
hêel geschikt voedsl vo veele trekveugls die somtyds ip weinig tyd e hêele
struuke leegeetn.

De vliender is e giftige plante vo zoogbêestn en 'n oenkruud in sommigte
leefgebiedn . Alle dêeln van de plante, uutgezoenderd de blommn en de rype bessn
(mo wêl de rype zoadn) zyn giftig, ze bevattn sambunigrien-blowzeurglykozyde
(C14H17NO6, CAS-nummr 99-19-4). De schusse bevat kristalln calcium-oksaloat.



https://vls.wikipedia.org/wiki/Vlamse_Kust

De Vlamsche Kust is 't dêel va West-Vloandern da an de Nôordzêe ligt. Z'is
à-peu-près 67 kilometers lank, grotendêels in angenoam strand.

In de moandn juli en ogustus is de kust ton ôok overspoeld mi toeristn uut binn-
e buutnland. Mor ôok doabuutn komn d'r vele menschen kykn nor uus woater,
strange en dykn.

't Gevolg van da massatoerisme is dat er veel appartementsgebouwn stoan, wa da
sommign 'n anslag viendn ip de goeie smoake. Moar neffest de bebouwde komn zyn
der ôok nog schône nateurplekkn te viendn: een antal vôorbeeldn zyn 't Zwin, 'n
Ogen Blekker, en een antal dunegebiedn (vôorbeeld tusschn Nieuwpôort en
Ôostduunkerke).

Neffest nateurlike schôoneid eit de Vlamsche Kust nog andere attracties gelik
attractieparkn: In Oyenkerke ei je Plopsaland, in Blanknberge ei je 't Sea Life
Centre, en in Ostende ei je Earth Explorer. Der zyn ôok twêe subtropische
zwemparadyzen van Sun Parks (in Ôostduunkerke en D'n Oane), vele jachtoavns
(Blanknberge, Ostende, Nieuwpôort). In Knokke-Heist keun je golfen. In Ostende,
Middelkerke en Blanknberge ei je ôok 'n Casino.

De beste maniere vo je te verplatsen an de Kust is de Kusttram. Trings komn an
in Blanknberge, De Panne, Ostende en Knokke-Heist.

Sinsn et begun van et holoceen begoste ’t klimoat overol were up te warmn.
Sinsndien es de zeespegel bluuvn omoge goan moar wel an verschillige vitessn.
Tusschn 10.000 en 8.000 BP es de zee 30 mèter gesteegn, tusschn 8.000 en 5.000
BP 13 mèter (of 43 centimèter per eeuwe), en sinsndien 10 centimèter per eeuwe.
De stygienge van et zeewoater es nu nog osan an den gank. De letste decennia
goat et rapper dan doavoorn. An die vitesse goat et zeewoater tegen 2100 ne
heeln meter gesteegn zyn.

De kust krêeg eur definitieve vorme achter d'overstromienge van 1404, den Eestn
Sint-Elizabethsvloed. By die catastrofe woarn d'r verschillige eilandjes in de
Schelde weggespoeld en 't land overstroomd. Groaf Jan zounder Vrees gaf ipdracht
om de bestoande dykn mè makoar te verbiendn. En azo ountstound den Groaf-Jansdyk
van Duunkerke toe 't Sas van Gent.

Omda uze kustvlakte zo lege ligt, èt de zee er vry spel up. Me spreekn van
(mariene) transgressies, da zyn periodes woarin da de zee et land binnenlopt en
land ofpakt, en van regressies oe ’t zeewoater em weretrekt en d’r zo nieuw land
vrykomt.

Voor uze kust woarn de Flandriaanse transgressie en de Duunkerke transgressies
van belang. Binst de Duunkerke transgressies èt de zee eur en poar keers
weregetrokkn, da wos binst de Romeinsche regressie en de Karolingische
regressie.



https://vls.wikipedia.org/wiki/Vlamsche_Primitievn

De benoaminge Vlamsche Primitievn ountstound in de 19ste eeuwe en verwyst noa de
schilderschole die in de 15ste eeuwe in enigte steedn van de Zudelikke
Nederlandn tout bloei kwam, surtout in Brugge, Gent, Doornik, Brussel, Leuven en
's-Hertogenbosch. Da gebied was ton 'n deel van 't ryk van de Bourgondische
ertoogn en was 't economisch centrum van Europa.

De kunst van de Vlamsche Primitievn wordt enerzyds als 'n uutloper van de
loatgotische styl beschouwd, anderzyds als 't begun van de renaissance in de
noordelikke schilderkunst.

De groundleggers van de nieuwe schilderstyl woarn de Meester van Flémalle in
Doornik, Jan van Eyck in Brugge en Rogier van der Weyden in Brussel.

In de twiddn elft van de 15ste eeuwe bouwdn Petrus Christus, Hans Memling en
Gerard David in Brugge, Dieric Bouts in Leuven en Hugo van der Goes in Gent
voort ip de technische en spirituele rykdom van de pioniers, woaran dan z'elk
under eigen visie toevoegdn.

Van Dieric Bouts angt er e werk in de Brugsche Sint-Salvatorskathedroale: 't
Drieluuk 'Martelinge van den Illign Hippolytus'. 't Middn- en rechterluuk zyn
van em en 't linkerluuk is van Hugo van der Goes. Van d'andere meesters angn d'r
werkn in 't Groeningemuseum in Brugge.



https://vls.wikipedia.org/wiki/Vlaams_Belang

Vlaams Belang is een Vlamsche polletieke party die bestoat sedert 14 november
2004. Ze is reks-conservatief (volgens de partymenschn), extreem-reks toet
platweg racistisch-populistisch (volgens polletieke tegenstanders).

Vlaams Belang is de opvolger van 't Vlaams Blok. In 2004 woarn drie vzw's
verboundn me 't Vlaams Blok angekloagd en verôordeeld voe racisme deur 't Hof
van Cassoasje, de ogste rechtbank va België. De drie vzw's woarn:

Tot in 2006 giengn de verkieziengsuutsloagen van't VB oltyd moa in stygende
lyne. Vô de Gemêenteroadsverkiezingn 2006 krêeg Filip Dewinter en koude douche
deur 'n uutslag van Patrick Janssens, moa ôok in de grôte steedn was't nie oltyd
ne vettn.

Anno 2007 zien we veranderiengn in de winnoarsmentaliteit en stuuft et ol ne kêe
in den top van 't VB. Me de nieuwe "Lyste Dedecker" ester ne nieuwn die komt
vissen in dezelfdn vyver.

De Vlams Belangers zelve zeggn dikkers dan de 'traditionele' partyen ol vele van
nunder standpuntn geweune overenoomn en. Objectif ezien is dat oek wel woa. E
vôorbeeld: overtyd wos 't e schande om te zeggen "aanpassen, of werekêern na
joen land" tegen e vrimdelieng. Moa nu durvn oek d'ander partyen dat ol te
zeggn. Zelfs de partyen ol de lienkerkant zyn in de loop der joarn opeschoovn na
't centrum.

Zôwel Frank Vanhecke as Filip Dewinter zyn afkomstig van Brugge, moa 't centrum
van de party en ulder activiteitn liggn in Antwerpen. In november 2009 gaf Frank
Vanhecke zyn ountslag uut 't partybesteur van 't Vlaams Belang.



https://vls.wikipedia.org/wiki/Vimy

Vimy es e gemeente in et Fransche departement Nauw van Kales in de regio
Hauts-de-France. Vimy es surtout bekend (berucht) gerocht sinsn 'n Eestn
Weireldoorloge.

By Vimy ligt er nen euvelkam van 6 kilomèters lank en 145 mèters oge. G'èt er e
magnifiek uutzicht up et typisch Artesisch lichtgolvende landschap. Deur zyn
strategisch belang èt er binst 'n Eestn Weireldoorloge styf voorn gevochtn
gewist.

't Es moar in april 1917 dan de Canadeesche troepn 'n euvel eroverd èn. Moa z'èn
't wel diere betoald, langs weerskantn. By diene veldslag zyn d'r à peu près 23
500 jounge soldoatn ofgeslacht gewist. Vele zyn noois nie weregevoundn gewist en
liggn nu nog osan etwoaschn in 'n ounderground. Diene slag stoat bekend ounder
d'Iengelsche noame Battle of Vimy Ridge.

Uut dankboareid gof Vrankryk an Canada in 1922 round d'ounderd ectoarn van et
oorlogsterring cadeau. De Canadeesche regerienge liet er e wit zandsteenn
monument zettn, de Canadian National Vimy Memorial, ter ere van under 66 000
slachtoffers die z'in Vrankryk upg'offerd èn. Up de meurn van 't imposant gebouw
stoan de noamn van meer dan elfduusd vermiste.

Up en round 'n euvelkam liggn er tientalln Fransche, Iengelsche en Canadeesche
oorlogskerkoovn. E heel stik vanboovn up 'n euvel es ountoegankelik verkloard
deur de vele niet-ountplofte bommn en granoatn die d'r nog overol roundsliengern
en noois nie upgeruumd èn gewist. 't Landschap es up veel plekkn nie mè
veranderd sinsn 14-18. 't Ligt bezoaid mè kroaters van kanongs, mortiern en
groundmynn. Sommigste zyn nu nog - 90 joar achter de feitn - meer of 30 mèters
diepe.



https://vls.wikipedia.org/wiki/Verdrag_van_Meerssen

Met ‘t Verdrag van Meerssen wierd ‘t ryk van Lotharius II verdêeld ounder zyn
nounkels Karel de Kletsn en Lodewyk den Duuts, de broers van zyn voader
Lotharius I. In 870 kwoamn ze tegoare in Meerssen vo ’t verdrag te têeknn.
Meerssen ligt nu in Hollands (Nederlands) Limburg.

‘t Frankisch Ryk was in 843 verdêeld gewist ounder de drie zeuns van Lodewyk de
Vroomn met ‘t Verdrag van Verdun. Lotharius I, den oudstn, had ‘t middnryk
gekreegn. ‘t Middnryk strekte van Friesland tout an de Provence mè nog e stik
van Italië derby.

Nie lange vo zyn dôod hèt ’n zyn middnryk verdêeld ounder zyn zeuns Lodewyk II,
Lotharius II en Karel van Provence met ‘t Verdrag van Prüm.

Lotharius II krêeg ’t mêest nôordelik stik van ’t ryk. Zyn keunienkryk strekte
van de Nôordzêe tout an ’t Juragebergte w.o. ’t nôordelik stik van Bourgondië,
en wierd regnum Hlotharii (ryk van Lotharius) genoemd. Loater in de 10e êeuwe
wierd ’t gebied Lotharingia genoemd. Da was ’t begun van de noame Lotharingn.

Nu da Lodewyk den Duuts ook dôod was, probeerde Karel de Kletsn ook nog zyn
ôostelik stik van Lotharingn te verovern. Je viel Oost-Francië binn met e grôot
leger, mo den 8stn oktober 876 ist ’n versleegn gewist deur ’t klinder leger van
Lodewyks zeune Lodewyk de Joungn in de Slag van Andernach.

In 880, met ‘t Verdrag van Ribemont, hen de klêenjounges van Karel de Kletsn,
Lodewyk III en Karloman, hunder westelik stik van Lotharingn ofgestoan an
Lodewyk de Joungn, die azo hêel Lotharingn krêeg en zyn grenze kost verschuuvn
no ’t westn.



https://vls.wikipedia.org/wiki/Valerius_De_Saedeleer

Valerius De Saedeleer (Aalst, 4 augustus 1867 - Leupegem, 16 september 1941) was
e Vlamsche kunstschilder. Je schilderde uutgestrekte panoramische landschappn.
Je was één van de schilders van den êeste groep van de Latemsche Schole.

Valerius De Saedeleer was de zeune van e fabrikant van zêpe. Teegn de gouste van
ze voader giengt 'n noa d' Academie vo Schone Kunstn in Gent woa dat 'n in
contact kwam met 't anarchistisch socialisme. Loater volgdet ie lesse by Franz
Courtens in Brussel. Je trouwdege in 1889 in Aalst met Clémentine Limpens.

Je weunde êest e poar joar in Blanknberge en Wendune. Je was doa by een
artistieke groeperienge De Zwarte Kat tegoare met kunstschilder Jules Gadeyne
(1857-1936). Ze kwoamn tegoare in 't strangecafé A la Belle-Vue in Harendyke van
Mietje Gadeyne, de zuster van Jules Gadeyne. Harendyke was één van de favoriete
pleksjes van De Saedeleer. J'het er ook nog geweund in 't dunecafé de Bagatelle.
In 1894 hè keuniginne Carolina van Saksen in de Bagatelle e schilderye van De
Saedeleer gekocht vo 200 fr, e forse somme in dien tyd.

Doar achter het De Saedeleer ook in Lissewege geweund in e boerderytje langs de
Ter Doeststroate. Eén van ze wienterlandschappn, geschilderd in Lissewege, hangt
in 't Groeningemuseum in Brugge.

Je weunde ook in St.-Martens-Latem (1893), Afsnee, St.-Denys- Westrem en in Gent
by George Minne. Je was doa lid van de Socialistische Partye.

Van 1908 tout 1914 weundet ie in Tiegem en in 1914 giengt 'n noar Iengeland. Je
weunde in 't heuvelland van Wales.

Je kêerde in 1921 were noa Vloandern, êest in Etikhove toet in 1937 en achter da
zyn vrouwe gestorvn was, de grotste klop van zyn leevn, giengt 'n by één van zyn
dochters weunn in Leupegem, woa dat 'n ook gestorvn is den 16stn december 1941.



https://vls.wikipedia.org/wiki/Tyne_Cot_cemetery

Tyne Cot of voluut Tyne Cot cemetery (en in 't dialect "Tinnekot") es 't grotste
Iengels militair kerkhof ter weireld en ligt in Passchendoale in de gemêente
Zunnebeke. De noame es afgelied van de Tyne, e rivierke in 't nôorn van
Iengeland en een stik koterie (een cottage in 't Ingels) dat doa stound en
veroverd gewist es deur de 3rd Australian Division ip 4 oktober 1917.

Achter den ôorloge es 't in fasen uutgebreid deur klêindere kerkoovn uut het
geburte over te bringn. Nu liggn der 11952 soldoatn uut 't Ingelse Gemênebest
(Canada, Nieuw-Zêeland, ...) en viere met 'n andre nationaliteit (woarounder ôok
'n vier Duutsers in twêe groavn, under graf es t'erkenn an de rechte bovekant,
d'andre zyn ofgeround). Meer dan 8300 doavan zyn nie geïdentificeerd. Ip de oaf
cirkelvormigen wittn meur olachtern stoan de noamn van bykans 35000 soldaten die
gesneuveld zyn round Yper en woavan da ze de lichamen nooit in gevoundn (The
Wall of the Missing).

Ip de Mêenpôorte in Yper stoan de namen van 55000 ander soldaten da ze nooit èn
weregevoundn en omdat er plekke te kort was ip de Mêenpôorte stoan d'ander noamn
ip de meur in Tyne Cot.



https://vls.wikipedia.org/wiki/Tour_de_France

De Rounde van Vrankryk of kortweg den Tour (van 't Frans: Tour de France) is e
meerdoagse koers grôtendêels deur Vrankryk. De Tour is ountstoan in 1903,
g'organiseerd deur Henri Desgrange.

De Tour deurt drie weekn mei olle doage een etappe, ofgewisseld mei e drietal
rustdoagn. 't Is de belangrikste wielerkoers in 't joar mei 't mêeste prestige.
Da komt omda je als coureur vanolles moe kunn: bergop ryen, lange vlakke rittn
teegn 50 per eure, tydryen, tope werkn mei je ploegmoatn, inspanniengn kunn
doseern, enzovoors.

De recordouder is Lance Armstrong die de Rounde 7 keirs gewounn et mo deen zen
overwinniengn en ze were ofgepakt omdatn on de pikeurn a gezetn. Jacques
Anquetil, Eddy Merckx, Bernard Hinault, Miguel Indurain en em vuuf kêers
gewounn.

De loatste decennia ist de Rounde van Vrankryk voak in 't buutnland van start
gegoan, om voak na enkele etappes in Vrankryk uut te komn. De volgnde landn en
steedn in 't buutnland mochtn ol eens de Tourstart ("Le Grand Départ")
organiseren:



https://vls.wikipedia.org/wiki/Tom_De_Sutter

Tom De Sutter (Zottegem, 3 juli 1985) is en Vlamschn foetbollist die in de spits
speelt by Bursaspor in Turkije.

De Sutter is begunn foetbolln by VV Balegem, in de parochie woa dat ’n wunt. Ol
zêre wos ’n overenoomn deur Wetteren (e derdeklasser). E dei dat doa nie slicht
en in 2001 kwam Club Brugge nem oaln. E grakte nie toet in ’n êestn ploeg en ne
veruusde no Toeroet, woa dat ’n da joar 13 goals makte. ’t Têekn voun Cercle
voun De Sutter te koopn, ol kwam et der nie 100% uut in dat êeste joar, e makte
mor 1 golle in de competiesche.

’t Joar van de deurbroake kwam in 2007-2008, woarin dat ‘n, tope met hêel
Cercle, indeliks goed presteerde. E makt goals me zyn oogn toe en endigt deur e
beregoeie twidde stemrounde, ’n dern in de verkiezienge van de Goudn Schoe. In
januoari 2008 wos ’n oek voun ’n êeste kêe uperoopn voun de Rôo Duvels (voun e
match teegn Standard). Voun de beloftn at ’n ol êentige kirs espeeld. Ze noemn
nem oundertusschn de nieuwn Josip Weber, de spitse die in de joarn 90 van
passird’ êeuwe 3 kirs topschutter ewist is. In dezestn moand et 'n ze kruusbandn
escheurd beistn e match met de beloftn. In februoari rocht 'n eblesseerd, beistn
e match met de beloftn krêegt 'n en erge neuke an ze kruusbandn.



https://vls.wikipedia.org/wiki/Talbot_House

Talbot House is e vroeger opvangcentrum in Poperienge voe g'allieerde soldoatn
bistn 'n Êestn Weireldôorlog. Nu is 't e museum.

In '14-'18 legt Poperienge te middn in 't froent, moa 't is nôois bezet erocht
deur de Duutsche. D'Iengelsche en d'r een oofdkwartier van emakt. Op 't
oogtepunt zyn d'r ier 250.000 soldoatn ekazerneerd. Op 11 december 1915 is 't er
een Iengelschn aalmoezenier, Philip Clayton, die d'r e soldoatnuus installeert.
Omda Clayton nogol wel te passe wos, noemde ze nem Tubby (wuk da tunnetje wilt
zeggn in 't Iengels). Tubby Clayton wos oek ni onnôzel: e wos e paster, en e
wilde de joege soldoatn die - a ze ni moestn vichtn - vele tyd over addn voe de
joenge moksjes van Poperienge, of de mèsjes van plezier, e deugdelikke vorme van
ontspannieng geevn. In Talbot House wos 't er gèn verschil tusschen e geweun
soldoat en pakweg e generoal. Olleman wos 't er gelik voe de wet.

Talbot House noemn ze oek wel Toc H (Poperienknoars spreekn dat uut lik tok
ietsj). Toc H is de telegrafische code voe de begunletters van Talbot House.
Loater van tyd kwaam 't oek de noame van e bewegieng die hêel de moatschappy
dichter by makoar wil briengn - wuk da nunder ofkomste, geloof of ras oek is.



https://vls.wikipedia.org/wiki/Stephen_Jay_Gould

Stephen Jay Gould (New York, 10 september 1941 - 20 meie 2002) was een
Amerikoanse paleontoloog, geoloog en evolutiebioloog. Je was een belangryke en
vantydens een controversiêle figeure in de weireld van d'
evolutiewetenschappers, moa stound ook bekend as een essayist en vo zyn
gepopulariseerde boekn over evolutie. Gould was een professor an de
Harvarduniversiteit, en je was ook verboundn an 't American Museum of Natural
History in New York.

Gould zyn grôotste bydrage was de theorie van punctuated equilibrium dat je
t'hope mè Niles Eldredge hèt ountwikkeld. Dien theorie zei dat evolutionaire
veranderiengn vrê rap gebeurn in kort' èpisodes, mè doatussn lange perioodn
woardat er nie veel veranderienge gebeurt.

Een ander belangryk princiep da Gould noa vôorn gebrocht hèt is wa dat je
"exaptaotie" noemdige. Exaptoatie betêkent dan bepoald' eigenschappn van bêestn
of plantn deur d'evolutie olmetêens vor een hêel ander doel gebruukt kunn'n
wordn. Een vôorbêeld doavan zyn de vleugels van insektn: 't er wordt gepeisd dan
d' êeste vleugels te klêne woarn vo te vliegn, moa dan ze up da moment as
warmtewisseloars dienst deen, en dan ze pas loater vo 't vliegn gebruukt wierdn.

Andere ideeën van Gould zyn minder goed uutgevolln. Zo byvôorbêeld is zyn idee
dat de verschêdenheid (wa da tje disparity noemdige) in de Cambrische periode
veel grôter was dan nu deur andere wetenschappers ounderzocht, en te lichte
bevoundn. Bêestn die Gould as monstrositeitn zaag woarn uutendelik goed up te
neemn in bestoande groepn van bêestn, wa da betêkende da Gould zyn disparity
veel klinder was dan da tje peisdige.

Round de zelsten tyd da Gould begost zyn werk te publiceern kwaam Richard
Dawkins ook an den bak mè zyn boek The Selfish Gene (1976). 't Is wel rare dan
twê evolutionistn die olletwêe as ultra-darwinistn bekend stoan gedeurende under
lôopboane piek-an-piek mè mankaor gestoan hèn, toet an 't punt da zels achter
Gould zyn dôod der nog olsan een "Gould"- en een "Dawkins"-kamp bestoat ounder
d' evolutionistn.

Gould hèt een onounderbrookn reekse van 300 essays geschreevn vo 't tydschrift
Natural History, van 1974 toet an zyn dôod in 2002. Die zyn ollemolle
heruutgegeevn in boekvorm, in totoal tien boekn. In zyn boekn en zyn essays
ounderzocht Gould dikwils de reloatie van de nateurwetenschappn, en voarol d'
evolutielêer, met andere filosofieën gelik godsdienst en de gêesteswetenschappn.



https://vls.wikipedia.org/wiki/Stefaan_De_Clerck

J'es begonn as advocoat, derachter es't ie in de polletiek gegoan. J'ès
nationoal ip 't voorplan getreedn ip 't moment dat ie minister van Justitie
gekoomn es in 1995. Achter d'oentsnappinge van Marc Dutroux in 1998, woavôorn
dat ie ofgetreedn es tôpe mè Johan Vande Lanotte (sp.a), es't ie in 1999
vôorzitter gekoomn van de toenmoalige CVP. In da joar oat de CVP een grôte
verkiezingsnederloage geleedn in de federoale verkiezingn, waardeure da se voe
't êest seders lange were in de oppositie terechte kwoamn. Onder zyne invloed es
de CVP ton met e grondige vernieuwinge gestart, wat uuteindelik geleid eit toet
e partie mè nen andre noame, noamelik de CD&V. In 2000 eit de
vernieuwingsoperoatie succes ipgebrocht by de gemêenteroadsverkiezingn (en een
persôonlik succes voo Stefaan De Clerck angezien dat ie mêer dan 15.000
vôorkeursstemmn goald ei ip een bevolkinge van 70.000). Da's nie bevestigd
gewist in de federoale verkiezingn van 2003, woardeure da de CD&V ipnieuw in de
oppositie zat. Volgens sommigte was zyn gekrispeerdeid ip den TV nen belangryke
reedn vo de nederloage en ès't'n doarip ofgereeknd. Ip da moment eit De Clerck
de fakkel deuregegeevn an Yves Leterme, voor em vanaf tonne surtoe bezig t'oedn
me ze burgemêesterskap. Doarmee kwam 't ie tegemoet an de kritiek van sommigste
Kortrykzoann, die zeidn dat ie em te letter bezig ield met de stad Kortryk.

Ie es afkomstig uut een familie mè vee polletieke ambitie. Zyn voader Albert De
Clerck wos nen polletieker. Zyn dochter, Marie De Clerck ès wok lid van de CD&V
en eit ipgekoomen met de Europeeske verkiezingn van 13 juni 2004 en de
gemêenteroadsverkiezingn in 2006. Ze moakn allemoale dêel uut van de familie De
Clerck, woarvan da Roger "boer" De Clerck, stichter van de Beaulieu-groep, wok
dêel uutmakt.



https://vls.wikipedia.org/wiki/Slayer

Slayer is en Amerikoanschn thrash-metalband uut Los Angeles. Tope me Metallica,
Megadeth en Anthrax zyn z'ereeknd toet de grôte viere (The Big Four) van de
thrash.

Slayer is ountstoan in 1981 toen an Kerry King en Jeff Hanneman Tom Araya en
Dave Lombardo vroegn voen by nundern groep te komn speeln. In 't begun speeldn
ze surtout covers va Judas Priest en Iron Maiden. 't Begun van nunder bekendeid
kwam 't er toene an ze e numer muchtn zettn up 't verzoamelalbum Metal Massacre
II.

In 1983 brochtn ze ounder Metal Blade nundern êestn langspeler uut: Show no
Mercy. De grôte deurbroake wos nunder twidde ploate Reign in Blood uut 1986. Voe
styf vele metalliefebbers i dadde nog ossan de beste thrashploate ôois, me de
numers Angel of Death en Raining Blood. Wuk dat er surtout upviel, wos
d'indeliksche vitesse woamei dat er espeeld wos.

Achter Reign in Blood giengn ze me mêer melodie speeln en de meziek kwam e bitje
troagerder.

In 1991 gienk Dave Lombardo weg voe mo tien joar loater were te kêern. In dien
tyd wos Slayer mêer modern goan speeln (me zest nu-metalinvloedn). Oendertusschn
moakn zo nog ossan meziek en treedn ze nog ossan up (in België 'n latste kêe up
Graspop 2007).

Slayer et 2 keirs espeeld in West-Vloandern. Up 26 meie 1985 (nunder êeste
uptreedn in Europa) en up 'n zestn dag in 1987 woarn ze up 't Heavy Sound
Festival in Poperienge. Up 'n achterkant van Reign in Blood (voe vele metalheads
êen van dé thrash-klassiekers) stoat er e fotto die etrokkn is in Poperienge (me
bliksjes Stella in nunder ann).

Ol hêel nunder carrière zyn de leedn van Slayer beschuldigd van nazi-sympathieën
t' en en van racistn te zyn. Nunder logo et trekkn van e swastika met en
oadeloare up en ze noemn nunder eign Slaytanic Wehrmacht. Verzeker is dat
ollemoale dêel va nunder imago.



https://vls.wikipedia.org/wiki/Siebeerje

Siebeerje of Siberië (Russiesch : Сиби́рь) is e grôote eirdrykskunige streeke,
en ku in de bridste betêeknisse gezien wordn lik Nôord-Oazje. Siebeerje is vanof
de 17-ste êewe e stik van Rusland.

't Groendgebied van Siebeerje ligt ten ôostn van den Oeral toe an de
schiddiengs-lyne tusschn de woatre-bekkens van d' Arktiesche en de Sille
Oseoane. Siebeerje strekt êm uut van d' Arktiesche Oseoane toe an d' euvls van
nôord-sentroal Kazakstan en toe an de nasjonoale grenzn van Mongoolje en Sjiena
. Mêt 'n ippervlakte van 13,1 mieljoen vierkante kielomeetrs, êe Siebeerje 77%
van Rusland, mo dr weun mo 40 mieljoen menschn of 27% van de bevolkienge van 't
land. Da komt oovrêen mêt e gemiddelde bevolkiengsdichteid van roend de 3
inweunrs per vierkante kielomeetre (e bitje lik vor Oostroalje), zoda Siebeerje
êen van de minst bevolkte streekn is in de weirld.

Sommigte bronn beweirn da "Siebeerje" zoed uut 't Siebeeriesche Tartoars kommn
en willn zeggn "sloapnd land" (Sib Ir). 'n Andre versje is da 't de noame was
van d' oede stamme van de Siepyrs, e mysteerjeus volk, loatre glykgesteld mê de
Siebeeriesche Tartoarn. 't Modern gebruuk van de noame verschêen in de
Russiesche toale achtre de veroovrienge van 't Siebeeriesche Khanoat. Nog 'n
andre bronne zegt da de streeke genoamd is no 't Xibe-volk . Den uutleg da de
noame ofgeleid is van 't oed-Sloaviesche wôord vo "nôodn" (север, sever) wierd
no vôorn gebrocht deur de Poolsche iestôoriekus Chycliczkowski mo die
verkloarienge wierd teegngesprookn deur Anatole Baikaloff omda de Sjieneezn,
Arabiern en Mongooln (die e gliekoaridige noame ên vo de streeke) gin Russiesch
kunn gekend ên. Zyn eign mêenienge is da de noame e kombienoasje is van twêe
wôordn, "su" (woatre) en "bir" (wild land).



https://vls.wikipedia.org/wiki/Scherpnberg

De Scherpnberg is êen van de getuugnheuvels in 't West-Vlams Heuvelland, ze ligt
tussn De Klyte en Loker, met een top die up 125 meter ligt. De berg kryg zyn
noame van 't feit dat j' ollêene stoat en scherp ogetêekend stoat 't landschap.
Vanof de berg is 't er een uutzicht up de bronne en de diepe beddienge van de
Bruilloosbeek die een bitje verder in de Kemmelbeke lôpt. Platselik wordt het
ook Klêen Zwitserland genoemd.

Van 1622 toet 1918 hèt er een houten kôornmeuln up den top gestoan. Een êeste
kê, in 1794, is tje deur Franse soldoatn vernield. De meuln wierdt herbouwd moa
was beschaodigd in een storm. In den êeste weirldôrloge wierd den berg en de
meuln as een observoatiepost gebruukt deur 't Iengels leger, moar in 't
voarjoarsoffensief van 1918 is tje were vernield gewordn en nie mè herupgebouwd.

De hellienge is in 1972 upgenoomen in Gent-Wevelgem. Z' is ook een poar kêern
officieus beklommn. An den andere kant uut de richtienge van Reningelst komt den
Zandberg omhoge, die veel minder steil is en die up de weg tussn Loker en De
Klyte uutkomt.



https://vls.wikipedia.org/wiki/Sandro_Botticelli

Alessandro di Mariano di Vanni Filipepi, beter bekend ols Sandro Botticelli
(Firenze, round 1445 - Firenze, 17 meie 1510), was e kunstschilder uut
d’Italioansche Vroegrenaissance.

Botticelli leefde juste achter de periode da de middelêeuws-christelikkn tyd
begost t'evolueern no de mêer materieel g’inspireerde humanistischn tyd van de
renaissance. Firenze was ton ounder ’t geslacht de' Medici ’t belangrykste
kunstcenter van Europa.

Botticelli leefde temiddn van kunstenoars lik Masaccio, den architect
Brunelleschi, den beeldhouwer Donatello, Leonardo da Vinci, Michelangelo... en
d’er leefdeg’ ook e figeure die gin kunstenoare was mo toch e grôotn invloed ip
hem had. ’t Was den dominicoan Savonarola die ip e fanatieke maniere prikte vo
‘t herstel van ’t godsdienstig leevn en teegn de misbruukn ip kerkelik en
stoatkundig gebied.

’t Feit da Botticelli ’t portret mocht moakn van Giuliano de' Medici en dat ’n
de meurfresco’s in de Sixtynsche kapelle mocht schildern bewyst dat ’n styf
g’apprecieerd was in zyn tyd. J’illustreerdeg ook de ‘Goddelikke Comedie’ van
Dante in ipdracht van Lorenzo de' Medici. ’t Boek kwam uut in 1481 en ’t was êen
van d’êeste productn van de boekdrukkunste.

Je werkte styf lineair. Den tyd van Titiaan, die de vormn deur kleur en
schoaduwe zou bepoaln, was nog verre weg. Die lynn valln styf ip in zyn fresco
’s van de Sixtynsche kapelle en surtout in de figeure van de jounge vrouwe uut
’t leevn van Mozes.



https://vls.wikipedia.org/wiki/Rudy_Provoost

Rudy Provoost (Ostende, 16 oktober 1959) is Chief Executive Officer (CEO) by
Rexel.

Rudy Provoost groeide ip in Gistel en je studeerde psychologie an 'n
universiteit van Gent en bedryfskunde an de Vlerick Management Schole, woa dat
'n nu ook lid is van de Road van Besteur. Binst zyn legerdienst in 1983-1984 was
'n officier by de medischn dienst van 't Belgisch leger en je volgde een
universitaire specialisoatie in klinisch management.

In 2000 startte Rudy Provoost zyn carrière by Philips als Executive Vice
President Consumer Electronics Europe. Je wierd in ogustus 2003 benoemd tout
Chief Executive Officer Global Sales and Services van Consumer Electronics. Je
wierd ton ook lid van de Philips Group Road van Besteur. In 2004 begost Provoost
als CEO van Consumer Electronics tout in 2008 en je stapte ton over noa zyn
functie van nu als CEO van Philips Lighting.

In oktober 2011 wordt Provoost grôotn boas by Rexel in Frankryk, e multinational
met 28.000 personêelsleedn, gespecialiseerd in de distribuusje van elektrisch
materioal.



https://vls.wikipedia.org/wiki/Roeseloare

Roeseloare (Officieel Nederlands: Roeselare) i ne stad die in 't erte van
West-Vloandern ligt. D'r weunn verre 60.000 minsen. Roeseloare wordt de
Rodenbachstad genoemd.

De noame Roeseloare zot djils Germoans en djils Gotisch van worsprong zin en
wilt oopn plekke in e bus (*hlaer, loare) me riet (*raus, roese) zeggn. 't Gift
an oe dat de streke van Roeseloare der in 'n tyde utzah: vele bus en nat (riet
groeit olsan ip natte plekkn).

Buutn Roeseloare-centrum zyn d'r de dêelgemêentn Bevern, Oukne en Rumbeke. D'r
zyn ook nog een poar klindere gehuchtjes langst de stêenweg noa Mêende (N32):
Zilverberg en Beitem.

Roend 1260 èn z'up de mart 'n belfort en 'n alle gezet. In die tyd wos't stad
vrêe in trek by plunderoars van olle slag en sôortn. Vô de veiligeid è
Roeseloare ton e poar schuttersgildn gemakt. 't Is jammer vô te zeggn, moa ze
kostn zyder eigentlik nie vele doen, want in de joaren 1488 en 1492 èt 't leger
van Maximiliaan van Oostenrijk Roeseloare hêlegans plat gesmeetn, en wok bykan
olle vroegmiddelêeuwsche gebouwen. Z'een ton 't stad were upgebouwd teegn 't
joar 1500, moa wel hêel anders van zicht.

Hugo Verriest, de twêe dichters Guido Gezelle en Albrecht Rodenbach en veel
andre èn doar e stiksje Vlamsche geschiedenisse geschreevn. 't Klêen Seminoarie
was eigentlik êest e klôoster met e schole derby en 't bestoat al van in 1806.

G'et ton wok nog standbeeldn in Roesloare lik Albrecht Rodenbach, 'n
Roeseloarschn dichter, en Peegie, ne verkôper van schoeblink uut de boekn van
Willem Denys. Peegie is't symbool van de Roesloarenoare, een commercant.

Roeseloare is goe verboendn me drukke boann. G'eit d'autostrade, 'n E403, van
Dôornik tot in Zêebrugge. G'eit de klêne en de grôte rienk round de stad en nog
andere belangryke invalsweegn. Roeselare et wok een stoasje(die ogouwe goa
vernieuwd wèrn) met trings noa Rysel (Lille Flandres) en noa Ostende (da's met
de rappere intercity's). Doa neffest ei je nog et boemeltringske van Brugge noa
Kortryk en ommegekêerd. Der ryen wok autobusn noa Brugge, Kortryk, Diksmude,
Ypere en Mêende en wok êen noa Tielt. Der ryen wok stadsbussn in Roeseloare me 7
lynn.

De voetbolclub KSV Roeselare is in 1999 oentstoan uut de fuuzje van KSK en KF
Club Roeseloare. In 2005 gerakten ze voe den êeste kêe in êeste klasse. In 2010
degradeerdn ze noa twidde klasse. Club Roeseloare is in 2000 were ipgericht en
speelt in de wyk Krottegem. In Bevern speelt de voetbolploeg Dosko Beveren.

In Roeseloare klappn ze Roeseloars. Wuk datt r specioal is an 't Roeseloars, zyn
de verklêenwoorn. Ze stoppn ollemolle me -ie (uzzegie, vintjie, etc.) Moar, in
Roeseloare is 't er nog e compleet g'izoleerd dialect van "de Nieuwmarkt", et
"Boergons" dat deur de leurders als 'n sôorte geheimtoale gebruukt wierd (cfr.
de vertelliengn van "Peegie"). Nu an 't uutsterven moa met 'n compleet andre
woordnschat en uutdrukkiengen dan 't Roeseloars en 't West-Vlams in 't algemêen.



https://vls.wikipedia.org/wiki/Roek

Roekn (Corvus frugilegus) zyn grôte zangveugels uut de familie van de
kroaiachtigen. Juuste lik de mêeste sôortn kroain, zyn ze indeliks verstandig en
kunn ze zest probleemn uplossn (ol doen ze dat surtout in e kôoie, woa dan
menschn probleemn stelln dan ze in de nateur nie zoudn teegnkommn). Van
slimmigheid zyn ze à peu près eevn rap of mensoapn, deur experiments is dudelik
ekommn dan ze vele rapper zyn of hoons en kattn.

Roekn trekkn styf up kroain, zowel van grotte of van kleur, ol zyn ze e bitje
miender zwort, zeker in 't lucht hen ze e blauwn of purpern schynk. Ze zyn e
cantimeiter of 45 lank. De dudelikste verschilln met kroain zyn te zien an
nundern bek ('n achterkant is lichte van kleur omdan de veugels achter en ende
de pluumn van doa verliezn) en an nunder pôotn (woa dan der olboovn pluumn hangn
en woadeure da 't juuste lik is dan ze e broeksje an hen, etwot die byn kroain
nie ezo is).

't Zyn veugels daj verre in hêel Europa kut viendn, ollêne in 't nôordn nie en
oek nie up Ysland. Ezo lopt 't verspreidiengsgebied deure nor Centroal-Azië, de
Kaukasus, Klêen-Azië, Iran, India en ezo were noboovn no China, Mongolië en
Ôost-Rusland. De verspreidienge lopt toune oek were vodder no 't ôostn en 't
zuudn (Korea, Japan, China en e stiksje in Zuud-Ôost-Azië). D'ôostelikke veugels
zyn e bitje klinder en hen e bitje mêer pluumn an de boasis van nundern bek.
Roekn zittn surtout up plekkn die deur menschn ecultiveerd zyn, lik wêen en
stikkn. Oek in steejn zyn ze mêer en mêer te viendn, surtout in de wienter
(bevôorbeeld in Weenn zittn der in de wienter 250 000). In Europa zoudn der 10
meljoen koppels zittn, ol goat 't nie overol eevn goed met de populoasjes, 't
zyn nog ossan e masse menschn die ze 't liefst weg hen en ze vergeevn.

In de wienter kruupn ze mêestol thope in grôte kolonies, oltemets thope met
kroain en kauwtjes. Sommigte roekn bluuvn in de wienter woa dan ze zittn,
sommigte populoasjes trekkn no 't zuudn.

Roekn zyn achter twêe joar geslachtsrype, mo de mêeste veugels kommn nie zo oud.
In Iengeland is er wel e veugel die juuste gin 23 joar ekommn is. Ze droagn nest
in hoge loofboomn, mêestol an boann en dreevn. De nestn liggn mêestolnie te
verre van makoar, mo verre nôois up miender of êen meiter van makoar. 't Is
emakt uut fyne taksjes met toune nog zochte stoeffoasje derup, lik mos, pluumn
en wulle. Van moarte vors legt het wuvetje toet neegn eiers woa da ze 16 toet 19
doagn up broedt, oundertusschn krygt ze teetn van 't vintje (koppels bluuvn
nermoal gezien hêel nunder leevn thope). De joungn bluuvn e moand in 't nest, in
d'êeste weke krygn ze ollêne teetn van 't vintje, de reste van 'ndienn moand oek
van 't wuvetje. D'ouders zorn achter e moand nog e bitje voun de joungn, achter
en endetje verhuuzn dedie toune nor e jeugdgroep, woa dan ze achter twi joar oek
koppeln. Mêestol broedn ze mor êne kêe, uutzounderlik e twidde of zest e derde
kêe.

Deroeck (in verschillige schryfwyzn) is e noame dan nog wel menschn hen, surtout
in Ôost-Vloandern, Henegouwn en Antwerpn.



https://vls.wikipedia.org/wiki/Robrecht_I_van_Vloandern

Robrecht I, bygenoamd de Fries (ca. 1029/1032|32 – Kassel (Vrankryk), 13 oktober
1093) was groaf van Vloandern van 1071 tout an zyn dôod.

Je trouwde in 1063 mè Gertrude van Saksn, weeuwe van groaf Floris I van Holland.
Vandoa zyn bynoame de Fries. In dien tyd was ter nog sproake van ’t Groafschap
West-Friesland. De noame Groafschap Holland kwam moar in gebruuk round 1100.

Zyn oudere broere Boudewyn VI, groaf van Vloanderen en Henegouwn, stierf in 1070
en je wierd ipgevolgd deur zyn oudste zeune Arnulf III, bygenoamd den
Oungelukkign, azo genoemd deurdat ’n sneuvelde in de Slag by Kassel (22 februari
1071). Robrecht de Fries, zyn nounkel, was e familieoorloge begost vo ’t
groafschap Vloandern, teegn de weeuwe van zyn broere, Richilde van Henegouwn, en
heur twi zeuns Arnulf III en Boudewyn II.

Filips I van Vrankryk en Willem de Veroveroare, die keunienk van Iengeland
gewordn was, stoundn an de kant van Arnulf III. Uuteindelik krêeg Robrecht de
Fries toch de steun van de keunienk van Vrankryk, die hem erkende ols groaf van
Vloandern. Zyn schônzuster Richilde en heur zeune Boudewyn II hieldn ’t
groafschap Henegouwn.



https://vls.wikipedia.org/wiki/Resomoatie

Resomoatie of resomoasje is e procedé woaby dat e lyk ipgelost wordt in e
miengsel van 300 toet 400 liter woater en kaliumhydroxide, e sôorte van zeur.

't Miengsel wordt in nen inoxen container ipgewarmd toet 180 groadn en achter
drie eurn is 't lyk hêlegans ipgelost. Der bluuft allêne mor e bitje groen-bruun
gekleurde vloeistoffe over (die aminozeurn, peptiedn, sukers en zout bevat) en
zochte, poreuze witte restn van bêenders (calciumfosfoat), gemakkelik met d'hand
te verpulvern, moa mêestal wordt er doa wel e cremulateur vôorn gebruukt. De
witte assche kan verstrôoid wordn of bygezet in e columbarium. De vloeistoffe
kan were gerecycleerd wordn in 't ecosystème.

De resomateur is een uutviendienge van e Schot en 't zou vele beter vo 't milieu
zyn of cremoasje, woaby dat er styf vele CO2 vrykomt.

In verschillige landn is ter vele interesse vo 't resomeern, moa den tekniek
wordt vo 't moment allêne moa toegepast in e klinieke in Californië vo orgoann
en ledemoatn ip te lossn die weggepakt zyn. In Canada goan ze der in 't korte
mee begunn. In Vloandern wordt er ook al over geklapt moar êest moe minister
Geert Bourgeois zyn toeloatienge geevn.



https://vls.wikipedia.org/wiki/Remi_Drieux

Remi Drieux, ofte in e gelatyniseerde versie Remigius Driutius, (Volkerinkove,
1518 of 1519 - Brugge 12 meie 1594) wos e Vlamsche gêestelykke, bisschop va
Lêeuwardn en derachtr bisschop van Brugge.

Remi Drieux was de zeune van Remi Drieux senior en Katherina Fenaerts, je wos
den oudstn van neegn kinders. De familje Drieux wos e redelyk rykke familje die
ol sedert generoasjes gevestigd wos in Volkerinkove in de kasselry Kassel. Zynne
nounkel wos de jezuïet Michel Drieux, docteur in de rechtn en de stichtr van't
Driutiuscollege in Leuvn. Zyn betoovrgrôotvoader wos Jacques Drieux, "chevalier
de Jérusalem", die begroavn ligt tegoare me zyn wuuf in't kôor van de kerke van
Ruuscheure.

Toendat 'n elve wos kreeg 'm ol de kerkelyke tonsure. In oktober 1535 begoest 'm
me zyn universitaire studies in Leuvn. Je weunde der by zyn noenkel, die ton
kanselier wos van d'universityt, in't loatere Driutiuscollege. Je volgde ôok
lesse an't Collegium Trilingue. In 1538 kreegtie zyn mêesterstitel en in 1542
licencioat in de beyde rechtn. E joar derachter kreeg tie zyn priesterweydienge.
Van 1538 tout 1544 doceerde ie filosofie in't Leliecollege en vanaf 1544 wos tie
professor burgerlyk recht en kanunnik vande Sent-Pieterskerke. Je wos ton nog mo
vuufentwentig joar oud.

Round 1555 wierd ie kanunnik van de kathedroale va Koameryk en moakte de
bisschop va Koameryk Robert de Croÿ em tot zyn officioal en dus zynne
belangrykste medewerkr, me als residensjeplekke Brussel. In 1556 wierd ie deekn
van't Sent-Jacobskapittel in Leuvn en in 1557 benoemde de Spoansche keunienk
Filips II em tot kerkelyk roadsman inde Grôote Road van Mecheln, e funksje die
em twoalf joar gienk uutoefen'n. In 1558 wierd ie ôok nog proost van't
Ouze-Lieve-Vrouwekapittel in Brugge.

Ip 15 moarte 1560 wierd ie ip veurdracht van kardinoal Granvelle deur Filips II
benoemd tout bisschop van Lêeuwardn, mo zounder dat 'm tout bisschop wierd
geweyd. 't Bisdom Lêeuwardn wos ton mo juuste ingesteld ip vroage van Filips II
vo de kettery ('t protestantisme) in de Nôordelyke Nederlandn te bekampn, mo
vele succes zo 't plan nie èn. Drieux wierd in die funksje bevestigd ip 8 oest
1561 deur paus Pius IV. Je anvèirde den ipdracht wel, achter vele andriengn van
Granvelle, mo nie mè hêel me zyn goeste. Je koest gêen Fries koutn en de
opdracht wos verre van zyn vertrouwde oumgeevienge die in
Leuven-Brussel-Mechelen lag. 't Felle verzet van de Stoatn van Friesland en van
de Friessche geestelykeyd verhinderde zyn installoasje lyk bisschop. Je bleef
ton mo vodder in Mecheln actief en èit nôois boas gewist in zyn bisdom. Terbyst
brak de Reformoasje deure in Friesland. In 1566 wierd de Sent-Vituskerke (die
ton de ôofdkerke wos van't bisdom Lêeuwardn) zelfs geattaqueerd byst de
beeldnstorm. Drieux wierd ip 15 september 1569 in Lêeuwardn ip papier
'ipgevolgd' deur Cuneris Petri, die wel êenigstn tyd in Lêeuwardn actief wos, mo
toch zo moet'n vluchtn vo de gevolgn vande Reformoasje.

Mo ol vree rappe was ter e nieuwe opportuunityt vo Remi Drieux, achter de dôod
van den êestn bisschop van Brugge, Pieter De Corte, in 1567. Ol in november 1568
(dus nog byst zyn officiëlle dienste in Lêeuwardn) wierd Drieux deur Filips II
angesteld lyk nieuwn bisschop van Brugge, wa bevestigd wierd deur de paus ip 16
september 1569. In november van da joar wierd ie in Mecheln tout bisschop geweyd
en in december wierd 'm in Brugge ingehuldigd. Zyn woapnspreuke wos: Spes mea
Christus ("Christus es myn hope").

In de moeilyke tydn van den Tachtigjoarign Oorloge die derachter kwoamn,
speeldigde Drieux e belangryke rolle in de polletiek van de streke. In 1574
wostem, ounder de Spoansche landvôogd Luis de Zúñiga y Requesens, êen van de
vôorstanders van oovrleg me 't rebelleerende Nôorden, wa da leydde tout
ounderandeliengen in Breda. Mo in 1575 zag tie gêen iplossienge mêer in oovrleg
me Willem van Oranje en wos tie verzekers gêen vôorstandr vande Pacificoasje van
Gent. In 1577 oundertêekende em de Unie van Brussel en wierd ie lyk gezant van
de Stoatn-Generoal na landvôogd Juan van Ôostnryk gezoundn.

Byst dat 'm ziek wos reisde em ip 24 oktober 1577 na Gent vo der in de Stoatn
van't Groafschap Vloandern ip te roepn vo fidêele te bluuvn an't katholieke
gelôof en an't wettelyk gezag van keunienk Filips II. E poar doagn derachtr
wierd ie tegoare me and're ofgevoardigdn, in't gevang gesmeetn byst den de
ipstand van de Gentsche calvinistn. De noaste vier joar zat ie in't prisong.
Achter de persôonlyke intervensje van Willem van Oranje wierd ie na Dendermounde
getransfereerd. Je kwam uutendelyk vry ip 15 oest 1581. Ne koest wel nie were na
Brugge omda 't stad ôok e calvinistisch bestuur ad gekreegn. Pas in 1584, achter
zeevn joar gedwongn weg te zyn, zo tie ounder de beschermienge van de ton
iprukkende landvôogd Alexander Farnese zyn bisdom ipnieuw kunn'n bestiern.

Achtr zyn werekeern in Brugge mochte Drieux ip 29 november 1584 in de
kapittelzoale vande kathedroale de relikwie van't Illige Bloed ountvangn, die da
byst den ipstand van de Geuzn deur Juan Perez de Malvenda vanof september 1578
verstopt wos in't uus van zyn schôonbroere, de protestantssche scheepn Jacques
de Chantraine dit Broucsault, omda ter by em nie geplunderd wierd. Vanaf ton
moeide Drieux em nie mêe me de polletiek en gienk em zyn eign ollene mo
beezigoudn me 't gêestelyk welzyn van zyn bisdom. Ne zorgde ounder and're vo 't
weydn van tientalln pasters vo de oopnstoande plekkn die der gekommn woarn deur
de Reformoasje in te vulln. Je trok ôok vele ip visitoasje na de boerebuutn woa
da de kerkelyke organizoasje vele gelydn ad ounder de Reformoasje. Ne stierf ip
12 meie 1594 in Brugge. In zyn testament dee tie e grôote schenkienge an't
Driutiuscollege van Leuvn.



https://vls.wikipedia.org/wiki/Reie

De Reie wos e riviere die van Toeroet noa Brugge strôomde. Doa moendde ze uut in
en zeê-orme die nu verzand es toet et Zwin.

De noame Reie komt van't Keltische Rogia, wa da "Illig Woater" wilt zeggn. 't Es
geweetn da de Keltn riviern en broun'n lyk goddelyke weezns bezoagn. 't Es de
Keltische noame die an de Brugsche woaterloope es bluuvn plakkn en die by
uutbreydienge de name wierd van bikkans olle nateurlyke of kunstmoatige
woaterlôopn die 't stad deurekruuschn.

De riviere de Reie begost in 't zuud'n van Brugge, tusschn Woardamme en Toeroet.
Vandoar liep ze grôotndêels via de bestoande Woardammebeke langsn Ôostkamp.
Veurby Moerbrugge en Stêenbrugge liep de Reie Brugge binn'n via 't Minnewoater,
dat ôorsprounkelyk ê sôorte stuwmeertje en bufferbekkn wos. Ôok vloeide ier de
Kerkebeke in de Reie, vlak vôorn dat ie de grachte van de vestn kruuschte en in
't Minnewoater vloeide (gelyk da't Marcus Gerards ip zyn koarte zette).

Loater wierd ier de voart van Brugge-Gent gegroavn, da de beddienge van d'Oude
Kalle volgde. Da was nie ollêene belangryk omda de Republiek der Zeevn Verenigde
Provinciën tol hief ip de commerce oover de Westerschelde, mor ôok voe de
Reiemoendienge te spui'n omda dadde ol begost was te verzanden. Doarom wierd de
voart loater deuregetrokkn nor Ostende. Êerder wos ôok ol de Lieve gegroavn van
Gent na't Zwin.

Êest moendde de Reie e twoaschn tusschn Blanknberge en Zêebrugge in de Nôordzêe
uut via ê getied'ngeule, mo in d'elfde êeuwe en ze 't Reiewoater via een voart
ofgelêed noa Cadzand, via 't mêer ôostelyk geleegn Sincfal, 't loatere Zwin. Die
zêe-orme was vergrôot deur de Stormvloed van 1134 en loater verschilligte kêern
gekanaliseerd voe de verzandienge teegn te goane. Ze passeerde de voorhoavns
Damme, Oeke, Sint Anna ter Mu en Sluus. Derr woarn ôok vierboakns angeleyd. De
verzandienge van de Reie was éên van d'ôorzaken voe't economische vervol van
Brugge. E nieuwe verbiendienge kwam't er mo me de Damsche Voart van Napoleon.

In Brugge is 't tracé van de Reie nog goe erkenboar, oloewel dan ze der ol vele
an veranderd en over ol die joarn. Ze strôomt nog olsan van 't Minnewoater
langsn de Bakkersreie en langsn den Dyver na de Rôoznoedkoaie. Van de
Rôoznhoedkoaie liep de Reie noa 't nôordn tusschn den Burg en de Wullestroate,
ounder de vroegere Woaterholle (loater 't Provincioal Hof) en achter d'uuzen an
den ôostkant van de Vlamiengstroate. An de Kroaneplatse droaide de Reie noa
reks, langsn de Poortersloge richtienge woar da nu de Biskajersplatse en de Jan
Van Eyckplatse liggn. Hil da stik, vanof den Burg tout an 't Jan van Eyckpling,
is nu overwelfd. 't Stikstje boane da ter boovnip ligt tusschn de Kroaneplatse
en de Biskajersplatse noemt nog olsan "Kroanereie". Van de Jan Van Eyckplatse
lopt de Reie wêere bovengrounds vodder langsn de Spegelreie en de Langereie noa
de Dampôorte.



https://vls.wikipedia.org/wiki/Regio_(Itoali%C3%AB)

Iedere regio hèt e parlement ("consiglio regionale", regionale road), die om de
vuuf joar gekoozn wordt. De regio's zyn were verdêeld in 109 provinsjes en mêer
of 8100 gemêentn. (allêne Valle d'Aosta hè gin provinsjes).

De vuuf regio's mè speciaal statuut (noamelyk Sicilië, Sardinië,
Trentino-Zuud-Tirol, Friuli-Venezia Giulia en Valle d' Aosta) èn e grôte
autonomie, die deur e speciale stoatswet gewoarborgd wordt. Die regio's wordn
autonome regio's genoemd. Tusschn 60 en 100% van al de lastn zyn vo die regio's.

De reedns vo die autonomie verschilln: in 't geval van d' eilandn Sicilië en
Sardinië is 't de geografische isoloasje en 't separatisme; in Valle d'Aosta de
Franstoalige, in Trentino-Zuud-Tirol de Duutstoalige minderheid. De genoemde
regio's zyn in 1948 ipgericht. Friuli-Venezia Giulia is in 1963 ipgericht, de
mêerderheid van de bevolkienge sprikt Friulisch en in 't ôostn ist er e
Sloveensche minderheid.

Achter 'n hervormienge in 1972 krêegn de twêe provinsjes Trente
(Italioanstoalig) en Bozen (Duutstoalig), in de regio Trentino-Zuud-Tirol, de
status van autonome provinsje en paktn de mêeste bevoegdheedn van de regio over.



https://vls.wikipedia.org/wiki/Pieter_Pourbus

Pieter Pourbus (Gouda, ca. 1523 - Brugge, 30 januoari 1584) was de belangrykste
kunstschilder in Brugge in de twiddn elft van de 16e eeuwe.

Je was êen van de Vlamsche maniëristn en e veelzydige Renaissance- kunstenoare.
Je was nie ollêne kunstschilder, mor ôok beeldouwer, architect, ountwerper van
wandtapytn, cartogroaf, landmeter en ingenieur.

In 1540 vestigde Pieter Pourbus em in Brugge en in 1543, an z’n 20 joar, liet ’n
em ols mêester in ’t Brugs schildersambacht inschryvn. Je trouwdeg' in Brugge
met de dochter van z’n lêroare Lanceloot Blondeel.

In 1549 krêegt ’n ipdracht van ’t stadsbestier vo de fêestdecoroasje te moakn vo
de komst van krôonprins Filips van Spanje (de loatern Filips II van Spanje) en
z’n voader Keizer Karel V.

Karel Van Mander schrêef over em in z’n beroemd Schilderboeck: ‘Nooyt heb ick
ghesien bequamer Schilder winckel als hy hadde’.

Pieter Pourbus is in 1584 in Brugge gestorvn en begroavn in de Sint-Gilliskerke.

D’r angn werkn van Pieter Pourbus in ‘t Groeningemuseum, in
d'Onze-Lieve-Vrouwekerke en de Sint-Jacobskerke in Brugge en in ’t museum in
Gouda.

’t Restaurang Pieter Pourbus, ip den hoek van de Grauwwerkersstroate en de
Pieter Pourbusstroate in Brugge, was zyn ouderlik huus uut 1561. Pourbus zelve
weunde en werkte in de Jan Miraelstroate. De Pieter Pourbusstroate noemde in d’n
tyd Coeiestaartstraetken.

Ze weundn in 't huus De Pelikaan in de Vlamingstroate nr. 23, ter hoogte van de
kroanplatse woa da de kroane stound. Jan van Eyewerve was e ryke wynmarchang.



https://vls.wikipedia.org/wiki/Paus_Julius_II

Paus Julius II (Albisola Superiore, 5 december 1443 - Rome, 21 februoari 1513)
was paus van 31 oktober 1503 toet an zyn dôod. Je wier geboorn in 1443 ols
Giuliano della Rovere en je was een neef van Paus Sixtus IV.

Z'n byname was Il Papa Terribile, of den Verschrikkelikken Paus, omdat ie 't ip
em gepakt aad vor de Pauselikke Stoaten te eroveren. Doby voerdet ie dikkels
persôonlik z'n legers an, een paus-soldoat dus. Je werktige ôok me Zwitserse
uurlingen, die vo dien tyd me styf moderne pieken vochtn, woda nog oltyd de
Zwitserse Garde een overbluufsel van is. J'is uutendelik gestorvn an een
koortsanval dat ie ipgeloopn aad binst één van z'n veldtochtn.

Mo neffest een generoal van ze troepen was 't ie ook een bevorderoare van de
kunst. 't Was em die an Michelangelo vroegt vo de Sixtynse Kapelle te
beschilderen en 't beroemd mêesterwerk van Michelangelo van Mozes aad Paus
Julius II em loaten maken vor ip z'n grafmonument. En ook Bramante en Rafaël
kregen regelmoatig ipdrachten van em. Julius II was ôok den ipdrachtgever vo de
Sint-Pietersbasiliek in Rome.



https://vls.wikipedia.org/wiki/Palazzo_Pitti

'T Palazzo Pitti es e palys en e museum in den Italioanschn stad Firenze woarda
't an de zuudkant van de riviere Arno ligt.

De rykkn bankier en commerçant Lucca Pitti wildigde round 1440 voor emzelve een
palys lattn bouwn da grôoter en schoonder wos dan ol de andere palyzn in't stad.
Iermee ad ie surtout de familie de' Medici ip't oge die ip die moment êen van de
belangrykste families wos van Firenze. 't Palazzo Pitti werd uutendelyk in 1458
gebouwd achter e tèkenienge van Brunelleschi, moar achter een tydje wos de
familie Pitti kapot geconcurreerd en ze gingn falliet. 'T hêele palys werd
verkocht in 1549 an Eleonora van Toledo wordeur da't in andn kwam van de familie
de' Medici die der vo de volgende êeuwn in gingn weunn (tot et uutstervn van't
geslacht in 1737). 'T palys ei pertank de noame van zyn êerstn eigenoare bluuvn
oud'n, oewel dat de familie Pitti der dus mo kort in eit verbleevn. Wel ein de
Medici uit nyd vo de Pitti ol ulder woapnschildn deruut verwyderd, op êentje na
da nu nog te zien es in de oogte links op den oek van de Sdrucciolo dei Pitti,
't smolle stratje tegenover 't palys. Cosimo I de' Medici verbound als
grôotertog ôok 't Palazzo Pitti me 't Palazzo Vecchio deur de constructie van de
Corridoio Vasariano.

An't ende van de 16de en bist de 17de êeuwe wos ter gin êen vorstelyk palys
grôoter lyk 't Palazzo Pitti. In de loop van de tyd es ter ôok nog an bygebouwd.
De gevel es 205 meter lank en 36 meter oge. 't palys eit e grôote cortile of
koer, die ontworpn es gewist deur Bartolomeo Ammanati. De cortile dient als e
soorte van toegang tot de Bobili-hoovn die hoger geleegn zyn achter 't palys. Ip
die koer stoat e grotte, de Mozesgrotte, met nen ovoaln woaterreservoir. De
cortile koest ôok ounder woater gezet wordn vo der e zêeslag t'ensceneern (e
gedacht dat ginspireerd es deur de naumachia in de Oudheyd.

Der angn ôok buutnlandsche schilders, ounder andere Diego Velázquez, Antoon van
Dyck en Rubens.



https://vls.wikipedia.org/wiki/Otto_I_(HRR)

Otto I, bygenoamd Otto de Grôotn (Wallhausen (Saksen-Anhalt), 23 november 912 –
Memleben (Saksen-Anhalt), 7 meie 973), van de dynastie van de Liudolfiengers,
was van 936 tout 973 hertog van Saksn en keunienk van Oost-Francië, van 961 ook
keunienk van Italië en van 962 den êeste Rôoms-Duutsche keizer.

Achter de môord ip keizer Berengar van Friuli in 924 was de keizerlykn titel
bykan vêertig joar vacant gebleevn. Ip 2 februoari 962 wierd Otto I tout keizer
gekrôond en kost ie de keizers van 't Rôoms Ryk ipvolgn.

Je was den oudste zeune van Hendrik de Veugeloare en Mathilde van Ringelheim.
Zyn voader is nôoit gin keizer gewist, mo je wordt toch anzien ols de stichter
van 't Ottoons Huus. D'Ottoonn regeerdn mêer of 'n êeuwe van 919 tout 1024 over
Duutsland, loater 't Hillig Rôoms Ryk genoemd.

De keunienklyke villa van d'Ottoonn in Memleben was styf belangryk in dien tyd.
Otto zyn voader is doa geboorn en gestorvn. Otto is ook gestorvn in Memleben, mo
j'is begroavn in de kathedroale van Magdeburg. Zyn herte zou begroavn zyn in
Memleben en zyn zeune Otto II stichtte doar in 975 e Benedictyneklôoster.

Je trouwde in 951 me zyn twidde vrouwe Adelaide van Bourgondië. Under jounges
woarn:



https://vls.wikipedia.org/wiki/Oostende

Ostende is e Belgische stad in de provinsje West-Vloandern. Ze ligt an de
Vlamsche Kust. Buutn Ostende zelve, zyn der nog e poar deelgemeentn, Stène,
Mariakerke, Raversyde en Zandvoorde. Der weunn in 't geheel oast 70.000
menschen. Roend Ostende liggn de gemeentn Middelkerke, Gistel, Oedeburg en
Brèènienge. In de Middeleeuwn laag Ostende an den oostkant van e schiereiland,
Ter Streep. An de westkant laag Westende en in 't middent laag Middelkerke. De
polder achter 't eiland liep allene by springty oender, twèè kèèren per joar.
Deur d'inpolderienge kaamt de Ploate an 't vasteland te liggn.

De stad is e belangryk verkèersknooppunt, en et byvoorbeeld nen aavn, e
vliegpling en ne jachtaavn. De stoasje van Ostende is ook et endpunt van de
tring, dus je moe doar ofstappn, oftewel direct were kèern, mo je ku wêl direct
de kusttram pakkn, want dedien stopt ook an de stoasje. Je kut ook de ottoobus
pakkn no de banlieue of een va de buutnlynen no Brugge, Gistel, Oedenburg,
Veurne, Ichtegem, Klemskerke, Toeroet, Diksmude, Middelkerke en vele meer. In't
sezoejn kost je vroeger no Ieper en Bellewaerde me de bus, ma in 2012 e ze die
liene afgeschaft.

E poar belangryke platsen in Ostende zyn 't Petit Paris; die name verwyst nog
noa de tyd toun da Ostende twètalig was, 't Pêêrd (Leopold I pling), woa dat er
e reusachtig standbèeld stoat van uze èeste keunink en 't Marie-Josépling. In 't
centrum van de stad lig et Woapenpling met 'n schône kiosk in 't middn.

Ostende is ook de stad van artiestn gelik Arno, James Ensor, Leon Spilliaert,
Constant Permeke, Gustaaf Sorel, Jef van Tuerenhout en Raoul Servais en
entertainers gelik Kamagurka, Herr Seele, Gunter Lamoot, Lucy Loes, Preuteleute,
...

En vergit de Paulusfèestn nie te middn ogustus woar da je veel artiestn uut eign
streke kunt zien uptreedn, vooral Lucy Loes trokt doa assan vele volk aze
speelde.

J'et ook e ferme hardcore en punkrockscene, bekende groepn van by uus zyn
oundermèer Death Before Disco, Dedicted, 7 works en Ladbroke.

De stoeten Ostendenoare, rond de joarn 1980-90 en satirisch weekblad, moa nu en
mysterieuzn actiegroep die ’t gemunt êt ip de monumentn ter ère van keunienk
Leopold II in Ostende. Z'en in 't verleden al e ki zyn and ofgezaagd.

Et boegbèeld van Ostende is De zèe va George Grard, het standbèeld voorn het
Casino Kursoal, deur de Ostendenoars Dikke Mathille genoemd. In 2005 is't er een
discusje gewist of da't standbeeld ip eur oorspronkelikke platse ip de
oostellienge moest gezet wordn, moa der was zovele trammelant doarteegn da ze
toch moa beslootn en om et te loatn woar dat 't was. Z'en der ook e soorte van
bier achter genoemd.

In Ostende (lik up vele plekkn an de kust), gebruukn ze in te plekke van de /êe/
de /èè/. Ze zeggn dus nie me men êen bêen in de zêe, mo me men èèn bèèn in de
zèè (klanke lik de êeste i in illetriek, mor e bitje langer), of lik de twidde e
in 't Fransche élève.

De burgemèèster van Ostende is Johan Vande Lanotte. Mo in de gemèènteroad zittn
der nog bekende gasten, gelik Geert Lambert, me ze groen brilletje, en nateurlik
et Jean-Marie Dedecker doar ook in gezetn.



https://vls.wikipedia.org/wiki/Oeke

Hoeke (uutsproake: Oeke) is een klêen dorptje in de Belgische provinsje
West-Vloandern en een dêelgemêente van Damme. 't Is met een ippervlakte van een
432 ha en een stik of 150 inweuners de klêenste dêelgemêente van Damme.

Oeke is gesticht round 1250, deur koopliedn uut Hamburg, Lübeck en Bremen. Beist
de middelêeuwen was 't e belangryk hoavenstadje, dat tonne an een inham van 't
Zwin lag. Sichtend de 15ste êeuw begost het verval, en met da 't Zwin verzandde,
werd Oeke e rustige landbouwparochje. In 1795, in de Fransche tyd, is 't were e
zelfstandige gemêente gewordn. Toet 1970 is 't e zelfstandige gemeente gebleevn,
moa 't is tonne 't hope gevoegd met Lapscheure en Moerkerke. Met de fuusjes van
1977 is 't e dêelgemêente van Damme gewordn.

De kerke en de parochje zyn genoemd noa Sint-Jacob de Meerdere. D'êeste
vermeldienge van 't kerksje dateert van round 1260, ton da't nog e kapelle was.
Deur d'êeuwn is teferente kêern beschoadigd en heripgebouwd. 't Is een beschermd
monument van in 1938



https://vls.wikipedia.org/wiki/Nico_Mattan

Nico Mattan (17 juli 1971, Yzegem) es ne vôormoaligen West-Vlamschn coureur. Zyn
specialiteit wos êendagskoersn, moar ie koste ôok goed tydryen. Ie weunt in
Wienkel, dêelgemêente van Legem.

Mattan wos prof sedert 1994. Ie es gestopt ip 7 oktober 2007, met de
Franco-Belge, in de 3de etappe die endigde in Poperienge.

Mattan wos in 't begun knecht van ze moat Frank Vandenbroucke. In 1999 moest ie
stoppn mè koersn omda zyn erte roar dei. Moar achter ne moand, en onderzoekn in
Amerika, kost 'n toch vodder koersn.

Mattan wos gekend vo ze bygeloof. Zyn geluksnummer wos 17, zyn gebôortedag.
Matan gelooft dat 't gin toeval wos dat 'n Gent-Wevelgem gewonn et op 'n zesn
van 'n vierdn moand van 2005 (telt die cyffers t'ope en je komt an 17). E
speelde ôok geirn de rolle van kluchtigoard in 't pelotong en 't was ôok geweetn
dat ie ne levensgenieter wos, die geirn ne ki gink goan eten.

In een interview met de Krant van West-Vlaanderen (9 moarte 2007) gaf Mattan, en
passant, toe dat 'n ôok EPO genoomn eit in zyn carrière. Die zelfsn dag nog
zwakt ie zyn verkloariengn of. E beweirt nu dat 'n cortisone gepakt et, omdat ie
"last ad va zyn sinuusn".



https://vls.wikipedia.org/wiki/Nero_(keizer)

Nero (Antium, 15 december 37 - teegn Rome, 9 juni 68) was een Romeinsen keizer
van 13 oktober 54 toet an zyn dôod. Je was de zeune van Gnaeus Domitius
Ahenobarbus en Julia Agrippina de joungere en was langst hur kant verwant an den
keizer Augustus.

Zyn ôorsprounkelike name (voar zyn adoptie deur den keizer Claudius) was Lucius
Domitius Ahenobarbus. Achter zyn adoptie veranderde tjie zyn name toet Nero
Claudius Caesar Drusus Germanicus. Otje ton zelve keizer wierd, wierd zyn
officiêle name Nero Claudius Caesar Augustus Germanicus en vanof 't joar 66
Imperator Nero Claudius Caesar Augustus Germanicus.

In 't joar 50 kreeg Nero zyn ma Agrippina, die met den keizer Claudius was
getrouwd, 't vô mankoar da Claudius de jounge Nero adopteerdige. Den filosôof
Seneca wierd ook vanuut zyn verbannienge teruggeroepn vô Nero zyn lêermêester te
zyn. In 't joar 53 trouwdigde tjie met de dochter van de keizer, Claudia
Octavia, en in oktober van 't joar 54 wierd Claudius deur Agrippina vergiftigd
en zyn zeune Britannicus in 't gevang gesmeetn, zodoanig da zodat Nero hem
zounder concurrense toet keizer kost uutroepn. Vô 't toch moa hêelteganstn zeker
te maakn hèt Nero Britannicus in februoari van 't joar 55 loatn vergiftign.

't Grôot en luxueus paleis da Nero liet bouwn in 't verwoeste gedêelte van de
stad (de Domus Aureus, of goudn huus), da van den Palatynheuvel toet an den
Esquilynheuvel rêekte, makte hem nie geliefd by d' inweuners van Rome. Nie
ollêene kostn d' inweuners van de verbrande wykn nie noar under huus werekêren ,
moa bovendien maktn de grôte kostn een financiêle crisis nog erger.

't Is ton ook nie te verwoundern dat in 't joar 65 een complot teegn hem wierd
ountdekt, moa da was moa 't begin van de probleemn. Uutendelik kwaamn der in 't
joar 68 vier upstandn an 't licht (Glaba in Spanje, Otho in Portugal, Rufus in
Gallië en Clodisu Macer in Nôord-Afrika, en dat hèt de Romeinse Senoat doen
besluutn Nero of te zettn. On z' hem kwaamn arresteern hèt Nero zyn eign kele
deurgesneen.



https://vls.wikipedia.org/wiki/Meezjs

De meezjs, meuzjn of muggn (Nematocera) zyn 'n oendrorde van de twêevleuglign mê
dinne gesigmenteerde voelsprietn en mêest larvn die in 't woatre leevn. Doaby
ôorn de stikmeezjs (Culicidae), langpôotmuggn (Tipulidae), knuttn
(Ceratopogonidae), krieblmeezjs (Simuliidae).

Meezjs zyn typiesch gekenmerkt deur droadvormige, gesigmenteerde voelsprietn die
ook pluumachtig kunn zyn by sommigte vintjes. De Nematocera zyn e
parafyleetiesche suborde, omda êen van de famieljes (Anisopodidae) blykboar e
zustre-takson van de vliegn (Brachycera) is; 'n alternatieve klassifiekoasje ê
vôorngesteld gewist woarin da de famielje Nymphomyiidae (tradiesjonêel
geklasseerd by de Blephariceromorpha) verplatst is no zyn eign oendrorde, de
Archidiptera, en ol d' oovrebluuvnde meezje-famieljs geplatst wordn in 'n
oendrorde genoamd Eudiptera; echtre zyn de Eudiptera ook parafyleetiesch, en die
klassifiekoasje is nie algemêen anveird. Vor e grôot stik te dankn an ze lange
geschiednisse bluuft de noame Nematocera nog altyd in gebruuk.



https://vls.wikipedia.org/wiki/Maximiliaan_II

Maximiliaan II (Weenn, 31 juli 1527 - Regensburg, 12 oktober 1576), was keunienk
van Hongareye en Boheemn, aartshertog van Ôostnryk en keizer van 't Hillig Rôoms
Ryk.

Maximiliaan is geboorn in Weenn en je was den oudste zeune van keizer Ferdinand
I. Zyn moeder was Anna van Boheemn, de dochter van keunienk Vladislav II van
Boheemn en Hongareye. Zyn kienderjoarn brocht ie deure by z’n ouders in
Innsbruck, woa dat ie Tirools lêerde klappn.

An z’n zeevntien joar liet z’n nounkel keizer Karel V hem no Spanje kommn vo z’n
êeste politieke en militaire ervoariengn ip te doen.

Karel V ha gewild da zyn zeune Filips II (de loatere keunienk van Spanje) hem
zoudt ipvolgn als keizer, mo z’n broere Ferdinand I was ol angeduud vo die
functie, en hem en Maximiliaan woarn teegn da voorstel. Da zorgde vor e serieus
conflict tusschn de twi takkn van de Habsburgsche familie. In 1552 is
Maximiliaan zelfs ziek gewist achter dan z’hem vergif gegeevn haan.

In 1570 trouwde Filips II van Spanje mè Maximiliaan zyn oudste dochter Anna van
Ôostnryk. Ze was z’n vierde vrouwe. Under zeune Filips III kwam loater keunienk
van Spanje.



https://vls.wikipedia.org/wiki/Maria_van_Bourgondi%C3%AB

Maria van Bourgondië (13 februoari 1457, Brussel - 27 moarte 1482, Brugge) was
hertoginne van Bourgondië, Brabant, Gelre, Limburg, Lothier en Luxemburg,
markgravinne van Namen, gravinne van Vloandern, Artesië, Franche-Comté,
Charolais, Henegouwn, Holland, Zêeland en Zutphen.

Eur byname was Maria de Ryke omda ze hêel ‘t Bourgondisch Ryk, toun ol êen van
de rykste gewestn van West-Europa, geërfd ad. Ze was de (lievelings)dochter van
hertog Karel den Stoutn. Heur moeder wos Isabil van Boerbon, die é lange een
vree skoan proalgraf hed in de groate Sint Michiels abdie van Antwerpen, moa
dedie es ollange ofgebroken door Napoleon die do zin oorlogs skeepswerve gamoakt
had. De sanskulotten en ton zovele kapot gemakt en gestolen moa van da graf keun
je neu nog iets zien in de katedraole in Antwerpen en in Amsterdam in het
riksmuseum.(de pleuraors of beskrièmers, da zin beeldekes rond tgraf)

Ze trouwde in Gent in 1477 me Maximiliaan I van Habsburg (1459-1519), beter
bekend lik Maximiliaan van Oostnryk, en ze kreegn drie kienders woarvan er moar
twee de kanse addn om de volwassen leeftyd t'hoaln:

Wanneer da eur voader doatging in 1477 moest ze zy em totoal ounvoorbereid
upvolgn. Gelukkig was zuzzie wel vree goe mé Margareta van York, da wos eur
stiefmoedre, en da wos un vree gelièrde en rappe vrouwe, sé mèria van boergonje
wook flams gelièrd en ze et heur vele holpen mé euren trouw mé maksimilaon en
wook tegen den altijd moa ipdringerige politik van de Fransken keuningk Lowie
XI. Dien zei dat volgens 't Frans opvolgings- en erfrecht een wuf gèn recht ot
ip Frans bezit en dus da Boergonje wére noa Frankrik moestte goan. Dus hat ie,
al vano heur voader doad was, Artesië, in wa ta nu Frans-Vlaanderen es,
ingepakt. Moa twas vree moeilik vo Mèria omda een vrouwe bivoorbeeld militèr nie
zo vele kostte doen gelik nen vint die oltid an de kop van un leger kostte
stoan.

Naturlik ad da dramoatische gevolgen. Direct eistn sommigste steedn, voorol
Brugge en Yper en sommigste streekn (lik Broabant en Olland) under verloorn
privileges were up. En me succes want deur de toekennienge van het Groot
Privilege (11 februari 1477) verkreeg Maria financiële en militaire steun van de
Staten-Generaal der Nederlandn.

't Ryk van eur was van korte deure. Up den desastreuzn dag van zes moarte 1482,
binst ne volknjacht in de busschn van Wyndoale by Toeroet, miste eur peird ne
sproung en viel. Maria vloog over eur peird en die beeste kwam up eur terechte.
Mè lik resultoat en bekknbreuke en en inwendige bloedienge. Z'èn Maria noa 't
Prinsenhof in Brugge gebroch, moa 't mochte nie mè elpn, den 27sten moarte es ze
an eur verwoundiengn bezweekn.

Z'èt e proalgraf gekreegn in d'Onze-Lieve-Vrouwekerke van Brugge, nevers da van
eur voader Karel den Stoutn. Je kut ze doar nog osan goan bekykn.



https://vls.wikipedia.org/wiki/Marc_Degryse

Marc Degryse (Roeseloare, 4 september 1965) is een Belgischen ex-voetboller
(aanvallende middnvelder-spits). Toet in 2007 was tie sportleider by Club
Brugge.

Degryse (ook ut te sprekn as degrieze)begoste te voetbolln by VC Ardooie, moar e
ging ol zêre na Club Brugge. E wos 2 kêers kampioen va Belgie. Achter zes joar
veruusnde na de grôte concurrent Anderlecht. Vele supporters va Club Brugge en
em dat nôoit hêlegans vergeevn. Mi Anderlecht kwam Degryse 4 kêers kampioen.

In 1995 ging Degryse na Sheffield Wednesday in Iengeland, woa dat 'n nie echt
deurebrak. Doarom veruusden ie na PSV voe twee joar. In 't latste joar mucht 'n
ni vele speeln. Dat wos ni na de goeste va Degryse en e kêerde were na Belgie.
Êerst na AA Gent, loater na Germinal Beerschot. Ze latsn match wos in mei 2002.

Achter zyn actieve carrière als voetboller es't ie in 2003 by Club Bugge begonn
als sportief directeur. Ie wos oundermêer verantwoordelik voo de transfers en de
anwervienge van de trainers. Ip 27 januoari 2007 eit ie ountslag genoomn noa een
periode van anderalf joar woarin da Brugge gin pottn brak. Zyn foalend
transferbeleid wos êen van de ôofdôorzoakn doarvôorn.



https://vls.wikipedia.org/wiki/Luc_Glorieux

Luc Glorieux (Kortryk, 6 september 1942) es voorol gekend vo zyn bydroagn an 't
promootn van den autocar of den ottobuus. Ie es actief in de FBAA (Federatie van
de Belgische Autobus- en Autocaroundernemers en Reisorganisatoren) en eit enigte
autocarbeurzn ipgericht, woavan dat den bekendstn Busworld es in d'alln va
Kortryk (Kortrijk Xpo). Die beurze eit internationoal belang en es wrêed
belangryk vo Kortryk. Glorieux eit hem ol vree moetn weiren vo de beurze in
Kortryk t'oudn.

Ie eit e diplom regentaat Nederlans-Geskiedenisse, be'oald in 't Sint-Thomas in
Brussel. Doamee begost ie lesse te geevn moa ie vound doa lik nie direk zyne
droai. Achter zyne legerdienst deed ie 'n êen interim achter 'n andern moa kwam
uiteindelik in de café-kelder van staduus va Kortryk Juul Coussens teegn, die em
vôornsteldige van secretair te wordn van de Federatie Car en Bus. Nen job woarin
dat ie hem noar eign zeggen "zot eit gejeund".

Ie weunt in Roeseloare en eit tôpe me zyn vromins Fernande twêe dochters: Mieke
en Veerle.



https://vls.wikipedia.org/wiki/Loppem

Loppem is e dorptje in de Belgische provinsje West-Vloandern en e dêelgemêente
va Zillegem. 't Ligt ip oungeveer tien km ten zuud-westn van Brugge.

't Kastêel van Loppem is gebouwd tussn 1858 en 1862 in ipdracht van de familie
van Caloen. De twee beroemde architecten Edward Pugin en Jean Bethune makten der
e pronkstuk van. Doa werd er namelik deur Albert I en zyn regerienge 't algemêen
stemrecht vo mannen ingevoerd. 't Is teegnwoordig toegankelik vo olle menschen.
Ge kut er sebiet de istorische sfere ipsnuuvn van 't joar 1918, toen da Albert I
der ne moand verblêef. Roend 't kasteel ligt er ook e park en ge kut er voe
nieks binn. 't Park èt ook 'n doolhof. Teegn e klêne betoalienge ku ge der de
weg zoekn na 't middn. 't Werd getekend in 1873 en ge ku er 2 km loopn zounder
ip dezelste plekke twi ké te kommn. In't park ligt er ook nog e grottencomplex
met 'n intacte yskelder, rotsparty en belvédère. 't Is geleegn an de kant van de
grote spiegelvyver.

De Sint-Martinuskerke: de bouwgeschienisse overspant zeevn êeuwn. 't Schôon
bewoarde interieur asemt pure neogotiek sichtent de restoroasje round 1870 deur
August Van Assche en Jean Bethune.

Anno 2007 miek 't bestuur van Club Brugge dudelik da ze wilnde veruuzn. 't Jan
Breydelstadion kwam volgens nunder te klêne, en ze peiznde an e grôot
sportcomplex mi wienkels. D'r woarn verschillige plangs. Op de Brugsche
gemêenteroad van 27 februoari 2008 oalde 't plang voor e complex in Loppem de
mêeste stemmn.

De geschiedenisse va Loppem (ne parochie en heerlykhied van 't Brugse Vrije die
met Zillegem dêel uutmakte van 't ambacht Erdryke) is nowwe verwant me dedie van
Brugge, vo wa de gebeurtenisn van algemêen belang betreft en me die van eur eign
heern vo 't platselik gebeurn. We weetn datter in 1287 ne abt van Sint-Andries
by Brugge, Jan van Lophem heette. Den eeste gekende heer van Lophem is Filips
van Steelant († 1270). Nen andere ridder Filips van Steelant, heer van Loppem,
Wintwelde e.a. styf in 1479 en werd in Loppem begroavn.

De heerlikheid Lophem, omvatte moar e gedêelte van 't groundgebied da de name
dervan droeg. Den elft van't zuudlikke dêel, vormde de heerlikheid van
Houtschen. Olle twee iengn of van 't Brugse Vrye. De familie De Schietere bezat
d' heerlikheid va Loppem vanaf de 17sten eeuw toet ip 't ende van 't ancien
regime.



https://vls.wikipedia.org/wiki/Lodewyk_den_Duuts

Lodewyk den Duuts (806- 28 ogustus 876) was e klêenzeune van Karel de Grôotn en
de derde zeune van keizer Lodewyk de Vroomn en Irmingard van Haspengouw.

Je was keunienk Lodewyk II, achter zyn voader Lodewyk I, mo je wordt Lodewyk den
Duuts genoemd vor hem nie te verwarrn me zyn neve die ook Lodewyk II was in de
tellienge van de keizers.

In 817, an zyn elf joar, wierd de Ordinatio Imperii (Ordenienge van ‘t Ryk)
ipgesteld, vo d’ipvolgienge van zyn voader Lodewyk de Vroomn te reegeln. D’r
wierd overêen gekommn da den oudstn, Lotharius I, de keizerstitel met Italië en
’t ippergezag krêeg, Pepeyn Aquitanië en Lodewyk Beiern. Lodewyk krêegt dus
Beiern en ’t gebied d’r round in 817, mo je begost mor in 825 te regeern.

In 827 ist ‘n getrouwd met Emma of Hemma, de dochter van Welf, de groaf van
Altorf, en Heilwig van Saksn. Emma was de joungere zuster van keizerinne Judith
van Beiern (de twidde vrouwe van Lodewyk de Vroomn en moeder van Karel de
Kletsn).

De probleemn woarn begost achter da Lodewyk de Vroomn in 823 nog ’n
achterkommertje (Karel), krêeg me zyn twidde vrouwe. Ounder heur druk krêeg
Karel in 829, ip de ryksdag van Worms, an zyn zes joar ook zyn keunienkryk:
Alemannië (Elzas, Zwaabn en Bourgondië). Van 830 wast er constant boel tusschn
de broers en under voader.

In den êestn oorloge steunde Lodewyk nog zyn voader, mor in de twiddn kostn zyn
oudere broers Lotharius I en Pepeyn van Aquitanië hem overtuugn van Alemannië
mee binn te valln. Loater sloot Lodewyk den Duuts were vrede me zyn voader en de
broers geraktn in oorlooge teegn makoar.

Doarom kwoamn Karel en Lodewyk in 842 tegoare in Straatsburg, woa dan z’under me
makoar verboundn teegn Lotharius in den Eed van Straatsburg (14 febr. 842),
woadeure da Lotharius verplicht wierd van t’ounderhandeln. ’t Gevolg was ‘t
Verdrag van Verdun in 843.

In 855 stierf Lotharius I en Middn-Francië wierd by 't Verdrag van Prüm verdêeld
ounder zyn drie zeuns: keizer Lodewyk II, Lotharius II en Karel van Provence.

In 869 stierf Lotharius II en Lodewyk den Duuts sloot me Karel de Kletsn ‘t
Verdrag van Meerssen (8 aug. 870), woaby dan ze de gebiedn van Lotharius
verdêeldn.



https://vls.wikipedia.org/wiki/Linnaeus

Carolus Linnaeus (in 't Zweeds Carl von Linné) (°Råshult by Stenbrohult, 23 meie
1707 - Uppsala, 10 januoari 1778) was ne Zweedsen wetenschapper, meest bekend
als bioloog, die de binomiale nomenclateure voor levende wezens invoerde.

In 1999 wier ter meerdere ere van Linnaeus de Internationale Biologie Olympiade,
kortweg IBO genaamd ingericht in Uppsala, ounder leidinge van de twidden
bekenden bioloog uut Uppsala, Andreas Ehn, specialist in den arachnologie.

In 2007 was 't 300 jaar geleen dat ie em geboorn wier, en wiern d'r
verschillende tentoonstellingn en erdenkingn gorganiseerd, ounder meer in
Harderwyk, Haarlem, Leiden en Amsterdam.

Beist z'n studies mocht ie em de nateurlike schatten van Lapland beschryven.
Achter z'n reize in 1732 deur Lapland schreeft em z'n Florula lapponica. In 1735
vertrokt em no Nederland voe do voort te studeren. Ie promoveerde in de medicynn
met als doctoraatsthesis Hypothesis nova de febrium intermittentium causa an den
univ van Harderwyk. Derachter publiceerdet em z'n Systema Naturae, messchien wel
z'n belangrykste werk waarin dat em zyn systêem beschryft voe de levende wezens
in te deeln.

Linnaeus' publicatie Species Plantarum wordt gezien 't eerste groot werk over de
binomiale nomenclateure van planten. In da boek beschreeft em al de ton gekende
plantesoortn, en gaft nem z'allemolle een soortname. De genusname tope met de
soortaandudinge was binaire name. Do nevest gaf Linnaeus ook de volledige name,
dikkers ne hele regel, lik dat 't ton gebrukelik was. Linneaus' indelinge en
naamstelsel wier al beist zen leven deur de meeste plantkundigen en zoölogen
gebruukt. Ie klasseerde beist zen leven round de 7000 soortn planten. Dat em ze
klasseerde is nu nog dikkers te zien an de 'L.' van Linnaeus die achter de
wetenschappelike name van vele planten staat.

Linnaeus beschreef niet allene planten maar ook mineralen en dieren. Alhoewel
dat em de mensen al by de zoogdieren indeelde, en dus de mens nie meer als een
alleenstaand wezen zag, wil da nie zeggen dat em brak met 't scheppingsverhaal
uut de Bybel. Voe de evolutietheorie was 't nog wachten ip Charles Darwin een
eeuwe later.



https://vls.wikipedia.org/wiki/Koe

Runders zyn nutsbeesten. Vroeger wiern ze g'oudn als trekbeesten; lik voe
bevoorbeeld te ploegen ip de klene postjes, of voor in ne rosmeuln te lopen;
voor underne stront. 't Is van dien tyd dat d'uutsprake komt "Stront is geld".
Vodder worn koeien vaneigens g'oudn voor underne melk, womee dat er zuvel gemakt
wordt, beuter, joegoert, koas, en deur de jounge gasten ook geêstryke drank,
dikkers met een vanillesmake. Tenslotte dienn runders ook voor ip t'eten, en
voor under vel, die a 't verwerkt is leer wordt genaamd. Vroeger wiern olle
belangryke oorkonden en cartularia geschreven ip kolfsleer. Ip een poar
middeleeuwse registers die bewoard worn in 't Stadsarchief Brugge stoat 't hoar
nog ip den leern band.

Runders zyn nie zindelyk, zolange of dat de basis genoeg vezelachtige zaken
bevat. Vezel bestoat chemisch surtoe uut ruwe celstoffe. Die ruwe celstoffe is
zo belangryk voe runders omdat 't herkauwers (fr: des ruminants, eng:
ruminants]] zyn. Herkauwers en een verteirienge ip basis van een pense.
Vaneigens dat ip de professionele melkveebedryvn en vleesveebedryvn specialisten
werken an 't rantsoen van de beesten. In praktyk eten de Vlamse koein surtoe
maïs, voordroog ofte ingeleid ges, pulpe (of puulpe), draf en krachtvoeier. Als
een soorte van folklore geevn sommigte boeren under koein nog voeierbeêten bie.
Vroeger, in de Nieuwn Tyd, zetten de boeren voor under koein ook spurrie,
vitsen, klaver etcetera. Al even belangryk voe melkkoeien is dat ze assan vele
proper woater ter beschikkienge moetn en.

In Vloandern worn koein meestal gemolken in ne melkpit, meestal ne tandem,
visgrate of ne zy-an-zy, soms ne keer ne carroessel, in een bindstal met een
puupleidynge. Sommigte boeren melken met ne melkrobot, en heel uutzounderlik
wordt er nog ne keer een koe met d'and gemolken. Boeren lik in d'Ardenn melken
met een mobiele melkmachine ip een karre womee da ze gemakkelik in de beiken
kunn goan.

Een koe die een eisprounk et, wordt gezeid tuchtig te zyn (nl: tochtig of in
bronst, fr: en chaleur, eng: in heat of ook in de wetenschappelike literateure
in oestrus). De overgrote meerderheid van de koein worn bezoaid met KI,
kunstmatige inseminatie. Da's nie omdat de boeren under koein gin pleziertje
jeunn, mor omwille van hygiëne, met andere woorn, dat de stier gin besmettelyke
ziekten zoud overbriengn. Nen anderen, minstens even belangryke reden voe KI is
't gemak van 't verdeeln van sperma van weireldtopstieren. Sperma wordt verkocht
ounder vorm van een rietje. Den inseminateur is de persoon die de koe komt
bezoain met zuk sperma. Der zyn ook boern die zelve under koein bezoain. In da
geval is er sprake van DHZ-KI, Doe-Het-Zelf-KI. Der zyn nog assan veel boern die
werken met KI, en toch ook nog ne stier en. Zyder werken meestal in een systêem
wo da ze iedere koe met sperma bezoaien van ne kwaliteitsstier, en der achter,
voe 't geval dat er gin bevruchtinge was, loaten ze de koe by den eigen
bedryfstier lopen, die alzo de moeilike gevallen via een nateurlike dekkinge
alsnog bevrucht.

Koein komn gemiddeld om de drie weekn tuchtig. Ne keer da ze vul zyn deurt 't
oungeveer 9 moandn eer da ze kouvn. Afhankelyk van hoevele liters melk da ze nog
gift wordt ze een poar weken voor de vermoedelike kouvienge droge gezet. Met
droge zetn wordt bedoeld da ze nie meer gemolken wordt.

België's nationaal rund is vaneigens 't Belgisch Witblauw (fr: Blanc bleu belge,
eng: Belgian Blue). 't Is een supergespierd rund met mager vlees, ôok wel
kachtelgat genoemd. Der hangt dus gin spiertje vet an. Dadde in tegenstellinge
toe vele Britse rassen lik bevoorbeeld de Hereford. Der zyn vele populaire
vleesrassen afkomstig van Vrankryk, lik de Blonde d'Aquitaine, Charolais,
Maine-Anjou, etcetera.



https://vls.wikipedia.org/wiki/Klaas_Zannekin

Nicolaas (Klaas) Zannekin (°Lampernisse (?), Kassel 23 ogustus 1328) wos e
landeigenoare uut de Kuststreke die voerol bekend ekommn is in de Boerenopstand
(1323-1328).

Zannekin is ebôorn in de streke va Lampernisse in 't latste decennium van 'n
13stn êeuw. E wos eigenoare va zyn landbouwground en dus kunn we zeggn dat 'n
redelik welstellnd wos. We weetn ni juste woarom, moar op e zeker moment wos 'n
verbann na Brugge. Toen da ze gebôortestreke Kust-Vloandern in opstand kwam,
kêerde Zannekin - die populair wos by 't geweune volk - were na Lampernisse.
Zannekin adde e speciale positie: e wos pôorter van Brugge en eigenoare in
Lampernisse. Da makte van em e schoakel tussen 't steej en 't platteland.

De reedn van de opstand va Kust-Vloandern tegen Lodewyk II van Névers, groaf van
Vloandern e leenman van de keunienk va Vrankryk, is redelik ingewikkeld. Voe de
Bruggeliengn wos 't zuver polletiek. Ze woarn benauwd da Lodewijk nunder
stadsprivileges gienk vermiendern. Oek de slichte economie speelt e rolle. In
1316 wos 't er een oungersnôod ewist, en de joarn die d'rop volgden woarn ol ni
vele beter. Telt doaby nog e kè 't Verdrag van Athis-sur-Orge (1305) mè ze
zwoare lastn voe Vloandern; voerol voelboar voe de middnklasse.

Zannekin adde utendelik round de 15.000 man verzoameld. Ze leger krêeg de noame
"Keirels". 'n Bekendstn wos Zeger Janszoone. De mêeste Keirels woarn afkomstig
uut de Kasselrijen Veurne, Sint-Winoksbergen, Bourbourg, Kassel en Belle. Op 23
ogustus 1328 vochte dat leger tegen 't Fransche leger an de voet van 'n
Kasselberg. De Keunienk wos benauwd voer e twiddn Guldnspôornslag. Doarom wos ze
leger deze kir vele sterker: 2500 zwoar gewoapende ridders en 12.000 man lichte
infanterie.

Achter dien Slag kwam de arde repressje op gank: hêelder dorpn round Rysel en
Kassel woarn uutemôord op bevel van 'n keunienk va Vrankryk.



https://vls.wikipedia.org/wiki/Keunienkryk_Schotland

't Keunienkryk Schotland (Schots Gaelic: Rìoghachd na h-Alba, Schots: Kinrick o
Scotland) was e land in West-Europa in 't nôordelik dêel van 't eiland
Grôot-Brittannië, die in 't zuudn begrensd was deur 't Keunienkryk Iengeland. 't
Bestound van 't joar 843 toet in 1707.

't Keunienkryk Schotland is ountstoan ounder de noame Keunienkryk Alba in 843.
Volgens d' overleverienge zou Kenneth I 't land verênigd hen en den êeste
keunienk gewist zyn.

Van 1262 toet 1266 wierd er oorloge gevoerd tusschn Schotland en Nôorweegn over
't bezit van de Hebriedn en 't eiland Man. Deur 't Verdrag van Perth kwoamn die
gebiedn an Schotland.

In 1603 zyn 't Keunienkryk Iengeland en 't Keunienkryk Schotland verênigd ounder
êen keunienk, James I van Iengeland/James VI van Schotland in e personele unie.

In 1707 is met de Acts of Union 't Schots parlement ountboundn en de stoat
ipgeheevn, vo plekke te moakn vo de Unie tusschn Schotland en 't Keunienkryk
Iengeland (927-1707), woadeure da 't Keunienkryk Grôot-Brittannië (1707-1800)
ountstoan is.



https://vls.wikipedia.org/wiki/Kemmelberg

De Kemmelberg is een getuugnheuvel in West-Vloandern. 't Is mi zyn 156 meiters
't hoogste punt in Vloandern. Op 't stêegste punt goat et 23% omhoge. De
Kemmelberg legt op 't groundgebied van de gemêente Euvelland. 't Is e styf
schône omgevienge voar e toertje te doen, te voete of mi de vèlo.

De Kemmelberg is, juuste lik de mêeste heuvels in 'n omtrek, ontstoan uut een
duunnformoasje op 't moment dat de Nôordzêe nog zoaverre 't land binn'n edroungn
et. In 't duunnzand (van 't Diestiaan) zit er veel yzer, en doadeure is de
ground doar arter en zyn d'euvels nie weggeërodeerd lik de rèste van 't
landschap. 't Feit da je hoaietandn kunt vyngn is e bewys dat 't zand vantydn
ouk ounderwoater zat.

Op 'n top stoat er e monument by 't Frans massagraf. Officêel noem 't monument
"Monument Aux Soldats Français". Moa terplekke noemn ze 't "'n Iengel". D'er
stoat ouk een uutkyktôorn die oopn is voa 't publiek.

'n Kemmelberg is dikkers angedoan in koersn lik Gent-Wevelgem, de Driedaagse van
West-Vloandern by de profs, Gent-Yper of de Kattenkoers by d'amateurs en
Ledegem-Kemmel-Ledegem by de juniors. Deur 't gevoar van volpartyn wordt der nie
mi ofgedoald over de koschien: 't parcours begunt d'ofdoalieng nu an 'n
gasfalteerdn zuudkant, 't nimt toen e klêen asfaltwegeltje met e boge noa 't
Frans kerkhof en vandoar uut 't g'asfalteerd dêel van de westelike ofdoalieng.



https://vls.wikipedia.org/wiki/Kast%C3%AAel_van_Wyndoale

Et Kastêel van Wyndoale is e woaterburcht, geleegn in de bosryke omgevienge van
et West-Vlamsche Houtland en 't Brugse ommeland, ip drie kilometer van de stad
Toeroet. Et kastêel is grotendeels 'n 19de-eeuwse reconstructie. 'n Gedeelte van
de noordelikke vleugel is nog 15de-eeuws. Êen Vleugel van 't kastêel is beweund
deur d'udige eigenaars, den andren vleugel is ingericht als museum en is
toegankelik vo 't publiek.

Den oorsprounkelikkn burcht wier volgens loatere kronieken ipgericht deur
Robrecht den Fries, groaf van Vloandern, ip 't ende van de 11de eeuwe. D'oudste
vermeldinge van de burcht in een bronne van tonne, 't dagboek van Galbert van
Brugge, is van 1127. Doaruut blykt da de burcht gebruukt wier als uutvalsboasis
voe militaire operaties.

Vanaf 't midden van de jaren 1100 en surtout in de late jaren 1200 wier Wyndoale
een geregelde verbluufsplekke van de groaven van Vloandern. In 1168 kwam de
grave Filips van den Elzas ier tope met zyn hof-road. In 1187 wier der voe den
eerste keer geklapt van nen kapeloan, en dus van e kapelle.

't Vele bus was een ideoal jachtterring voe de groafelikke familië en under
gastn. Ip de burcht was t'er ôok diplomatiek overleg. In 1297 sloot Gwyde van
Dampierre adoar een alliantieverdrag met den Ingelse keunink Edward den eersten.

In 1298 kwam Wyndoale deur verervinge in d'andn van de groaven van Noamn, ne
joungerdere tak van 't uus van Dampierre. De grave Jan van Noamn, erfde tope met
de burchte van Wyndoale ook de gelyknamige heerlykheid, die twientig joar te
voorn deur ze vader Gwijde van Dampierre was gemakt. Wyndoale zag of ounder
zwoare belegeringn in 1302 by de Guldnspoornslag, en in 1325 by den Ipstand van
de Kustvlakte, mo wier assan erbouwd. Tou in 1366 resideerde de grafelikke
familië van Noamn regelmatig in Wyndoale. 't Was verzekers ier da Blanche van
Noamn, dochter van groaf Jan, ipgroeide en eur toekomstign echtgenôot, de
keunink Magnus Eriksson van Zweden leerde kenn in 1334.

Achter een periode van verwoarlozinge verkocht groaf Jan III van Noamn in 1407
de burcht en d'heerlykeid an de Bourgondische hertog Jan zounder Vrees. De dien
schounk 't drie joar loater ip zyne toer an ze schôonzeune, groaf (en vanaf 1417
(h)ertog Adolf II van Kleef, als ounderpand voe de bruudschat van ze dochter
Maria.

In 1463, achter e verdelinge binn d'hertogelikke familië, kwam Wyndoale in
d'andn van e joungere stake van d'hertogen van Kleef: d'heren van Ravenstein.
Adolf van Kleef en ze zeune en ipvolger Filips van Kleef verbouwdn de burcht tou
e vreed schoon jachtslot en z'ountvingen doar vorstn en adelmann. Filips den
Schoonn, de loatere Habsburgse vorst van de Nederlandn, beschrêef Wyndoale ip da
moment als “'t schonste butenverbluuf in Vloandern”.

In 1482, beist da ze in Wyndoale goan jagen was, viel d'hertoginne Maria van
Bourgondië van eur peird. Z'is loater gestorven an eur kwetseuren. Achter da ze
dôod was, is toe orloge gekomn tusschn eurne weeuwnare, den autoritaire
oartshertog Maximiliaan I van Oostenryk. Omda de kastêelhere Filips van Kleef in
1488 voe d'ipstandelingn koos, en Duutsche troepen vele schoa gedoan an't
kastêel en neerhof. De schone peirdestalln, die 't schonste woarn van heel 't
kastêeldoming wiern ofgebrand. De kastêelhere liet de schoa ersteln, en breidde
't kastêel en 't neerhof uut. Surtout achter 1523, achter dat em ze kastêel in
Edingen was kwyt gegrocht, was Filips van Kleef vele ip 't kastêel van Wyndoale,
en j'ountvieng doa ze maten. Achter dat 'n in 1528 dôod gounk wier der nen
inventoaris van 't kastêel gemakt. 't Had ton drie verdiepen en wel vichtig
kamers, woarounder verschillnde gastenkamers.

Achter 1528 keerde Wyndoale were no den hoofdtak van d'hertogen van Kleef. De
die weunden zelve nie ip't kastêel, mo der logeerden wel hoge pieten. Under
keuninklikke verwanten Karel V en de landvoogdesse Maria van Ongareye verbleven
meerdere keren in 't kastêel. In de twidden helft van de 16de eeuwe verminderde
d'interesse van de Kleefse hertogen voor under Vlamse eigendom. De
godsdienstorlogen en den Ipstand tegen Spanje leidden in 1578 tou de vernielinge
van e deel van 't kastêel, woaby ook de donjon ipbrandde. Uut die periode
dateren d'oudste afbeeldiengn van 't kastêel: e detail uut de grote koarte van
't Brugse Vrye geschilderd deur Pieter Pourbus uut 1568 en een anonieme
tekeninge uut 1612, overtyd (verzekers verkeerd) toegeschreven an Jan Bruegel.

In 1609 stierf de zwakzinnigen hertog Johan Willem van Kleef kinderlôos.
Doarachter begost er nen ipvolgingsstryd tusschn verschillende Duutse vorsten.
Die Gulyks-Kleefse ipvolgingsstryd endigde (voorlopig) in 1614 met 't Verdrag
van Xanthen, woaby de keurvorst Johan Sigismund van Brandenburg en den hertog
Wolfgang Willem van Palts-Neuburg d'erfenisse ounder undersche tween verdeelden.
D'heerlykheid Wyndale kwam azo in d'andn van Palts-Neuburg.

't Verdrag wier per contrarie betwist deur nen anderen die 't ook gewild adde,
de keurvorst van Saksen, die gesteund wier van de Roomse keizer. In 1610 was
keizer Rudolf II overgegoan tou d'investiteure van Christiaan II van Saksen als
here van Wyndoale. De keurvorst ield d'heerlykeid en 't kastêel vor em. Die
situatië deurde tou in 1634, tou dat er e vonnis van de Private Raad in Bruussel
Wyndoale definitief an Wolfgang Willem van Palts-Neuburg gaf.

Met da de Fransche keunink Lodewyk XIV dikkers in Vloandern binn viel, wier
Wyndoale ofgewisseld deur Fransche troepen (1668, 1675) en Spoansche (1676,
1689, 1690) bezet. In 1690 zette 't Frans leger de grôte middels in en dei e
deel van 't kastêel ountploffen. Doaby wier ounder andere de brugge, de kapelle
en de gevangenisse vermôost. In 1699-1700 et den hertog Johan Willem van
Palts-Neuburg de boel laten ipkuuschen en 't kastêel erbouwd. 't Is tonne dat er
e nieuwe, baksteen toegangsbrugge is gekomn.

Ip den 28sten september 1708, beist de Spoansche Successieoorlog, wier der in
Wyndoale gevochten tusschen de Fransche en de Gallieerde troepen (ounder
leidinge van den Ingelschen generoal Webb). De Slag by Wyndoale kostte 't leven
an 4000 Fransche en Spoansche manschappen. By de geallieerde waren der 900 dôo
en gekweste. Der was doaby nog nie tevele schoa an 't kastêel.

In 1792 vieln Fransche revolutionaire troepen d'Oostnrykse Nederlandn binn en
stopten de feodale rechtsorde van 't ancien régime. De kastêelhere van Wyndale,
Karel Theodoor, liet heel d'n imboedel en d'archieven ip karren loadn en no ze
Duutsche residenties in Düsseldorf, Mannheim en München voern. D'heerlykeid en
't kastêel wiern angesleegn deur de Fransche Stoat, die 't beheerde lik
nationoal goed. Volgens onbevestigde bron hield in die periode de buswachter van
Wiendale café in 't kastêel met als uuthangbord “Au Château de Wynendale”. In
1811 en de troepen van keizer Napoleon Bonaparte heel 't kastêel vermoost
zodanig dat er mo zuste ruwien overbleven.

Bronne: dat artikel ier es gestart vanuut het Nederlandse Kasteel van Wijnendale
artikel van 4/01/2007



https://vls.wikipedia.org/wiki/Karel_Van_Mander

Karel van Mander is ne maniëristische skildre en skryvre die in meie 1548 in
Mullebeke geboorn is uut goeie komof. Zyn grôotvoadre wos zelfs vertrouwensman
van Keizer Karel V.

Y eit skole gelôopn in de Latynse skole van Tielt en loater in Gent wo dat y in
de lêre gienk by de skildre en dichtre Lucas d'Heere en loater in Kortryk by
Pieter Vlerinck.

Gelik ol de kunstenoars in dien tyde, trokt y noar Rôme om de oude Rominse
culteure te gan bekykn. 't Wos immers vulip Renaissance en de Rominse kunstn
kwoamn were in de belangstellienge. Y et doar gebleevn van 1574 tut 1577.
Achternoa et y em in Olland gan vestign, want da wos ton in tyde de ipkommende
economische regio van West-Europa. In Vloandern ging et ton minder goed deur
ondermêer de godsdienstoorlogn. Y is doar gebleevn tut an zyne dôod in 1606.

Y èt veel boanbrekend werk gedoan. Em èt et vô de êeste kêer angedurfd vô noakte
minsn te skildren in de Loage Landn. Y oat ondertussn wok e academie ipgericht
en êen van zyn lêerliengn wos Frans Hals.

Ip 11 september 1606 is't y toamelik onverwachts gestorvn en wier't y in de Oude
Kerke van Amsterdam bygezet. Y liet zeevn joengens en e vrouwe achtre.

't Bekendste dat y oes et achtergeloatn is zyn "Schilder Boeck". Doarin stoan
d'r vele beskryviengn van Middelêeuwse skilders. t'Is deur em da we nu nog zo
vele weetn van onder andere Jan van Eyck en Bruegel. In dien tyde wos da werk ol
ip applaus ontoald. 't Wos trouwens 't êeste kunsttheoretische boek ôoit da
boovn d'Alpn wos verskeenn.

Van d'reste van zyn werkn is 't er nie mêer zô vele overgebleevn: ol t'ôpe nog
28 skilderyn woavan zeevne in Olland en moar êen in Belgie. Da latste is te
ziene in de St. Moartenskerke van Kortryk en nomt "De marteldôod van de H.
Catharina" uut 1582.



https://vls.wikipedia.org/wiki/Karel_III_van_West-Franci%C3%AB

Karel III, bygenoamd de Simpeln (Latyn: Carolus Simplex) (17 september 879 –
Péronne, 7 oktober 929), uut et Huus van de Karoliengers, was keunienk van
West-Francië van 898 tout 922.

Karel was de zeune van Lodewyk den Hakkeloare en zyn twidde vrouwe Adelaide van
Parys. J’is vuuf moandn achter zyn voader zyn dôod geboorn.

Achter den dôod van zyn broere Karloman in 884, wast ie nog mo vuuf joar oud, en
doarom mocht Karel den Dikkn van Oost-Francië, die ook ol keunienk van Italië en
keizer van et Hillig Rôoms Ryk was, Karloman in West-Francië ipvolgn.

Ze probeerdn te profiteern van de situoasje vor under ounofhankelik te moakn van
de keunienk, en ze kôozn Odo I, groaf van Parys en markgroaf van Neustrië. Odo
ha goeie successn g’hoald teegn de Vikings in de belegerienge van Parys
(885-886). Je was van ’t huus van de Robertynn en dus gin Karolienger.

In Lotharingen han ze in 887 vor Arnulf van Karinthië gekoozn, die pertang
ounwettig was, mo wel e Karolienger.

Lik zyn vôorgangers ha Karel ook styf vele miserie mè de Vikings, die mo blêevn
roovn en plundern. Achter vredesounderhandeliengn in 911, by ‘t verdrag van
Saint-Clair sur Epte, gaf Karel de streke round Rouen, die loater Normandië zou
genoemd wordn, in lêen an de Vikingleider Rollo. De Vikings wierdn Nordman
genoemd in ‘t Germoans, van doa de noame Normandië. D’ofsproake was da Rollo de
streke most beschermn teegn andere Noormann, je most ’t gezag van de keunienk
anveirdn en je most hem loatn doopn. Achter zyn doop krêeg Rollo Karel zyn
dochter Gisela.

De 24stn september 911 stierf Lodewyk et Kiend, den ênigste wettige zeune van
Arnulf van Karinthië. Lodewyk et Kind was de latste Karolingische keunienk in
Oost-Francië. D’edeln koozn doa Konrad I als ipvolger, mo deur den oadel van
Lotharingen wierd ie nie erkend. Zynder wildn e Karolienger en ze koozn Karel de
Simpeln als keunienk van Lotharingen. Van ton verblêeft ie doa styf vele. In
West-Francië kostn ze da nie goed verdroagn en ook nie 't feit da Karel Rollo de
Viking e vazal gemakt haad. De slag van Soissons in 923 zoudt doar e gevolg van
gewist zyn.

In 922 kwoamn ênigte grôotgroundbezitters, w.o Herbert II van Vermandois, in
ipstand teegn hem en ze krôondn Robert I, de broere van Odo I, tout keunienk van
West-Francië. Karel wierd ook uut Lotharingen verjoagd deur Hendrik I de
Veugeloare. Van ton kwam Lothariengn 'n hertogdom ounder 't Duuts ryk.



https://vls.wikipedia.org/wiki/KV_Kortrijk

Koninklijke Voetbalclub Kortrijk es de grôotste voetbolclub va Kortryk. Ze
speeln in het Guldensporenstadion in de kleurn rôod/wit.

KV Kortryk es ipgericht gewist ip 6 meie 1971 ut twêe bestoande clubs: Kortryk
Sport en Stade Kortryk. Z'ein et stamnummer 19 van de oudste ploeg, Kortryk
Sport, overgenoomn. Kortryk Sport wos ipgericht in 1901 ut een aantal
stroatploegn en speelde in 't rôod/geel. Stade Kortryk es in 1932 ontstoan uit
een twêetal wikploegn en speelde in 't paars/wit.

In 1970 speeld'n ze olletwêe nie vrêe goe ip udder niveau (Kortryk Sport zakte
noa 4de klasse en Stade Kortryk brocht er nie tevele van terechte in 1ste
provinciale) en beslootn ze da ze tôpe vodder ging goan. Da ging direct goe,
omda ze in 2 joar va 4de noa 2de klasse steegn. In 1979 gingn ze noa 1ste
klasse, woar da ze 15 joar in gespeeld in (weliswoar me een onderbrekienge va 1
joar). De ôogste klasserienge wos een 6de plekke in 1982. Achter da ze gezakt
zyn noa 2de klasse, zyn ze der nog êen kêe in gesloagd om in 1ste te geroak'n in
1998. Moar de club zat in financiële probleemn, wa da in 2001 geleid eit tot een
faillisement. KV Kortryk moest vôort doen in de 3de klasse, woar da ze gebleevn
zyn tot in 2004. Sedertton speeln ze were in 2de. Nu speeln ze weer in êeste
klasse.



https://vls.wikipedia.org/wiki/Justine_Henin

Justine Henin (Luuk, 1 juni 1982) is e Woalsche tennister. Eur coach is Carlos
Rodriguez.

In 2002 trouwde ze me Pierre-Yves Hardenne en eur name werd dus ook veranderd in
Henin-Hardenne. Mo achter persoonlikke probleemn besloot ze te scheidn in 2007.

Justine wordt deur eur fans ook wel Juju genoemd. Ze weunt in Monaco. John
McEnroe vindt eur backhand de schôonste die der is. In 2005 werd ze 37ste in de
verkiezinge va den grotste Belg.

Eur moeder Françoise ging vele met eur noa Roland Garros. Justine is 5 joar os
ze begunt me tennissn. Al vroeg en ze deure da ze getalenteerd is en ze goat noa
de tennisclub va Ciney.

Os Justine twoalf joar is, verliest ze eur moeder an darmkanker en dazelfste
joar wint ze et Belgisch Kampioenschap vo kadettn. In 1997 wordt ze by de
juniors Belgisch kampioene en winnaresse va Roland Garros. Ze wint ook nog 7
IFT-toernooien (woavan 1 dubbelspel me Kim Clijsters):

In 1999 is ze prof geworn. Ze speelt eur eerst WTA-tournooi in Antwerpn en ze
wint em ook. Er zyn mo 5 tennissers die under eerst tournooi ook winn. Ze
springt op de ranglyste va nummer 178 na nummer 108.



https://vls.wikipedia.org/wiki/Jozef_Cardijn

Jozef Cardijn (Schoarbeek, 13 november 1882 - Leuvn, 24 juli 1967) wos e
Belgischn kardinoal en stichter van de KAJ.

Cardijn is ebôorn in Schoarbeek, mor e verhuusde ol vroeg me zyn familie no
Halle. Doa dei ze voader in kooln en ze moeder hadde e cafeetje. E gerakt ol
zêre ounder 'n indruk van de triestige verhoaln dan de werkmenschn a 'n toog
vertelln en at 'n twove is, verergert dadde nog deur dat 'n Daens hôort. Buutn
Daens is ouk de encycliek Rerum Novarum van paus Leo XIII e grôte
inspiroaschebronne.

At 'n paster ekommn is, moet 'n e bitje teegn ze goeste ounderpaster kommn in
Loakn. Doa gienk 'n no d'huuzn van de werkmenschn en begunt 'n me groupn
noaisters tope te briengn voun over nunder probleemn te koutn. Teegn nunder
zeidt 'n: "Gyder zyt evenvele weird of die prinsesse in 't paleis van Loakn".
Olles is upebouwd voogns zien-ôordêeln-handeln, de methode die nu nog ossan
gebruukt is binn de KAJ. E kôos die methode omda ze simpel t'ounthoudn en te
gebruukn is.

Beistn 'n Êestn Weireldôorloge hadde Cardijn zyn mound ol te vele eroerd no de
gouste van de Duutschers en vlôog 'n in 'n bak. Ezô had 'n ol 'n tyd van de
weireld voun En nu vooruit te schryvn, 't handbouk van de kajotters.

In 'n Twiddn Weireldôorloge vliegt Cardijn were in 't gevang, juuste lik vele
aar kajotters. E dêel van de leedn van de KAJ neemn beistn 'n ôorloge dêel an 't
gewoapnd verzet, mo 't zyn der ouk die no Duutsland ezoundn zyn voun doa in de
werkkampn e oundergrounsche bewegienge te begunn. De kajotters doa verkenn
makoar deur 't kajotterslied te schufeln.

Achter 'n ôorloge grakt de KAJ were zêre organiseerd en Cardijn wult toogn dat
de bewegienge nog ossan styf vievig is. E lat e congres deuregoan up 'n Heizel,
die hêlegans vul grakt.

Oundertusschn begunt 'n me te reizn no verre landn (in Azië, Afrika en
Zuud-Amerika) voun doa de bewegienge uut te bouwn (doavôorn bestoeg de KAJ oek
wel ol in e dêel landn, byvôorbeeld in Vrankryk, woadat Mardyck (romang en
kajottersbybel van Maxence van der Meersch over e kajotter in Roubaix) nem
ofspeelt). 't Zyn ouk e masse vrywilligers die die de toake van missionoaris van
de KAJ up nunder enoomn henn. In 1957 richt 'n de internationoale koepel up
(JOCI, Jeunnesse Ouvrière Chrétienne Internationale) met mêer of 80 landn die
uutendelik lid gon kommn.

Cardijn het ossan teegn de scheenn bluuvn schuppn, mor in 1965 krêeg 'n egliek
'n êretitel van kardinoal. Beistn de vierienge zei 'n: Ik krijg hier de
decoraties, maar gij bouwt de beweging op en alleen gij kunt de beweging
opbouwen!

Zyn chauffeur, André Synaeve, die 20 joar voun nem ereen et, wos ofkomstig van
Leisel. Oek zyn vrouwe wos van in 't geburte. Cardijn zei teegn niemand dat 'n
ze chauffeur meihadde, mo wel da ze moat meiwos. 't Is etwot die nem typeert, en
is ossan e geweunn mens ebleevn.



https://vls.wikipedia.org/wiki/Johny_Vansevenant

Johny Vansevenant (Roeseloare, 13 juli 1958) is e West-Vlamsche VRT-journalist,
die ipgroeide in Lichtervelde en nu in Gent weunt.

Je studeerdege Germoansche toaln an den universiteit van Gent. Achter z'n
legerdienst in 1980 dêed 'n verschillige interims in 't middelboar ounderwys.
Vanof 1984 gaft 'n Nederlandsche lesse an Franstoalige ambtenoarn in Brussel. Je
combineerdege 't ounderwys me reportagewerk by de gewestelike radio-omroep
West-Vloandern. In januoari 1988 giengt 'n werkn by de radionieuwsdienst.

Sedert 1990 volgt 'n de Belgische polletiek vo de VRT en je werkt ôok by de
televiezje ols interviewer in De Zevende Dag.

Johny Vansevenant is ossan bezeetn gewist van de velokoers uut de joarn '60 en
'70 en je wos surtout fan van Eddy Merckx. Je wos gefascineerd deur de
wielerverslaggevienge van Jan Wauters en Marc Stassijns.

T'hope me Patrick Cornillie van 't Nationaal Wielermuseum in Roeseloare het 'n
een boek geschreevn: De mannen achter Merckx, woarin dat er e hêel dêel
ploegmoats vertelln over Merckx ols coureur én ols mens, met 500 unieke foto's.



https://vls.wikipedia.org/wiki/Jean-Pierre_Coopman

Jean-Pierre Coopman (°Iengelmunstr, 11 juli 1942) wos e West-Vlamschen bokser by
de zwoargewichtn. En is surtout bekend ebleevn vo zyn kamp teegn Muhammad Ali vo
de weireldtitel. Achter zyn carrière blêef 'n in 't boksmilieu: e begunt mi
schildern (van bokskampn) en e traint jounge boksers.

Moar op ze 25ste (in 1967) begost 'n per toeval te boksen. Coopman trainde
dikkers mi Gilbert Monteyne, Belgs amateurkampioen by de zwoargewichtn. Op e dag
moestn vo nem involln in Rumbeke. Dat lukte goed en Coopmans carrière wos e
alanceerd. Monteyne wos zyn êestn trainer. Coopman stopte radicaal mi drienkn en
smôorn en e leefde ollêne nog vo zyn sport.

Zyn êestn profkamp wos in 1971 teegn Bosch. Op e bepoald moment roept de referee
voor e break, 't têekn dat de boksers uut makoar moetn goan. Moa Coopman adde
dat ni ôord en e sloeg Bosch knock-out. Dat wos ni reglementair en doadeure
verlôor Coopman zyn êeste kamp.

De weuge na de top kwam mi ze manager Charles Dejaegher. Dejaegher adde vele
menschenkennisse; e kôos styf goed de teegnstanders vou zyn poulain. Vôorn da 'n
't goed e wel wist, stoeg Coopman in 1976 nummer 15 op de weireldranglyste. Op
da moment zocht Muhammad Ali e gemakkelikkn tegenstander, want en ad juste zwoar
evochtn tegen Joe Frazier.

Iederêen lachte mi Coopman. De bokspromoteurs in New York noemdn nem De Lêeuw
van Vloandern. Moa Ali zei ol lachen da Coopman a sweet little pussycat wos. D'n
êeste kêe da Coopman en Ali makoar zaagn, vieln ze in mekoars armes; Coopman gaf
Ali e koppel piepers.

De match wos op 20 februari 1976 in San Juan, Puerto Rico. Ze deurde vuuf roundn
(14' 46"). Coopman kwam t'r ni an te passe. Ali wos ol over zyn oogtepunt, moa
wos nog ossan e superieurn bokser. Coopman wos zo slim om nem, achter e reke
zwoare sloagn, te loatn voalln in de plekke van nem te loatn ofslachtn in een
rounde of tiene. Loater van tyd gaf 'n toe dat 'n nog adde kunn opstoan, moa da
dat gin goe gedacht zou ewist zyn.

In tegenstellieng tout ander boksers die tegen Ali gevochtn addn, e Coopman
loater nog schône dingn loatn zien. En is zefs nog Europees Kampioen gekomn in
1977 achter e kamp teegn de Spanjoard Urtain, in 't Sportpaleis in Antwerpn.
Jean-Pierre Coopman stopt zyn carrière in 1981. E bokst wel nog êne keir vo de
show teegn Freddy De Kerpel in 1999.

Coopman adde vele geld verdiend mi de match teegn Ali. In Yzegem boksnde vo om
en by de 10.000 Belgische frank per kamp. Moa vo de kamp teegn Ali adde 'n
Amerikoanchen bokspromoteur Don King voor e beurze van 50.000 dollar ezorgd.
Coopman stak zyn geld in e café in Roeseloare (Taverne San Juan), moa da gink
overkop. E makt nu schilderyen en têkeniengn va boksers e kampn. Iddern dag
stoat 'n nog in de rienk in boksclub Capitol in Gent om jounge gastjes te
begeleidn.



https://vls.wikipedia.org/wiki/Jean-Marie_Dedecker

Jean-Marie Dedecker (Nieuwpoort, 13 juni 1952) et eigelik twee leevns g'et: een
as coach va Belgiës mèèst succesrieke judoka's (o.a. Gella Vandecaveye en Ulla
Werbrouck) en een of polletieker. J'is geboorn in Nieuwpoort, mo nu komt 'n up
as polletieker in Ostende met een eigen party: Lijst Dedecker.

In de joarn '80 en '90 was 't 'n de bezieler va de Belgische judo: de meest
bekende vanuut West-Vlams standpunt zyn nateurlik Gella Vandecaveye en Ulla
Werbrouck, mo andere zien Ingrid Berghmans, Robert Van De Walle (in Ostende
geboorn), Johan en Philip Laats, Harry Van Barneveld, Heidi Rakels, Inge Clement
en Marie Isabelle Lomba. Tegoare en ze oegeveer 130 medailles behoald.

Achter ze periode as judocoach is 't 'n in de polletiek gestapt, meer bepoald by
de Open VLD. Je zeg't lik oe da 't is, en doardeure et 'n vele gebotst met de
partytop, mo agezien da'n e stemmetrekker is, durfdn ze ni teegn z'n karre te
ryen, toet achter de gemeenteroadsverkieziengn van 2006.

Z'n oofdprobleem met de Open VLD was dat 'n vound dat die party tevele no lienks
gienk, woadeure da ze veel stemmn verloorn an 't Vlams Belang. Andere zeggn dat
'n tevele meedei met de extreem-rechsche, en ze doadeure tevele in de koarte
speelde. In Ostende stound 'n tegenover Johan Vande Lanotte van de sosn. Je kost
de meerderheid ni breekn.

Ip 29 november 2006 koundigde em af dat em overstapte no de N-VA. De volgende
dag al zeidt de CD&V da ze 't kartel met de N-VA ni mi zaagn zittn ip die
manier.

Ip 9 december koost de N-VA vo 't kartel, woarip da Jean-Marie Dedecker de party
noodgedwoengn verliet. Begun 2007 kondigde ie an dat 'n een eign party
iprichtige, Lijst Dedecker, met als slogan gezond verstand. By de federoale
verkiezingn van 10 juni 2007 oalde Lijst Dedecker vele meer of wuk da de
opiniepeiliengn agaavn: 5 kamerzetels en 1 senateur.

Jean-Marie Dedecker is ook e polletieker va stunts: in 2002 smokkelde em e
journalist toe by Marc Dutroux. In 2004 oalde 'm 38% van de Open VLD stemmn in
en verkiezienge voe VLD-voorzitter. Een ounverwacht oge score, gelet up 't
verzet van de partytop tegen ze kandidateure.



https://vls.wikipedia.org/wiki/Jan_van_Eyck

Jan van Eyck (Maaseik?, ca. 1390 –Brugge, 9 juli 1441) was e kunstschilder uut
den êestn elft van de 15e êeuwe en êen van de belangrykste Vlamsche Primitievn.

Jan van Eyck was êest hofschilder van de groaf van Holland, moar achter diens
dôod in 1425 vertrokt 'n no Brugge, woa dat 'n hofschilder en koamerhêre was van
Filips den Goein, de machtign hertog van Bourgondië die zot was van kunst.

Direct achter zyn anstellinge in 1425 vertrokt 'n no Rysel woa da den hertog ton
’t liefste verblêef. Mo van 1430 blêeft 'n definitief in Brugge. Ol de
schilderyen die zeker van hem zyn, dateern uut de Brugsche periode.

Jan van Eyck is de reste van zyn leevn in dienst van Filips den Goein gebleevn.
Je stierf in Brugge in 1441 en j'is begroavn in de Sint-Donaaskerke.

't Werk Vint me rooie tulband is 't êeste portret in de kunstgeschiedenisse da
rechte in d'oogn kykt. Doarom zoudt 't e zelfportret kunn zyn da vo de spegel
gemakt is.

Je signeerde en dateerde zyn werkn en da was ton nog nie gebrukelik. Soms
zetteg't ie d’r ook z’n lyfspreuke by: als ich can, en da bewyst hoe zelfbewust
dat 'n was.

’t Êeste schilderye da van hem bewoard is gebleevn en ook ’t grotste is ’t in
1432 voltôoid retabel of altoarstik ’t Lam Gods (Sint-Baafskathedroale in Gent
). 't Patriciërskoppel Jodocus Vydt en Elisabeth Borluut goavn ipdracht vo 't
altoarstik van de zykapelle van de kathedroale te beschildern. Volgns 't
ipschrift zou Jans broere Hubrecht ôok meegewerkt hen an 't werk.

’t Twidde grotste schilderye is de Madonna mè kanunnik Joris van der Paele, van
1436 (Groeningemuseum in Brugge).

Je was den êestn die d'olieverftechniek gebruukte en je beïnvloedde doamee de
Venetioansche Schole. Je was e voorbeeld vor ol de grôte Vlamsche schilders van
de 15ste en de 16stee êeuwe en de belangrykste schoakel in d'ountwikkelienge van
d'Europeesche schilderkunst.



https://vls.wikipedia.org/wiki/Jakoeb_Kolas

Jakoeb Kolas of Jakub Kołas (Wit-Russisch: Яку́б Ко́лас), pseudoniem va
Kanstantsin Michajlavitsj Mitskevitsj (Канстанці́н Міха́йлавіч Міцке́віч),
(Stoebtsi, 22 oktober 1882 - Minsk, 13 ogustus 1956), was e Wit-Russische
schryver en dichter. Je wierd in 1926 'Schryver van 't Volk' van de
Wit-Russische Socialistische Sovjetrepubliek en was vanaf 1929 vicepresident van
de Wit-Russische Wetenschapsacademie.

Jakoeb Kolas stoend bekend voe ze sympathiê voe 't 'geweun boerevolk'. Ze
pseudoniem 'Kolas' wil zeggen 'groanoare'. Je schreef oender andere de
dichtbundels Liedjies van de Gevangenschap (1908) en Liedjies va Verdriet
(1910), de losse gedichten E nieuw Land (1923) en Simon de Musicus (1925),
verhoalen en toneelstikk'n. Ze gedicht D'Hutte van de Visser (1947) goat over de
worstelienge die volgde ip 't toetreden van Wit-Rusland toet de Sovjet-Unie. Z'n
trilogie Ip e Kruusienge (1954) beschryft 't leven van 't boerevolk en de
intelligentsia in den tyd vô de revoluusje.



https://vls.wikipedia.org/wiki/JIM

JIM (vroeger JIMtv) is ne muzik en joungernzender van de VMMa en is ipgericht
gewist ip 2 april 2001 lik JIMtv. In d'êeste uutzendingn kwamn ol de mensn
hunder vôorsteln die vo de zendre werktn.

Momentêel zyn de bekende gezichtn by JIM: Leki, Regi en Tiany Kiriloff. Ze dien
ip de zendre vôoral lik VJ's. VJ stoat vo video jocky, deen die videoclips an
mekoar klapt.

In oktober 2009 èit JIM tegoare me Q-music zyn eign hitliste gemakt, de TOP 40
Hitlist, woa dan ze de 40 mêest populaire en gedroaide liedjes verzoameln en
rangschikn. Ze speeln de liste of ip JIM de vridag - en zundag achternoene en ip
Q-music de zoaterdag-achternoene. De zender is ôok nog van plan vo een liste te
moakn met de populairste clips van 't moment. De hitliste is intussn ol
utgebreid met een belgische liste, een liste vo Dance-muzik, êne vo urban muzik
(mêer amerikoanse muziek), een tiplist (de verwachte stijgers), een alternative
liste (vo groepn die ni bie 't grôte publiek gekend zyn) en een archif. De
hitlist kan compleet online groates belusterd wêrn.



https://vls.wikipedia.org/wiki/Hugo_Verriest

Hugo Verriest (Deirlyk, 25 november 1840 – Yvegem, 28 oktober 1922) was ne
West-Vlamsche paster en schryver.

Hugo Verriest volgde ’t loager ounderwys in ’t pensionoat van de fabeldichter
Pieter Jan Renier en je dêed z’n humaniora in ‘t Klêen Seminoarie in Roeseloare
(1853-1859), woa dat ie lesse krêeg van de dichter Guido Gezelle. Achter nog een
joar filosofie giengt ie ton noa ’t Grôot Seminarie in Brugge en in 1864 ist ie
tot paster gewyd. Van 1864-1867 wast ie lêroare in Brugge in ’t
St.-Lodewijkscollege. Van 1867-1877 gaft ie lesse an ‘t Klêen Seminoarie in
Roeseloare. Albrecht Rodenbach was ton êen van zyn lêerliengn. In 1877 ist ie
directeur benoemd van ‘t nunneklôoster in Eule, en ’t joar doarip van ‘t college
in Yper. In 1888 wast ie paster in Wakkn en in 1895-1913 in Yvegem. Hugo
Verriest is de gêestelikke voader van de Blauwvoeterie, een Vlamsgezinde
studenteverênigienge. Z’n slogan was: "Dat volk moet herleven !". Deur zyn
uutstroalienge ad ie een grôotn invloed ip zyn lêerliengn. Je wilde ze ipvoedn
in de gêest van Guido Gezelle, zyn eigen lêermêester en vôorbeeld, in een sôort
idealisme waarby da vryheid, verantwoordelikheid en Christendom de groundstênen
woarn. Je propageerde de vernederlandsienge van ‘t middelboar en ‘t oger
ounderwys in Vloandern. Van 1877-1881 wast ie redacteur by "De Vlaamsche
Vlagge", een studentntydschrift, je was êen van de stichters van "De Nieuwe
Tijd" en je werkte mee an de twidde reekse van “Van Nu en straks”. Als vriend
van Stijn Streuvels ist ie in Yvegem bluuvn weunn tot an zyn dôod. Je was doctor
honoris causa van de Leuvense universiteit (1906) en lid van de “Koninklijke
Vlaamse Academie voor TaaI-en Letterkunde” (1906).



https://vls.wikipedia.org/wiki/Hof_Bladelin

Et Hof Bladelin is geleegn in de Noldestroate (Nederlands: Naaldenstraat) 19-21
in Brugge. 't Oudste gedéélte wier gebouwd deur Pieter Bladelin, ééste roadgever
van Filips den Goein, schatbewoarder van d'Orde van et Gulden Vlies en beheerder
van d'ertogelikke bezittiengn.

Pieter Bladelin veruusde in 1451 no Middelburg, en stadje ten Nôordn van Brugge
dat ie zelve gesticht aad. In 1466 vereurdet ie z'n eigendom aan de Italioanse
bankiersfamilie de' Medici, die ip da moment de belangrykste geldschieters
woaren van den ertog van Bourgondië.

Den ééstn de' Medici die der weunde was Piero. In 1469 liet ie 't gebouw an z'n
zeune Lorenzo die in 't zelste joar me Clarice Orsini trouwde. De binnentuun wor
nog oltyd versierd met twéé medaljongs van die twéé.

In 1472 verkocht Pieter Bladelin z'n eigendom aan de de Medici's die under
bankfiliaal oundertussen in d'anden van Tommaso Portinari gegeven aan, die der
vanaf 1480 introk. Portinari zorgde der voaren dan ze failliet goungen en in
1497 wierd et uus verkocht an de Heer van Fiennes, ridder van et Gulden Vlies.

Et Hof Bladelin is nu e musee en et klôoster van de Zusters van de Zeven Weeën,
e West-Vlamsche orde. D'er zyn ôok serviceflats vo bejoarden in ounder gebrocht.



https://vls.wikipedia.org/wiki/Hertog_van_Broabant

Den titel Hertog van Broabant is in 1183/1184 gecreëerd gewist deur keizer
Frederik Barbarossa van 't Hillig Rôoms Ryk, as compensoasje vo groaf Godfried
III van Leuven, omdat ie Jeruzalem hielp verdeedign teegn den Egyptische sultan
Saladin.

De keizer verênigde zyn gebiedn, 't groafschap Leuven, 't landgroafschap
Broabant, en 't markgroafschap Antwerpn, vo Godfried III zyn oudste zeune
Hendrik, die den êestn hertog van Broabant kwam.

In 1190, achter den dôod van zyn voader, kwam Hendrik I ook hertog van
Neder-Lotharingen. Moar ip de ryksdag van Schwäbisch Hall verkloarde keizer
Hendrik VI, den ipvolger van Frederik Barbarossa, dat 't hertogdom
Neder-Lotharingen van nu vôort zo goed of gin gezag mer haad, en da den hertog
van Broabant ollêne nog etwa te zeggn haad binn zyn eign gebiedn en rykslêenn.
De noame Lothier of Lotryk kwam in gebruuk vo da gebied. Lothier meugt dus nie
verward wordn mè Neder-Lotharingen, da vele grodder was.

In 1288, achter de Slag by Woeringen, krêegn d’hertoogn van Broabant ook 't
hertogdom Limburg.

't Hertogdom Broabant bestound uut d’Hollandsche provinsje Nôord-Broabant, 't
Brussels Hoofdstedelik Gewest, d’hudige Belgische provinsjes Vlams-Broabant,
Antwerpn en Woals-Broabant en ’t gebied van Gembloux en Sombreffe in de
provinsje Noamn. De belangrykste steedn woarn Brussel, Antwerpn, Leuven,
Mechelen, 's-Hertogenbosch, Lier en Breda.

Den êestn mè zekerheid gekende groaf van ‘t groafschap Leuven en stamvoader van
de Leuvense groavendynastie, was Lambert I van Leuven, zeune van Adela van
Leuven en Reginar III van 't Huus Reginar (of de Reiniers), 'n belangryke
oadellikke familie in Lotharingen binst de 10e êeuwe.

Round 985–990 trouwde Lambert I mè Gerberga van Lotharingen, gravinne van
Brussel en dochter van Karel van Neder-Lotharingen. Doadeure wierd et groafschap
Leuven verênigd met et groafschap Brussel, dat e stik was van de Broabantgouwe.

In meie 1106 kwam Godfried I van Leuven ook hertog van Neder-Lotharingen
(Godfried V) en markgroaf van 't markgroafschap Antwerpn.

Ounder Jan I krêegn d’hertoogn van Broabant ook 't hertogdom Limburg, achter de
Slag by Woeringen in 1288.

Je trouwde in 1273 mè Margaretha van Dampierre, dochter van de Vlamsche groaf
Gwyde van Dampierre en Mathilde van Béthune. Zyn êeste vrouwe, Margaretha Capet,
e dochter van Lodewyk IX van Frankryk, was in 1271 gestorvn, e joar achter under
trouw. Zyn dochter, Margaretha van Broabant, trouwde in 1292 mè Hendrik VII van
't Huus Luxemburg, die in 1308 Rôoms Duutsche keunienk en in 1312 keizer van 't
Hillig Rooms Ryk kwam.

Den hertog van Bourgondië Filips de Stoutn liet in 1390 zyn vrouwe Margaretha
van Male (dochter van Johanna heur joungere zuster Margaretha en Lodewyk van
Male) erkennen as erfgenoam. In 1414 wierd under twidde zeune Antoon, de
joungere broere van Jan zounder Vrees en Margaretha van Bourgondië, anveird as
ruwoard (regent) in Broabant. Achter Johanna heur dôod in 1406, erfde Antoon ’t
hertogdom Broabant, Lothier en Limburg.

In 1543 kost Keizer Karel V, met et Verdrag van Venlo, Gelre en Zutphen by zyn
gewestn voegn. Van da joar wordn de Nederlandn de Zeventien Provinciën genoemd
en kwam 't hertogdom Broabant êen van de zeventiene. Den term wordt gebruukt vo
de periode van 1543 tout 1581 (Plakkaat van Verlatinghe). Met et Verdrag van
Augsburg van 26 juni 1548 kost ie verkrygn dan de Zeventien Provinciën as êen
stoat anzien wierdn, en met de Pragmatieke Sanctie van 4 november 1549 wierd er
bepoald dan ze ossan mostn tegoare bluuvn ounder êen keunienk, on ze overg’erfd
wierdn. In 1555 dêed ie ofstand vo zyn zeune Filips.

Broabant komt ounder de Spoansche Nederlandn. In 1568 begunt de Tachtigjoarign
Oorloge.

’t Hertogdom Broabant komt tydelik ounder Frans, den hertog van Anjou, achter ‘t
Plakkaat van Verlatinghe (1581), woaby da Filips II van Spanje ofgezet wierd.
Frans van Anjou was de joungste zeune van keunienk Hendrik II van Frankryk en
Catharina de' Medici, en de joungere broere van de Fransche keuniengn Frans II,
Karel IX en Hendrik III.

By de Vrede van Münster in 1648 gaf Filips IV van Spanje Stoats-Broabant
(d’hudige Hollandsche provinsje Nôord-Broabant) an de Republiek der Zeevn
Verenigde Provinciën. 't Zuudn blêef ounder Spoansche heerschappye.

By de Vrede van Utrecht (1713) wierd Filips van Anjou erkend as keunienk Filips
V van Spanje, ip vôorwoarde dat ie gin keunienk van Frankryk zou zyn. De
Spoansche Nederlandn die were no den Oostnrykschn tak van ’t Huus Habsburg
giengn, kwoamn nu de Ôostnryksche Nederlandn, ounder keizer Karel VI.

Olhoewel da Nôord-Broabant, ton e stik van 't historisch hertogdom, nu in
Holland (Nederland) ligt, wordt den titel van hertog van Broabant, achter
d’iprichtienge van 't keunienryk België, gegeevn an de krôonprins die e zeune
van de keunienk van België is. Den êestn hertog van Broabant van 't Belgisch
keuniengshuus was Leopold II, zeune van den êeste keunienk, Leopold I.

Den titel 'Hertog van Broabant' is ook êen van de titels van de Spoansche Krône.



https://vls.wikipedia.org/wiki/Hendrik_Pickery

Hendrik Pickery (Brugge, 17 september 1828 - 27 juli 1894) was e beeldhouwer en
lêroare an d'Academie vo Schône Kunstn in Brugge.

Hendrik Pickery was de zeune van bakker Albert Pickery en Barbara Dubois. De
bakkerye, die êest gevestigd was an de Langereie (ip den hoek van de Klêne
Nieuwstroate) en loater an den Eiermarkt (nu Café de Pick), was surtout gekend
vo zyn amandelbrôod en Noeuds de Bruges of Brugse achten. Voader Pickery zag
achter een ende da zyn zeune mêer g'interesseerd was in beeldn moakn of in de
bakkerstiel en je mocht goan studeern an de Brugse Academie vo Schône Kunstn,
die ton gevestigd was in de Poortersloge in d'Academiestroate. Je was nie allêne
beeldhouwer mor êest ook schilder. Van 1850 tout 1855 giengt 'n ton noa
d'Academie vo Schône Kunstn in Antwerpn. Je volgde doa de lessn beeldhouwkunde
en je wierd vermeld by de beste lêerliengn. Je trouwde met de bakkersdochter
Mathilde Vanneste, en z'han zes jounges, vuuf zeuns en e dochter. Hunder oudste
zeune Gustaaf (1862-1921), is ook beeldhouwer gewordn.



https://vls.wikipedia.org/wiki/Hasselt

Hasselt is d'ôofdstad van de provinsje Limburg. D'r weunn apeupri 76.000
mienschn. Hasselt ligt an 't Albertkanoal en an den Demer, tusschn De Kempn en
Haspngouw. D'inweuners wordn Hasseloars genoemd. Hasselt is ok d'ôofdplekke van
't gelyknoamig kieskantong en de twêe gerechtelyke kantongs Hasselt.

De noame Hasselt komt verzekers van de Germoansche andudienge Hasaluth, etgêen
hoazeloarsbus betêeknt.

D' êeste kerns op 't hudig stadsgebied van Hasselt, zyn ontstoan roend de 7ste
êeuwe an den oever van 't riviertje d' Helbeke, e zybeke van den Demer by de
Sint-Quintinuskathedrale, die loater ebouwd is (in 700-800 AD). Hasselt was êen
van de tien Goeie Steedn van 't Groafschap Loon, die nu overêenkomt met d'
hudige provinsje Belgisch Limburg. De noame Hasselt wierd vo den êeste kê
vermeld in 1165 en 't krêeg kort derachter de stadsrechtn van Luuk. De groave
van Loon verplatste oundertusschn 't besteurlyk centrum van Borgloon noa
Kuringen, e stad te westn van Hasselt die veroundersteld wordt ouder te zyn of
Hasselt zelve. In 1281 is begost met den anleg van de stadsmeur en in 1307 wierd
't centrum van Hasselt verleid noa de Grôte Mart, van woaruut stroatn liepn noa
de vier stadspôortn (in wyzerszin): de Maastrichterpôorte, Kuringerpôorte,
Kempische Pôorte en Nieuwpôorte. In 1366 is 't groafschap Loon ingelyfd by 't
prinsbisdom Luuk. De stad blêef zyn Loonsgezindheid toogn deur 't Luuks woapn te
vervangn deur 't Loons gefoasd schild. Up d'n overgank tusschn de loate
Middelêeuwn en de vroegmodernen tyd (14e-16e êeuwe), wierd e loaknhalle ebouwd
en in 1236 stichtte d' augustyner orde e klôoster. E begynhof, die in 1245 wierd
gesticht, is in 1567 binst de godsdienstnôorloge verwoest en in 1571 were
ebouwd.

Al in 1560 woarn der hoageprekers die 't protestants geloof verkondigdn. In 1567
volgde de Beeldnstorm, lyk in vele andere plekn in hêel de Lêge Landn. Ounger
Gerard van Groesbeek wierd de contrareformoasje ingezet. Deur ôorlogshandeliengn
in de Tachtigjoarign Oorloge zyn de stadsvestn mè meur en al zwoar beschoadigd.



https://vls.wikipedia.org/wiki/Guillaume_Charlier

Guillaume Charlier (Elsene, 1854 - Sint-Joost-ten-Node, 1925) was e beeldhouwer
uut 't Brusselse die vele ip vakanse kwam in Blanknberge.

Charlier was den oudstn van e krôostryk gezin. Ot 'n viftiene was gieng ze
voader dôod. Je was verplicht van by verschillige kunstnoars te goan werkn vo de
menoage t' helpn ounderhoudn en vo ze studies te kunn betoaln. Negen joar
loater, in 1879, kocht de mecenas Henri Van Cutsem zyn êeste werk en da was vor
hem 't begun van e comfortabel burgerleevn. Charlier verblêef e poar moandn in
Italië en kwam azo in contact met antieke kunst, moa je was surtout
g'interesseerd in de geweune menschn ip stroate. In de loop van zyn carrière het
'n verschillige thema's gebruukt, lik religieuze ounderwerpn en scènes uut 't
leevn van oarme menschn woarin dat de moederfigeure e belangryke rolle speelde.
Je gienk vele ip vakanse in Blanknberge en je dêe nie liever of klappn over 't
werk van de visschers en de geweune menschn ip de piere of ip den dyk. Charlier
was ook e grôot portrettist en j'he vele werkn gemakt vor oopnboare plings in
België. Die bestelliengn woarn 't bewys da zyn kunst officieel erkend wierd. Me
ze jovioal en socioal karakter dêe Charlier mee an 't cultureel leevn van zyn
tyd. Je was lid van La société Nationale des Beaux-Arts en de kunstenoarsgroep
Les XX. De mêeste van zyn werkn zyn te viendn in 't Museum vo Schône Kunstn in
Dôornik en in 't Charliermuseum in Brussel.



https://vls.wikipedia.org/wiki/Groafschap_Loon

‘t Groafschap Loon (1040-1366) (Frans: Comté de Looz), was e groafschap van ‘t
Hillig Rôoms Ryk.

’t Lag woa da nu de provinsje Belgisch Limburg is, mo zounder Toungern en
Sint-Truudn. De steedn van ‘t groafschap woarn Beringen, Bilzen, Borgloon, Bree,
Hamont, Hasselt, Herk-stad, Maaseik, Peer en Stokkem.

Ze krêegn under nieuwe noame moar in de 19e êeuwe achter dan z’ounder 't
Verenigd Keuninkryk der Nederlandn kwoamn, achter 't verlies van Napoleong.
Keunienk Willem I gaft de noame Limburg an de nieuwe grôte Moasprovinsje ter
herinnerienge an ’t middelêeuws hertogdom Limburg da mêer zudelik geleegn was
round et stadje Limburg (Frans Limbourg) an de Vesder in ’t nôordôostn van d’
hudige provinsje Luuk. In 1839 wierd de grôte provinsje Limburg gesplitst. ’t
Westelik stik, ’t vroegere groafschap Loon, kwam e provinsje van België, mo ze
vergoatn de noame Loon en ’t blêef Limburg. ’t Ôostelik stik kwam Hollands
Limburg.

’t Groafschap Loon lag ten westn van de Moas, ten ôostn van ’t hertogdom
Broabant en ten nôordn van ’t prinsbisdom Luuk, woavan da ’t e lêen was. ’t
Zudelik stik van ’t groafschap met de stad Loon (nu Borgloon) lag in Haspngouw.
E grodder stik, mêer no ’t nôordn, lag in de Kempn, de streke die in de
Romeinschn tyd Toxandrië genoemd wierd.

De groaf van Loon stound ounder twi lêenhêern, de prins-bisschop van Luuk en de
Duutsche keizer. De groafelikke burcht stound êest in Loon en loater ounder
groaf Gerard van Loon in Kuriengn, e dêelgemêente van Hasselt en dichte by
d’Abdye van Herkenrode.

‘t Prinsbisdom Luuk met et vroegere Loon wordn wel mêestal by de Zudelikke
Nederlandn gereeknd, moar hen toch e hêel andere geschiedenisse. Ze woarn nie by
de Zeventien Provinciën, de Spoansche of d’ Ôostnryksche Nederlandn, moar e min
of mêer ounofhankelikke stoat binn de Nederreyns-Westfoalsche Kreits van ’t
Hillig Rôoms Ryk.

‘t Blêef azo tout dan ze tegoare met d’ Ôostnryksche Nederlandn g’annexeerd
wierdn deur de Fransche Republiek, en in 1795 verdêeld wierdn in 9 Fransche
departementn in de Nederlandn.

‘t Prinsbisdom Luuk met et vroegere Loon, tegoare met de Landn van Overmoas
(Dalhem, Valkenburg en 's Hertogenrade), kwoamn by ’t departement Nedermoas (
Meuse-Inférieure ) met als hoofdstad Maastricht. ’t Grotste stik van ‘t oud
groafschap Limburg kwam by ‘t departement Ourthe. ‘t Departement
Meuse-Inférieure vormde de boasis vo de provinsjes Belgisch- en Hollands
Limburg.

Achter ’t verlies van Napoleong kwoamn z’ ounder ‘t Verenigd Keuninkryk der
Nederlandn. Omdat de noame van ’t historisch gewest Limburg nie zou verloorn
goan wilde keunienk Willem I de oude noame geevn an zyn grôte Moasprovinsje. De
noame was ofkomstig van ’t vroegere hertogdom Limburg da vor e grôot stik
Limburgstoalig was. ’t Oud hertogdom Limburg was tegoare met de Landn van
Overmoas êen van de Zeventien Provinciën gewist in de 16e êeuwe.



https://vls.wikipedia.org/wiki/Groafschap_Leuven

Et Groafschap Leuven was e klêen Karolingisch groafschap, geleegn tusschn den
Demer en de Dyle en tusschn de Wasbeke en de Lobeke. ’t Was e stik van de
Haspngouwe of pagus Hasbanienesis, e Frankische gouwe. By et Verdrag van
Meerssen in 870 wierd er vermeld dat de Haspngouwe uut vier groafschappn
bestoend, w.o. et groafschap Leuven.

In september 891 kost Arnulf van Karinthië van Oost-Francië ’n ende moakn an
d'invoasies van de Vikings mè de 'Slag by Leuven' (of Slag by de Dyle). Da
gevecht is beschreevn in de 'Annales Fuldenses'. Der stoend geschreevn dan der
zovele lykn van de Noormann loagn, dan ze de riviere blokkeerdn. (ita ut
cadaveribus interceptum alveum amnis siccum appareret). Achter zyn succes liet
Arnulf e kastêel bouwn ip e klêen eiland in de Dyle. ’t Gevecht is ook
beschreevn in den Angelsaksische kroniek.

In die periode wierd leuven vo den êeste ki vermeld in de Annales Fuldenses en
de Annales Vedastini ols Loven en Luvanium.

Den êestn mè zekerheid gekende groaf van Leuven en stamvoader van de Leuvense
groavendynastie was Lambert I van Leuven, zeune van Adela van Leuven en Reginar
III van et Huus Reginar (of de Reiniers), 'n belangryke oadellyke familie in
Lotharingen binst de 10e êeuwe.

Roend 985–990 trouwde Lambert I mè Gerberga van Lotharingen, gravinne van
Brussel en dochter van Karel van Neder-Lotharingen. Doadeure wierd et groafschap
Leuven verênigd met et groafschap Brussel, e stik van de Broabantgouwe.

Et gebied tusschn den Dender en de Zenne van de Broabantgouwe was tusschn
1044/1056 en 1085 'n Paltsgroafschap van Lotharingen. Achter den dôod van
paltsgroaf Herman II van Lotharingen in september 1085, wierd et in lêen gegeevn
an groaf Hendrik III van Leuven oender de vorm van e landgroafschap.

In meie 1106 kwam Godfried I van Leuven ook hertog van Neder-Lotharingen
(Godfried V) en markgroaf van et markgroafschap Antwerpn.

In 1150, oender Godfried III van Leuven wierd d'êeste stadsomwallienge van stêen
roend Leuven gebouwd, in de plekke van êen van eirde.

Van 1183 kwoamn de titels groaf van Leuven en Brussel, en landgroaf van Broabant
oender den titel Hertog van Broabant. Dien titel is gecreëerd gewist deur keizer
Frederik Barbarossa van 't Hillig Rôoms Ryk. Je promoveerde Hendrik, zeune van
Godfried III, die groaf van Leuven, landgroaf van Broabant, markgroaf van
Antwerpn en hertog van Neder-Lotharingen was, toet êestn hertog van Broabant.

In 1190, ip de ryksdag van Schwäbisch Hall, verkloarde keizer Hendrik VI et
hertogdom Neder-Lotharingen nog zoender gezag. Den hertog van Broabant haad
ollêne nog mo hertogelik gezag binn zyn eign gebiedn en rykslêenn.



https://vls.wikipedia.org/wiki/Gr%C3%A9goire_Le_Roy

Grégoire Le Roy (Gent, 7 november 1862 – Elsene, 5 december 1941) (pseudoniem
Albert Mennel), was een Vlamsche schryver, dichter, graficus, kunstschilder,
criticus en conservator.

Je groeide ip in Gent in een franstoalig burgersgezin. Je studeerde an ’t
St-Barbaracollege in Gent woa dat’n Charles Van Lerberghe en Maurice Maeterlinck
leerdege kenn. Ook Georges Rodenbach en Emile Verhaeren woarn doa kort vodien
ofgestudeerd. Tegoare met under maktet y deel uut van de groep van
Belgisch-Franstoalige symbolistn en je werkte mee an ’t tydschrift La jeune
Belgique. Je volgde lesse an ’t Sint-Lucasinstituut en je eurde een
schildersatelier. Achter een verbluuf in Parys (vanof 1886 tegoare mè
Maeterlinck) woa dat ’n studeerde an de Ecole des Beaux-Arts, gingt’n in 1890 in
Brussel weunn. Je wierd bibliothecaris van de Académie des Beaux-Arts in Brussel
en in 1919 conservator van ‘t Wiertzmuseum.

Neffest Franstoalige poëzie o.a. La chanson d’un soir (1887), novelln en
kunstmonografieën o.a. Catalogue de l’œuvre gravé de Jules de Bruycker (1933)
schreeft’n Fierlefijn (1934), z’n enigste romang en z’n enigste werk in ‘t
Nederlands.



https://vls.wikipedia.org/wiki/Giovanni_Boccaccio

Giovanni Boccaccio of in 't korte Boccaccio (1313 – 21 december 1375), was 'n
Italjoansche schryvre, dichtre, en belangryke Italjoansche
Renaissance-humaniest. Y wisslde brievn uut mê Petrarca en schrêef 'n antal
merkwoardige werkn, woaroendre de Decamerone en De mulieribus claris (Oovre
befoamde wuuvn). Lik dichtre schrêef y in d' Italjoansche volkstoale. Boccaccio
is byzoendre befoamd vo ze soamsproakn die dichte by 't daagliks leevn stoen en
die dus verschildn van die van zyn tydgenôotn, middelêewsche schyvers, die
geweunlik vormlikke modeln gebruuktn vo karakters en vertellienge.

Oovre Boccaccio zyn gebôorte zyn we nie te goed ingelicht. Y was geboorn in
Firenze of in e dorptje dichte by Certaldo vanwoa da zyn famielje was. en
humanist uut de Renaissance. Y a briefwislienge mê Petrarca. Boccaccio schrêef
'n antal belangryke werkn, woaroendre de Decamerone en De mulieribus. Y was de
zeune van e kommersant uut Firenze, Boccaccino di Chellino, en 'n oenbekend
vromensch; verzeekrs was zyn gebôorte oenwettig. Boccaccio zyn stiefmoedre was
Margherita de' Mardoli genoamd.

Boccaccio groejde ip in Firenze. Zyn voadre werkte vo de Compagnia dei Bardi en
trowde in 1320 mê Margherita dei Mardoli, van e welstellnde famielje. Boccaccio
is meuglik ipgevoed deur Giovanni Mazzuoli en y oentvienk van êm e vroege
inleidienge in de werkn van Dante. In 1326, o ze voadre benoemd was toe
direkteur van e bank, veruusde Boccaccio mê ze famielje no Napels. Boccaccio dej
stoage in de bank mor y ad e broertje dôod an bankiern. Y oovretuugde zyn voadre
vor êm rechtn te loatn doen an 't Studium, woa datn de vôgnde zes joar kerklik
recht studeerde. Y dej ook mê belankstellienge weetnschapplikke en lettrekundige
stuudjes.

Zyn voadre liet êm kennisse moakn mê de napolitoanschn oadle en met deur 't
Fransch beïnvloede hof van Robert de Wyze (de keunienk van Napels) in de joarn
1330. In dien tyd wierdn verliefd ip e getrowde dochtre van de keunienk, die
"Fiammetta" wordt genoamd in veele van Boccaccio zyn proza-stikkn, mê inbegrip
van Il Filocolo (1338). Boccaccio wierd e moat van zyn Florentynsche stadgenôot
Niccolò Acciaioli, en profiteerde van zyn invloed lik behêerdre en misschiens
minnoare van Catherine van Valois-Courtenay, weewe van Filip I van Tarente.
Acciaioli wierd loatre roadsman van Keuneginne Joanna I van Napels en zeifs eur
Grôot-Seneschoalk.

't Schynt da Boccaccio nie mêer plezier ad in rechtn dan in bankiern, mo zyn
stuudjes gaavn êm de geleegneid om vanalles te lêern en om goeie kontaktn t' ên
mê ze gelêerde moatn. Y stoend in 't begun oendre invloed van byvôorbeeld Paolo
da Perugia ('n curator en schryvtr van e verzoamlienge mythn, de Collectiones),
d' humananiestn Barbato da Sulmona en Giovanni Barrili, en de theolôog Dionigi
di Borgo San Sepolcro.

Ip zyn vraage, vertoalde Petrarca, zyn mentor, de twee grôote heldndichtn van
Homeros, De Ilias en de Odyssea in 't Latyn.

In Napels, begost Boccaccio tgêen y bekêek lik zyn echte roepienge, gedichtn
moakn. De werkn dietn vôortbrocht in die tyd omvattn Filostrato en Teseida (de
bronn vo Chaucer zyn Troilus en Criseyde en De Riddre zyn Vertellieng,
respektievelik), Filocolo, 'n êrwerkienge in proza van e bestoande Fransche
romance, en La caccia di Diana, e gedicht in têrzynn. In die tyd wastr ook
belangryke verniewienge no vorm, woaroendre meuglik 't invoern van de
"Siciljoansche Oktoave" (e bepoalde versvorm) in Firenze, woa dat 't invloed ad
ip Petrarca.

Boccaccio kêerde weere no Firenze in 't begun van 1341, doamee de peste
vermydnde die in die stad uutbrak in 1340, mor ook 't bezoek misloopnde van
Petrarca an Napels in 1341. Y a Napels verloatn omwille van de spanniengn
tusschn de Angevynsche keunienk en Firenze. Zyn voadre was weeregekêerd no
Firenze in 1338, woa datn bankroet was gegoan. Zyn moedre stierf kortliengs
nadien (meuglik, ze was nie bekend lik ierboovn vermeld). Aloewel Boccaccio nie
vrêe gêrn weeregekêerd was no Firenze, blêeft y toch an 't werk, en y makte de
Comedia delle ninfe fiorentine (ook gekend lik Ameto) e mienglienge van proza en
gedichtn, in 1341, de viftig zangn van 't allegôoriesch gedicht Amorosa visione
vultôojnd in 1342, en Elegia di Madonna Fiammetta in 1343. 't Êrdrsgedicht
"Ninfale fiesolano" is verzeekrs ook uut die tyd. In 1343 êrtrowde Boccaccio zyn
voadre mê Bice del Bostichi. De kiendrs uut zyn êest' uuwlik woarn allemalle
dôod, mor y krêeg nog 'n andre zeune, Iacopo, in 1344.

In Firenze kwam deur 't omverrewerpn van Walter of Brienne 't popolo minuto
(klêen volk, werkmenschn) an de macht. Da dej den invloed van den oadle
vermindren en van de ryke komersantn en 't gienk tegoare mê en betrekklik vervol
van Firenze. Vors wierd de stad getroffn, in 1348, deur de Zwarte Dôod, die
drievierde van de bevôkienge van de stad wegmoajde, loatre beschrêevn in de
Decamerone.

Boccaccio begost te werkn an de Decamerone roend 1349. 't Is woarschynlik dat
den ipbow van veele van die vertelliengn aa gemakt was vroegre in zyn loopboane,
mo de keuze van 'n oendredtol veroaln en 't roam-veroal van de lieta brigata
(gêestig gezelschap) van drie vintn en zeevn wuuvn is uut dien tyd. 't Werk was
grotndêels vultôojd in 1352. 't Was Boccaccio zyn uutendlikke inspannienge in de
lettrekunde en êen van zyn latste werkn in' t Italjoansch; 't êenige andre
belankryk werk was Corbaccio ('t zy van 1355 of van 1365). Boccaccio êrzag en
êrschêef de Decamerone in 1370–1371. Da andschrifte is toe de dag van vandoage
bluuvn bestoan.

Vanof 1350, oewel datn nie in d' êeste plekke e gelêerde was, wierd Boccaccio
dichte betrokkn mê 't humaniesme in Itoalje en ook mê 't bestier in Firenze. Zyn
êeste offiesjêele zendienge was no Romagna in 't latste dêel van 1350. Y bezocht
de stadsstoat twi kêern weere en wierd ook gezoendn no Brandenburg, Milaan, en
Avignon. Y oendresteunde ook de stuudje van 't Grieks, deur oendrekommn te geevn
an Barlaam van Calabria, en deur êm an te moedign te probeern vertoaliengn te
makn van Homeros, Euripides, en Aristoteles. In die joarn wierd y ook beklêed mê
de lêegre ordn .

In oktoobre 1350 was y ofgevoardigd vo Francesco Petrarca te goan groetn otn
Firenze binnekwam en ook vor êm vo gast 't ên in zyn uus binst ze verbluuf. De
oentmoetienge tussch die twee was byzoendre vruchtboar en vanof tonne woarn ze
moatn. Boccaccio êete Petrarca zyn leeroare en magister. In die tyd moedigde
Petrarca Bocaccio an vo klassiek Grieksch te lêern en Latynsche lettrekunde. Ze
kwoam mekoar teegn in Padua in 1351, Bocaccio ip offisjêele zendienge vo
Petrarca uut te nôodign vor e lêerstoel 't anveirdn an d' Universiteit van
Firenze. Aloewel zoendre rezultoat woarn de bespreekiengn toch bevordrlik vo
Boccaccio vo de Genealogia deorum gentilium te schryvn; d' êeste uutgoave was
grêed 1360 en da zoe êen van de sleutle-referensjes bluuvn oovre de klassieke
mythologie vo mêer dan 400 joar. 't Diende lik 'n uutgebreide verdeedegienge vo
de stuudjes van d' antieke lettrekunde en leefweirld. Oendanks de heidense
gedachtn in de kern, peisde Boccaccio datr veele koste gelêerd wordn van d'
Oedeid. Ip die maniere weerlegde y d' argumentn van de kerklikke gelêerdn die de
toegank toe de klassieke bronn wildn beperkn vo de Kristlikke leezrs vor under
gin morêele schoa te berokkn. Omda 't êrleevn van de klassieke oedeid nôodig was
vo 't vulbriengn van de Renaissance, was zyn verdeedigienge van 't belang van d'
antieke lettrekunde e nôodzoaklik element vo d' oentwikklienge drvan . De
bespreekiengn gaavn ook vorm an de gedachtn van Boccaccio oovre dichtkunste.
Sommigte bronn zien ook e verandrienge by Boccaccio van den oopn humaniest van
de Decacamerone nor e mêer beneepn ipvattienge, dichtre by d' oovrêerschnde
sfeer van de vêertiende êewe. Byvôorbeeld, y vôgde Petrarca (en Dante) in 't
zoendre sukces bevordrn van 'n oedewetsche vorm van Latynsche dichtkunste, vul
mê toespeeliengn. In 1359 vôgde 'n oentmoetienge mê Paus Innocentius VI en nog
mêer oentmoetiengn mê Petrarca. Verzeekers wierd Boccaccio ook beklid mê de py
van êen of andre godsdienstige orde. Dr is 'n ardnekkig, mor oenbeweezn gruchte
dat y in 1362 zyn vroegre werk verwierp, woaroendre de Decamerone, lik te
weirlds.

In 1360 begost Boccaccio te werkn an De mulieribus claris, e boek mê de
leevnsbeschryviengn van oengevêer oendrd en zes befoamde wuuvn, datn vultôojde
in 1374.

Y gienk weere werkn vo 't bestier van Firenze in 1365 en oendrenam e zendienge
no Paus Urbanus V. O 't pausdom weerkêerde no Rome uut Avignon in 1367, wierd
Boccaccio weere gezoenn nor Urbanus vo gelukwensschn an te biedn. Y oendrenam
ook diplomatieke zendiengn no Venetië en Napels. Van zyn loatre werk woarn de
moraliestiesche leevsbeschryviengn verzoameld lik De casibus virorum illustrium
(1355–74) en De mulieribus claris (1361–1375) het mêest van beteeknisse . Andre
werkn omvatn e wôordnboek oovre eirdrykskundige toespeeliengn in de klassieke
lettrekunde, De montibus, silvis, fontibus, lacubus, fluminibus, stagnis seu
paludibus, et de nominibus maris liber. Y gaf e reeks leeziengn oovre Dante in
de kerke van Santo Stefano in 1373 en dedeeze diendn vo zyn latste grôot werk,
de gedeetajeerde Esposizioni sopra la Commedia di Dante . Boccaccio en Petrarca
woarn ook twêe van de mêest gelêerde mensschn uut de vroege Renaissance ip 't
gebied van archeologie .

Boccaccio zyn verandrienge van schryfstyl in de joarn 1350 was nie allêene 't
gevôg van oentmoetiengn mê Petrarca. 't Was mêest te wytn an zyn slichte
gezoendeid en e vroege verwakkienge van zyn fyziesche krachtn. 't Was ook te
wytn an oentgoochliengn in de liefde. Sommigte zukke oentgoochliengn kunn
verkloarn woarom da Boccacio, die vodien altyd geschreevn ad mê lof oovre de
wuuvn en de liefde, almetekêe in e bittre Corbaccio-styl begost te schryvn.
Petrarca beschryft oe da Pietro Petrone (e Kartuuzre-monnik) ip ze dôobedde 1362
'n andre Kartuuzre zoend (Gioacchino Ciani) vor êm an te spôorn van ze weirldse
stuudjes ip te geevn. Petrarca oovretuugde tonne Boccaccio van zyn eign werkn
nie te verbrann en zyn persôonlikke boekery, brievn, boekn en andschriftn te
verkoopn. Petrarca bôod zeifs an vo Boccaccio zyn boekery te verwervn, zoda ze e
dêel koste zyn van Petrarca zyn boekery. Echtre, by Boccaccio zyn dôod wierd de
hêele verzoamlienge geschoenkn an 't klôostre Santo Spirito in Firenze, woa da
ze nog altyd is.



https://vls.wikipedia.org/wiki/Geweune_pynboom

De geweune pynboom (Pinus sylvestris L.) is a sôorte pynboom die inêems is in
Euroazje, goande van West-Europa toe an ôostlik Siebeerje, in 't zuudn toe an de
Kowkoazuus en Anatoolje, en in 't nôordn a stik binn de poolsirkle in
Skandienoavje. In 't nôordn van zyn gruujgebiéd, ist y te vienn van de
zêespeegle toe an 1 000 meetrs, binst dat y in 't zuudn van zyn gruujgebiéd e
boom is uut 't ooggebergte, gruujnde tusschn 1 200 – 2 600 meetres ogte. Y is
gemakklik 't êrkenn deur de kombienoasje van zyn reedlik korte, blow-groene
noaldn en d' oranje-rôo schusse .

De geweune pynboom is 'n altydgroene koniefeereboom die gruujt toe 'n ogte van
35 m en mêt e stamme-deurmeetre toe 1 meetre otn vulwassn is; uutzoendrlik kan y
45 m ooge wordn en 1,7 meetre dikke zyn ip styf vruchtboare groendn. De grotst
bekende boom, die in Estland stoat, is méér of 210 joar oed en mit 46,6 meetrs .
De schusse is dikke, schubachtig doenkre bruun-grysde ip 't oenderste van de
troenke, en dinne, schilfrachtig en oranje ip 't boovnste stamgedêelde en ip de
takkn. 't Uutzichte (de habitus) van e volwassn boomn êt 'n eign karaktre deur
de lange, koale en rechte troenke mêt an de top 'n ofgevlakte massa
koniefeere-noaldn. De boomn kunn normoal 150–300 joar oed wordn. D' oedste
bekende ekzemploarn gruujn in Lapland (nôordlik Finland), en zyn mêer of 760
joar .

De scheutn zyn licht bruun, vôgns e spieroalsgewys geschikt patrôon. Ip vulwassn
boomn zyn de noaldn blowachtig groene, dikkers doenkre groene toe doenkre
gilwe-groene in de wientre, 2,5 toe 5 cm lank en 1-2 mm breed, geschikt in
bunndls van twêe in e bluuvnde scheede an de boazies. Ip kloeke joenge boomn
kunn de noaldn twi kêers zo lank zyn, ensomtyds vôornkommn in bundls van drié of
viere an de toppn van sterke scheutn. De noaldn bluuvn twêe toe vier joar stoan
by warmre kliemoatn, en toe neegn joar in subarktiesche streekn. Zoajliengn toe
êen joar oed droagn zjuuveniele noaldn; dedeeze stoan allêene (nie per twêe),
2–3 cm lank, ofgeplat, mêt e gezoagde bôord .

De zoadkeegls zyn rôod by de bestuuvienge, tonne blêek bruun, bolvormig en mê 4
– 8 mm deurmeetre in undre êeste joar, uutgruujnde toe de vulle grôote in undre
twidde joar, puntig ovoied-kôoniesch, groene, tonne groen-grysde toe bruun-gilwe
by rypte, 3 - 7,5 cm lank. De keegl-schubbn ên e platte toe pyramiedoale
apophysis, mêt e klêene stekkr ip de umbo. De zoadn zyn zwartachtig, 3–5 mm lank
mêt e blêekbruune 12 – 20 mm lange vleugle en ze wordn losgeloatn ot de keegls
oopn goan in de lente 22–24 moandn achtre de bestuuvienge. De stuufmeel-keegles
zyn gilwe, somtyds rôoze, 8 – 12 mm lank; de verspreidienge van 't stuufmeel
gebeurt in 't middn of no 't ende van de lente .

Mêer of 100 varjeteitn van Pinus sylvestris zyn beschreevn deur de botaniekrs,
mo dr zyn dr mo drie of viere die teegnwôordig anveird zyn. Ze verschilln mo
winnig van uutzicht, mo z' ên duudlikkr verschilln ip geeneetisch gebiéd en no
soamnstellienge van undre hars. Popuuloasjes uut 't uuterste westn van Schotland
zyn geeneetiesch verschillnd van dedeeze uut de reste van Schotland en nôordlik
Europa, mo nie genoeg vo te kunn deuregoan vor 'n ofzoendrlikke botoaniesche
varjeteit. Boomn in 't uutrste nôordn van 't gruujgebied woarn vroegr somtyds
bekeekn lik var. lapponica, mo de verschilln liggn an de gruujplatse en zyn nie
geeneetisch bepoald .



https://vls.wikipedia.org/wiki/Georges_Rodenbach

Georges Rodenbach (Doornik, 16 juli 1855 - Parys, 25 december 1898) was e
Vlamsche franstoalige symbolistische schryver en dichter.

Georges Rodenbach is in 1855 geboorn in Doornik moa je veruusde ’t zelfste joar
nog noa de Coupure 68 in Gent. Je kwam uut een ryke bourgeoisfamilie. Den
dichter Albrecht Rodenbach uut Roeseloare was zyn kozyn en de stichter van
Brouwery Rodenbach was zyn achternounkel.

Rodenbach gienk in 1866 noa ’t Sint-Barbaracollege in Gent en je gerakte doa
goed bevriend met de schryver Emile Verhaeren. Je was e styve goeie student en
je studeerde Rechtn an den universiteit van Gent.

Je publiceerde zyn êeste dichtbundel Le foyer et les champs in 1877 en je gaf
ook lezingn over zyn poëzie. Achter z’n studies rechtn in 1878 ging Rodenbach e
joar noa Parys en ost ’n werekêerde noa België gingt ’n werkn an de balie in
Brussel.

In 1881 ield ‘n em juste nog bezig me literateure. Je werkte mee an La Flandre
libérale en an ’t êerste nummer van La jeune Belgique.

In meie 1885 kwamt ‘n ip de Kouter in Gent in contact met Charles van Lerberghe
en Grégoire Le Roy. Rodenbach introduceerde under, tegoare met den andere
Gentenoare, Maurice Maeterlinck, by La Jeune Belgique, woarin da Rodenbach ook
zelve verzn publiceerde.

In 1888 gienk Rodenbach definitief in Parys weunn. Je was doar correspondent van
de Journal de Bruxelles en je schrêef vo Le Figaro. Z’n symbolistische romang
Bruges-la-Morte (1892) wordt een grôot succes.

In 1895 krêeg Rodenbach last met zyn gezoundeid. Je krêeg een loungountstekinge
en een zenuwziekte. Ip kerstdag 1898, stierft ’n an de gevolgn van een
appendicite. Je was nog moar 43 joar oud. Je ligt begroavn ip ’t kerkof
Père-Lachaise in Parys.

Een poar moandn achter zyn dôod richtte Emile Verhaeren een comité ip ter êre
van Rodenbach. George Minne et e monument vor em ountworpn dat sedert 1903 in ’t
Grôot Sint-Elisabethbegynof in Gent stoat.



https://vls.wikipedia.org/wiki/Franz_Skarbina

Franz Skarbina (Berlyn, 24 februoari 1849 - Berlyn, 18 meie 1910) was e Duutsche
kunstschilder.

In 1871-1872 gienkt 'n ip reize noa Dresden, Wenen, Venetië, Merano, München en
Nürnberg. In 1877 bezocht 'n België, Holland en Frankryk. In Parys wierd 'n
g'influenceerd deur d' impressionistn. Je kêerde ton were noa 't Duuts Ryk en
wierd prof an den academie van Berlyn in 1878.

Je weunde van 1882 toet 1886 surtout in Parys. Je reisde in die periode ook in
Nôord-Afrika, Holland en België. In 1889 dêed 'n mee an de jubileumexposiesje vo
de vierienge van 100 joar Fransche Revoluusje.

Je makte in 1892 dêel uut van de Vereinigung der XI, e kunstgroep in Berlyn
woavan dat 'n iprichter was tegoare me zyn moatn Max Liebermann en Walter
Leistikow. Je wierd in 1895 illustrateur en adviseur van 't kunstmagazine Pan en
je makte dêel uut van de stichters van de kunstgroep Berliner Secession in 1898.

In 1886 schilderde Skarbina De vismarkt in Blanknberge. Ip 't werk is te zien
dat de visverkoop gebeurde an 't Visch Verkoopers Huis in de Breydelstroate. De
vis wierd ip stroate geleid, sôorte by sôorte. Ook an d' herberge In 't
Visscherswelzyn in de Weststroate wierd er vis verkocht. De vismyne kwamt er moa
in 1888.



https://vls.wikipedia.org/wiki/Frans_Masereel

Frans Masereel (Blanknberge 30 juli 1889 - Avignon 3 januoari 1972) was e
Vlamsche grafisch kunstnoare.

Je wierd geboren in Blanknberge moa groeide ip in Gent woa dat 'n weunde van
1894-1911. De fabrieksstad Gent, woa dat er in dien tyd vele sociaal oenrecht
was en de werkmenschn under organiseerdn, ligt an de basis van 't sociaal
engagement van de kunstnoare. De stad Gent was vor hem van grôot belang. J'hè
vele têkeniengn van de stad gemakt en je wilde der ook begroavn wordn. Masereel
krêeg z'n academische ipleidienge in d' Academie vo Schône Kunstn in Gent
(1907-1908) by de schilder Jean Delvin en je was een uutzounderlik begoafde
lêerlienk. Je reisde styf vele, ounder andere noar Iengeland, Zwitserland en
Tunesië.

Round 1910 giengt'n in Parys weunn en kwam toevallig in contact met de
houtgraveure. G'inspireerd deur anarchistische, internationalistische en
pacifistische ideeën most de jounge Masereel by 't begun van den Êeste
Weireldoorloge vluchtn noa Genève. Dienstweigeren wierd in die doagn anzien lik
e serieuze misdoad teegn 't voaderland. 't Deurde ton ook e joar of viftiene êer
dat 'n uus land were binn mocht. De ballingschap brocht hem wel in contact met e
grôot dêel intellectuelen en kunstnoars met e progressieve overtugienge, lik
Stefan Zweig, Herman Hesse, Thomas Mann, Romain Rolland, Klaus Mann, Kurt
Tucholsky...Masereel ountwikkelde z'n vakmanschap als houtsnyder vanuut e
dudelik politiek, moatschappelik engagement, ounder andere als
cartoonist-illustrator by kritische, progressieve, surtout pacifistische
tydschriftn en als ountwerper van affiches en pamflettn. D'êeste joarn achter
den oorloge wierd 'n deur de Belgische regerienge beschouwd als
dienstweigeroare. In 1920 giengt 'n were in Parys weunn en loater in Equihen by
Boulogne.



https://vls.wikipedia.org/wiki/Franky_Van_der_Elst

Franky Van der Elst (Ninove, 30 april 1961) es nen ex-voetboller en trainer.
Aloewel dat ie in verschillende ploegn eit gespeeld, es 't ie vôorol gekend voo
zyn joarn by Club Brugge, woar dat ie van 1984 tot 1999 gespeeld eit, en van
2005 toet januoari 2007 ulptrainer wos.

Zyn positie wos verdedigende middnvelder en in die oedoanigheid wos ie een rots
in de brandinge voo de verdediginge. Moar voo golln moest je nie by em zyn.
J'eit 464 matchn in êeste klasse gespeeld, een absoluut rekord. In de beker eit
ie ôok een recordaantol matchen gespeeld, noamelik 65. In ol die joarn eit ie
twêe kêers de Goudne Schoe gewonnen (1990 en 1996).

Tegoare me Raoul Lambert en Jan Ceulemans vormt ie e monument van 't modern Club
Brugge. Zyne bynoame wos The Fox. Noast Club Brugge eit ie ôok een belangryke
rolle gespeeld in de nationoale ploeg, woarvôorn dat ie 78 matchn gespeeld eit.

In 1999 wos zyn actieve voetbolcarrière gedoan en es 't ie trainer gekoomn: vier
joar by Germinal Beerschot, en een korte periode by Lokeren. In 2005 es 't ie
ulptrainer gekoomn ounder Jan Ceulemans, moa lange eit da nie gedeurd.
Doarachter wos 't ie ulptrainer ounder Emilio Ferrera, moar deur de anoudnde
probleemn by Club Brugge es 't ie ip 28 januoari 2007, soamn me de trainer
ountsleegn.



https://vls.wikipedia.org/wiki/Frank_Brangwyn

Frank William Brangwyn (Brugge, 13 meie 1867 - Ditchling, 11 juni 1956) was een
Iengels-Welshe kunstschilder, etser en illustrator.

Je was de zeune van een Iengelschn architect en zyn moeder was Welsh. J' is
geboorn in Brugge, woa da zyn voader William Curtis Brangwyn in 1865 een
ipdracht krêeg vo d' Hèilig-Bloedkapelle te decoreern. In 1875 zyn ze were
verhuusd noar Iengeland.

In 't begun was de zêe één van zyn favoriete ounderwerpn. Je schilderde ook
levendige, realistische taferelen over 't industrieel leven in de dokkn en de
fabriekn en 't hard labeur van 't werkvolk. Ip 't ende van de 19e êeuwe woarn
Oriëntoalsche thema's styf populair by vele schilders. Brangwyn voyageerde noar
Istambul en de Zwarte Zêe. Je makte vele schilderyen en dessings in Spanje,
Marokko, Egypte, Turkeye en Zuud-Afrika.

In 1895 is Brangwyn gestimuleerd gewist vo nieuwe diengn te moakn lik
meurschilderiengn, brandglasroamn en tapytountwerpn, deur Siegfried Bing, de
kunstmarchang in Parys, die begost is met de Art-Nouveaubewegienge.

In e loatere periode wast 'n beïnvloed deur 't Impressionisme, Fauvisme, Art
Nouveau, Wiener Secession (1898) en zelfs 't Expressionisme.

In Brugge, ist er werk van de Brits-Brugsche kunstenoare te zien ip de
boovnetage van 't museum Arentshuus.



https://vls.wikipedia.org/wiki/Floris_ende_Blancefloer

Floris ende Blancefloer is e romang van round 1260 en 't is en avontuur van
minnen (en oofse romang). 't Veroal bestoat uut 3973 verzn en 't goat over oe da
makoar echt geirn zien olles overwint, los van wuk en ofkomste, geloof of gelyk
wuk.

't Is eschreevn deur Diederik van Assenede round 1260 en 't is e vertoalienge
uut 't Frans van Floire et Blancheflor uut de twoofstn êeuwe. Ze bedoelienge wos
voen 't veroal voen iederêen verstoanboar te moakn (dat 'n uutlegt in de verzn
20 toet 27).

E viendt neur were in Babylon, woa da ze upeslootn zit in e torre die van en
emir van doa te plekke is. Floris komt moat met 'n bewoaker (die portwerder) en
'n dien krygt nem binn in e grôte mande bloemn. 't Lukt, mo 'n emir viendt ze
ogliek en e rechtbank (vierschaar) verôordêelt nunder toet verbrandienge. Floris
wult ze rienk geevn an Blancefloer, mo zie wult nie vors zounder nem en wult
dien rienk nie gebruukn voen weg te groakn. De rechters vien dadde zo oofs,
danze nunder vrie loatn. Oendertusschn zyn d'ouders van Floris dôod en ze komn
keunienk en keunienginne. Ze krygn e dochter die Baerte metten breden voeten
noemt en de moeder van Karel de Grote is.



https://vls.wikipedia.org/wiki/Filips_V_van_Spanje

Filips V van Spanje of Filips van Anjou (Kastêel van Versailles, 19 december
1683 – Madrid, 9 juli 1746), was de twidde zeune van Lodewyk, le Grand Dauphin
en e klêenzeune van Lodewyk XIV. Je was hertog van Anjou van zyn geboorte, en
keunienk van Spanje van 1700 toet an zyn dôod.

Karel II van Spanje ha gin trôonipvolger. Je stierf in november 1700, mo kort vo
zyn dôod haad ‘n Filips van Anjou angeduud ols ipvolger. D’Europeesche
grôotmachtn woarn oengerust dan de keunienkrykn Spanje en Frankryk oender êen
keunienk van ’t huus Bourbon zoun kommn, woadeure dan de machtsverhoudiengn in
Europa styf zoun verstôord wordn.

By de Vrede van Utrecht in 1713 wierd Filips van Anjou erkend ols keunienk van
Spanje, ip vôorwoarde dat ’n gin keunienk van Frankryk zou zyn. Je most Minorca
en Gibraltar ofstoan an Iengeland.

De Zudelikke- of Spoansche Nederlandn giengn were no den Ôostnrykschn tak van ’t
huus Habsburg oender keizer Karel VI, en woarn van ton d'Ôostnryksche
Nederlandn. Karel VI krêeg ook Napels, Milaan en Sardinië. Sicilië en stikkn van
Milaan giengn no Savoye.



https://vls.wikipedia.org/wiki/Familie_Roger_De_Clerck

Het veroal van de Familie Roger De Clerck begunt in 1924 oa stamvoader Roger De
Clerck geboorn was als twêede kind in un grôte êreboerdery "Ter Lembeek" in
Wielsbeke. Dat es ôok 't begun van d'istorie van de Beaulieugroep.

Roger De Clerck woas ne (verre) kooz'n van Albert De Clerck (voader van
Stefaan), ne CVP politieker uut Kortryk die 't in de joaren '60 neur ministre
van midd'nstand skiptige. De reloasjes woaren nie dend'rend, ond'r and're omda
Roger styf doenkerblauw woas.

In de joaren '70 oat ie vôor de veule werkskes en gezien de sub-optimoale
werkcondisies al hêel wa vrimdeliengen in dienst. Op zekeren dag zag tie ne
vrimdelieng wa doen dat em nie anstond. Ie riep: Vrimden oap, wa doe je gie
iere? U plekke es in de bôomn. Toen dat ie 't fit o dat die sukkeleire der nietn
van verstoend, besliste ie dat iederêen in zyn firma binnen twêe weekn gieng
getest worden ip ulder kennisse van 't Vloams. Al wie dat er nie genoeg Vloams
kostige, giengk buutnvliegn.

Mieke e getrouwd met Carl Bouckaert (zeune van ne chirurg eut Woaregem) en was
zêre 't gat eut noar Amerika om der "Beaulieu of America" ip te richten.

Oa Luc 18 joar was kreegt ie, lik allemoale in de menoaije, ne BMW 530 en mocht
ie t'anskarten om in Chateauroux (departement Berry in centroal Vrankryk)
Berrytuft eut de ground t'elpen stampn. Da wa 't begun van de Berry groep. Al
zêre kocht'ie de lokoaln concurrent Balzan ip. Je trouwde met madame Materne
(van de confeture) en startte een familie in Chateauroux.

Wat es ter êen van de mêest belangryke elementen in ne goekôpen tapyt? De colle.
Ann et da goe verstoan en ze trouwdige me Stephan Colle en trok noar
Pietermaritzburg in Zuud-Afrika om van doareut ulder belangen in Zuud-Afrika,
moar oak in Beaulieu Kruishoutem, Australié en Zuud-Amerika te verdedigen. Je
bleeft dus nie plakken in zyne zeetl. 't Skint dat ie 't ôok styf goe kan vinden
met boer Clerck, die lik veel voaders, zot es van zyn joengste dochter.



https://vls.wikipedia.org/wiki/Everybody_(lied_van_Madonna)

"Everybody" is e liedje van en geschreevn deur Madonna en et was eur eerste
single, en verscheen loater op eur debuutalbum, Madonna (1983). De menieng'n van
de muziekcritici woarn verdèèld. Et liedje kwaam uut als single in de herfst van
1982 en was e top 5 dance muziekhit in Amerika.

Voorda ze e ploatecontract kreeg, gieng Madonna vele nor e club in New York
genaamd Danceteria. Mark Kamins was doa èèn van de beste DJs en begost me
liedjes te produc'n. Madonna brocht em e poar van eur demo's en Kamis besloot ze
te droaien in de club. "Everybody" was èèn van die demo's en kreeg goeie
commentoar van et publiek. Toen da Kamin da zaag, besloot 'n voe et lied te
produc'n.

Et lied is uutgebrocht in oktober 1982, toen da disco an 't uutsterv'n was en
plekke an 't maak'n voe de nieuwe 80s new wave synth pop. "Eveybody" is e
simpele boodschap voe iederèèn mee op de dansvloer te kryg'n: "Everybody, come
on, dance and sing. Everybody, get up, do your thing." Et lied stelde uus
Madonna voren lik da we eur nog gieng'n leren kennen: etwien die danst en ziengt
voe eurzelvn uut te drukk'n, en het optimistische karakter da ze d' eerste vuuf
joar van eur carrière gienk vuloud'n. Z' et loater nog "Everybody" gezoengen in
eur Virgin Tour, Girlie Show Tour en de promotie tour voe et album Confessions
on a Dance Floor. Het zinnetje "Dance and sing, get up and do your thing" wier
trouwes gesampled in de openingslynen van "Express Yourself" in eur "Blond
Ambition Tour".

De cover van de single is e kleurryke collage van Manhattan, getekend deur Lou
Beach. Deurda Madonna nie op de cover stound, en al de mesjn op de cover zwartn
zyn, peisden ze da ze e zwarte discozangeresse was.

In de videoclip ku je Madonna en e poar dansers zien in Danceteria, de club in
New York woar Madonna vroeger danste en woar da et liedje voe den èèste ki
speelde. Eur broere Christopher dee de choreographie voe de video en ku je zien
als e danser samen met Madonna eur vriendinne Erica Bell. Z' aan moa 1500 dollar
voe de clip te maken. Deur de clip was et misverstand da Madonna e zwarte
discozangeresse zou zyn wel uut de wèreld.



https://vls.wikipedia.org/wiki/Evariste_Carpentier

Evariste Carpentier (Kuurne, 2 december 1845 - Luuk, 12 september 1922) was e
West-Vlamsche kunstschilder. Je schilderde historische gebeurteniss'n, taferêeln
uut 't doageliks leevn en landschapp'n. Met de joarn evolueerde zyn werk van
academische kunst noa 't impressionisme. Tegoare met Emile Claus wos 't hy hem
êen van d' êeste verteegnwoordigers van 't luminisme in België.

Evariste Carpentier wos ofkomstig van e familie van boern in Kuurne. In 1861
volgde 't hy lesse an d' Academie vo Schone Kunstn van Kortrik ounder de
leidienge van Henri De Pratere. J' hoalde doa verschillige pryzn.

In 1864 wierd hy toegeloatn an de Keunienklikke Academie vo Schône Kunstn in
Antwerpn en je volgde doa lesse by Nicaise de Keyser (1864-1868). Je wos e
briljante student in 't schildern noa de nateure en je wierd bekrôond met de
prys van uutmuntendheid in 1865, woadeure dat hy hem 't joar doarip koste
genietn van e privé atelier in d' Academie zelve.

Ip anroadn van zyn dokteur vertrok Carpentier in 1879 noa 't zuudn van Vrankryk
vo rapper te geneezn. 't Joar doarip, in 't werekêern, kwam 't hy ounderboane
zyn moat Jan Van Beers teegn in Parys. Dendeen overhoaldege Carpentier vor hem
ook t' installeern in de Franschn hoofdstad en zyn atelier met hem te dêeln. Azo
begost hy hem were te schildern.

In 1886 kwamt hy vo goed were noa België. Je trouwde in 1888 in Verviers me
Jeanne Smaelen en ze krêegn vuuf jounges. In 1890 verhuusde 't koppel noar
Overyse in Vlams-Brabant en in 1892 noa Ter Hulpn in Woals-Brabant. 't Is in die
periode dat hy hem hêlegans oopnbloeide en dat hy de poëtische schilder kwam van
't leevn ip de boerebuutn. Ounder invloed van 't impressionisme kwam 't hy
tegoare met Emile Claus êen van de vroegste verteegnwoordigers van 't luminisme.



https://vls.wikipedia.org/wiki/Erik_Verberckt

Erik Verberckt (Brugge, 21 meie 1935 - Roeseloare, 27 meie 2014) wos e
West-Vlamsche kunstschilder, têekenoare, etser, beeldhouwer en oentwerper van
bijous.

Erik Verberckt wos den oudste zeune van Louis Verberckt en Walburga Van
Steelandt. Ols kiend eet 'n d' oorlogsjoarn (1940 -1945) styf intens meegemakt.
Hy wos juste lyk zyn vader verboendn an de Moatschappy voe Goaze-en elektriek.
Oendanks zyn teknische vormienge had hy ol van ost hy styf joenk wos 'n
uutgesprookn preferensje voe de plastische kunstn. Têekenn en schildern woarn
zyn grôte passie. Hy wos autodidact met e grôte bewoenderienge voe de grôte
mêesters lyk Picasso, Michelangelo, Rubens en Rembrandt. Hy vertelde zelve dat
hy olsan getêeknd eet, voe zoverre dat hy hem koste herinnern.

Erik Verberckt trouwde mè Rosika Heydens, e Belgische kampioene atletiek die
gespecialiseerd wos in sprint en hordeloopn. Hy wos eur trainer en coach. Zyn
moêder wos ôok e gedreevn loopster, gespecialiseerd in langn ofstand (1000 m) in
de joarn 1923 en 1924.

Zyn êeste werkn dateern van 1955. Vanof 1965 begost zyn abstract
constructivistische periode, beïnvloêd deur den trend van dien tyd. Hy makte
abstracte werkn in straf contrasteernde kleurn en zyn beeldn woarn
metoalconstructies in koper en brons. Roend 1971 begost hy met e hêel nieuwe
styl, woaby dat hy wild en spontoan omsproeng mè verve en kleurn. 't Gebruuk van
acrylverve resulteerde in 'n intense lichtwerkienge.

Begun de joarn 1980 begost hy met etwa totoal anders. Zyn nieuwe têekeniengn en
schilderyen woarn realistische portrettn, naktn, stilleevns en hy gaf zyn
oenderwerpn, lyk alloam, sloepn en botters, in 't klêenste detail were. Vanof
1984 kopieerdet hy zo juste meugelyk fragmentn van mêesterwerkn van byvôorbeeld
Michelangelo of Rembrandt en voegde doa zyn eign ideeën by. Hy werkte met e
combinoasje van potlôod en verve, nu en ton ook mè sepia, e bruun-grysde kleur.
Zyn composiesjes van landschappn mè figeurn, ruïnes en gesluierde vrouwn zyn
constructief ipgebouwd en hy gebruukte e kôorde of lint ols verbiendiengselement
met e verwyzienge noa 't oneindige. Ôok de figeure van Christus liet hem nôois
los, met ols resultoat oender andere zyn "triptiek mè beeldn van Christus".

Nie allêne in eign land wordt zyn werk geacht, ôok in Holland, Groot-Brittannië
en Canada ist er werk van hem te viendn.



https://vls.wikipedia.org/wiki/Eric_Defoort

Eric Defoort (Yper, 27 juni 1943 - 17 december 2016) was e West-Vlamsche
progressieve Vlams-nationalist, pollitieker by den N-VA en professor
geschiedenisse an de KUB. Je was vôorzitter van de Europese Vrije Alliantie
(EVA). Je zetelde ook in de Road van Besteur van de VRT.

Defoort was de latstn oundervôorzitter van de Volksunie en met de Oranjehofgroep
lagt 'n an de basis van de loatern N-VA, tegoare met ounder andere Geert
Bourgeois en Bart De Wever, teegnover de Toekomstgroep die loater Spirit zou
kommn.

In ze jounge joarn wos Defoort al betrokkn by de Vlamsche Bewegienge, moar ook
by de Doorbraak-operoasje van Karel Van Miert vo de jounge Sp.a. Je werkte in
1996 mee an 't Vlams-progressief project Sienjaal van Norbert De Batselier en
Maurits Coppieters en je was ook één van de schryvers van 't manifest
(uutgekommn in februoari 2008) van de Gravensteengroep, e groep van progressieve
Vlamsche intellectueeln en kunstenoars.

De 26ste moarte 2010 was Eric Defoort in Venetië verkoozn toet nieuwe vôorzitter
van de Europese Vrije Alliantie. Je volgde Nelly Maes ip.



https://vls.wikipedia.org/wiki/E17

De E17 is een autostrade die over 't West-Vlams groundgebied lôopt. In België
volt ie soamn met de A14. De 'E' noame komt van de Europese maniere van
noamgevienge voor internationoale autostrades. Vroeger noemde ie E3, moar in
1986 ein ze de noame veranderd. Z'ein em begunn anleggn in 1966, en opengesteld
in 1974.

De E17 es een belangryke verkêersoader, omdat ie de oavn van Antwerpn verbindt
met Vrankryk. 't Es belangryk vô de vele West-Vlamiengen uut 't zuudn van de
provincie die in Gent weirkn. 't Es ôok een geliefde weug vôor drugstoerisme uut
Vrankryk noar Olland.

Omda de E17 de rapste maniere is om van Olland en de Scandinoavische landn in 't
zuudn te groakn passeren er nie allêne vrêed veel camiongs, moar ôok veel
Ollandse toeristn met caravans die zôdoanig overloadn zyn da uldern beuk sleept.

De E17 komt West-Vloandern vanuut Vrankryk binn in Rekkem. Ie verloat de
provincie were in Woaregem. Ie doet de volgende gemêentn an:

De E17 es nen belangrykn verkêersoader deur hêel Europa. Ie verbindt Beaune
(Vrankryk) met Antwerpn. Belangrykste steedn:

In Oarelbeke ein ze der en natuur/recreoatiepark van 80 ectaren met en grôot
meer an overg'oudn: De Goavers, omdat ze vier miljoen kubieke meitrs zand nodig
oan vô de talud van de autostrade.

Den E3 eit ôok de noame gegeevn an alle sôortn E3 loanen en stroatn, et E3
advertentieweekblad van Roularta en an de wielerkoerse E3 Prys Vloandern.



https://vls.wikipedia.org/wiki/Doornik

Dôornik (Frans: Tournai) is e stad in 't westn van de Belgische provincie
Enegouwn mè mêer of 67500 inweuners. De stad, die geleegn is an de Schelde, is
de twidde oudste stad van België (achter Tongern). Der zyn spoorn van
beweunienge tout twiduusd joar geleen te zien.

Dôornik bestound ol in den tyd van de Gallo-Romeinn van vô Christus ounder de
noame Turnacum. Round 't joar 320 groeide de stad uut tout 'n importent
industrieel centrum. Deurdat 't an 'n belangryk weegnknooppunt lag en ook 'n
brugge had over de Schelde is 't de nieuwe hoofdplatse gewordn van de civitas
Turnacensium, die uut de civitas Menapiorum was ountstoan. Eerder was Kassel
d'hoofdstad van de Menapiërs.

Round 430 hèn de Salische Frankn 't gebied veroverd en Dôornik uutgeroepn tout
hoofdstad van 't Frankisch Ryk.

In 481 wierd Clovis I, achter den dôod van zyn voader Childerik I, tout keunienk
van de Salische Frankn van Dôornik uutgeroepn. In 486 verplatste Clovis 't
machtscentrum noa Parys, mo de rolle van Dôornik was nog nie uutgespeeld. Clovis
makte der by zyn vertrek 'n bisschopszetel van, die heel Vloandern bestreek.

In 880 plunderdn de Noormann de Scheldestreke en Dôornik kwam under
uutvolsboasis.

Ounder Karel de Kletsn, den êestn keunienk van West-Francië, ountstound 't
groafschap Vloandern dat in lêen blêef by de Fransche keunienk.

In 993-994 verdêelde Boudewyn IV, Groaf van Vloandern, zyn groafschap in drie
burggroafschappn: Gent (mè 't land van Waas), Dôornik (mè Kortryk en
Sint-Omaars) en Brugge.

In 1141 wierdn de werkn gestart van de Romoansche Onze-Lieve-Vrouwekathedroale,
die in 1171 voltôoid was en ingewyd wierd deur den eirtsbisschop Hendrik van
Vrankryk.

De stad trok ryke koopliedn an en under streevn nor ounofhankelikheid leidde der
toe dan ze in 1187 rechtstreeks ounder de Fransche krône vieln. Tout 1513 blêevn
ze Frans. Dôornik kende 'n bloeiende loaknandel en was 'n belangryke leverancier
van wandtapytn.

In 1513 veroverde keunienk Hendrik VIII van Iengeland Dôornik. 't Is d'ênigste
stad in België die ôoit Iengels was. Je bouwdeg e citadel woavan dat ollêne de
torre is overgebleevn. Vo dien ofbroak zorgde Lodewyk XIV minder of 'n decennium
loater.

In 1653 hèn ze by toevol de tombe van Childerik I, zeune van Merovech en voader
van Clovis gevoundn in de eglise Saint-Brice.

In 1668, ounder Lodewyk XIV, kwamt de stad were ounder Frans bewiend en in 1713
ounder de Ôostnrykers.

In 1815 makte 't dêel uut van 't Verenigd Keuninkryk der Nederlandn en sedert
1830 ligt 't in België.

Dôornik is de gemêente met de grotste ippervlakte in België. Nevenst Dôornik
zelve zyn der nog 28 dêelgemêentn: Barry, Beclers, Blandain, Chercq, Ere,
Esplechin, Froidmont, Froyennes, Gaurain-Ramecroix, Havinnes, Hertain, Kain,
Lamain, Marquain, Maulde, Melles, Mont-Saint-Aubert, Mourcourt, Orcq, Quartes,
Ramegnies-Chin, Rumillies, Saint-Maur, Templeuve, Thimougies, Vaulx-lez-Tournai,
Vezon, Warchin en Willemeau.



https://vls.wikipedia.org/wiki/Death

Death is e deathmetalband uut Orlando in de Verênigde Stoatn en die upericht is
deur Chuck Schuldiner. Z'en bestoan van 1983 (toune nog Mantas) toet 2001 (de
latste joarn eigentlik ounder de noame Control Denied). Ze zyn olgemêen anzien
lik de uutvinders van 't genre Death Metal.

Death is deur Chuck Schuldiner, tope me Barney Lee en Frederick DeLillo,
upericht in 1983, ounder de noame Mantas. Nunder noame veraarde ol zêre in Death
en in 1984 brochtn ze Death by Metal uut, nundern êestn demo. In de metalweireld
van Florida kwaamn ze ezô indeliks zêre stief ekend. Ze brochtn tope nog twêe
demo's uut, Reign of Terror en Infernal Death. Doarachter dei Schuldiner vors
zounder Lee en DeLillo. Achter e bitje zoekn en doen (e is oundermêer êentige
weekn byn Slaughter uut Canada ewist), vound 'n me Chris Reifert uut San
Francisco eindelik etwien woamei dat 'n echt vors kuste.

't Deurde toune toet 1987 vôorn dat 'n tope me Reifert eindelik en echte ploate
kuste uutbriengn. Z'an nog e demo emakt, Mutilation en doadeure kustn ze e
contract krygn byn Combat Records, woadeure dan ze Scream Bloody Gore kustn
moakn. 't Wos e ploate die indeliks brutoal en primitief kloenk. Z'et nog ossan
'n stempel van pioniersploate in 't genre. Achter die ploate wos Reifert oek
nemi wel enoeg en Schuldiner kêerde were no Florida voun were tope te werkn me
Frederick DeLillo en twêe andere groepsleedn van Massacre.

In 1988 brochtn ze Leprosy uut, e ploate die van meziek stief trok up 'n dien
dervôorn. 't Wos mo me nunder derde ploate Spiritual Healing dan ze begustn
veraarn nor e geluud en genra die nunder zo kenmerknd makte (van indeliks
brutoal no vele technischer en melodieuzer).

In 1990 giengn zo oek tourn in Europa, mor up 't latste gat wulde Schuldiner nie
anzettn omdat 'n vound dat 'n tour nie goed organiseerd wos. D'aar groepsleedn
wuldn doa nie van weetn en ze giengn egliek nor Europa (doavôorn an ze nog zêre
2 gastmuzikantn ezocht). Schuldiner kuste der nie mei lachn en ne dei ze e
preces an, woarachter dan ze uut 'n groep ewupt woarn.

't Wos van toune vors da Schuldiner ollêne nog me gastmuzikantn wulde speeln en
voun de derde ploate Human uut 1991 oalde 'n Steve DiGiorgio binn, tope me twêe
muzikantn van 'n undergroundgroup Cynic (Sean Reinert en Paul Masdival). Human
wos nog technischer en melodieuzer dan Spiritual Healing en ne verkochte oek
beter dan ol dedie van dervôorn. Me Lack of Comprehension brochtn ze oek nundern
êestn clip uut, die nu en toune ekir up MTV espeeld wos. DiGiorgio kuste nie mei
up 'n weireldtournee omdat 'n nie weg kuste deur zyn eign group Sadus en
doadeure moest Schuldiner were zoekn achter e nieuwn bassist, dat 'n vound me
Skott Carino.

In 1993 brocht Schuldiner Individual Thought Patterns uut met Gene Hoglan van
Dark Angel en Andy LaRocque van King Diamond. 'n Dien latstn kuste nie mei gon
tourn omdat 'n verplichtiengn adde me King Diamond en ne wos vervangn deur Ralph
Santolla (loater byn Deicide, Obituary en Iced Earth). In 1994 kwam Death zest
vôorn in en ofleverienge van Beavis and Butthead, 't bewys van nunder bekendeid.

In 1995 brocht 'n Symbolic uut, numer 7 up de ranglyste van beste extreme
metalploatn voogns Metal-Rules.com. 't Gienk nermoal de latste ploate zyn die
deur Death uutebrocht wos, Schuldiner wos met e nieuwn groep begunn: Control
Denied. E dei dadde omdat 'n me Death nie mir en kuste experimenteern omdan de
fans te vele 't zeste wuldn. Met e nieuwn groep vound 'n dat dadde wel kuste.
Deur 't countract me Nuclear Blast brochte Death egliek nog e ploate uut, The
Sound of Perseverance, me numer die eigentlik moestn dienn voun Control Denied.



https://vls.wikipedia.org/wiki/De_Werkende_Bie

De Werkende Bie wos e firma in Poperienge die van 1930 tout 1983 in andn wos van
de familie Maes-Rommens. Ze miekn krudekoeke (couque de Dinant) en woarn in
Belgie en omstreekn bekend vo nunder product en nunder ‘prentjes’. In nunder
glôrietyd woarn ze zelfs ofleverancier.

De stichter van de firma wos Henri Maes, die opekwikt wos in e bakkersfamilie.
In 1878 naam ’n e banketbakkery over in d’Yperstroate in Poperienge. In dien tyd
gaven de menschen krudekoeke mi kestdag en oudejoar a nunder peter, meter, en
grôotouders. Henri Maes vroeg nem of woarom dat dat ollêne in die periode zou
moetn zyn. In ’t begun koste Maes mi zyn beperkte middels moa twintig kilo
krudekoeke per dag moakn. Hector Maes gaf ’t bedryf e nieuwn impuls. In 1930
richnde de firma De Werkende Bie op. Ze fabriceernde surtout krudekoeke en ze
dein marchandizze in zêem. Van ’34 exporteernde ze nar Amerika (die styf
zindelik woarn op ’t vlak van igiëne). Vrankryk wos ouk e grôotn kalant. En d’r
goenk ouk vele na Belgisch Kongo. In 1939 lein ze ’n êestn stêen van e nieuw
gebouw tusschen d’Yperstroate en de Peirdemart. ’t Wos vo dien tyd e grôot spel
mi silo’s (vo ’t groan da diende als groundstoffe vo de krudekoeke) en
mechanische pétrains (’n grotstn koste tout 3000 kilo per eure d’rdeurnjoagn).
Gin êen werkmens moeste de krudekoeke mi zyn andn vastepakkn; ouk d’emballerieng
wos dus styf modern inericht. En op ’t ende dein ze nog e prentje by idder
verpakkieng. ’t Bedryf krêeg d’ene medalie achter d’anger. In nunder topperiode
woarn ze zelfs leverancier an ’t of. Ze miekn ton tout 9.000 kilo kurdekoeke per
dag.

Moar op ‘n 16sn november kwam et kêerpunt. Zeven dan de neegn werkmenschen
goungn in stoakieng. Z’addn ol moandn gin pree of congé payé ekreegn. De
probleemn woarn ni nieuwe. ‘n Andelsrechtbank van Yper verkloarde ‘t bedryf
faillit op 28 november 1983. Paul Maes, ’n directeur, gounk in beroep. ’t Of van
Beroep in Gent gaf nem gelyk en op 19 novermber wos’t vonnis opeschort. Juste
doarachter kochte concurrent NV Vondelmolen ’t bedryf over, moa de produucsje in
Poperienge wos stille eleid: de machinerie wos intusschenwyne ol te styf
verouderd. Op de plekke van de fabrikke stoan d’r nu appartementsblokkn:
residentie De Bie I en residentie De Bie II.



https://vls.wikipedia.org/wiki/De_Twidde_slag_om_M%C3%AAesn

De Twidde slag om Mêesn, ouk gekend oender de noame "De Myneslag va Mêesn", wos
e crucioal gevicht in 'n Êestn Weireldôorlog in 1914.

Tusschen 30 oktober en 3 november 1914 wos 't er ol zwoar gevochtn round Mêesn
in De Slag van 't London Scottish Regiment, ouk gekend ounder de noame Êeste
Slag om Mêesn (dat is e bitje e bedrieglikke noame, want e masse gevechtn woarn
eigentlik in Wytschoate). Mêesn wos ingenoomn op 1 november 1914 deur de
Duutschers omda 't van strategisch belang wos. A je mêester wos over Mêesn,
koste je de hêle streke aan de west- en zuudkant min of mêer domineern: Mêesn
legt op een euvel va 80 meters oge, en 'n omtrek is gemiddeld moa 45 meters oge.
De Duutschers willnde eigentlik op 'n Kemmelberg geroakn, moa da gieng nie goed.
Doarom naamn ze ouk Wytschoate in, da ogger lei.

De Twidde Slag om Mêesn viel op 7 juni 1917. De Britsche troepn, ounder leidieng
va Generaal Plumer, addn bykan 1,5 joar gegroaven an tunnels om tout ounder de
stelliengn van 'n Duuts te geroaken. De tunnels liepn va Hill 60 in 't nôordn
tout in Ploegsteirt in 't zuudn.

'n Anvol wos eigentlik ol ingezet op 3 juni mi zwoarder bombardementn die
anieldn tout 7 juni. Op dat moment lei 't d'r ol 100.000 man van 't Twidde Leger
van d'Iengelsche grêed om t'attakeern. 't Were wos kloar en de moane schoenk.
Olmetteki vieln d'Iengelsche bombardementn stille. De Duutsche woarn verschrikt
e begostn zelve te schietn. Twientig menuutn loater, in de vroegn uchtend (3:10
AM), brak d'elle los: 19 mynn explodeernde, 'n êen achter 'n andern. Da wos in
totoal goed voe 431.700 kilogram explosivn. De schok adde de macht van een
oardbevieng. Noa 't schynt kossn ze 't voeln tout in Parys. En 'n Êestn Minister
van Iengeland koste 't ôorn in Lonn.

Van de 22 mynn kostn de Duutsche d'r eintje elimineern in 1916. Op 17 juli 1955
is er nog e myne ontploft deur 'n bleksem, gelukkiglik zounder dôodn. Dus nu is
er nog ossan êen myne over die nie ontploft is. 't Bekendste restant van de
Myneslag is Kroater 11 in Wytschoate, beter gekend ounder de noame Pool of Peace
(diameter: 76 meters).

Op 10-11 april 1918 wos Mêesn were deur de Duutsche veroverd, moar op 28
september 1918 wos 't voe goed bevryd deur troepn va Nieuw-Zêeland .

De Twidde Slag om Mêesn wos e vôorloper van de Derde Slag om Yper, beter gekend
oender de noame Passchendoale.

D'Iengelsche klappn ossan over 'The Battle of Messines Ridge'. Toch zou 't even
logisch zyn vo te klappn van The Battle of Wytschaete (lik dan de Duutschers ouk
mêestol schryvn over der Schlacht am Wytschaete-Bogen) omda Wytschoate in 't
middn van 'n zak legt dan ze met de slag veroverd en. 't Probleem vo
d'Iengelsche wos da by Wytschoate 't 16ste Ierse Divisieregiment lag - e
katholiek Iers regiment. D'Iengelsche zagen da ni zittn dan die Ieren me d'êre
zoen goan loopn. Doavôorn kozen ze vo 'De slag om Mêesn' voe benoamienge, en dat
is ton ook overgepakt deur de Nederlandstoalige geschiedenisseschryvers.



https://vls.wikipedia.org/wiki/De_Lijn

De Lijn es in 1991 ountstoan uit de fusie van de MIVA (de 'Maatschappij voor het
Intercommunaal Vervoer te Antwerpen'), de MIVG ('Maatschappij voor het
Intercommunaal Vervoer te Gent') en et Vlamsche dêel van de NMVB ('Nationale
Maatschappij van Buurtspoorwegen').

Ze weirdt financieel gesteund deur het Vlamsche Gewest, die den belangrykstn
andêelouder es. Der werkn 7979 minsn by De Lijn, en 2400 andern werkn by
ounderannêemers. De latste joarn kent de toenoame van reizigers nen explosievn
groei, vôorol deur de stimuloatie van et gebruuk van et openboar vervoer deur de
overeid. In sommigste steedn es het oopnboar vervoer hêlegans groatis. Het mêest
in et ôog springnd succes van De Lijn es de Kusttram, die olle badsteedn mi
elkoar verbindt. Een ander specioal geval es de zogezeide belbus, nen autobuus
die je keunt ipbelln o je ievers noa toe wilt. Ze ryn oltyd in dunbevolkte
streekn, woar da't et niet rendoabel es voo ne autobuus ieder eure te loatn ryn.
Ge keunt de bussn en trams van De Lijn gemakkelik erkenn an udder gele streepn
ip vôor- en zykant.



https://vls.wikipedia.org/wiki/De_Klokke

De Klokke (officiële benamienk: Albert Dyserynckstadion) is 't oegde stadium wor
dat Club Brugge gespêeld êet van 1912 toet meie 1975.

De Klokke goat terug toe in 't joar 1912. Ton ad 't besteur van de Club beslist
vor e nief pling t'eurn langst de Toeroetschen Steinweg en doar e poar tribuungs
round te zettn. Da pling werd "De Klokke" genaamd omdat er an den overkant en
erberge wos met die noame, zelve ofgeleid van't (nat) stik groend dat ol in de
17sten eeuwe de "Klockemeersch" heette.

In 1920 en ze tonne beslist van da veld an te koopn. Da moste 40.000 BEF kosttn
en in dienen tyd was da nie mis. 3 leedn van 't besteur en thopegeleid:
erevorzitter Alfons Demeulemeester vo den elt en vorzitter Albert Dyserynck en
besteurslid Prosper De Cloedt vo de reste. Enigte joarn loater êet Albert
Dyserynck tonne d'andere 2 uutgekocht en 't pling vor e symboliekn frank an de
Club gegeven. In 1932, e joar achter dat ie overleedn wa, êen ze tonne De Klokke
hernaamd no 't Albert Dyserynckstadion.

In 1975 verhuusde de Club ton no 't Olympiastadion (nu: Jan Breydelstadium). De
Klokke blêef van de Club mo Eendracht Brugge êet er nog enigte joarn ip geshot.
't End joarn '90 en ze die ground ton verkocht an 't stad Brugge en in 1999
gienk de latste tribune teegn dek vor e verkoavelienge. 't Enigste da nu nog
overgebleevn is van De Klokke is de stêen die boovn de ingangspoorte stound en
da nu ingemetst is in de Clubshop aan 't Olympia.



https://vls.wikipedia.org/wiki/De_Goavers

De Goavers zyn nen kunstmoatign plas woater in Oarelbeke en an den bôord van
Deirlyk woa dat'er vroegre en zone wos round de Goaverbeke die iedre wintre
ounder woater stound. De permanente plas es ountstoan oan ze den E17 angeleid
ein in de joarn '60 en doavôorn vier miljoen kubieke meiters ground nôdig oane
voe de berms. En schoolvôorbeeld oe da ecologie en economie soms hêel goe kunn
tôpegoan.

De Goavers es 184ha grôot en eit de vorm van een ei, mè een aantal
schiereilandjes in. 't Es et grôotste meer va West-Vloandern en es zowel een
recreoatie- als een natuurgebied.

De mêeste bezoekers van de Goavers koomn der voo te wandeln en te lôopn. Den
omtrek van et meer es volledig begoanboar en der zyn ter ferente
drankgeleegnheedn mè speelplingskes. Verder keun je der verschillige
woatersportn doen, gelyk zwemmn, surfn, zeiln, vissn, peirdrien, fietsn,
mountnbikn. Langs de zuudkant es t'er een Bloso-centrum.

In andre dêeln van't meer, in 't zuudn en't ôostn eit de natuur et voor et
zeggn. Der zyn 2 natuurreservoatn mè ipservoatieuttn. Der bestoat een
natuurverênigienge specioal voo de Goavers: de 'Natuurwerkgroep De Gavers'., die
wandeliengn organiseert, behêer doet van de reservoatn en ipservoaties doet. In
de Goavers zyn der ol 260 verschillige sôortn veugels gezien, en 24 verschillige
sôortn libelln. Der broedn sôortn gelyk de fuut, de dodoars, de blauwn reiger,
de kuufeende, de sperwer, de toornvalke, de bôomvalke, de woaterral, den
ysveugel en d'appelvinke. Der groein ôok specioale moeras- en geslandplantn
gelyk de rietorchis, de grôte keverorchis, den oarign roateloare, d'addertonge,
de poelrutte, den bitterling en de parnassia. Qua zoogdiern volt vôorol de vos
ip, moar der zittn ôok 7 sôortn vleermuuzn.



https://vls.wikipedia.org/wiki/Cypresse

De cypresn (Cupressus) zyn e geslacht binn de famielje van de cypresachtign. Ze
wordn lik e polyfyleetesche groep bekeekn. Gesteund ip geneetiesche en
morfologiesche oentleedienge wordt 't cypresse-geslacht gevoenn in de
oendrefamielje Cupressoideae . De noame "cypresse" komt van 't oed-Fransch
cipres en dedie van 't Latyn cyparissus, dat e verlatynschienge is van 't Grieks
κυπάρισσος [kypárissos].

Lik of dan ze teegnwôordig bekeekn wordn zyn de cypresn inêems ip verspreide
platsn in oofzoaklik warmgemoatigde streekn in 't Nôordlik Oafroend, mê inbegrip
van westlik Nôord-Amerika, Centroal-Amerika, nôordwestlik Afrika, 't
Middn-Oostn, de Himalaja, zuudlik China en nôordlik Vietnam. Lik mêt andre
konifeern ê wydverbreide kwêek geleid noa e grôote varjeteit van vormn,
ofmeetiengn en kleurn. Cypressn wordn gekwikt in parkn en ooviengn oovre de
weirld.

't Zyn altydgroene boomn of struukn, die 5-40 meetrs ooge wordn. De bloarn zyn
lik schubn van 2–6 mm lank, geschikt in teegnoovrestoande oovrekruuste poarn, en
ze bluuvn drie toe vuuf joar stoan. Ip joenge plantn toe twi joar oed, zyn de
bloarn noaldachtig en 5–15 mm lank. De konifeerekeegls zyn 8–40 mm lank,
bolvormig of eivormig mê 4 toe 14 schubn geschikt in teegnoovrestoande
oovrekruuste poarn; ze zyn rype in 18–24 moandn achtre de bestuuvienge. De zoadn
zyn klêene, 4–7 mm lank, mê twêe smalle vleugls, êen an iedre kant van 't zoad.

Veele van de sôortn zyn angepast an busbrandn; z' oedn undre zoad gedeurnde
veele joarn ipgeslootn in de de keegls toeda de moedreboomn ofstervn in e brand;
de zoadn wordn tonne gelost vo de blôote groend te koloniezeern. By andre sôortn
goan de keegls oopn by rypeid vo de zoadn te verspreidn.

Veele sôortn wordn gekwikt lik sierboomn in parkn en, in Oazje, roend tempels;
in sommigte streekn is de inêemsche verspreidienge moejlik te zienn deur 't
landbowgebruuk. E poar sôortn wordn vor undre oet gekwikt, tgêen hêel deurzoam
ku zyn. De rapgruujnde bastoardsôorte "Leyland-cypresse", veele gebruukt in
ooviengn, êt êen van zyn oedrs van Cupressus macrocarpa; den andre oedre komt
uut 'n andre geslacht : Callitropsis nootkatensis. Callitropsis wordt somtyds
geklasseerd by Cupressus, mor ook wêl in 'n ofzoenderlik geslacht Xanthocyparis,
mor in 't verleedn mêest by Chamaecyparis.

De cypressn van den Oede Weirld ên de neigienge vo keegls 't ên mê mêer schubbn
(8–14 schubbn, zeldn 6 in C. funebris), iedre schubbe mêt e korte brêe bôord,
gin stekkre. C. sempervirens is 't type vo de sôorte, die de noame Cupressus
geleevrd êt.

De cypressn uut de Niewe Weirld ên mêesta keegls mê mindre schubn (4-8 schubn,
zeldn mêer by C. macrocarpa), iedre schubbe mêt e dikkers uutsteeknde smolle
stekkre. Recente geneetiesche gegeevns toogt da ze mindre dichte verwant zyn an
de cypressn van den Oede Weirld dan datr êest gepeisd was; ze stoan dichtre by
Xanthocyparis en Juniperus of de reste van Cupressus. Die sôortn zyn kort geleen
oovregebrocht noa Callitropsis. Sôortn van de Niewe Weirld zyn te vienn ip oarme
drooge groendn, en ên doarom e versplinterd verspreidingspatrôon. Da type van
verspreidienge gift e platslik oevrevloedige anweezigeid woaby da de mêeste
sôortn beperkt zyn toe klêene populoasjes korte by mekoar .



https://vls.wikipedia.org/wiki/Cosimo_de%27_Medici_den_Oudn

Cosimo de' Medici den Oudn (Italioans: il Vecchio), (Firenze, 27 september 1389
- Firenze, 1 ogustus 1464), was den êestn telg van de politieke Medicidynastie
in Firenze.

Je regeerde van 1434 tout 1464. Ze goavn hem den titel Pater Patriae (voader van
‘t voaderland).

Cosimo was den oudste zeune van Giovanni di Bicci de' Medici e bankier uut
Firenze van wien dat ‘n ’n enorm fortuun erfde.

Je bouwde de Medicibank vôort uut me filioaln in Brugge, Rome, Noapels, Venetië,
Genève, Lyon, Bazel, Ancona, Pisa, Milaan en Avignon.

De filioalhouders van de Medici-bank in Brugge woarn Angelo di Jacopo Tani
(1450-1465) en Tommaso Portinari (1465-1478).

Cosimo stak enorme bedroagn in de bevorderienge van kunst en cultuur en je trok
de bekendste kunstenoars van z’n tyd an, w.o. Luca della Robbia, Brunelleschi,
Fra Angelico, Poalo Uccello, Donatello... Andrea del Castagno was zyn favoriete
schilder.

Je was de dryvende kracht achter de Renaissance-styl en je steunde de culturele
bewegienge die humanisme genoemd wierd.

J'had ôok nog 'n ounwettige zeune met e slavinne, Carlo (ca.1428-1492), die
kerkvoogd was.

Achter zyn dôod volgde zyn oudste zeune Piero hem ip, mo ’t was zyn klêenzeune
Lorenzo, bygenoamd il Magnifico, die de tradities van mecenas vôortzette.



https://vls.wikipedia.org/wiki/Cens

E cent is in vele landn 't hounderdste dêel van de muntêenheid. Ook den euro is
ounderverdêeld in centjes.

In 1825, binst 't Hollands bewiend, is de (Fransche) frang ofgeschaft en
vervangn deur den Hollandsche guldn. In 1832, achter de Belgischn
ounofhankelikheid, is de Belgische frang officieel erkend.

Toet an de joarn 1930 wierd 't kopern geldstik van 1 centiem 'n holve cent
genoemd en e stik van 2 centiemn 1 cent. De menschn rekendn in cens. Azo was 15
centiemn 7 cens en holf en 25 centiemn was 1 quartje of 12 cens en holf.

Volgens Fr. Duquet was 't er e verkloarienge vo die roare gewente. Achter 't
vertrek van d' Hollanders in 1830 wildegen de Belgn geld van hunder eign en da
was de frang. In 1833 han ze nog gin eign geldstikkn moa 't loagn in Brussel wel
nog mêer of 50 miljoen Hollandsche stiksjes van 0,5 en 1 cent (1/100 van e
guldn). De Belgn hen der ton nie beter ip gevoundn of van die Hollandsche
geldstiksjes t' oversloan met e nieuwn ofdruk, 1 centiem ip de stikkn van 'n
holvn Hollandsche cent en 2 centiemn ip de stiksjes van 1 cent. Moa met dat de
Belgn 15 joar lank de cens gewend woarn hen ze die noame bluuvn gebruukn.



https://vls.wikipedia.org/wiki/Ceedre

Ceedrs zyn boomn uut 't geslacht Cedrus, 't zy altydgroene koniefeern van de
famielje Pinaceae. Ze zyn inêemsch in de bergn van de westlikkn Himalaja en de
streeke van de Middellandsche Zêe, vôorkommnde ip oogteliggiengn tusschn 1 500 –
3 200 meetrs in den Himalaja, en tusschn 1 000 – 2 200 meetrs in 't Mediterroan
gebied .

Ceedrs kunn 30–40 meetrs ooge wordn, uutzoenderlik 60 meetrs. Ziedre ên e
kruudig-arsig riekend oet, e gegroevde schusse en brêeduustoande orizontoale
takkn. De scheutn zyn "dimorf", mê langlôotn die 't roamwerk van de takkn vormn,
en die 't mêerndêel van de bloarn droagn. De bloarn zyn altydgroene en glik
noaldn, 8–60 mm lank, spiroalvormig geschikt ip de langlôotn, en in dichte
groepn van 15–45 tegoare ip de kortlôotn; zydre varjeern van kloar gras-groene
no doenkre-groene en toe blêek-blowachtig-groene, ofanklik van de dikte van de
wasloage die de bloarn beschermt teegn uutdroogienge.

De ceedre-keegls ên de vorm van e tunnetje, en zyn 6–12 cm lank en 3–8 cm brêed,
êest groene en tonne grysd-bruun rypnde, en, lik by de denn (Abies),
uutmekoarvollnd by rypeid vo de gevleuglde zoadn los te loatn. De zoadn zyn
10–15 mm lank, mêt e vleugle van 20–30 mm; lik by Abies, ên de zoadn 2-3
arsbloazn, die 'n oenangenoam rieknde ars bevattn, verzeekers e beschermienge
teegn d' êekôorns. 't Rypn van de keegls deurt e joar, woby da de bestuuvienge
in augustus gebeurt en da de zoadn e joar loatre rype zyn. De stuufmeelkeegls
zyn slank eivormig, 3–8 cm lank, z' oenstoan in de loate zoomre en ze geevn
stuufmeel in den êrfst .

Ceedrs ên e hêel glykoardige keegle-ipbow lik de denn en woarn tradiesjonêel
veroendresteld sterk an undre verwant te zyn, mo moleculèère gegeevns
oendresteun e basis-poziesje in de famielje .

Dr zyn vuuf taksa by Cedrus angeduud, noagelang de taksonomiesche mêenienge
tusschn êen en vier verschillnde sôortn  :

Ceedrs zyn angepast an bergklimoatn; in 't Mediterroan gebied ên ze neerslag in
de wientre, oofdzoalik in de voorm van snêew, en zoomredroogte, binst da z' in
den Himalaja in d' êeste plekke 's zoomrs moesson-reegn krygn .

Ceedrs zyn gebruukt lik voedslplante deur de larvn van sommigte sôortn
schubvleuglign woaroendre de prosêsjerupse en Agrotis segetum (e sôorte motte,
gevoenn ip den Himalaja-ceedre).

Ceedrs zyn styf geirn geziene sierboomn, ip veele platsn gebruukt in de tuunbow
in gemoatigde klimoatn woa da de wientre-temperateurn nie volln oendre -25 °C.
De Turksche ceedre is e bitje mindre têer en verdroagt -30 °C of zjuuste dr
oendre. Grôote sterfte van geplante ekzemploarn kunn vôorkomn by strienge
wientrs woa dat de temprateurn lêegre kommn . Streekn mê gesloagde lange-termyn
kwêek omvattn hêel 't Mediterroan gebied, West-Europa in 't Nôordn toe ip de
Britsche Eilandn, zuudlik Oostroalje en Niew-Zêeland, en zuudlik en westlik
Nôord-Amerika.

Ceedr-oet en ceedr-oolje zyn e nateurlik ofweermiddl teegn nachtvliendrs ,
vandoa is ceedre e geschikte bekliddienge vo ceedre-koffrs en -kastn woarin datr
wulle is bewoard. Da specifiek gebruuk van ceedre wordt vermeld in de Ilias
(boek 24), woa datr e vôorroadkoamre was, mê ceedre beklid, en woa da Priamos de
schattn goat oaln die moetn dienn vo losgeld. Ceedre wordt ook veele gebruukt vo
schoe-spannrs te moakn, omda die vocht ipslorpn en e goe reuke geevn.

In 't Iengels wordn ook andre sôortn of ceedre, angeduud lik cedar, tgêen
verwarrienge schept.

Zowel 't Latyns wôord cedrus lik de geslachtsnoame cedrus zyn ofgeleid van 't
Grieks κέδρος kédros. Oed-Grieks en Latyn gebruukn 't zeifste wôord, kédros en
cedrus respektievlik, vo verschillnde sôortn plantn die nu geklasserd zyn in de
geslachtn Cedrus en Juniperus. Sôortn van de twêe geslachtn zyn inhêems in 't
gebied woada de Grieksche toale en kultuure oenstoend, mor omda 't wôord kédros
nie kut ofgeleid zyn van êen of andre van de toaln uut 't Middn Ôostn, wordt
veroendresteld da 't wôord ôorsproenklik was toegepast vo de Grieksche sôortn
Juniperus en loatre wierd gebruukt vo sôortn die nu geklasseerd zyn in 't
geslacht Cedrus omwille van de gelyknisse van undre wêlrieknd oet . De noame
wier glyktydig toepast vo ctrusvruchteboomn en 't wôord "citrus" is ofgeleid van
dezelfde wortle . Echtre in 't Iengels cedar vastgelegd gewist in de byblsche
betêeknisse van Cedrus in de tyd van zyn êeste ipgeschreevn gebruuk in 't joar
1000.

De Iengelsche noame cedar is mêer recent (sins oengevêer 1700 ) toegepast gewist
vo veele andre boomn (lik Thuja plicata; en in sommigte gevolln verwyst de noame
no da gebruuk, lik by 't geslacht Calocedrus (tgêen betêeknt "schôone ceedre")).
Zuk gebruuk is deur sommigte auteurs beschowd lik e verkêerde topassienge van de
noame die moet oentmoedigd wordn.



https://vls.wikipedia.org/wiki/Camille_Looten

Camille Looten (Nôordpene, 16 oktober 1855 - Rysel, 27 november 1941) was e
Frans-Vlamsche paster en beschermer van de Vlamsche cultuur in Frans-Vloandern.

Looten begost zyn studies in Nôordpene in Frans-Vloandern, gieng ton noa 't
kleen seminarie van Koameryk (Cambrai) en loater noa de Katholieke Universiteit
in Rysel. In 1880 is't ie paster gewyd in Koameryk. Je promoveerde in 1889 met e
proefschrift over Joost van den Vondel an de Sorbonne in Parys.

Je gaf werk uut van Michiel de Swaen en je publiceerde vele volknkundige en
historische artikels over Frans-Vloandern.

Vanof 1900 tout 1941 was't ie voorzitter van 't Comité Flamand de France. Je
makte vele geleerdn en toalkundign in Vloandern en Holland gevoelig vo de
posiesje van 't Nederlands in Noord-Frankryk. Vanwege zyn verdienstn is't ie in
1927 ipgenoomn als buutnlands lid in de "Maatschappij der Nederlandse
Letterkunde in Leiden" en in 1930 volgde zyn benoemienge als erelid van de
"Koninklijke Vlaamse Academie".

Je was styf gehecht an de Vlamsche toale en j' he vele ofgezien van de
minachtienge vo 't Vlams en d' invoerienge van 't Frans als enigste
ounderwystoale in Frans-Vloandern. J' het assan de rechtn van 't Vlaemsch
verdedigd. In 1935 het ie de "légion d'honneur", een importente Fransche
ounderscheidienge, gerefuseerd.



https://vls.wikipedia.org/wiki/Brugse_Mettn

Den 18ste meie 1302 woaren der de Brugse Mettn in Brugge. De Bruggeliengen
kwamen in ipstand tegen de Fransche keunink en vermôordegen dien nacht 1500
Fransmans en Lelioars. Da was d' aanleidinge vo de Guldnspoornslag ip 11 juli in
Kortryk.

In 't vôorjoar van 1302 begost héél Vloanderen stilan in ipstand te kommen tegen
de Fransche keunink Filips den Schoonn. Den tweeden april kwâmen de Gentsche
ambachten in ipstand tegen de pôorters die mosten vluchten in ’t Gravensteen.

Begin meie was Willem van Gullik, kleenzeune van Gwyde van Dampierre, de
Vlamsche Graaf die nog oltyd in Vrankryk gevangn zat, in Brugge angekommen woar
dat ie em 't ope sloeg mè Pieter de Coninck, anvoerder van de Brugse
ipstandeliengen. Ze goungen éést no Sysêle en Moale. E groeptjie ounder leidinge
van Jan Breydel en den tempelier Willem van Boenhem veroverdege ’t kasteel van
Moale en slachtege ’t Frans garnizoen die do laag volledig of.

Da begost de Fransche keunink ollemolle zwoar ip z'n sistèm te werken en dorom
liet ie in heel Vrankryk iedereen iproepen vor e leger te maken, ounder de
leidinge van Robert van Artois. Oundertussen trok de Fransche landvoogd, Jacques
de Châtillon, met e leger van 800 man gepanserd peirdevolk en 300 man voetvolk
no Brugge. De Bruggeliengen wieren benouwd en begosten met em t’ ounderandelen
en kosten azo bekommen dan de tegenstanders van de keunink de stad mochten
verloaten.

In den vroegen uchtend van den 18ste meie 1302 droungen de dié die den dag
tervôoren Brugge verloatn aan de stad were binnen. Ze wieren doby g'olpen deur
de simpatiesanten die achtergebleven woaren. Overol in de stad wieren de
Fransche en under supporters angevollen en vermôord, dikkers binst dan ze nog in
under bedde lagen. Wien dat er under wachtwoord ‘Schild en Vriend’ nie kostege
uutspreken, wierd zounder pardong de kele overgesneen. Ol te goare wieren d'r
oast 1500 Fransmans en Lelioars (name vo de keuningsgezinde partye) uutgemôord.
Jacques de Châtillon kostege mo zuuste uut de stad vluchten.

Vo de Bruggeliengen was ’t zo kloar of pompewoater da de Fransche keunink zo'n
vernederinge nie oungestraft gieng loaten. Dorom brochten ze een leger ip de
been, da wier angevuld mè ridders en milities van andere delen van Vloandern,
woarmee dan ze den elfsten van juli in de Guldnspoornslag 't Franse leger
versloegen.

De name Brugse Mettn un en ze mo in de 19ste êeuwe uutgevounden (ip 't voorbild
van de ‘Sicilioanse Vespers’ ols wanneer da de Fransche in 1282 in Palermo
uutgemoard wieren). De schryvers van den tyd zelve spraken van de ‘Goeie Vrydag’
van Brugge.

D'r is nie lange geleen nog een andere theorie ipgedookn vo 't wachtwôord
"Schild en Vriend". Sommigte bewèren dat dat eigentlik most zyn: 's Gilden
vriend (vriend van de gilde).



https://vls.wikipedia.org/wiki/Brandklasse

Pompiers dêeln de sôortn vier in in verschillende brandklassn. Ieder klasse
duudt up een ander sôorte brandstoffe die in een vier betrokkn is, en 't mêest
geschikt sôorte brandblusscher vô 't uut te doen.

't Mêest olgemêen sôorte vier wor verôorzaakt deur de "geweune" brandboare
stoffn gelik hout, linn'n, rubber en plastiek. De mêeste sôortn brandblusschers
kunn'n een klasse A vier uutdoen, moar 't mêest olgemêen gebruukt is woater.

Od een vier deur een ountvlamboare vloeistoffe verôorzaakt wordt, kan woater nie
mè gebruukt wordn, angezien da woater 't vier zou kunn'n helpn versprêen. De
mêest' andere sôortn brandblusschers, beholve de nat chemischen, kunn'n gebruukt
wordn. Schuum is 't mêest effectief, angezien dat het de brandboare vloeistoffe
't beste van de lucht ofschermt.

Een vier da deur een brandboar sôorte gaze verôorzaakt is, wordt 't beste deur
poeier bestreen, omda die 't beste tusschenkomt in de scheikundige reacsje
tusschen de gaze en de zeurstoffe in de lucht. Halongassn woarn ook effectief,
moar deur under negatieve uutwerkienge up d' eirde zyn ozonlage zyn da sôorte
blusschers nu verboodn.



https://vls.wikipedia.org/wiki/Boule_de_Berlin

Een Boule de Berlin of Boule de L'Yser is een sôorte boogvuldre (patisserie) van
de familie van de beignets.

't Recept is redelik specifiek. Dat hèt alles te moakn mè 't bakkn. Vo 't dêeg
wordt er buutn blomme ook eiers, woater, melk, zout, sukers, rysmiddel en
neffest beuter ook verschillige vettn gebruukt. 't Dêeg moe genoeg gekneed wordn
en zeker ook genoeg ryzn. Os 't dêeg nie genoeg gereezn is ontploffn de bolln by
't contact met de friteurolie, ofwel absorbeern ze d' olie lik e spoensje.
Achter 't bakkn wordn de boules gekoeld en gevuld me crème of confiteure. (In
Berlyn zelve doen ze der assam confiteure in en noemen ze 't gebak
"Pfannkuchen", mor tegen pannekoekn zeggen ze "Eierkuchen".) Ton wordt er
blomsuker ipgestrôoid.

Achter den Êestn Weireldoorloge wildn de menschn de noame Boule de Berlin nie mè
gebruukn omdat da te Duuts klounk. Doarom wierd de boule ommegedopt noa Boule de
L’Yser. Tegenwoordig meug je gerust were Boule de Berlin zeggn zounder schêef
bekeekn te wordn.



https://vls.wikipedia.org/wiki/Boudewyn_VI_van_Vloandern

Boudewyn VI (ca. 1030 - 17 juli 1070), ook Boudewyn Hasnon of Boudewyn van Bergn
genoemd, was groaf van Vloandern van 1067 tout 1070. Je was ook groaf van
Henegouwn van 1051 tout 1070 ols Boudewyn I.

Boudewyn VI was de zeune van groaf Boudewyn V en van Adela van Mêesn, dochter
van keunienk Robert II van Vrankryk.

In 1045 benoemde keizer Hendrik III van 't Hillig Rooms Ryk hem tout markgroaf
van Antwerpn.

Je most van zyn voader trouwn mè Richilde van Henegouwn, de weeuwe van Herman
van Bergn, vo de macht over Henegouwn te kunn krygn. De kerke was nie akkôord
vanwege bloedverwantschap, omda ze zyn verre achternichte was, moa loater kwamt
de paus doar ip were.

In 1068 stichtte Boudewyn VI e nieuwe stad an de westkant van de Dender, ip de
grenze van Vloandern, Henegouwn en Broabant. J’haad doavôorn e vrylêen gekocht
van Geraard van Hunnegem, achter wien dat ’n de stad Gerardi Mons noemde
(Geraardsbergn, Frans: Grammont). De stad krêeg privileges.

Ot ’n hem ziek begost te voeln kwamt ’n tegoare in Oudenoarde vo zyn ipvolgienge
te reegeln. Zyn oudste zeune Arnulf III zou ’t groafschap Vloandern krygn ounder
’t regentschap van Boudewyn zyn joungste broere Robrecht de Fries, en Boudewyn
II zou ’t groafschap Henegouwn krygn ounder ’t regentschap van zyn moeder
Richilde.

In 1071 begost zyn broere Robrecht de Fries e gevecht vo zyn erfrecht in de Slag
by Kassel teegn Arnulf III. Arnulf zyn suzerein Philippe I en zyn moeder
Richilde vochtn an zyn kant, moa je sneuvelde en je krêeg doaby zyn bynoame
Arnulf den Oungelukkign. Je was moa 15 joar oud. Achter de slag erkende Philippe
I Robrecht de Fries ols nieuwn groaf van Vloandern.



https://vls.wikipedia.org/wiki/Binair_reeknn

Binair reeknn is e maniere va reeknn woaby da idder getal is vôorngesteld deur e
reke van de cyfers 1 en 0.

Ei j’ol gepeist oe da j’ keun telln a j’ moar an elkn ant êne vinger zoe ein?
Dan zoe j’ telln up volgnde maniere:

In oes tiendelig stelsel zoe da 2 x 2 zyn en da gift 4 (viere). Ewwel 4 (viere)
da ès inderdoad in ’t binair 100.

In oes tiendelig stelsel zoe da 3 x 2 zyn en da gift 6 (zesse). Ewwel 6 (zesse)
da ès inderdoad in ’t binair 110.

A je dus 1,1 + 1,1 doe dan moet dat 11 zyn. Ai j’ nu (1,1+ 1,1) x 10 doe è da ’t
zelfde als 11 + 11 = 110. Dêelt da nu deur 10 en g’eit

dan zit er byvôorbeeld in 107 êne kêer 64 in, moa gin twêe kêer. Er zit
byvôorbeeld ôok nog êne kêer 2 5 {\displaystyle 2^{5}} = 32, enzovôort…

Truukske vo 'n tiendêlig getal omme te zettn noa binair: ge dêelt 't getal deur
twêe (de boasis van 't stelsel), 't gehêel quotiënt schryv' je d'rachter en de
reste ounder da quotiënt. Ge doe zô vôort toet da'j nul uutkomt. De
upêenvolgende rest'n zyn 't binair getal.

Omgekêerd: vo 'n binair getal achter de komma omme te zetten noa decimoal:
Bevôorbild: 0,100101 ( er zyn 6 siffers achter de komma) Doe da a zoa: 0,100101
* 1000000 = 100101, da ê dus 37 ( 1000000 ê te moakn met de 6 siffers)
Natuurlijk ê da nu 64 (1000000 binair) keir te groat. Doe nu 37/64 = 0,578125 en
da klopt. Zoa simpel ê da. Zoa zied je dat olle omzettingn van binair achter de
komma naar decimoal eindign ip 5. Zoa zied je dat kleinste woarde ter weireld
0,0...........01 (binair)moar kan zin, dus 0,0...........25 decimoal.

Een stelsel is olsan gemakt volgens et antal symbooln da j'è vôor de cyfers. Zô
è j'in tiendêlig ôok moar de tien cyfers 0 1 2 3 4 5 6 7 8 9. Tiene keun j' moa
schryvn deur êen en nul te gebruukn. Toevallig è ne mens an elk and vuuf vingers
en oe j'ol joe vingers tôont dan è da tiene.

Iedr groepke è êen and d'rby. Da è 't octoal of achtdêlig stelsel. De
buutneirdsche zulln ton ôver uus stelsel spreek'n van 't twoalfdêlig stelsel
naar unne norm.

Iedr groepke è êen and d'rby. De binaire mannekes zulln dan ôver ons stelsel
spreek'n van 't 1010-dêlige stelsel naar unne norm.

Iedr groepke è êen and d'rby. Da è 't hexadecimoal of zestiendêlig stelsel. Ze
gebruuk'n da vele in d'informatica, surtout by de programmoasje in assembler of
machinecode lik alternatief vo zuvere binaire code want da zoe elegansn
onleesbaar zyn.

Ier zie j'oe da je 255 schrift in tiendêlige, in 't octoale, in 't binair en in
't hexadecimoale:



https://vls.wikipedia.org/wiki/Archaeopteryx

Archaeopteryx is den oudstn en mêest primitieve veugel da me kenn'n. De name kom
van 't Grieks ἀρχαῖος (archaios) wa da "oud" betêkent, en πτέρυξ (pteryx), wa da
"vleugel" of "plume" betêkent.

Archaeopteryx leefde in de loate Juraperiode (150–145 miljoen joar geleen) in wa
da nu zudelik Duutsland is, moar in den tyd een eilandngroep in een oundiepe
tropische zêe.

Archaeopteryx was in grôotte vergelykboar met een ekster en kost toet an een
lengte van 0,5 meters groein. Oundanks dat je klêne was en kost vliegn mè zyn
brêe vleugels, hèt Archaeopteryx veel mêer gemêen mè de vlêesetende dinosauriërs
gekend as Deinonychosauria dan mè moderne veugels: de kaakn mè scherpe tandn,
oarms mè drie viengers die klauwn hèn, een lange steirt, een twiddn têen die noa
boovn kan getrokkn wordn, een "swivel"-gewricht in de pols en pluumn. Ol die
kenmerkn maakn Archaeopteryx een dudelikke kandidoat as een overgangsvorm
tusschn dinosauriërs en veugels.

't Êeste min of mêer volledig exemploar van Archaeopteryx was gevoundn in 1861,
moa twê joar achter da Charles Darwin zyn boek On the Origin of Species haad
uutgebrocht, en 't wierd onmiddellik een belangrik bewysstik in 't
evoluusjedebat. Tegenwôordig zyn der elf exemploarn van Archaeopteryx (êen plume
en tien mêer volledige exemploarn) gevoundn, woavan dan de mêeste wetenschappers
peizn da 't om de zelste sôorte goat. 't Zyn ook de vroegste bewysstikkn van
vluchtpluumn, woardat de vlagge an weerskantn van de pluumspille of rachis
asymmetrisch is.

Archaeopteryx was een primitieve veugel die in 't Tithonioan, de latste stage
van de Juraperiode (150-145 miljoen joar geleen), leefdige. Ol d' exemploarn van
Archaeopteryx zyn gevoundn in de kolkstêen van Solnhofen, die een lagerstätte is
de fossieln doar vrê goed bewoard hèt.

Archaeopteryx was omtrent de zelste grôotte van een normoale moderne veugel, mè
brêe vleugels mè rounde toppn, en een lange steirt vergeleekn met de
lichoamslengte. Oundanks een antol kenmerkn dat het gemêenschappelik haad mè
moderne veugels (gelik een vorkbêen, pluumn en een ommegekêerdn êestn têen) zyn
der nog veel andere die up een ofstammienge van de dinoasuriërs (en vôrol de
Dromaeosauriërs) duudt, gelik tandn, de steirt, en bepoalde karakteristiekn in
de bouw van 't bekkn en den ienkel.

Vor een langn tyd achter da Archaeopteryx in 1861 was gevoundn, bleef het 't
ênigste overgangsfossiel met de dinosauriërs. Loater, vanof 1996 zyn der
verschillende goed bewoarde fossieln upgegroavn in China die antoogdn hoe dan
verschillende sôortn vlêesetende dinosauriërs verschillende gradoasjes van dons
noa volledige pluumn haan. Doadeure stoat Archaeopteryx nu veel minder up zyn
eign as een overgangsvorm tusschn dinosauriërs en veugels.

Ol d' exemploarn woardan de pluumn te zien zyn toogn 't bestoan van
asymmetrische vluchtvleugels die identiek zyn an de dee die by moderne veugels
gevoundn wordn. Juuste gelik by moderne veugels zyn de pluumn up de steirt
minder asymmetrisch. Den duum haat echter nog gin alula of bastoardvleugel die
moderne veugels met 't manuvreern up lêge snelheedn.

De pluumn up 't lichaam van Archaeopteryx is minder goed bekend, en is ollêne
moa goed ounderzocht up 't Berlynexemploar. In da gevol viendn me contourpluumn,
die zo verre rêekn toet an de bêenn, woardan ze een "broek" vormn.

Langs de rugge lopt er een reekse van pluumn die symmetrisch zyn gelik de
contourpluumn, en vô de reste zyn der ook nog spôorn van donspluumn die een
bitje trekt up de lichaamsbedekkienge die in de Chinese dinosauriër
Sinosauropteryx gevoundn zyn.

Gelik by moderne veugels zyn de vluchtpluumn van Archaeopteryx asymmetrisch en
de steirtpluumn brêed. Dat is een andudienge dan ze gebruukt wierdn vor in de
lucht te bluuvn gedeurende 't vliegn. 't Is nochtans nie dudelik of dat
Archaeopteryx kost vliegn of dat j' ollêne moa kost zweevn. 't Gebrek van een
kielvormig bostbêen doe peizn dat Archaeopteryx up zyn best een zwakke vlieger
was.

De vleugels van Archaeopteryx woarn redelik grôot, wa da betêkent dat je kost
vliegn an lêge snelheedn, binst dat de rounde vorm van de vleugels hem zou
wenboar gemakt hèn vor in een bus de boomn t' ountwykn.

In 2004 hèn wetenschappers een CT scan gedoan up 't brein van Archaeopteryx, en
kwaamn toet de conclusie dat het veel grôter was dan vo de mêeste dinosauriërs,
en vôrol de dêeln die te doen hèn mè 't zien, hôorn en coördinoasje van de
spiern. 't Binnenôore trekt ook goed up da van moderne veugels, wa da nôdig zou
zyn vo 't evenwicht en de ruumtelikke percepsje die helpt by 't vliegn.

D' ôorsprounkelike ountdekkienge, een ienkele plume was gevoundn in 1860 en een
joar loater beschreevn deur Christian Erich Hermann von Meyer. Omda 't moa
juuste een plume is kamme nie zeker zyn dat 't hier echt om Archaeopteryx goat,
olhoewel dat het over 't olgemêen doaby geklassèrd wordt. 't Beviendt hem nu in
't Humboldtmuseum in Berlyn.

Kort derachter, in 1861, wierd het êeste skelet, 't zogenaamde Londenexemploar,
gevoundn teegn Langenaltheim en een platselike dokteur, Karl Häberlein, gegeevn,
die het deureverkocht an 't British Museum in Londen (nu het Natural History
Museum).

Het Haarlemexemploar (ook gekend as het Teylerexemploar) was ountdekt in 1855
teegn Riedenburg en up 't moment zelve beschreevn as Pterodactylus crassipes. In
1970 wierd het herkend deur John Ostrom as een exemploar van Archaeopteryx en 't
beviendt hem vo den ogenblik in 't Teylermuseum in Haarlem. 't Is êen van de
minst volledige exemploarn, en bestoat uut een poar oarmn en bêenn en een poar
nekwervels en ribbn.

Het Solnhofenexemploar was in de joaren 1960 ountdekt teegn Eichstätt, en in
1988 beschreevn deur Wellnhofer. Vo den ogenblik lig het exemploar in het
Bürgermeister-Müllermuseum in Solnhofen, en ôorsprouonkelik was 't geklassèrd as
Compsognathus. 't Is het grotst bekende exemploar.

Het Münchenexemploar was ountdekt in 1991 teegn Langenaltheim en in 1993
beschreevn deur Wellnhofer. 't Beviendt hem momentêel in 't Paläontologisches
Museum München.

Een ander fragmentair fossiel wierd in 't joar 2000 gevoundn. 't Is in
privoatbezit, moar uutgelêend an 't Bürgermeister-Müllermuseum in Solnhofen.
Omdan de restn moa juuste da van een vleugel is, kreeg het de lapname "chicken
wing" (kiekenvleugel).

't Thermopolisexemploar was vor een langn tyd in privébezit achter dat in 2005
was ountdekt, moar derachter was 't as een schenkienge gegeevn an het Wyoming
Dinosaur Center in Thermopolis. 't Hèt de best bewoarde kop en voetn van olle
exemploarn.

Tegenwôordig wordn ol de fossieln geklassèrd as êen sôorte, A. lithographica,
olhoewel dan der in den tyd veel andere naamn an gegeevn zyn. Zels nu is ter nog
olsan discuusje over 't klêenste exemploar da deur sommige wetenschappers noa
Jurapteryx verweezn wordt, en 't grotste exemploar da deur sommige
wetenschappers noa Wellnhoferia verweezn wordt.

Ot êen sôorte verschillende naamn hèn gekreegn eisn de regels van de zoologische
naamgevienge dat den oudste geldige name vôorrank hèt. Doadeure zyn de volgende
naamn die tegenwôordig ollemolle Archaeopteryx lithographica genoemd wordn
oungeldig verkloard:

In 1984 ountdekte Sankar Chatterjee fossieln woavan dat je in 1991 beweirde dan
ze behôordn an een veugel die veel ouder was dan Archaeopteryx (210 toet 225
miljoen joar oud) en dat je Protoavis noemdige. De fossieln zyn echter nie goed
bewoard, en gevoundn in verschillende plekkn, zodoanig dan de mêeste
wetenschappers de beweirienge verwerpn.



https://vls.wikipedia.org/wiki/Ann_Demeester

Ann Demeester (Brugge, 1975) es e West-Vlamsche letterkundige, kunstcommentateur
en museumdirecteur.

Ann Demeester studeerde Germoansche filologie. Van 2003 tout 2006 wos ze
directeur van W139, en exposiesje- en produksjecenter vo contemporaine kunstn in
Amsterdam. Oare mentor wos Jan Hoet onder wiens superviezje ze verschilligte
exposiesjes en projectn organiseerde, ozowel in België (in Gent vo't SMAK en in
Woatou vo Poëziezomer 2000) en in Duutsland (vo 't museum Marta in Herford). Van
2006 tout 2014 wos ze directeur van't Amsterdamsche kunstncenter De Appel. Vanof
'n êestn februoari 2014 es ze benoemd tout directeur van't Frans Hals Museum in
Oarlem.

Van 2001 tout 2007 makte ze dêel uut van de redaksje van't driemoandelyksche
Gentsche tydschrift Yang. Vodder van de reste werkte ze ôok lyk journaliste by
gazettn De Morgen en De Financieel-Economische Tijd. Tegoare me Kestutis
Kuizinas wos ze curoator van de X Baltic Triennial of International Art “Urban
Stories” 2009 in Vilnius (Litouwn). Ze zit ôok in de redaksjeroad van A Prior
Magazine en F.R. David.



https://vls.wikipedia.org/wiki/Amerikoansche_Moagdneilandn

D' Amerikoansche Moagdneilandn (Iengels: United States Virgin Islands) zyn een
eilandgebied van de Verênigde Stoatn, e groep eilandn in de Caraïbn. Geografisch
moakn ze dêel uut van de Moagdneilandn in de Klêene Antiln, tegoare met de
Britsche en Spoansche Moagdneilandn. Vroeger woarn ze Deens-West-Indië, moa
Denemarkn hè z' in 1916 verkocht an de Verênigde Stoatn.

D' Amerikoansche Moagdneilandn bestoan uut d' hoofdeilandn Saint Croix
(Sint-Kruus), Saint John (Sint-Jan), Saint Thomas en 't klindere Water Island
met doarround nog e stik of 50 klêene eilandjes. Ze lign in den Atlantischn
Oceoan oungeveer 64 km ten ôostn van Puerto Rico en ten westn neffest de
Britsche Moagdneilandn. De totoale ippervlakte bedroagt 346,4 km². D' hoofdstad
van 't gebied is Charlotte Amalie ip 't eiland Saint Thomas.

De nateure wordt vor e grôot dêel beschermd in 't Virgin Islands National Park.
't Is in 1956 ipgericht en 't bestoat uut boain mè kristalhelder woater,
koroalrifn en witte zandstrandn. In de tropische busschn groein der mêer of 800
plantesôortn. De mêeste van d' eilandn zyn vulkanisch van ôorsproung en
heuvelachtig.



https://vls.wikipedia.org/wiki/Alyssa_Milano

Alyssa Jayne Milano (Brooklyn, New York, 19 december 1972) - is e voormalig
kiendsterretje, een actrice en e fotografe.

In de film 'Commando' uut 1985 speelde Alyssa de dochter van Arnold
Schwarzenegger. Toen dat die film in Japan wier uutgezondn, wier Alyssa do
massas populair. E vint die vele macht aat in de Japanese muziekweireld, oorde
da Alyssa overtyd in musicals aat gespeeld, en boodt eur e contract an.

Up de set van de film 'Double Dragon' leerde Alyssa acteur Scott Wolf kenn'n. Ze
daten moanden lange en uutendelijk gieng ze under met mekoar verlov'n en gieng
ze tôpeweunen. Ze liet ook e tattoo zettn op eur ienkel met em ze name. Mo nog
voorda ze getrouwd woaren braktn eur erte en gieng ze uut elkoar.

Alyssa gieng zich were richtn op eur carrière. In 1997 speelde ze in de film
'Hugo Pool'. Da was eur eeste A-film in joaren. Producer Aaron Spelling zag eur
en nie vele loater speelde ze in de hitserie 'Melrose Place'. Alyssa eur
populariteit steeg. Hoewel da ze wreed geliefd was by eur collega's, voelde ze
eur noois gemakkelijk up de set. Al achter èèn seizoen stapte ze uut de serie.

In 1998 kreeg Alyssa e telefongsje van Aaron Spelling toen da ze in Hawaii zaat.
Em was bezig met e nieuwe serie, 'Charmed' en achter da èèn van de
hoofdactrices, (Lori Rom, die oltemets op dezefste dag lik Alyssa gebor'n is)
achter de pilot was weggegon, was 't eur rolle vry. Alyssa was massas content en
accepteerde de rolle. 'Charmed' wier weireldwied e groot succes en wordt in
Belhië uutgezond'n up KanaalTwee. Alyssa et in de serie gespeeld toe datn
stopgezet wier achter et achtste seizoen in 2006. Alyssa was heel erg triestig
toen dat de show stopgezet wier, en et schynt dat ze de latste dag'n van de
opnames bluuv'n slapen is up de set.

Sinds 1998 got et geweldig met eur carrière, mo nie zo goed met eur
liefdesleven. In 1999 is ze effetjes getrowd gewist met de muzikant Cinjun Tate.
Doarachter et ze massas korte relotjes get. Tegenwoordig is ze ook in de
ambassadeur voe UNICEF.

Alyssa up IMDb Alyssa eur officiële website Alyssa nieuws, films, downloads en
meir Alyssa's eigen gemaakte website Alyssa's tatoeages



https://vls.wikipedia.org/wiki/Alpaca

Den alpaca (Lama pacos), wok wel nen berglama ghenoemd, is een soorte lama die
voornkomt in de bergn van den Andes in Zuud-Amerika. Die bêeste is lid van de
kemelfamilie en is nauwe verwant an de beter gekende lama.

't Oudste overbluufsel van die gewaldige beestn dateirt van oungeveer duusd joar
vo de grote pyramide in Gizeh. D'edele Inca's demonstreirden under rykdom mei 't
aantal alpaca’s dan z'aan en deur under schône kostuumn in alpacawulle. De
commercie in alpacawulle, oungeveir tweiduusd joar achter danze de grôte
pyramidn gemakt ein, creëerde een bloeiende economie in Peru. Die gewaldige
beesten zorgdegen duuzende joarn voe voorspoed en rykdomme voe under Inca
boazetjies, toe dan in de zeventienstn eeuwe de Spanjoars den boel kwaamn
bezettn.

D'Inca's zochtn beschermienge teegn de Spanjoars in de bergen van den Andes.
Tewyle pakten z'een poar van under weirdevulle beestn mee. Aan ze da niet moetn
doen woarn der nu verzekers gin alpaca’s overe.

Alpaca’s zyn kuddebeestn die in 't wild leevn ip een oogte van viere à vuufduusd
meetr. Den alpaca eet een dikke veste voe 't koude klimoat van den Andes te kunn
overleevn. Z’n lange nekke is utermoate geschikt voe belagers ip te spôorn
tusschn de rotsige kantn van den berg. Den alpaca is een erbivôor. Z' eetn gas,
kruudn, struukstjes en boomn. Deur specioale magesoppn ka de beeste toe 't
viftig percent meer voedingsstoffoasie ippakkn of een schoap, woardeure dat et
beter kad overleevn ip een magere wee. In 't wild is een alpaca de prooie van
poema's, panters en andere vleeseters.

Deur d'invasie van de Spoansche conquistadores was den alpaca oast uutgestorvn
in Zuud-Amerika. Den dag van vandage leven der were zo’n drieënolf miljoen
beestn in 't wilde.



https://vls.wikipedia.org/wiki/Albrecht_van_Oostnryk

Aartsertog Albrecht van Oostnryk VII (Wiener Neustadt, 15 november 1559 -
Brussel, 13 juli 1621), was landvoogd van de Spoansche Nederlandn van 1596 tout
1598. Ot ’n in 1598 trouwde met aartsertoginne Isabella krêegn ze de Lêge Landn
cadeau van eur voader Filips II.

Albrecht was de vuufde zeune van keizer Maximiliaan II en Maria van Spanje,
dochter van Karel V en zuster van Filips II. Van zyn elf joar verblêeft ‘n an ‘t
Spoans of, ounder toezicht van z’n nounkel Filips II. Filips wildeg' êest dat ’n
an e kerkelikke carrière begost. In 1577, an z’n achttien joar, wierd ‘n
kardinoal en je krêegt de Santa Croce in Gerusalemme ols titelkerke. Filips II
aad em zo gauwe meugelik aartsbisschop van Toledo willn moakn, mo den
aartsbisschop van dienst, Gaspar de Quiroga, leefdege vele langer of verwacht.
Binst krêeg Albrecht ollene mo lêgere wydiengn. J’is noois bisschop of paster
gewist, mo z’n clericoale jeugd beïnvloedege z’n maniere van leevn.

In 1595, achter den dôod van z’n oudere broere Ernest, die landvoogd was van de
Spoansche Nederlandn, wierd Albrecht angeduud vor em ip te volgn. J’arriveerde
den elfstn februoari 1596 in Brussel. Z’n êeste prioriteit was van de Spoansche
militaire positie in de Lêge Landn t’erstelln, want sedert 1590 an ze nog nie
anders gedoan of verliezn teegn Olland, Iengeland en Frankryk. Je begost ol goed
deur Calais en Ardres van de Fransche te verovern en Hulst van d’Ollanders. Mo
z’n succes bleef nie deurn omda Spanje vo de derde ki bankroet was en Albrecht
kost zyn troepn nie mi betoaln. In 1597 dêe Maurice van Nassau, Prins van Oranje
d’êne veroverienge achter d’andere.

Filips II zocht e vint vo z’n dochter Isabella. Je kôos Albrecht omdat ’n gin
andere geschikte kandidoatn vound. Albrecht was e kozyn van Isabella en omdat ‘n
kardinoal was most ‘n toestemmienge krygn van de paus. Filips II gaf under de
Lêge Landn cadeau, mo de Noordelikke Nederlandn anveirdegen de Spoanschn keunink
nie mi sedert 1581. Van 1598 tout 1621 regeerdn ze soeverein over de Spoansche
Nederlandn, mo d’r woarn wel ênigste voorwoardn:

Albrecht en Isabella woarn styf enthousiast ountvangn deur de bevolkienge van de
Zudelikke Nederlandn en vestigdn under in ’t Paleis ip de Koudnberg in Brussel.
Z’aan ook e verbluuf in Mariemont en in Tervuurn, woa dan ze geirn gingn goan
joagn.

Ze woarn zot van kunst en under ofschilder was Peter Paul Rubens. Ze goavn ôok
ipdrachtn an kunstschilders lik Frans Pourbus de Joungern, Otto van Veen, Jan
Brueghel den Oudn en Denis van Alsloot.

Olgauwe begost iederêen in te zien dan ze noois gin jounges gingn krygn en in de
winter van 1613-1614 krêeg Albrecht serieuze probleemn me z’n gezoundeid. In
meie 1616 wierd er beslist da Filips III em zoudt ipvolgn. Mo Filips III stierf
den êenendertigstn moarte 1621, nog vo dat Albrecht loater ‘t zelfste joar
stierf. Dus gink d’ipvolgienge no z’n oudste zeune Filips IV.

Albrecht es begroavn gewist in de Sint-Michiels en Sint-Goedelekathedroale van
Brussel in moarte 1622.



https://vls.wikipedia.org/wiki/Accordeong

Nen accordeong is e muziekinstrument van de zelste familie lik de trekzak,
mondmuzik, harmonium, concertina en bandoneon. In de volksmond zeggn ze ôok wel
e kêe piano des pauvres teegn of verkêerdeluk trekzak. Nen accordeong bestoat ut
twêe kassn die mi makoar verbondn zin via e boge. In de kassn zitn der ploatn mi
tongsjes up. Up de reksche kasse stoan der knoopn of toetsn. D'êne soorte is e
knopaccordeong, d'andere ne toetsaccordeong. Up de linksche kasse stoan der
ossan knoopn.

Registers zorgn vo de klank van nen accordeong. E register bestoat ut êen of
mêer tongn. De tongn wordn ingedêeld lik de puupn by en orgel. G'et 4 voeters, 8
voeters en de lêegste zyn 16 voeters. Oej e bepoalde note speelt, bepoalt et
register oevele tongn dan der goan triln. 't Simpelste is ot er mor êen tonge
trilt, mor der zyn registers die tot 5 tongn kun loatn triln. Da bestoat ton
mêestol 3 kêers de note zelve (8 voeter), êne kêe de note en octaaf ôger(4
voeter) en êne kêe en octaaf lêger(16 voeter). Ot er twêe (of drie) kêers
dezelste note gespeeld wordt, tonne is da mêestol êne kêe juste, êne kêe e klêen
bitje lêger en êne kêe e klêen bitje ôger. Ton kryg je e zwevend effect. De
Fransche en Duutsche accordeongs en dikkers mêer zwevinge dan de Italioansche.

In West-Vloandern stond der vroeger en accordeongfabrieke in Lichtervelde.
D'accordeongs die doa gemakt zyn, wierdn ton ôok Lichtervelders genoemd. Felix
Callewaert (1862-1918) at en orlogewinkel in Zwevezêle woadatn tôpe mi zyn
broere Eugène ôok begun wos mi accordeongs moakn. In 1890 zyn ze veruusd no
Lichtervelde. De fabrieke stond up den ouk van de Stoasjestroate en de
Beverenstroate. Achter den oorloge zette zyn zeune Eugène Callewaert de
productie van den accordeong vôort. De Lichtervelder kwom zô populair dat 'n
zels utgevoerd wier no Canada en de Verênigde Stoaten van Amerika. Beist den
oorloge wierd in Duutsland in 1944 zyn oofd ofgekapt, en da wos't ende van de
Lichtervelder.



https://vls.wikipedia.org/wiki/Absis

Nen absis (mv. absiden) of apsis es nen holfroundn of veelhoekigen uutbouw van
't koor, de middnbeuke of de zybeukn van kerkgebouwn.

Den absis komt nog van de Romeinse basilica. Da wos de plekke woa dat de zetel
van de rechter stound.

Den Romeinsn keizer Constantyn den Grootn, den eestn christelikkn keizer, liet
in de vierde eeuwe d'eeste kerkgebouwn zettn mèi nen absis. By die christelikke
basilica, en loater ook by romoansche en gotische kerkgebouwn, kwom da toun de
plekke woa da de zetel van 'n bisschop en 't outoar stound.

Oorsprounkelik han romoansche gebouwn 't zelste groundplan lik basilica. Dat es
veranderd deurda kloosterliengn, die dichte by 't outoar wildn ziengn, meer
plekke nodig han. Z'hèin plekke bygemakt deur 'n absis na 't oosten te
verplekkn. De plekke die zo vry kwom, het koor, wos bedoeld vo de monikkn en
pasters hunder liturgie.

't Word absis es surtout gebruukt by romoansche gebouwn. In de gotiek, woar da
round de absis ne koorommegank bykwom, noemn ze datte de koorsluutienge.



https://vls.wikipedia.org/wiki/Zevekote

Zevekote is een klene parochie in de Polders in de Belgische provinsje
West-Vloandern. 't Dorpsje werd in 1971 e deelgemeente va Gistel. 't Centrum van
't landelikke pleksje ligt langst d'oede boane va Gistel noa Nieuwpoort.

In Moere stoat d'Oeze-Lieve-Vrouwekerke, die den 8sten september va 1719 deur
Mgr. Van Susteren werd ingewyd. De platteground van de kerke et de vorm van e
Byzantyns kruus. De westertorre is recenter en dateert va 1856, en contrasteert
azo met de reste van de kerke.

Beist turfwinnienge in de 19sten eeuw, zyn der teferente Romeinse stikkn
gevoenn, wat ip Romeinse aanwezigheid duudt. In diene tyd dein ze in Leffienge,
dat vlakby ligt, an zoetwinnienge en e kilometer of tiene van Zevekote lag 't er
e belangryk Romeins castellum in Oedeburg.

In Iengeland bestoatr e platse genoamd Roosecote woavan da de noame e bitje
glyknisse êt mê Zevekote , toch vo 't latste stik. Roosecote is wyk van
Barrow-in-Furness in Cumbria. 't Wôord 'roose' is Keltiesch vo "moeras" of
"heide" (of e wild stik land) en den uutgank 'cote' van Roosecote wilt zeggn
"ut" (kot) of "utn" ('t Iengls wôord 'cottage' is ofgeleid van 'cote') .



https://vls.wikipedia.org/wiki/Z%C3%AAebrugge

Zêebrugge (Nederlands: Zeebrugge) is 'n dêel van Lissewege, dêelgemêente van
Brugge.

Zêebrugge is van in 't begun e vissersoavn gewist en is vandoage de grotstn van
België. In de joarn tsjeventig is Zêebrugge enorm uutgebreid. 't Is nu de twêede
grotste en modèrnst' oavn van België.

Zêebrugge eit e schôon strange moar is voral e grôte zêeoavn. In 1878 ountwierp
ingenieur barong De Maere van Aertrijke e plan vor e kanoal dat Brugge me de zêe
moste verbiendn. In 1895 anveirdege 't parlement da plan. In 1896 begostn de
werkn die deurdegen toet in 1907. D'r wierd e binnenoavn angeleid in Brugge, e
kanoal van 11 kilometers lank, 70 meters brêed, en 8 meters diepe. D'r is ton
ôok 'n oavndam angeleid van 2,487 kilometers lank en 50 meters brêed. De sluze
in Zêebrugge was 256 meters lank, 20 meters brêed en 9 meters diepe. Binst de
twêede Weireldoorloge is den oavn verwoest. Achter den ôorloge en ze d'oavn ton
were eripgebouwd en verder vergrodderd, woamee dat 't nu de modernste en twidde
grotste oavn van België is en één van de modernste van Europa.



https://vls.wikipedia.org/wiki/Yves_Bondue

Yves Bondue (Yper, 1 moarte 1966) is un componist, acteur, muzikant, zanger,
tekstschryver, kortom un muzikale duzendpôot.

Yves Bondue is werkzaam ip verschillende theoaterfrounten. An den ène kant is 't
ie un componist die oal styf veel pryzen gekregen eet vo zyn werken, zowel in
Vloandern ols in ’t buteland, toe in Rusland toe. Je schreef vô kamerorkesten,
vô kôren (je was ôok un tyd kôorleider van 't strydkôor Vamos Pro Lutar) toet
zelfs un opera.

Ols tonèèlmens speeldet ie ol in verschillende tonèèlstikken vo volwassenen,
ounder andere me Anton Coogen, mo je was ook ol up de Gense Fèèsten en in
verschillende culturele centra met zyn stikken van Mol en Muis vo kienders.

Ols muziekpedagoog ield ie verschillnde muziekworkshops vo gezinnen Kun je de
mieren horen zingen? en De Schaduw van de Kleurenvanger en je deed ôok
verschillnde gastcolleges an de vele pedagogische oge schooln in Vloandern. Me
zyn workshops 'Folkdans' ounder de name Het Eiland van de Tovercirkel was 't ie
ip ’t folkfestival van Dranouter.

Je stot ol me styf veel van zyn muziek ip CD’s van un ander, moa verleden joare
eet ie un eigen CD uutgebrocht Sjchrijeuw et L'histoire du vélo ver, womee dat
ie zelfs upgetreedn eet ip et RazzMatazzfestival, en folkfestival in Olland. Vo
't moment zyn de ipnamen bezig van zyn twèède CD. Zyn muziek et folk- en
chansoninvloedn.

Je kunt em vo ’t moment ook bewounderen me zyn vertelwandeliengen in den omtrek
van ’t Folk in Dranouter wo dat ie un fakkeltocht combineert me verhalen,
accordeongmuziek en liedjes over un Rus die ier in West-Vloandern bluven angen
is achter den èèste wèreldorloge.



https://vls.wikipedia.org/wiki/Yasmine

Yasmine (Kontich, 3 moarte 1972 - Kontich 25 juni 2009) wos e Vlamsche
zangeresse en presentatrice. Eur echte noame wos Hilde Rens. Van tv is ze bekend
van ut de programma de Rode loper en Zo is er maar één.

In 1991 makte Yasmine heur ploatndebuut mèi de cd Mooi zo. Ze toog zy langs
theoaters en festivoals vo de vertoalde liedjes van Leonard Cohen up te voern.

Yasmine begoste heur tv-carrière by 'n VTM. Ze presenteerde in 1993 't
liedjesprogramma "Tien Om Te Zien". In 1998 stound ze zy an de wiege van 'n
tv-post TMF Vlaanderen. Doarachter koste ze zy begunn by 'n VRT. Ze begoste doa
lik presentatrice van 't programma De Rode Loper. Van 2006 tout 2008
presenteerde ze zy 't muziekprogramma "Zo is er maar één". In 't voorjoar van
2009 makte ze vo 't Davidsfonds ne tournee deur Vloandern 'Yasmine houdt woord'.

Yasmine hèit bekend da ze lesbisch wos. Up 30 augustus 2003 trouwde ze zy mèi
Marianne Dupon. Marianne gerochte bekend lik winnaresse van et tv-programma "De
Mol". In 2007 hèin ze zynder en dochter gekreegn, Ella-Louise.

In april 2009 gerochte bekend dat hunder marrioage gedoan wos. Marianne zou
Yasmine loatn stoan èin vo en ander vromins.



https://vls.wikipedia.org/wiki/Woumen

Woomn is e dorp in de Belgische provinsje West-Vloandern. Woomn ligt an den Yzer
en 't is sinds 1977 een dêelgemente van 't stad Diksmude.

Toet 't ende van 1976 wos 't Joenkershove ook by Woomn, moar by de gemeentelikke
erindieling moest da nar Oetulst goan. 't Ligt last de groate boane, den N369
die van Diksmude naar Yper loapt.

Up 't groundgebied va Woomn ligt 't kasteel De Blankoart met e park en e vyver
(50 a). 't Is e natuurreservoat en e part van de broekn in de lêge
overstroomboare polders van den Yzer. Diene vyver is oenstoan in de 15ste en
16sten êeuw deur turfwinnieng. In dien omtrek is ter oak ne
woaterpruductiecentrum, ne groatn bassing woar da ze drienkwoater produceern.
Den alscholvere, de brune kiekndief en de blauwn reiger zyn van de meest
vokommnde veugels. Da gebied is ne slapplaatse voer deurtrekkende woaterveugels
en verschillnde soartn overwienterende eendn en ganzn.

By De Blankoart ku je schone toern wandeln ('t Blankoart wandelpad) en ge
passeert er lanks de vochtige Yzerbroekn. De Yzerbroekn zyn 4.000 ha groot en
liggn langs 'n rechteroever van 'n Yzer. Ze loopn van Oostvletern toet Diksmude.

De Sint-Andreaskerke die 't end de joarn 80 ersteld e gemoderniseerd is gewest
achter den brand in 1985. D'ôorzoake van de brand wos e kortsluutinge. De kerke
doarvoorn werd in den Grootn oorlog in 1914 helegans vernield en werd in 25
erupgebouwd. Diene kerke brandde toen in 1985 uut, en werd de joarn doarup
ersteld en erupgebouwd. By die erupbouw werdn de drie beukn ounder êen dak
gebrocht en werdn de pilarn weggenomn. Doardeure ountstound der êen grote
moderne ruumte, da uutkeek up 't altoar, da nie achteroan in de kerke stoat moar
averwege an ne zygevel.



https://vls.wikipedia.org/wiki/Woomn

Woomn is e dorp in de Belgische provinsje West-Vloandern. Woomn ligt an den Yzer
en 't is sinds 1977 een dêelgemente van 't stad Diksmude.

Toet 't ende van 1976 wos 't Joenkershove ook by Woomn, moar by de gemeentelikke
erindieling moest da nar Oetulst goan. 't Ligt last de groate boane, den N369
die van Diksmude naar Yper loapt.

Up 't groundgebied va Woomn ligt 't kasteel De Blankoart met e park en e vyver
(50 a). 't Is e natuurreservoat en e part van de broekn in de lêge
overstroomboare polders van den Yzer. Diene vyver is oenstoan in de 15ste en
16sten êeuw deur turfwinnieng. In dien omtrek is ter oak ne
woaterpruductiecentrum, ne groatn bassing woar da ze drienkwoater produceern.
Den alscholvere, de brune kiekndief en de blauwn reiger zyn van de meest
vokommnde veugels. Da gebied is ne slapplaatse voer deurtrekkende woaterveugels
en verschillnde soartn overwienterende eendn en ganzn.

By De Blankoart ku je schone toern wandeln ('t Blankoart wandelpad) en ge
passeert er lanks de vochtige Yzerbroekn. De Yzerbroekn zyn 4.000 ha groot en
liggn langs 'n rechteroever van 'n Yzer. Ze loopn van Oostvletern toet Diksmude.

De Sint-Andreaskerke die 't end de joarn 80 ersteld e gemoderniseerd is gewest
achter den brand in 1985. D'ôorzoake van de brand wos e kortsluutinge. De kerke
doarvoorn werd in den Grootn oorlog in 1914 helegans vernield en werd in 25
erupgebouwd. Diene kerke brandde toen in 1985 uut, en werd de joarn doarup
ersteld en erupgebouwd. By die erupbouw werdn de drie beukn ounder êen dak
gebrocht en werdn de pilarn weggenomn. Doardeure ountstound der êen grote
moderne ruumte, da uutkeek up 't altoar, da nie achteroan in de kerke stoat moar
averwege an ne zygevel.



https://vls.wikipedia.org/wiki/Wim_Delvoye

Wim Delvoye (Wervik, 1965) es nen Belgischn conceptueeln kunstenoare, die vôorol
bekend es deur zyn cloaca.

De cloaca es ook wel kakmachine of strountmachine genoemd omdat je van voorn
eetn moe d'r in kiepern en achter en ende kommn d'r an 't ende echte drolln uut.
Olle doagn angt er by de machine eur 3-gangsmenu uut.

Zyn êeste cloaca eit Delvoye gemakt in 2000 en stoat in het MuHKA in Antwerpn,
moar ondertusschn zyn der ol vêel nieuwe cloaca's gemakt die overol in de
weireld tentôon gespreid zyn: Weenn (2001), Zürich (2001), New York (2002),
Düsseldorf (2002), Lyon (2003), Toronto (2004), een turbocloaca in Prato (2004).

Doarvôorn, in 1992, oat y ol tentôongesteld ip Documenta IX woar dat y levende,
getatoeëerde zwyns tôonde, onder andere mei Vladimir Lenin zynen kop. Ze kostn
d'r in China nie mei lachn; in 2005 mocht'n zyn tentoonstellienge in Peking
voortydig stopzettn omdat de Chineezn zyn zwyns giengn doodsloan.

Andere specialiteitn van de kunstenoare zijn faience tiggels me drolln ip, en
gotische glasroamn mei d'ofbeeldienge van ne röntgenfoto van e vrouwe die ne
vint an 't puupn es.

Up 't Steenakker in Wervik stoat The Kiss, dat es e stanbeeld van twee poarende
ertn. 't Roare an da beeld es dan ze nie poarn lik dan beestn doen, nins, ze
poarn lik dan mienschn doene (of toch meestol).



https://vls.wikipedia.org/wiki/Willem_van_Saeftinghe

Willem van Saeftinghe was een leeknbroeder van de Cisterciënzerabdy van Ter
Doest.

Je wierd ie beroemd binst de Guldnspoornslag omdat ie den deen was die Robert
van Artois, den anvoerder van de Fransche, van ze pêêrd sleurdige, zodanig dan
d'andre em kostn dôod sloan. Je zoud ie ook vele Fransche ridders een koptje
klinder gemakt ên binst die slag.

Nen braven ist ie noois nie gewist, wan in 1308 vermôorddet ie de keldrmèèster
en kwetste t'y den abt van z'n abdy, in een deur em geleidn ipstand van de
leeknbroeders, omda den abt beslootn aad vo de boerderyen van d'abdy te
verpachtn, woadeure dan de leeknbroeders under werk zoun verliezn. Achter de
môord moest Willem em verschansn in de kerketorre van Lissewege vo de
volgeliengn van den abt. Moa van de moment da da nieuws in Brugge bekend wierd,
trokkn een zeune van Pieter de Coninck en Jan Breydel t'ope me 80 andre
Bruggeliengn ip vor em t'oentzettn. Je wierd deur den Paus Clemang V in de ban
van de kerke gesleegn. In 1309 wierdn zyn misdoadn vergeevn, moa wierd y
verplicht in te treên by d'ospitolridders en dermee op kruustocht te goan. Je
zoud ie gesneuveld zyn by't beleg van Rhodos.

Z'n bronzn standbild, gemakt deur Jef Claerhout, stot sins 1988 in Lissewege ip
de markt. Der wierd deur Frédéric Devreese een opera geschreevn over Willem van
Saeftinghe womee dat ie den Italia-prys gewounn eet.



https://vls.wikipedia.org/wiki/Willem_I_van_de_Nederlandn

Willem Frederik van Oranje-Nassau (Den Haag, 24 ogustus 1772 - Berlyn, 12
december 1843) was, oender de noame Willem VI, prins van Oranje-Nassau
(1795-1813), vorst van Fulda en groaf van Corvey, Weingarten en Dortmund
(1802-1806). Oender de noame Willem I was 't ie soeverein vorst van de
Nederlandn (1813-1815), keunienk van de Nederlandn en groôthertog van Luxemburg
(1815-1840). Je was ook hertog van Limburg (1839-1840).

Tusschn 1815 en 1830 vormdn de Noôrdelikke en de Zudelikke Nederlandn één stoat,
't Verênigd Keunienkryk der Nederlandn. Achter de Belgische Revoluusje van 1830
is België oenofhankelik gekommn.

J' had ook andere ambiesjes. Je wilde van 't Verênigd keunienkryk van de
Nederlandn een eênheidsstoat moakn. Moa deur zyn hervormiengn ip godsdiênstig en
toalkundig vlak kwam 't er vele teegnkantienge, surtout in 't zuudn. De
verfranste burgerie in Vloandern was 't er nie mee gediênd da 't Nederlands d'
officiële toale kwam en de katholiekn wildegn hunder nie loatn doên deur e
protestantsche keunienk. De spanniengn kwoamn zo groôt da 't endigde in de
Belgische Revoluusje van 1830.

In november vertrok Willem noa Berlyn oender de noame groaf van Nassau. J'
hertrouwde in februoari 1841 met de katholieke Henriette d'Oultremont, die an
voaderskant stamde uut e Woalsche oadellikke familie.



https://vls.wikipedia.org/wiki/Willem-Alexander_van_de_Nederlandn

Willem-Alexander Claus George Ferdinand, keunienk van de Nederlandn, Prins van
Oranje-Nassau, Jounkhêere van Amsberg (Utrecht, 27 april 1967) is sinds 30 april
2013 keunienk van de Nederlandn. Hy is den oudste zeune van prinsesse Beatrix en
prins Claus.

Krôonprinsesse Beatrix wierd in den oavond van 25 april 1967 upgenoomn in 't
Academisch Zieknhuus in Utrecht. Twêe doagn loater kwam prins Willem-Alexander
ter weireld. Up vuuf plekkn in 't keunienkryk wierdn noa traditie 101
saluutschootn ofgevierd. Vanof zyn gebôorte wos 't hy twiddn in lyne vo de
trôonipvolgienge.

Up 2 september 1967 wierd hy gedopt ols lid van de Nederlandsche Hervormde
Kerke. Den dôopdienst gieng deure in de Grôte of Sint-Jacobskerke in Den Haag en
wierd geleid deur hofpredikant dominee Henk Kater. De peetouders en dôopgetuugn
van de prins woarn zyn grôotvoader prins Bernhard van Lippe-Biesterfeld, zyn
grôotmoeder Gösta Freiin von dem Bussche-Haddenhausen, prinsesse (loater
keuniginne) Margrethe van Denemarkn, Ferdinand von Bismarck-Schönhausen (1930)
en de vroegere minister-president Jelle Zijlstra. Renée Elisabeth Bradbrooke
Smith-Röell (1938), e vriendinne van Beatrix, is ook e peetouder. By den dôop
wierd de latste verteegnwôordigd deur heur grôotmoeder M.A.E. del Court van
Krimpen-van Loon (1891-1983).

Up 30 april 2013 dêed keuniginne Beatrix trôonsofstand vor heur zeune
Willem-Alexander die heur dien dag ipvolgde ols keunienk.

Willem-Alexander is getrouwd mè Máxima Zorreguieta (17 meie 1971) uut Argentinië
en 't huwelyk is up 2 februoari 2002 in de grôte zoale van de "Beurs van
Berlage" voltrokkn deur burgemêester Job Cohen van Amsterdam.



https://vls.wikipedia.org/wiki/Westoek

De Westoek is e streke ol weerskantn van de Schreve. Deur de Westoek lopt 'n
Yzer, 't gebied te westn doavan noemn ze Bachtn de Kupe.

Den Vlamschn Westoek legt in 't uuterste westn van de Belgische provinsje
West-Vloandern (buutnstoanders noemn dat ouk wel e ki de Far West). De streke
omvat de arroundissementn: Veurn, Diksmude en Yper. De Vlamschen Westoek omvat
de steedn en gemêentn:

De Belgische kustgemêentn De Panne, Koksyde en Nieuwpoort zyn toeristisch soms
by een andere regio ingedêeld: de Westkust.

De Vlamschen Westoek werkt sedert 2008 nauwe t’ope mi Vrankryk. In april 2008
besliste Vlams minister Geert Bourgeois mi zyn Franschen collega om e
Europeesche Groeperieng vo Territoriale Soamnwerkieng (EGTS) te moakn tusschen
de Westoek en de Opoalkust. Dat zou moetn ten vôordele zyn van ‘t toerisme,
mobiliteit, ulpverlenieng en communicoasje.

De Franschn Westoek legt in 't nôordn van Vrankryk en komt overêen me 't
Fransche arroundissement Duunkerke. In Vloandern noemn we dien regio
Frans-Vloandern.



https://vls.wikipedia.org/wiki/Wendune

Wendune (officieel Nederlands: Wenduine) is een dêelgemêente van de kustgemêente
D'n Oane. In Wendune weunn d'r apeuprès 4000 menschn.

Wendune is mo round 1180 een zelfstandige parochie gewordn. Vodien was 't
afhankelik van de kerke van Uutkerke. 't Belangrykste aspect van z'n
geschiedenisse is de bloeiende zêevisscherie. In 1378 ad Wendune een
visschersvlôot van 43 bôotn. De visschers addn ton nie allêne last van koapers
en oorlogvoerende scheepn moar ook van de "bruunvis" die ze "meerzwyn" (marswin)
noemdn. Die vis beschoadigde under visnettn. Van de proost van Sint Donaas in
Brugge èn ze ton de toeloatienge gekregen van ip 't meerzwyn te joagen "met 't
harpoen zonder pardoen".

Vanof de 16e êeuwe gienk de visscherie styf achteruut en in de 18e en 19e êeuwe
was Wendune moar een klein dorptje nie mè. Tout 1870 leefde de bevolkienge styf
ofgezounderd, mo 't ipkommend kusttoerisme brocht doa veranderinge in. Touristn
uut Blanknberge maktn een stevige wandelienge no Wendune "per ezel". En
nateurlik deurdege 't nie lange êer dat er 'n poar cafés kwoamn woa da ze kostn
genietn van een stute met espe of een koekestute mè kaffie. In 1886 kwamt er een
boane noa Blanknberge en in 1886 de stoomtram van Ostende noa Blanknberge. 't
Gemêentebestier ad dovôren de gigantische somme van 57000 fr. tegoare
gescharreld.



https://vls.wikipedia.org/wiki/Weireldkampioenschap_foetbol_2010

't Weireldkampioenschap foetbol 2010 is 't 19ste weireldkampioenschap foetbol
organiseerd deur 'n Fifa. D'organisoasje is voun 'n êeste kêe deur en Afrikoans
land edoan, Zuud-Afrika. 't En 204 landn meiedoan an de vôorroundn, uutendelik
zyn der 32 landn die meugn meidoen an 't tornôoi zevve.

De Belgn zyn der nie erocht, in e groep me Spanje, Bosnië en Herzegovina,
Turkeye, Estland en Armenië zyn ze 'n vierdn endigd me 10 puntn. D'ênigste Belgn
die e rolle hen espeeld, zyn 'n arbiter Frank Debleeckere en zyn assistentn.

In vôorbereidienge van 't WK is de Confederations Cup ol houdn in Zuud-Afrika en
dadde wos e goein test. 't Wos oek doa dan de supporters van buutn Afrika de
vuvuzela's, e sôorte van hôorn voun up te bloazn, voun 'n êeste kêe hôordn.

't Het lange edeurd teegn dan de stadions grêed woarn (oundermêer deur e
stoakienge van de werkmenschn), mor uutendelik zyn ze juuste antydn grêed
erocht. De finalle is espeeld up 10 juli 2010 in 't Soccer City in Johannesburg.

Uruguay-Ghana en Duutsland-Argentinië zyn de schoanste matchn van de
kwartfinalles. In Uruguay-Ghana is 't toet de latste minute van de verlengiengn
1-1 achter en interessantn match me kansn voun olletwêe de ploegn. Toune krygt
Ghana nog e kanse en Suarez van Ajax bokst de bolle uut de golle. E krygt rôod
en Ghana krygt oek e penanti, die deur Gyan, spitse byn Rennes in Vrankryk, up
de latte eschootn is. 't Kommn penanti's en doarin gift dienn Gyan 'n êestn voun
Ghana, e schiet nem zuver in 'n hoak. 't Missn der wel twêe van Ghana en 'n
latstn voun Uruguay is egeevn deur Sebastian Abreu, die nem over de keeper
stift. Ghana kuste geschiedenisse schryvn an ze deure-egoan, want ze gienkn 't
êeste Afrikoansche land zyn die in de hoolve finalles rochtn. Voun Uruguay wos
't 40 joar eleen dan ze nog zo verre erocht woarn.



https://vls.wikipedia.org/wiki/Vlasverwerkienge

Vlasverwerkienge is de verwerkienge van de vlasplante tot bruukboare vezels vôo
den textielindustrie. Byproducten zyn lemen vôo leemploaten en zoad woaruut dat
er Lynzoadolie geprest wird.

In de êesten ilft van de twinteste êeuwe wos de verwerkienge van 't vlas de
grôotsten industrietak in de Leiestreke. Van doaruut eit den textielindustrie en
den Spoanploatenindustrie begunn.

Gelik ol de gewasn moe vlas wok gezoaid weirn. De boern doen dadde in
moarte-april. De beste ondergrond is klyte en 't klimoat moe wok goe vochte zyn:
de ideoale grondn lign ton wok in 't Nôordn va Vrankryk, België en Olland. De
invloed van de Nôordzêe is ton wok hêel belangryk vô de ontwikkelienge van de
vlasplante.

Den oest van de plante, et slittn, gebeurt teegn t'ende van juni. In tyde wier
da ollemolle gedoan met 't and. Nu is da nateurlik mee de massinne. De plante
moe in zyn gehêle uut de grond getrokn weirn. Da weir gedoan om de vezels zô
lank meuglik te odn.

Achter da de plante ip't veld stoat te drôogn, moetn de zoadjes verwyderd weirn.
Ge keunt da doen deure te reepln of te bôotn. Reeplen oudt in da je de
vlasstiengle over de reeple (een sôorte kam) trekt, by bôotn weirdt er effectief
ip geklopt mee ne sôorte van oamre.

Angezien da de plante nie ip zyn gehêel gebruukt weird mo alînne de veezle moet
die d'r ut losgemoakt weirn. Da noemn we rôotn. De veezle weird in feite
losgewêekt van de reste. Ge keunt da ip twêe maniern doen: woaterrôotn of
dauwrôotn. By woaterrôotn weird de plante vôr 80 eurn in ne woaterbak gestookn
mé lauw woater. Die methode is de beste moar ôok de dierste en de mêest
verveulende van de twêe.

Toet an 1943 most je da ôok doen in de riviern gelik de Leie en de Mandel. Da is
ofgeschaft gewist omda da veel te verveulend wos vôor 't milieu.

De twêede methode is dauwrôotn. Ierby bluuvn de plantn geweune buutn stoan en
vort de plante weg deur bacteriën en vele reegne: ideoal dus vôo West-Vloandern.

De veezle is nu wel losgewjikt en gedrôogd moa de reste van de plante angt er nu
nog wel an en dadde moe verwyderd weirn. De massinne goat dus jirst de stiengle
breekn = broakn en derekt d'r achtre weirn die stiengels verwyderd = zwiengeln.
Nu is da ol in jin massinne mo vroegre wos da e hêel werk vô doagn an e stik.
Azô e zwiengelmassinne van overtyd wos ne sôorte meulne die styf zêre
ronddroaide wo da je ton de plante moest tusn steekn. Vele minsn zyn doaby ulder
andn of viengers ofgesleegn gewist. Oafvoal bestoande uut korte vezels en lemen
noemn ze krootn: oa je doarip sjikt kundje er bollekes van moaken en oafschieten
met 'n klakkebusse.



https://vls.wikipedia.org/wiki/Vierdoagse_van_den_Yzer

De vierdoagse van den Yzer es nen joarlyksn wandeltocht over vier doagn. De
afstand die ofgeleid weirdt es 4 kêers 32 of 4 kêers 16 km. De voettocht weirdt
georganiseerd deur het Belgische leger, mêer bepoald deur et 14 Regiment
Luchtdoelartillerie uut Nieuwpôort en eit 3 bedoeliengn:

In 1967 organiseert de Orde van de Paardevisser va Ôostduunkerke een wandelienge
om de geirnoarvisschers te gedenkn. De wandelienge eit joar achter joar mêer
succes, totdat in 1972 de organisoatie dervan boovn 't ôofd gegroeid es van de
Orde. De vôorzitter vroeg en kree ulpe an't ministerie va Landsverdedigienge. De
'3doagse voettocht van de Westoek' ging deure van 1 tot 3 september, moar vanof
1973 ein ze der een 4doagse van gemakt. Tot in 1980 wandelden ze van stad tot
stad, moar in 1981 beslootn ze iedern dag te startn en 't endigen in dezelfde
stad. Ondertussn kwam t'er mêer en mêer randanimoatie, gelyk et tôonn van
militair materioal, parachutespringn en elicoptervluchtn. Et aantal deelnemers
nam hêel de tyd toe, van 1218 in 1973 tot mêer dan 10.000 in 2005. In dazelfde
joar kostn de wandeleirs ounder de Kemmelberg lôopn, in nen geheimn
oundergroundsn commandobunker.

De latste editie kende were een grôot succes, me 9950 wandeleirs. Ze ging deure
van 22 tot 25 ogustus.



https://vls.wikipedia.org/wiki/Veurne-Ambacht

Veurne-Ambacht is e gebied in de Westhoek, in 't noordwestn van West-Vloandern,
da begrensd wordt deur de Noordzee in 't noordn, de Fransche grenze in 't westn,
den Yzer, den Yperlee en de Kemmelbeke in 't oostn en Rênienge, Oostvletern,
Westvletern, Proovn en Roesbrugge-Hoarienge in 't zuudn. Vroeger was
Veurne-Ambacht e kasselrye.

Vanof d'11ste eeuw wierd 't Groafschap Vloandern ingedeeld in kasselryen, die
nog e kèer ingedeeld woarn in ambachtn.

Veurne-Ambacht makte eest deel uut van de kasselrye van Sint-Omaars (nu in
Frankryk), moar is in de loate 11ste eeuw verheevn toet zelfstandige kasselrye,
vor e betere controle te kunn hèn over de streke. De kasselrye Veurne omvatte
nie allene Bachten de Kupe, nu 't gebied tusschn de Noordzee, den Yzer en de
Fransche grenze, moa strekte zuudwoarts zelfs uut toet teegn Poperienge en Yper.
42 parochies hiengn der rechtstreeks van of. Ze wierdn verdeeld over twèe
vierschoarn.

Vanuut Koksyde lopt de route noa Veurne, 't polderdorp Steenkerke, de Broekn van
Oern, Alveringem en Zoutenoaie. In 't werekeern lopt de route deur de busschn en
duunn van De Doornpanne en Den Hoogn Blekker, mè zyn 33 meter d'hoogste dunetop
van de Vlamsche Kust.



https://vls.wikipedia.org/wiki/Veugelpyk

Veugelpyk is e kaffeesport die officieel darts noemt. 't Is overol in de weireld
espeeld, mo 't komt van Iengeland. Vroeger hiengt er in iedern kaffee e
veugelpyk, nu is dat e bitje emienderd, mo 't zyn der ogliek nog vele. De
bedoelienge is voun me drie pyltjes (‘’darts’’ in 't Iengels) zoe goed meugelik
te smytn (en in e nermoal spel 501 te smytn).

E veugelpyk is e rounde van e houtn ploate met doarup zwynhoar of synthetiesche
vezels met doaround e metoaln band. Vanvôorn is 'n upedêeld in e rôze (groen=25
puntn, rôod=50 puntn) me doaround 4 riengels (vanbuutn=2x (e dubbeln), toune x1,
toune x3 (e tripel) en toune were x1) ounderverdêeld in cyfers van êen toet
twientig. A je dus in tripel 20 smyt, e je 60 puntn esmeetn. De riengels van de
dubbels en de tripels zyn oftewel rôod, oftewel groene. De geweune riengels zyn
gilf en zwort.

In tyde wos er in West-Vloandern espeeld up klinder blokkn van iepnhout, juuste
lik dat er nu nog espeeld is in de streke van Manchester (Log End Darts).



https://vls.wikipedia.org/wiki/Verenigde_Provinci%C3%ABn

De Republiek der Zeevn Verenigde Provinciën is de noame vo ’t gebied dat em
achter de Tachtigjoarign Oorlog (1568-1648) splitste van de Zudelikke Nederlandn
en emzelvn ounofankelik verkloarde van Spanje, ton ’t machtigste ryk van Europa.

In 1555, achter de troonsofstand van Karel V, keizer van ’t Illig Rôoms Ryk en
keunink van Spanje, kwoamn de Lêge Landn in andn van z’n zeune Filips II van
Spanje. Filips wilde de calvinistische Noordelikke Nederlandn bekeern tout ’t
Rooms-Katholicisme, mor in 1568 begostn z’under teegn em te verzettn. Da was 't
begun van de Tachtigjoarign Oorlog, die deurde tout 1648 mè de Vrede van
Münster.

De Republiek der Verenigde Provinciën bestound uut Olland, Zêeland, Groningn,
Utrecht, Friesland, Gelderland en Overyssel. In 1588 èn de Stoatn-Generoal van
die provinsjn gedecideerd vo 't land zelve te goan besteurn. De Republiek wos
geboorn. Officieel wierd ze internationoal erkend mè de Vrede van Münster. De
Republiek ontwikkeldeg’ em tout ’n weireldmacht ip gebied van commerce,
weetnschap, kunst en militaire macht, vorol ip maritiem gebied. En in de 17e
eeuwe beleefdn ze ‘n Goudn Eeuwe.



https://vls.wikipedia.org/wiki/Verdinaso

't Verdinaso wos e bewegieng in België in 't interbellum, opericht deur Joris
Van Severen. Verdinaso is de ofkortieng va Verbound van Dietsche Nationaal
Solidaristen.

Achter 'n Êestn Weireldôorlog aj overol in Europa extreme partyen e bewegiengn,
zowel aan de lienkse of de rekse kant. 't Verdinaso is opericht op 6 oktober
1931 en wilde de moatschappy en de stoat ommevormn tout e corporatistiesch
gehêel. Doarin is de bevolkieng ounderverdêeld ol noargelang nunder economischen
groep da ze vertegenwôordigen. Doamei stoat 't corporatisme regelrecht tegenover
e parlementair systêem woarin da 't volk ze verkooznn zelve kiest. Bovendien ad
et corporatisme van 't Verdinaso ouk e fascistieschn inslag. Ni ollêne
werkgevers e werknemers, moar ouk leedn van de (rekse) party zou'n ottomatiesch
kunn zeteln in 't wetgevend orgoan.

Et Verdinaso ad oek e specifiek lokoal programma. In 't prille begun woarn ze
anti-België, moa sedert de Nieuwe Marsrichting (14 juli 1934) veranderde sterke
man Van Severen zyn plan: e wilde toet e verênigieng kommn tusschn Belgie,
Olland, Frans-Vloandern e Luxemburg. Doamei verlôor 't Verdinaso oek voor e
grôot dêel ze sympathie by de traditionele Vlamsche Bewegieng.

Oek ol wos Van Severen pro-Hitler, toch dei 'n geirn z'n eigen goeste. Toet op e
punt zelve dat Nazi-Duutsland voelde da 't Verdinaso e kracht wos da ze ni kostn
controleern. In 1941 e Duutsland toen ook bevooln om 't Verdinaso te fusioneern
me de VNV. Da was 't ende van 't Verdinaso.



https://vls.wikipedia.org/wiki/Venynboomachtign

De venynboomachtign (Taxaceae), is e konifeerefamielje die zeevn geslachtn omvat
en oengevêer 30 sôortn, of in oedre systêemn drie geslachtn en 7 toe 12 sôortn.

't Zyn klêene boomn of struukn mê veele takn. De bloarn zyn altydgroen,
spiroalsgewyze geschikt, dikkers gedroajd an de voet vodr lik twêe-ryig uut te
zien. Ze zyn lyne- toe lansvormig, en ên blêekgroene of witte stomatoale bandn
ip undre oendrekant. De plantn zyn twêeuuzig, zeldn êenuuzig. De mannlikke
keegls zyn 2–5 mm lank, en ze geevn stuufmeel of in de vroege lente. De
vrowlikke keegls zyn sterk ingeperkt en z' ên mor êen schubbe mêt êen
vruchtbeginsl en ze geevn êen zoad. O 't zoad rypt oentwikklt de
vruchtbeginsldroagnde schubbe in e vlêezige aril die 't zoad gedêeltlik omsluut.
De rype aril is fel gekleurd, zochte, sappig en zoete, en wordt geetn deur
veugls die tonne 't ard zoad verspreidn in undre uutwerpsln. Echtre zyn de zoadn
vrêe vergiftig vo menschn, en ze bevattn de vergiftn taxine en taxol .

De venynboomachtn wordn teegwôordig tegoare genoomn mêt aal d' andre konifeern
in de orde van de Pinales, omda DNA-oentleediegn beweezn ên dat de
venynboomachtign monofyleetiesch zyn mê d' andre famieljes van de Pinales (Chase
et al., 1993; Price, 2003), e konkluuzje die oendresteund wordt deur
mikromorfologie-stuudjes (Anderson & Owens, 2003). Vroegre wierdn ze dikkers
bekeekn lik verschillnd van andre konifeern deur ze te schikkn in 'n
ofzoenderlikke orde Taxales. Ernest Henry Wilson noamde de Taxaceae taxad in zyn
boek "1916, Conifers and taxads of Japan". Sommigte stuudjes in de vroege joarn
2000 lietn zien da de geslachtn Torreya en Amentotaxus beetre oovregebrocht
wierdn no de Cephalotaxaceae, aangezien genetiesch oendrezoek bewêes da ze
dichtre stoenn by Cephalotaxus of by Taxus. Mêer recente stuudjes ên ingeslootn,
mê Cephalotaxus, in e bridre interpretoasje van de Taxaceae lik êen ienkle
grotre famielje (Price, 2003). In die betêeknisse sluutn de venynboomachtign zes
geslachtn en 30 sôortn in.

De vôorngestelde verschilln tusschn de Taxaceae en de Cephalotaxaceae woarn
gesteund ip de morfologie van de zoadn, woaby da de Taxaceae klindre rype zoadn
ên die 5 toe 8 mm grôot zyn in 6-8 moandn en nie hêel ingeslootn in den aril.
Zoadn van Cephalotaxaceae vertôon e langre rypiengstyd, van 18-20 moandn, woaby
da de rype zoadn hêel ingeslootn zyn in den aril en 12–40 mm grôot zyn.

Sommigte plantkundign ên Austrotaxus oovregebrocht no zyn eign famielje, de
Austrotaxaceae, stellnde da y dichtre stoat by de Podocarpaceae of by d' andre
Taxaceae, mo dr is gin geneetiesch bewysmaterjoal dovoorn.



https://vls.wikipedia.org/wiki/Venynboom

De venynboom (Taxus) is e geslacht van klêene konifeere-boomn of -struukn uut de
famielje van de venynboomachtign. Ze gruujn reedlik troage en kunn styf lange
leevn. Z' oaln oogtn van 1–40 meetrs, mê deurmeetrs die toe 5 meetrs goan .

De venynboom êt e rôo-achtige schusse, langwerpige, platte, doenkrgroene noaldn
van 1–4 cm lank en 2–3 mm brêed, spiroalvormig geschikt ip de twyge, mo mê de
bladboazies gevroengn vo de noaldn in twêe platte reekn t ên ip iedre kant van
de twyge . De zoadkeegls zyn sterk angepast, iedre keegle bevat êen ienkl zoad,
da 4–7 mm lank is en oemriengd deur e gewyzigde schubbe die êm oentwikkelt toe e
zochte, êldre- rôo besachtige strukteure, "ariel" gêetn , 8–15 mm lank en wyd en
oopn ip 't uutende. De ariels zyn rype 6–9 moandn achtre de bestuuvienge, en
wordn geetn deur lystrs, meirloars, pestveugls en andre veugls, die 't ard zoad
oenbeschoadigd verspreidn in undre uutwerpsls; 't rypn van d' ariels deurt 2–3
moandn, woadeure dat de sloagkansn vo 't verspreidn van 't zoad vergroddern. De
mannlikke keegls zyn bolvormig, mêt e deurmeetre van 3–6 mm; ze geevn 't
stuufmeel of in 't vroege vôojoar. Venynboomn zyn mêesta twêeuuzig, mo nu en ton
zyndr boomn die êenuuzig of ofwisslnd êenuuzig kunn zyn .

Al de sôortn venynboomn zyn dichte verwant mê mekoar, en sommigte plantkundign
beschown z' allemalle lik oendresôortn of varjeteitn van allêene mor êen
wydverspreide sôorte; mê die ipvattienge bestoatr allêene mo Taxus baccata, d'
êeste venynboom die weetnschapplik beschreevn is . Andre bronn doarenteegn
êrkenn 9 sôortn, zie byvôorbeeld : Plant List.

De mêest aparte sôorte is de Sumatreesche venynboom (T. sumatrana), inêems in
Sumatra en Sulawesi, no 't Nôordn toe an 't zuudlikste dêel van China,
oendrscheidn deur ze dinne gezoajde, sikklvormige gilwe-groene noaldn. De
Meksikoansche venynboom (T. globosa), inêems in ôostlik Mexico no 't Zuudn toe
in Honduras) is ook betrekklik apart mê noaldn die tusschn de Sumatreesche
venynboom en die van d' andre sôortn stoan. De Florida-venynboom (T. floridana),
de Meksikoansche venynboom en de Pacifieke venynboom (T. brevifolia) zyn
allemalle zeldzoame sôortn die beschowd wordn lik bedreigd.

Al de sôortn venynboomn bevattn sterk giftige alkalowiedn gekend lik taksoann,
met êenigte varjoasje in de zjuuste formule van 't alkalowiede noagelank de
sôorte. Alle dêeln van de boom, met uutzoendrienge van d' ariels bevattn 't
alkalowiede. De ariels zyn êetboar en zoete, mo 't zoad is gevoarlik giftig; in
teegnstellienge mê veugls ku de menschlikke moage 't zoadomhulsle ofbreekn en de
taksoann in 't lyf verspreidn. Da kan fatoale gevolgn ên o de "bessn" geetn
wordn zoendr êest de zoadn druut 't oaln. Groazrs, in 't byzoendre runders en
peirdn, wordn somtyds dôod gevoenn neffns venynboomn achtr dazze de noaldn geetn
ên, oewêl da êrtachtign in stoat zyn vo de giftn of te breekn; ze kunn de noaldn
eetn zoendre probleemn. In 't wild, is 't geknabbl ip venynboomn deur êrtachtign
zo wydverspreid da wilde venynboomn geweunlik beperkt bluuvn toe klippn en andre
steile êlliengn die nie toeganklik zyn vor êrtachtign. De noaldn wordn ook geetn
deur de larvn van sommigte schubvleuglign woaroendre de venynboom-spikklspannr
(Peribatodes rhomboidaria).

Venynboom-oet is rood-bruun (mê blêekr spint-oet), en 't bost gemakklik. 't Was
tradiesjonêel gebruukt vodr boogn mee te moakn, in 't biezoendre de "langbooge"
. Ötzi, de Chalkolietiesche mummy gevoenn in 1991 in d' Ietaljoansche Alpn,
droeg 'n oenvultôojde booge, gemakt van venynboom-oet. Bygevôg ist nie
verwoenderlik da in de Nôorsche mythologie 't verbluuf van de god van de booge,
Ullr, de noame Ydalir a (Venynboom-dal). 't Mêeste langbooge-oet gebruukt in
nôordlik Europa wierd ingevoerd uut 't Ibeeriesch Schiereiland, woa da de
klimoat-omstandigeedn beetre zyn vo 't kwêekn van venynboom-oet zoendre noestn
da nôodig is. De venynboom-langbooge was 't bepoalnd woapn da gebruukt was deur
d' Ienglsmans vo de Fransche ruutery te versloan by de slag van Azincourt in
1415. 't Wordt gezeid da d' Ienglsche prochjes verplicht woarn vo venynboomn te
kwêekn en, omwille van de giftige eignschappn van de boom, mostn ze stoan in d'
êenige geweunlik omeinde ruumte van e dorp – 't kerkof . De venynboom ku dikkers
gevoenn wordn ip kerkoovn en is e zinnebeeld van verdriet. E zukke
vôornstellienge verschynt in de twidde zank uut 't dichtwerk "In Memoriam
A.H.H." van Alfred Tennyson.

De venynboom ku styf lange leevn. De Fortingall-venynboom uut Schotland wordt
beschowd lik êen van d' oedste boomn in Europa, mêt e leeftyd van mêer of 2 000
joar oed. Vôgns de tradiesje zoe Pontius Pilatus droendre gesloapn ên in 't joar
30 otn ip roende was. De boom zoe nog oovretroofn zyn deur êen ip 't kerkof van
e klêen Welsh dorptje genoamd St Cynog. Vôgns de boomkundige Janis Fry zoe die
boom 5 000 joar oed zyn . Zukke oede boomn bestoan geweunlik uut e cirklevormige
uutgruuj van de venynboom, angezien dat de kern allange weggerot is.

Venynboomn zyn wyd en zyd gebruukt in landschapsarchitikteure en
sier-oovenierderie. Mêer of 400 kultivoars ên e noame gekreegn, de grôote
mêerdreid ofgeleid van Taxus baccata of Taxus cuspidata. De bastoard van die
twêe sôortn is Taxus x media. E geirn geziene rechtipgoande seleksje van Taxus
baccata 'Fastigiata' wordt dikkers de "Iersche venynboom" gêetn, oewêl da
nateurlik verwarrnd is. E poar kuultievoars mê gilwe bloarn die verminnigvuldigd
wordn, zyn kend lik "gilwe venynboomn", tgêen ook gin kloare nomenklateure is.

De Pacifieke venynboom, inêems in 't Pacifieke Nôordwestn van Nôord-Amerika, en
de Kanadeesche venynboom zyn bronn zyn vo taksol (of paklietaksêl), e
scheikundig-teerapeutiesch medikament gebruukt by de beandlienge van bost- en
loengkankre en, mêer recent, toegepast in stents die dienn vo de bloedvoatn te
verwydn (drug eluting stent). Teveele wegkappn van de Pacifieke venynboomn vo da
medicament zoetr kunn vo zorgn dat e bedreigde sôorte wordt. Mo dr zyn intusschn
maniern oentwikkld vo 't medikament oaf-syntheetiesch vôort te briengn uut
gekwikte venynboomn zoendre dat nôodig is vo de wilde populoasjes in gevoar te
briengn, en de Pacifieke venynboom is dus buutn schot . De mêer olgemêene
Kanadeesche venynboom wordt ook gemakklik gôost in nôordlik Ontario, Kebêk en
Niew Brunswick, en is ook e belangryke bronne gewordn vo paklietaksêl. Andre
venynboom-sôortn bevattn glykoardige stoffn mêt e glykoardige uutwerkienge.
Docetaksêl, 'n analôog van paklietaksêl, wordt hoald uut de Geweune venynboom.

De venynboom is e symbool da veele voorkomt in de Kristlikke dichtwerkn van T.
S. Eliot, in 't byzoendre in zyn Four Quartets.

Ip 18 januoari 2008 stelde de Botanic Gardens Conservation International (die
botanieke ooviengn uut 120 landn vertêegnwôordigt) vaste da "400 medicinoale
plantn rieskeern van uut te stervn deur teveele te verzoaml en deur
oentbusschienge, woadeure da toekomstige oentdekkienge van geneesmiddels nôojt
mê ku gebeurn." Doaroendre was de Pacifieke venynboom.



https://vls.wikipedia.org/wiki/Venetioansche_Schole_(schilderkunst)

De Venetioansche Schole is e verzoamelnoame vo de schilderkunst in Venetië van
’t ende van de 15ste êeuwe tout in de 18ste êeuwe. De schole kendeg’ eur goudn
tydperk in de 16ste êeuwe me Giorgione, Titiaan, Tintoretto en Veronese, en is e
voorloper gewist van d’Ollandsche Schole in de 17ste êeuwe, w.o. Rembrandt, en
de schilderkunst van d’impressionistn uut de twiddn elft van de 19ste êeuwe.

Dominico Veneziano (1406-1461), e Venetioan die in Firenze werkte, was ‘n
uutzounderienge in zyn tyd en ol e voorloper van de Venetioansche Schole.

Van grôot belang was Antonello da Messina (1430-1479). J’aad in z’n lêertyd in
Napels Vlamsche kunstenoars lêern kenn, die em d’olieverftechniek lêerdegn. Den
êestn die dien techniek gebruukt aad was Jan van Eyck, in ’t begun van de 15ste
êeuwe. Van 1475 tout 1476 weunde Antonello da Messina in Venetië en
j'introduceerde doa de nieuwn techniek, wa da vor e nieuw tydperk in de
Venetioansche schilderkunst zorgde.

De Venetioann, die van nateure uut begoafd zyn met e zuver kleurgevoel, woarn
styf enthousiast over d’olieverftechniek, die veel nieuwe meugelikeedn gaf vo
kleur- en lichteffectn were te geevn. Vodien wierd er in Itoalië ollêne mo me
tempera, ip boasis van eiwit, of lymverve geschilderd.

Giovanni Bellini was de stichter van de Venetioansche Schole, woavan dat ’t
belangrykste stylkenmerk de kleur was. Je was de joungste zeune in de
schildersfamilie Bellini, die bestound uut: voader Jacopo Bellini (1400-1470),
zyn zeuns Gentile Bellini (1429-1507) en Giovanni Bellini (1430-1516) en z’n
schôonzeune Mategna (1431-1506). Deurda Giovanni lange in ’t atelier van z’n
voader blêef werkn ist ’n mo loate begost met d’ountwikkelienge van z’n eign
styl. ’t Bezoek van Antonello da Messina an Venetië makte z’n talentn los.
Bellini ‘s invloed was enorm en uut z’n Schole kwoamn Giorgione en Titiaan
vôort.

De Venetioann voundn kleur belangryker of de têkenienge. In de schilderkunst van
de Renaissance wierd er in kleurvlakkn geschilderd, die deur dudelikke lynn
bepoald wierdn. De schilderkunst was dus têkenkunst me kleuripvullienge. Mo de
Venetioann brochtn doa vernieuwienge in. Z’ountdektn dat ’t leevn en de
bewegienge nie in de lyne mor in de kleur zelve lag. Ze lietn de kleurn in
makoar overgoan en vermingdn ze. De lynn wierdn vervangn deur schoaduwn en de
bewegiengn verlevendigdn deur de contrastn van kloar en dounker. Die
clair-obscur, woaby dat er me licht en schoaduweffectn gewerkt wordt en woaby
dan d’r specioale objectn belicht wordn, begost vele gebruukt te wordn deur de
maniëristn.



https://vls.wikipedia.org/wiki/Velokoerse

Velokoerse of kortweg koerse es een sport. De bedoelinge es om met ne koersvelo
zo zêre meuglik van start tot finish te geroakn. 't Es nen echtn ploegsport. Nen
ploeg bestoat typisch uut êen of eventueel twêe kopmann, en mêerdere elpers, en
weirdt geleid deur nen sportdirecteur. Oloewel professioneel wielerploegen uut
soms 30 coureurs bestoan, mag 't er an iedere koerse toch moar nen ploeg van 8
tot 10 coureurs startn.

Oloewel de velokoerse ip de weg, die ier beschreevn weirdt, et mêest gekend es,
zyn der ôok nog andere disciplines:

Êendagswedstrydn zyn, lik of da de noame ol verklapt, wedstrydn die over êne dag
gereedn wordn. Der zyn veel êendagswedstrydn, ingedêeld in categorieën volgens
under belang. De belangrykste wedstrydn zyn sinsn 2005 gegroepeerd in de UCI Pro
Tour. De belangrykste periode vo de êendagswedstrydn is moart-april, met een
ipêenvolginge van Pro Tour-wedstrydn. Een ander belangryke periode es et nojoar,
met een twêede reeks wedstrydn eindigend in 't Weireldkampioenschap.

West-Vloandern eit een ryke tradisie in de koerse, en vele gemêentn ein ôok
under eigen koerse. Een aantal vôorbeeldn: E3 Prys Vloandern,
Kuurne-Brussel-Kuurne en Twis deur Vloandern.

Verspreid over et hêle joar zyn der veel kortere rittnwedstrydn, moar de
belangrykste ein platse van mei tot september: Rounde van Itoalië, Rounde van
Vrankryk, Rounde van Spanje. De mêeste roundes ein een ofwisselend palet an
rittn: vlakke rittn, bergrittn, tydrittn, ploegentydrit ... In de wielerroundes
ei je verschillende klassementn.

De koerse es een sport die nogal geploagd es van dopienge, wa nen smet legt ip
hêel de sport.



https://vls.wikipedia.org/wiki/Van_Maerlant

Jacob Van Maerlant (Brugse Vrye, ca. 1230 - Damme, 1293) wos nen Vlamschn
schryver die schreef in de volkstoale. Y eit zuk en kart miljoen verzn van 't
Latyn na 't Diets vertoald.

Jacob van Maerlant is round 1230 geboorn in de streke van Brugge en je weunde in
Damme, in dien tyd de vôoroavn van Brugge. Da woarn ton vree ryke steedn woarda
ter vele an commerce werd gedoan. Je studeerde an de Sint-Donoaskapittelschole
en oalde z’n bronn uut d’abdyen Ten Duunn en Ter Doest.

In 1260 est'n em na Zêeland gegoan vo der in 't plekske Maerlant (by Den Briel)
koster te kommn. Doar begost ie te schryvn; voorol ridderromans vo ryke
Zêeuwsche adelykn. Je schreef er Alexanders Geesten, nen boek (helegans in
verzn) over 't leevn van Alexander de Grôotn, De Historie van den Grale /
Merlijns boec, over keunink Artur, en ôok de Istory van Troyen, over den
Trojaanschn oorlog en de zwerftochtn van Aeneas.

J'es verzekers gestorvn in 1293 in Damme. Achter z’n dôod kendn z’n werkn een
eruplevinge in de 19e eeuwe bist de Vlamsche Bewegienge. In 1997 èn
ounderzoekers gezeid da Van neghen den besten, de beschryvinge van 9 heldn uut
de geschiedenisse, ôok van den and van Jacob van Maerlant zyn. Da zou ton zyn
latste wirk moetn gewist zyn want Van neghen den besten es geschreevn achter
1291. Mo over da werk zyn ze nog nie hêel zeker.



https://vls.wikipedia.org/wiki/Uze_Vader

't Uze Vader of Onzevoader es 'n christelik gebed gericht an God. 't Es 't gebed
dat 't mèèst geleezn wordt, en 't es grootndeels gebaseerd up 'n tekst van
Matthias in 't Nieuw Testament. Van 't gebed bestoan verschillige versjes, moa
de belangrykste verschilln sloan ienkel up 't ende van 't gebed.

Uze Vader die in den hemel zyt Da Jou name illig es Da Je keuninkryk komt En da
Je wille meuge gebeurn up d'êerde lik in den hemel Gif uus vandage uus dageliks
brood En vergif uus uze schuldn lik da me ook vergeevn an uze schuldenaars En
briengd uus nie in bekorienge moa red uus van 't kwoade (X) Van va Joun es 't
keuninkryk en de kracht en de glorie toe an den êêuwigheid. Aamn.

Vroeger wierdn de twêede en derde latste regels nooit geleezn in 'n
Rooms-Katholieke messe. Moa nu wordt, by (X) in Rooms-Katholieke kerken van
Nederland en Vloandern sins Paulus VI deur de paster bykans assan gezeid: "Red
uus, Lieven Heere, van oal 't kwoad, gif uus vrede in uze daagn, da me met de
hulpe va Joun barmhertigheid, vry meugn bluuvn van zoundn, en veilig van olle
ounrust. En vul van hope, wachtnd up de komste van Jezus de Messias, Joun zeune
...". Doarachter zegt iederêen in de kerke de latste regels.

De vertalienge "bekorienge" (πειρασμόν in 't oud Grieks) es katholiek en et gin
ienkele seksuele bybedoelienge. Vroeger zeidn protestantn en Ollandse ortodoksn
"verzoekienge" in de plekke, moa teegnwoordig gebruukn niet-katholiekn dikwils
"beproevienge".



https://vls.wikipedia.org/wiki/Trekzak

Nen trekzak of trekharmonica is e muziekinstrument van de zelste familie lik den
accordeong. Juste lik by den accordeong bestoat nen trekzak uut twêe kassn die
mi makoar verbondn zyn via e boge. In de kassn zittn der ploatn mi tongsjes up,
en up de kassn stoan der ventieln. Oe je e ventiele induwt, bloas je lucht noar
e specifieke ventiele. Ol de reksche kant zittn de melodienootn, ol de linksche
kant zittn de basnootn. Der zyn verschillende soortn trekzakkn. G'et er mi 1, 2
of 3 reekn knoopn ol de reksche kant.

't Êeste verschil mi nen accordeong is da nen trekzak wisseltonig is, juste
gelik by e mondmuzik, de concertina en de bandoneong. Da wilt zeggn da j' mi
dezelste ventiele e verschillige note krygt oe je trekt of oe je duwt. Mêestol
is 't en holve tône verschil. 't Twidde grôte verschil mi nen accordeong is da
nen trekzak diatonisch is. Da wilt zeggn da j' nie ol de twoalf nootn van en
octaaf ku speeln, mor ollêne mo dedie dan in de tôonladder zittn.

Den trekzak is nie mir echt populair en is verre ollêne mo gebruukt in de
volksmuzik. Den accordeong is vele populairder en is vele mêer gebruukt.



https://vls.wikipedia.org/wiki/Thomas_Buffel

Thomas Buffel (Brugge, 19 februoari 1981) is e foetbolliest (mêestol speelt 'n
aanvollnde middnvelder) die voen 't moment in Schotland speelt, byn Glasgow
Rangers.

Thomas Buffel beguste te foetbolln by Ruddervôorde, mo ne veruusde ol zêre no de
jeugd van Cercle Brugge. Zyn noenkel, Antoine Vanhove, wulde dat 'n no Club
gienk, mo de Buffels zyn echte Cerclefanoatn en dus gienk 'n no Cercle. Vanhove
et toene oek ezeid da Buffel nôois voen Club gienke speeln.

At 'n zeevntiene is, komt Feyenôord nem oaln en by 'n dien ploeg kut 'n nem
hêlegans ountplôoin, êest byn de jeugd, loater oek in 'n êestn ploeg.

Buffel speelt zyn êeste twêe profjoarn byn Excelsior Rotterdam, de satellietclub
van Feyenôord, in de Ollaansche êeste divisie (twidde klasse). En is doa twi
keirs verkoozn toet bestn speler van de competiesche.

Achter die twêe joar (in 2002), meugt 'n Jon Dahl Tomasson, die veruust nor AC
Milaan, vervangn in 'n êestn ploeg van Feyenôord. E doet dadde indeliks goed en
ne makt in zyn êeste joar rechtet 18 gols. Oek ze twidde joar is goed, me
vêertien gols. In ze derde joar moet 'n wel vele up de bank zittn (oundermêer
deur dat 'n spil krygt me Ruud Gullit, 'n trainer) en achter da joar veruust 'n
no de Glasgow Rangers.

Doa speelt 'n oek nie ossan, oek omdat 'n vele eblesseerd ewist is. In februoari
2007 is 'n opereerd an olletwêe ze kniejn en et 'n moetn revalideern toet in
oktober van da joar. In 't begun van 2007 wos 'n bikan weg no 'n Duutschn club
Hannover, mor uutendelik is 'n ogliek byn de Rangers ebleevn.

Buffel et ol 29 keirs voen België espeeld en doarin et 'n 6 gols emakt. Zyn
êestn interland wos in oktober 2002 teegn Andorra, deur België ewonn met 1-0.

Buffel is ol zes joar tope me Stephanie De Buysser uut Beirnem, die in Schotland
modellewerk doet.



https://vls.wikipedia.org/wiki/Tajga_van_%27t_%C3%B4ostlik_Kanadeesch_Schild

De tajga van 't Ôostlik Kanadeesch Schild, is 'n ekostreeke uut d' ekozôone
Nearctis vôgnst de Weirld Nateur-Stichtienge (WWF). D' ippervlakte van d'
ekostreeke besloat 753 800 km² . Ze makt dêel uut van 't bioom de boreoale
busschn of de tajga. Vo de grôote ekoloogiesche rykdom is d' ekostreeke e dêel
van de Global 200-streeke de "Kanadeesche boreoale busschn".

Geleegn in nordôostlik Kanada, oovredekt die ekostreeke e grôot stik van
nôordlik Kebêk en 't mêeste van Labrador, rêeknde van de Hudson-Boaje en
Djeems-Boaje in 't Westn, oovre Ungava-Boaje en in 't Ôostn toe an d'
Atlantiesche Oseoane an de kuste van Labrador. 't Is e tajga-ekostreeke en ze
stopt bygevôg an de boom-grenze, woada de toendra begunt. 't Landschap is ruuw
en rotsig mêt e gebied van fjordn an d' Atlantiesche kuste van Labrador. D'
euvls en oogvlaktn zyn deurspêkt mê veele mêern en veen-moerassn en plekkn
toendra in de Mealy Mountains en eldrs.

't Is e koed dêel van de weirld mêt e gemiddelde joarliksche temprateure die goa
van -6 °C in Hudson-Boaje toe 1 °C ip de kuste van Labrador .

D' oovrêersnde boomn uut de boreoale busschn zyn zwarte sparre (Picea mariana)
en moeras-lorke (Larix laricina), gemiengld mê klêene antalln witte sparre
(Picea glauca), dwergberkn, wilgn, Lauraceae, en rododendrons. In de veenn
gruujn dr Cyperaceae en Sphagnum-mos.

D' ekostreeke êrbergt veele wilde bêestn woaroendre bus-karieboe (Rangifer
tarandus caribou), eeland (Alces alces), Ameriekoansche zwarte beir (Ursus
americanus), grysde wolf (Canis lupus), rôo vos (Vulpes vulpes), poolvos (Alopex
lagopus), veelvroate (Gulo gulo), snêewschoe-oaze (Lepus americanus), en
koloonjes van zêe-oendn. Van byzoendr belank zyn de geweune zêe-oendn (Phoca
vitulina) van 't zôetwoatre van 't Mêer van de Zêe-oendn en de grotste kudde van
bus-karieboe van de weirld, de kudde van 400 000 bêestn van Zjorsj-Rieviere.
Veugls omvattn de ruugpôot-oendrs (Tetraoninae), vis-oarnd (Pandion haliaetus),
roave (Corvus corax) en veele woatr-veugls. In 't byzoendre lanst de rotsige
kuste istr platse vo de broednde koloonjes zêeveugls, woaroendre de bedreigde
ôostlikke populoasje van de harlekyn-eende (Histrionicus histrionicus). 't
Gebied ligt ook ip den Atlantiesche miegroasje-vliegroete vo veugls.

Die ekostreeke is bykans nog hêel in zyn nateurlikke stoat, mêt uutzoendrienge
van sommigte gebiedn die ofgezien ên van woatrkracht-installoasjes en van
mynbow-aktievieteitn lik de Myne van Voisey-Boaje. Dr zyn gin echte beschermde
gebiedn oewêl da 't vôorngestelde Nasjonoal Park van de Mealy Mountains 't
grotste park zoe wordn in Atlantiesche Kanada. Andre parkn zyn vôorngesteld vo
Richmond-Golve en de Clearwater Lakes ip Hudson-Boaje, en 't Mêer Atikonak ip de
grenze van Kebêk en Labrador.



https://vls.wikipedia.org/wiki/Sylvain_Chavanel

Sylvain Chavanel Albeira (30 juni 1979, Châtellerault, Vienne, Vrankryk),
mêestol geweune Sylvain Chavanel enoemd, is Franschn coureur die sedert 2009 byn
't Belgische Quick-Step rydt. 't Is e coureur die e bitje vanolles kut, van de
Vlamsche klassiekers over kortere roundn toet 't middngebergte (en is oundermêer
ol 'n zestiensn ewist in 'n Vuelta). Voun de grotste klassiekers en de grôte
roundn komt 'n e bitje te kort, en het wel ol êentige semi-klassiekers ewonn en
3 rittn in 'n Tour.

'n Overgrôotvoader van de Chavanels (zyn broere Sébastien is oek prof byn FDJ,
't is surtout e redelikkn goein sprinter) wos van Huesca in Aragon, van doa komt
nunder twidde achternoame Albeira. Zyn pé is ebôorn in Barcelona en is no
Vrankryk evlucht achter dat 'n Spaanschn burgerôorloge begunn wos. E gebruukt
zyn twidde noame ollêne mor up officiële papiern en ne kut oek verre gin Spaans.

Me zyn broers en zyn zuster speeldig 'n ol koersn achter me
speelgoedcoureurtjes, e wos êest Greg Lemond, toune Miguel Indurain en nog
loater Laurent Jalabert. E vound Lemond e sympathiekn gast en 'n hôorde nem
geirn koutn, surtout at 'n in 't Frans bezig wos.

Lik vele jounge gastn is Chavanel begunn foetbolln, mor at 'n dertiene wos, is
'n veraard no koersn, byn 'n platselikkn ploeg AC Châtellerault. E wonn 29 koers
byn de jeugd en in 2000 mucht 'n prof kommn byn Bonjour van Jean-René
Bernaudeau, die nem ol kende van in de jeugdcategorieën. In 't begun van zyn
profcarrière wos 'n surtout ekend voun zyn lange vluchtn, etwot dat 'n loater e
bitje met e kêe ofelêerd is, ol gebeurde 't nog wel nu en toun ekê, lik in 'n
twiddn rit in lyne van 'n Tour van 2010, woarin dat 'n wonn in Spa.



https://vls.wikipedia.org/wiki/Sulfer_(lucifer)

E sulfer, sulferstoksje of steksje, Kortryks: sulfer of stekske, (Nederlands:
lucifer) is een outn stoksje met een ountvlamboare kop. Vroeger gebruuktn ze vo
da koptje e miengelieng van sulfer (zwoavel) en andere stofn, nu gebruukn ze doa
een yzer-fosfor biendienge voren met da da veiliger is.

De Chineezn en round 577 voor Christus 't êeste sulferstoksje uutgevoundn. Ze
dein da deur stoksjes denneout in sulfer te loatn weekn.

De êerste zelf ountbrandende sulfers zyn uutgevoundn in 1805 deur Chancel, een
assistent van Louis Jacques Thénard. Ze bevattigden ounder andere sulfer,
kaliumchloroat, suuker en caoutchouc, mo da ountbrandde spontoan ajet in
sulferzeur staakt.

In 1827 et John Walker e miengelieng van antimoon(III)sulfide, kaliumchloroat,
caoutchouc en zetmêel, da agestoken kost wordn deur ze tegen gelyk wuk ruw
ippervlak te wryvn. 't Problêem doamee was wel da de vlamme ounstabiel was en et
ansteekn van de sulfer nogal geweldig was. 't Stounk ôok styfvele.

Charles Sauria aat ip de geure een iplossieng gevoundn deur der witte fosfor an
toe te vougn. Echter, der zaat genoeg fosfor in 1 paksje voe etwien te
vermôordn, en de menschn dien 't fabriceerde kreegn last van fosforofzettiengn
in under kaakbêenn.

De geruusloze sulfer es in 1836 uutgevoundn gewist deur de Oungoar János Irinyi.
Ne kaamt ip et gedacht vo kaliumchloroat deur looddioxide te vervangn, met als
resultoat da de vlamme gelykig zoe brandn. Ne verkocht de uutviendieng an István
Romer die der ryke van gewordn is.

De witte fosfor die in alle steksjes zaat was nateurlik gevoarlik. Der was
echter gin economisch vôordêel by et gebruukn van een alternatief, want 't was
goeikoper vo witte fosfor te gebruukn. Dorom ister beslist gewist vo zukke
sulferstoksjes te verbiedn: Finland deed da in 1872, Denemarkn in 1874, Zweedn
in 1879, Zwitserland in 1881 en Olland in 1901. Achter de conventie va Bern zyn
in 1908 Iengeland gevolgd, in 1919 India en Japan en in 1925 China. De Verenigde
Stoatn en 't ni verboodn mo ze wel mêer getaxeerd, in 1913.

't Êerste alternatief was de veiligheidssulfer: de veiligheid zaat em derin da
tusschen et koptje van 't steksje en et ountvlammiengsippervlak der e laagsje
gepoeierd glas en rooie fosfor zaat die de ountvlamboare elementn scheidde.
Vanzelfspreeknd wierd de witte fosfor ook deur rooie vervangn. Deur de wryving
wordt der e bitje van de rooie fosfor in witte oummegezet, da ountbrandt tonne,
en azo werkn veiligheidssulfers. Dee wierdn uutgevoundn deur de Zweed Gustaf
Erik Pasch in 1844.

Et twêede alternatief miekt gebruuk van fosfor sesquisulfide (P4S3). Savene en
Cahen, de twêe Fransche chemici dien da uutgevoundn en, beweezn da de stoffe ni
giftig was, ni explosief en da et gebruukt koste wordn in wryvingssulfers daje
overol op kat asteekn. Albright en Wilson, twêe Amerikoann, en ton e veilige
maniere gevoundn vo da te maakn.



https://vls.wikipedia.org/wiki/Sukerb%C3%AAte

En sukerbête is en sôorte wortelgewas da wirdt gekwêekt vo suker uut t’hoaln.
Der bestoan veel verschillige sôortn sukerbêetn.

De plante komt tot tachntig centemètre hôge en krygt klêne bloemekes mee geweune
kleurn. Der wirdt beweerd da sukerbêetplantn veel CO2 zoudn ippakkn moa da's nie
juste.

Sukerbêetn zyn in België (en Europa) en belangrikke bronne vo suker uut te winn.
Ge kunt ze azô moa nie eetn, doavo is de bête veel t'hard. Der is en ingewikkeld
producsjeproces nodig vo de suker uut de bêetn t'hoaln woaby dan de bêetn ounder
andere wirdn versneedn en gekookt vo an et sap van de bêetn te roakn woa dan ze
ton de suker uut zuuvern.

Den industrie round sukerbêetn hèit hem zêre ontwikkeld in de Napeolontische
ôorloogn woa dan d'Ingelsn ton den handel blokkeerdn mee de Fransn dus kon die
nie mee an et sukerriet van de Caraïbn woadeu dan ze dus moestn overschoakeln ip
andre alternatievn. Vrankryk is nog olsan de grôotste producent van sukerbêetn,
ip twêe komt Duutsland en ip drie Amerika. Sukerbêetn zyn ôok vrêe belangrik in
Rusland en Oekraïne omda die landn veel vodder van n'Atlantischn Oceoan liggn
dus beter hundern eign suker kwêekn in plekke van in te voern. Dertig percent
van de weireldproducsje van suker komt uut sukerbêetn.

Sukerbêetn hèin olsan belangrik gewist in West-Vloandern omda de prys van
sukerbêetn oaltyd redelik stabiel bluuft en da j' vo sukerbêetn te zettn gin zuk
ne goein ground nodig hèit. De prys zakt verre niet omda suker vrêe vele
gebruukt wirdt dus de vroage doalt nie. Moar deur den ipkom van mêer en mêer
handel mee de Caraïbn woa dan ze rietsuker kwêekn vo ne goekopre prys, mee mêer
sukerwinste vergeleekn mee sukerbêetn, hèit den Europese Unie beslist da der
minder sukerbêetn moestn gekwêekt wirdn in Europa. Der is doa veel protest tegen
gekommn mee ounder andere 't argument da Europa ton nog mêer afhankelik wirdt
van anvoer van voedsel uut andere landn en et nu ol zo afhankelik is. Ôok wordn
sukerbêetn e vaste woarde in veel streekn in Europa moa den EU hèit toch beslist
dat er minder moest gekwêekt wirdn woadeur dan der toch veel boern failliet hèin
gegoan. De sukerbêetteelt is nog gepermitteerd moa nie mee zovele lik dervoorn.



https://vls.wikipedia.org/wiki/Spoansche_Habsburgers

De Spoansche Habsburgers zyn ’t deel van de Habsburgers dat under splitste van
de Oostnryksche Habsburgers achter d’n troonsofstand van Karel V in 1556.

Deur te trouwn mè Johanna van Kastilië was Filips I van Kastilië d’n eestn
Habsburger die regeerdege over Spanje. Achter de splitsinge van de Habsburgers
wierd 'n erkend als Filips I van Spanje.

Filips den Schoonn is d'n 22sten juni 1478 geboorn in Brugge, en is d'n 25sten
september 1506 in Burgos in Spanje gestorvn achter 'n korte ziekte. Je was de
zeune van Maria van Bourgondië en van Maximiliaan van Oostenryk. Filips was
grave van Vloandern, Artesië, Enegouwn, Olland, Zêeland, markgrave van Naamn,
ertog van Gelre, Brabant, Limburg en Luxemburg. Later wierd Filips de
troonsipvolger van Kastilië en Aragon.

Al ip z'n vier jaar verloor Filips z'n moeder, en wierd z'n vader in z'n platse
regent. Filips wierd ipgekwikt in Mecheln, an 't of van zyn stiefgrootmoeder
Margaretha van York, de weeuwe van Karel den Stoutn. In 1494 wierd 'n
meerderjarig verklaard, en kwamt 'n an de macht.

Je probeerde de belangn van de Nederlandn te verdedign en de neutraliteit van de
Nederlandn by de Frans-Ingelsche wryvingn die d'r ton woarn. Da was in
tegenstellinge tou de politiek da zyn voader gevolgd adde. Maximiliaan ad assan
teegn de karre van de Fransche gereen. Filips liet toe dat d'Ingelsche
lakencommerce deen in de Nederlandn. Je poaide de Fransche keunink Charles VIII
deur zyn leenn Vloandern en Artesië te vereffen. Je sloot in 1498 't Verdrag van
Parys, woamee dat 'n ofzag van zyn anspraken ip Bourgondië en Gelre.

In 1496 trouwde Filips met Johanna van Kastilië, bygenoamd de Woanzinnige. Zy
was de dochter van de zogenaamde Katholieke Keuningn, keunink Ferdinand van
Aragon en keuniginne Isabella I van Kastilië. Deurdat Joanna's broere, die
troonsipvolger was in Kastilië en Aragon, vroeg stierf, wierd Filips
troonsipvolger in die twee keuninkrykn. Als gevolg dovan veranderde Filips van
een neutraliteitspolitiek noar een pro-Fransche-politiek. 't Kwam zelfs zoverre
dat Filips zyn vader koste verzoenn met de Fransche keunink over 't ertogdom
Milaan.

°1498 +1558, keuniginne van Portugal als vrouwe van Emanuel I, en later
keuniginne van Vrankryk als vrouwe van Francois I.

°1500 +1558, keizer van 't Illig Rôoms Ryk en keunink van Spanje. Je was
getrouwd met Isabella van Portugal.

°1503 +1564, keizer van 't Illig Rôoms Ryk. Je was getrouwd met Anna van
Ongareye.

Achter da Filips gestorvn was erfde Karel al Filips gebiedn. Karels grootvader
Maximiliaan gink ermee akkoord dat Karels tante, Margaretha van Oostnryk
landvoogdesse wierd.

Filips III wierd in 1598 als 20-jarige keunink van Spanje, Napels, Sicilië, en
Portugal achter da z'n vader Filips II was gestorvn. In dazelfste jaar 1598
wiern de Zudelikke Nederlandn juste vôor de dôod van Filips II
pseudo-ounafankelik, ounder d'eerschappye van aartsertoginne Isabella, dochter
van Filips II en zuster van de nieuwe keunink Filips III. Ze trouwde met
aartshertog Albrecht van Oostnryk. Je most eest nog wel ountpriesterd wordn,
gezien dat 'n gewyd was.

Filips III et kort achter z'n troonsbestyginge de Spaanse commerce met de
Noordelikke Nederlandn stille geleid. Je liet de bootn van Noord-Nederlanders
anslaan en de bemanninge d'r van gevangen zetten. Je dei dadde als zet in de
Tachtigjoarign Oorlog, mo 't was ne zet die Spanje evenvele zeer dei of de
Noordelikke Nederlandn. In 1606 et 'n ton tope met Lerma geprobeerd om overeen
te komn over vrede. Via d'aartsertoogn gienk Spinola goan ounderhandeln over een
bestand. Eén van de Spaansche voorwaardn was dat de Verenigde Oostindische
Compagnie zou stille geleid wordn, mo Johan Van Oldenbarnevelt brocht et by 't
Twoalfjoarig Bestand in 1609 zoverre dat de Noordelikke Nederlandn under
commerce met 't Verre Oosten toch nie mostn stoppn.

Filips III stierf in 1621, en liet drie zeuns achter: de 16-joarige kroonprins
Filips IV, Carlos en Ferdinand. Dat de keunink meerdere troonsipvolgers achter
liet was etwuk die in de geschienisse van de Spaanse monarchie al lange nie meer
was gebeurd. Olivares was schuw voe die 'concurrentn voe de troon', en zag ze
liefst zo zere meugelik verre weg. Surtout Ferdinand omdat dadde nog een snugger
gastje was. Ip zen tien jaar makten z'em aartsbisschop en kardinaal, etwuk die
ginne goeie zet was want 't vintje a z'n ballen ip de zuste plekke. 't Was ne
goeie en gedreven vechter, zowel ip 't slagveld als in bedde. J'is bekend
gewordn als de kardinaal-infant. In 1633 volgde Ferdinand aartsertoginne
Isabella ip als Landvoogd van de Nederlandn.

Karel den Behekstn (6 november 1661) was de zeune van Filips IV. Je was 't
endresultaat van een lange traditie van inteelt. Je was doadeure zwakzinnig.
Daarom regeerde z'n moeder als regentesse.

Met dat 'n gin kinders koste krygen èt 'n by testament nen erfgenaam angeduud:
Filips van Anjou, ne kleenzeune van Lodewyk XIV, keunink van Vrankryk. Achter
Karels dood in 1700 is doadeure de Spoansche Successieoorlog begost.

Vreed veel grote verwezenlykingn zyn der nie te melden van z'n regeringe. In
1668 verloort 'n by de Vrede van Aken, die geslootn wierd achter de
Devolutieoorlog twoalf steedn ten voordele van Lodewyk XIV, en in 1678 verloort
'n by de Vrede van Nymegen achter d'n Ollandschn Oorlog nog meer gebied, Artois
en Franche-Comté.



https://vls.wikipedia.org/wiki/Spajje

Spanje (ook wel Spaje uutgesprookn), officieel 't Keunienkryk Spanje (Spoans:
Reino de España), is e land ip 't Iberisch Schiereiland in 't zuudwestn van
Europa. 't Legt vlak ten ôostn va Portugal en te zuudn va Vrankryk. Ook de
Baleoarn in de Middellandsche Zêe, de Canarische Eilandn in den Atlantischn
Oceoan en de Spoansche exclaves in Nôord-Afrika moakn dêel uut van 't land.

D'r weunn mêer of 47 miljoen menschn. 't Is by de Europeesche Unie sedert 1986.
'n Oofdstad van Spanje is Madrid.

Spoans (Castilioans) is d' ênigste officiële nationale toale van Spanje, moa der
zyn nog vier regionale officiële toaln (Cataloans, Baskisch, Galicisch en
Aranees), die in sommigte gebiedn ook de dominante toale zyn, en twêe
nie-officiële toaln (Asturisch en Aragonees). Buutn die toaln zyn der nog vele
verschillige dialectn.

Spanje is e parlementaire monarchie sedert 1975; de keunienk noemt Juan Carlos.
't Land is ounderverdêeld in 17 autonome regio's of autonome gemeenschappn (in
't Spoans: comunidades autónomas).

Veel Belgen, en dus ouk West-Vloamiengn, goa geirn op vakanse na Spanje. De
costa's an de Middellansche Zêe of e citytrip na Barcelona zyn stief in trek.



https://vls.wikipedia.org/wiki/Snooker

Snooker es een biljartsport, utgevoundn in Ingeland, moar loater utgewoaid noar
het Europeese vasteland. 't Gelykt een bitje ip pool omdat er 6 goatn (pockets
genoemd) zyn woarin da je unen bol keunt schietn. Specifiek an snooker es het
feit dat het ip een vrêe grôte toafel gespeeld weird en dat er 6 verschillende
sôortn bolln zin.

In't snooker moe je me unen witten bol (de speelbol) trachtn nen gekleurde bol
in êen van de 6 goatn te schieten: de rôo bolln zyn goe voo 1 punt, en ton lôopt
da ip van geel (2), groen (3), brun (4), blauw (5), roze (6) tot zwart (7). De
bolln van geel tot zwart weirden ôok de gekleurde bolln genoemd, omda ze een
specioale rolle speeln in 't spel. De 15 rôo bolln weirdn in een drieoek geleid
an de ounderkant van de toafel (boovn in de figuure), juste dervôorn ligt roze
en derachter ligt zwart. Blauw ligt in 't midden en de drie klêne kleurn moetn
in de zogenoamde D geleid weirden, in een welbepoalde volgorde. De snookertoafel
es standaard 3,5 ip 1,75 meiters grôot.

De ôofdbedoelienge van't spel es reeksn te scoorn. Den êestn bol dat je met unen
wittn moe roak'n es oltyd nen rôon. Doarnoa meugt je 'als belôonienge', nen bol
genoaken van een ander kleur me mêer puntn. De gekleurde bolln moetn iedere kêe
were geleid weird'n ip under begunpositie, de rôo bluuvn in de pocket. Ge keunt
dus maximoal 15 reeksn van rôo-gekleurd moak'n. Doarnoa moe je de gekleurde
bolln ipkussn, goande van geel (met liegste weirde) tot zwart. Ip da moment
weird'n ze nie mêer weregeleid. Oon olle bolln gepot zin, es de frame vôorbie.
Matchn weird'n beslist over mêerdere frames, bievôorbeeld in nen match noa 9
frames moe je voo te winn'n 5 frames winn'n. Frames deurn geweunlik tussen de 15
en 45 menuutn, ofhankelik van het niveau van de spelers.

Theoretisch keun je maximaal 147 puntn oaln in êenen beurt: 15x rood (15 puntn)
+ 15 x zwart (105 puntn) + de eindreekse van kleurn (27 puntn). Dit aantal es
ton ôok een magisch aantal in het snooker en als nen speler doar in sloagt krigt
ie mêestal nen specioaln geldpris. De huidige topspelers oalen ôog niveau, en nu
gebeurt het gemiddeld een aantal kêern per joar dat de 147 gescoord weird.

O je een foute makt, moar de wittn bol rolt zodoanig dat de tegenstander vrêe
moeilik an zinnen bol da tie moe scoorn kan (ie ligt bievôorbeeld snooker), ton
eit ie recht ip nen free ball. Ie magt ton ip gelik welk'nen bol speeln, die
telt voo nen rôon. Theoretisch gezien keun je iermee de magische grenze van 147
puntn deurbreek'n, want o je nen free ball krigt vôordat er êene bol gescoort es
keunt je eindelik 16 reeksen van rôo-zwart scoorn.

Het belangrykste toernooi van't joar es het weireldkampioenschap, in de latste
weeke van april en de êeste weeke van mei. De fynale van het WK weirdt gespeeld
over 35 frames en deurt twêe doagn. Doarnoast zyn der nog officiële
rankingtoernôoin, in 't sezoen 2005-2006 woaren da:

De beste spelers zyn bykans ollemoale ofkomstig van Ingelstoalige land'n. België
speelt nie echt mee ip internationoal vlak, ol gebeurt het soms da nen
Belgischen speler tot in de 'geteleviseerde' foase van een toernôoi gerakt. Der
zyn twêe type spelers:

De besten speler ôoit es Stephen Hendry, die zowel defensief als offensief den
besten wos. Iès 7 kêers weireldkampioen gewist, een absoluut recor.



https://vls.wikipedia.org/wiki/Sjiisme

't Sjiisme (Arabisch: الشيعة, Perzisch: شیعه), letterlyk: "volgelieng van Ali",
es êen van de twêe grôote ideologische strôomiengn in den islam woavan da't
soennisme d'andere ôofdstrôomienge es. De sjiietn vorm'n ietske mêer of tien
percent van olle islamietn.

De sjiietn zyn de volgeliengn van Ali (die leefde van apeupri 598 tout 661), de
koozn en schôozeune van Mohammed (me da Ali getrouwd wos me Mohammeds dochter
Fatima). Ali es by de soennietn undernen vierdn kalief, mo by de sjiietn es tie
erkend lyk ulder êestn imam. De Shia of "Partye" (van Ali) erkent ezô d'êeste
drie kaliefn van de soennietn nie omda de sjiietn ollêene mo de Sunna erkenn'n a
't ofkomstig es van de familje van Mohammed en ze nie contreir es an ulder
regels. 't Sjiisme verschilt van gelôof ôok in teffrente zoakn van't soennisme:
by de sjiietn es ter ounder andere nen echtn clerus (bevôorbêeld d'ayatollahs in
Iran die vele persôonlyke macht en anang en), een duudelyke marteloarecultus
(bevôorbêeld d'illigdomm'n van Ali en zy zeuns Hasan (= den twiddn sjiietisch,
imam) en Husein (= den derdn sjiietischn imam)) en 't gelôof in de weederkomste
van den latstn, verdookn imam lyk Mahdi ip't ende der tydn.

Ip oar beurt bestoat ôok de Shia uut verschilligte richtiengn woarounder de
kleêne vrêedzoame groep van de Ismaëlietn med ulder vôorman Karim Aga Khan IV.
De sjiietn vormnn d'oovergrôote mêerdereyd van de bevolkienge in Iran en't zuudn
van Irak. Under belangrykste illigdomm'n stoan ton ôok in Irak, lyk byvôorbêeld
't graf van Ali in Najaf. De sjiietn zyn ôok in de mêerdereyd in Azerbeidjan en
Bahrein, belangryke mindereedn zyn der in Libanon, Afghanistan, Pakistan en
Ôost-Afrika. Vodder van de reste zyn der ôok nog vele zogezeide kettersch
groepeeriengn die uut de Shia zyn vôortgekomm'n.



https://vls.wikipedia.org/wiki/Sjiietn

't Sjiisme (Arabisch: الشيعة, Perzisch: شیعه), letterlyk: "volgelieng van Ali",
es êen van de twêe grôote ideologische strôomiengn in den islam woavan da't
soennisme d'andere ôofdstrôomienge es. De sjiietn vorm'n ietske mêer of tien
percent van olle islamietn.

De sjiietn zyn de volgeliengn van Ali (die leefde van apeupri 598 tout 661), de
koozn en schôozeune van Mohammed (me da Ali getrouwd wos me Mohammeds dochter
Fatima). Ali es by de soennietn undernen vierdn kalief, mo by de sjiietn es tie
erkend lyk ulder êestn imam. De Shia of "Partye" (van Ali) erkent ezô d'êeste
drie kaliefn van de soennietn nie omda de sjiietn ollêene mo de Sunna erkenn'n a
't ofkomstig es van de familje van Mohammed en ze nie contreir es an ulder
regels. 't Sjiisme verschilt van gelôof ôok in teffrente zoakn van't soennisme:
by de sjiietn es ter ounder andere nen echtn clerus (bevôorbêeld d'ayatollahs in
Iran die vele persôonlyke macht en anang en), een duudelyke marteloarecultus
(bevôorbêeld d'illigdomm'n van Ali en zy zeuns Hasan (= den twiddn sjiietisch,
imam) en Husein (= den derdn sjiietischn imam)) en 't gelôof in de weederkomste
van den latstn, verdookn imam lyk Mahdi ip't ende der tydn.

Ip oar beurt bestoat ôok de Shia uut verschilligte richtiengn woarounder de
kleêne vrêedzoame groep van de Ismaëlietn med ulder vôorman Karim Aga Khan IV.
De sjiietn vormnn d'oovergrôote mêerdereyd van de bevolkienge in Iran en't zuudn
van Irak. Under belangrykste illigdomm'n stoan ton ôok in Irak, lyk byvôorbêeld
't graf van Ali in Najaf. De sjiietn zyn ôok in de mêerdereyd in Azerbeidjan en
Bahrein, belangryke mindereedn zyn der in Libanon, Afghanistan, Pakistan en
Ôost-Afrika. Vodder van de reste zyn der ôok nog vele zogezeide kettersch
groepeeriengn die uut de Shia zyn vôortgekomm'n.



https://vls.wikipedia.org/wiki/Sint-Moartnskathedroale

De Sint-Moartnskerke (officieel Sint-Maarten en Sint-Niklaaskerk, no de twee
patroonilligen van Yper) is e gotische kerke van 102 meiters oge, die ebouwd is
tusschn 1230 en 1370 en die in Yper. Doavoorn wos er e romaansche kerke. 't Is
de kathedroale van 't bisdom Yper ewist tusschn 1561 en 1801, nu en is 't dus
officieel gin kathedroale nemi.

De kerke zevve is groot en 't i vele luxe en da toogt da ze ebouwd is in de
goudn joarn van Yper, toune at de loaknindustrie de commerce indeliks deed
droain. De loaknalln zyn oek oungeveer in 'n dien tyde ezet.

Da bisdom ountstound deurda 't bisdom Terwoan, achter dan de abdyen doa te
grounde ericht woarn, uut makoar viel in drie aar bisdommn: Boulogne,
Sint-Omaars en Yper zevve. Binn liggn een van de bekendste bisschoppn
(Jansenius) en Robrecht van Bethune, groaf van Vloandern, begroavn.

De kerke die der nu stoat is nie mi d'oorsprounkelikke kerke, dedie is beistn 'n
Eestn Oorloge kapot ebombardeerd deur de Duutschers. An de zydskant no 't park
en 'n schouwburg toe, kuj nog stikkn van d'oude kerke zien stoan en liggn. De
kerke zevve is erbouwd kunn zyn lik dervoorn deurdat heel de stee in koarte
ebrocht wos deur architect Coomans, die ze tekeniengn meinam toune at 'n 't
anzette beisn 'n Oorloge. De fundoaschn zyn nog ossan dezeste lik van
d'oorsprounkelikke kerke



https://vls.wikipedia.org/wiki/Sint-Andries

Sint-Andries is e dêelgemêente van Brugge. Sint-Andries ed een groendgebied va
20,65 km² e ed 20.430 inweuners (2005).

't Centrum van Sint-Andries ligt in feite ten zuud-westen van Brugge. Vanip de
Groate Markt in Brugge centrum is 't oengevêer 4,5 kilomêeters richtienk "De
Platse", de plekke wor dat de kerke en 't gemêentnhuus stoan, anders gezeid
Sint-Andries centrum eigentlik. Sint-Andries ku je vanuut Brugge-centrum bereikn
oj passêert via de Smêepoorte richtienk de Canada Square wor daje via de
Gistelsche Stêenweg richtienk 't centrum van Sint-Andries goat.

Nie verre doavan langst de Gistelsche Stêenweg eje der oke nog de kapelle van 't
Boomtjie, me e woender bêeld. Doarachter liggen 't Provinsiehuus Boeverbos (de
centroale administroasje van de provinsje) en de provinsjale politieschole.

In Sint-Andries eje oke nog 't stadion van de twêe voetbolclubs van Brugge:
Cercle Brugge en Club Brugge, 't Jan Breydelstadium. In 't de gebeurte dovan eje
ook 't Olympiabad.

Sint-Andries kuje noh indelen in klindere wyken lik de Hermitoage, Ter Stroaten
en parochies lik Blymoare, Sint-Willibrord, Sint-Boafs. Andere
bezienswoardigheden in Sint-Andries zyn Kastêel Tudor, Kastêel Beisbroek mè de
volkschsterrenwacht, de Chartreuzinnen, Domein de Koede Keuken met Kastêel
Cateline en d'Abdy van Zeevnkerkn.

Den Expressweg (oftewel den N31) is 'n belangryke verkêersoadere da deure 't
groendgebied van Sint-Andries sniedt. Dien ôtoroete verbiendt den zêeoavn van
Zeebrugge via Brugge met de belangrieke ôtostrades gelik den E40 en den E403.
Langst den Expressweg richtienk Zeebrugge viend je ôok twêe gevangeniscomplexen.
Enerzieds eje d' oede gevangenisse, "de Refuge" (tegenweurdig 'n ipvangcentrum
vor uutgeprocedêerde azielzoekers). Nie verre derneffest viend je 't nieuw
complex, just gelegen tusschen de Legeweg, den Expressweg en de spôorweg.

Sint-Andries (en surtout Ver-Sint-Andries, voby de Platse) is e vrée groen &
bosryk gebied. Jet an den ene kant roend de côté van 't kanoal en de spoorweg
Brugge-Oostende 't begun van de polders woar da je dus in den overgank van
zandgroend nor klytegroend voral landelike gebiedn êet. Langsch de côté van de
Gistelsche Steenweg en de Toeroetsche Steenweg viend je ip de zandigen
oendergroend voral busch. Grote domiens zyn de gebiedn van Beisbroek,
Chartreuzinnen, Tudor en Tilleghem. Sins ongeveer 't ende van 2005 zitten der
oke were everzwyns an diene côté. Noar dat schient zoeden ze oftwel geïmportêerd
zyn oftwel zoeden ze ûut de kanten van Nôord-Frankriek nor de busschen roend de
kânten van de grenze van Sint-Andries zyn gekommen. Ze zitten in feite te
sjcharreln roend de busschen an de kanten van d'Abdy van Zeevnkerkn, Loppem en
Zillegem.



https://vls.wikipedia.org/wiki/Sigrette

Een sigrette es een rolleke toebak, dat tope g'houdn wordt door een bledje, een
dun papierne kokerke. Der zyn grofweg twêe vormen woarin da je ze kut krygn: ol
met filters grêedgemakt in e pakske (zukke sigrettn wordn kortweg filters
genoemd) of ge kut de bledjes en den toebak apart kopen en ze zelve rolln (zukke
sigrettn zyn stukkn goekôper en wordn rolsigrettn genoemd).

Ge moet een sigrette me vier ansteekn terwijl da je inoasemnt. De rôok (de
smôor) komt in de loungn en gift oa. nicotine of an 't bloed woardoor da je een
rustig en ountspannend gevoel krygt. Omdat er smôor vrykomt, noemn ze 't rôken
van een sigrette e sigrette smôren, oloewel da smôren by de jeugd tegenwoordig
mêestol ollêne vo 't smôren van ne joint gebruukt wordt.

Sigrettn zyn styf oungezond: ge kut er ounder andere longkanker van krygn. In 't
begun van de 20e eeuw woarn de gevoarn nog nie zo goe gekend en smôordige verre
olleman.

Het woord sigrette es van oorsproung 't Franse verklêenwoord van een sigarre,
nen dikkern variant met mêer (en mêestol straffern-) toebak in.



https://vls.wikipedia.org/wiki/Sep_Vanmarcke

Sep Vanmarcke (28 juli 1988, Kortryk) es nen West-Vlamschn coureur die nu in
Woaregem weunt. Zyn specialiteit zyn de nôordelyke veurjoarsklassiekers.

Vanmarcke ree by de beloftn by't continentoale team Jong Vlaanderen-Bauknecht.
Ip 1 oest 2009 kreeg 'tem e profcontract van Topsport Vlaanderen-Mercator en e
den dag achter't têeken'n van zyn êeste profcontract wierd em ol derekt achtstn
in e massaspurt in de Sparkassen Giro, die gewonn'n wierd deur Mark Cavendish.
Loatr in da joar ree tie nog enkele schôone plekkn, lyk e zesde plekke in't
Kampioenschap van Vloandern en ree tie mee inde ploege van't
Weireldkampioenschap vo de gastn ounder de 23 joar te Mendrisio.

Achter e goe wintersezoen 2009-2010 ree 't em vo ne joenge gast van 21 in 2010 e
goe veurjoar me ounder and're e derde plekke in de "Ronde van het Groene Hart"
en e twidde plekke in de klassieker Gent-Wevelgem achter Edvald Boasson Hagen.
Loatr in 2010 volgdn der nog ereplekkn ounder and're in de Vierdoagsche van
Duunkerke, den Eneco Tour, de Grand Prix de Wallonie, 't Circuit Franco-Belge en
Parys-Tours.

In 2011 gingtie rydn vo de World Tour-ploege Team Garmin-Cervélo. In 2012 kwam
zyn deurbroake me zyn êestn oovrwinnienge by de profs in den Omlôop Het
Nieuwsblad.

In 2013 dee tie nen transfer na den ipvolger van de Rabobankploege, Blanco Pro
Cycling (wa derachter ernoemd wierd na Belkin Pro Cycling). In da joar dee tie
zyn tot nu toe grôotste prestoasje me en twidde plekke in Parys-Roubaix 2013. Je
ree ton tegoare me Fabian Cancellara na de strepe ip de veloboane van Roboais,
woar em versloagn wierd in de sprint.



https://vls.wikipedia.org/wiki/Sente-Boafs

Sente-Boafs (Nederlands: Sint-Baafs-Vijve) ligt an d'Leie en an de Mandle, en et
een schôon Romaans kerkske. Sedert 1976 est t'ôpe me Wielsbeke.

In den draai up de Ryksweg staat 't stanbeeld van Jules. Eigentlik was da nen
ounbekende soldaat uut 'n Eestn Oorloge, maar sedert dat Jules Vandenbossche ne
kee zyn bulte up zyne rugge een bitje bygewerkt et, noemn z'em nu Jules.

Vroegre wos Sente-Boafs surtou un prochje van boern en vlasboazn. De Leie noemdn
ze ton nog The Golden River. Ondertussn bluft er van 't vlas ni vele mer ovre.
De welvoart es daarachtre gekoomn van ploatekootn (leem- en outspoanderploatn)
en tapytweevryen (Balta in Sente-Boafs en Beaulieu in Wielsbeke).

Die grôte fabriekn en meddertyd wok tefrente butenlanders angetrokkn, die nu in
grôte aantaln in Sente-Boafs, Wielsbeke en Wakkn weunn. De meste kommn ut
Turkeye, Marokko of Tunesië. 't Zittn nateurlik ôok Algerjèns tussn.

De Leie es in de joarn 70 rechte getrokkn en verbrid voa groddere scheepn toe te
loatn. Up t schêen tussn Sente-Boafs en Zulte (Oost-Vloandern) stoat ern nieuwe
sluze, woa da ze wok 't woaterpeil mee regeln voa de Leie tussn Sente-Boafs en
Mêende/Wervik.

Sente-Boafs es in de joarn 50 nog in 't nieuws gewist omda ze peisden dat 'r een
spook roundvlôog. Surtou de kantn van de Loavre-oek (Loverhoek - Loverstraat).
Nun slimme professre van Gent et ton ountdekt da 't nun veugle wos die zo zere
koste vliegn en zukn roar leevn makte.

Den bekendsten es André Demedts. In zyn junge joaren et ie boekn geschreevn voa
de junge gastn. Loatre wasnt den boas van radio Kortryk (VRT 2 West-Vlaanderen).
D'oude pastrie nevest de kerke es nu parochjaal centre en en ze noar em genoemd.



https://vls.wikipedia.org/wiki/Santa_Croce

De Basilica di Santa Croce (in 't West-Vlams: Kerke van et Illig Kruus) es e
grôte kerke in Firenze. 't Es e gotische basilieke en de grôotste kerke van de
Franciskoann in hêel de weireld.

Z' es geleegn ip e plekke woarda vroegr e klêen eilandje lag an e zy-arm van den
Arno (de riviere die deur Firenze strôomt), die nu ipgedrôogd es. Da stadsdêel
ligt dus redelik lêge me 't gevolg dat er antinsn oovrstrômiengn zyn lik in
1966. Round 1220 gingn der em doa Franciskoann vestign en den bouw van de kerke
es gestart in 1294 deur de Florentynschn architect Arnolfo di Cambio.

Et groundplan es en Egyptisch kruus (een T-vorme) en es 114,45 meiters lank. De
façoade es pas ofgewerkt in 1863 en es gemakt uut mêerkleurig marmer wa da e
typisch kenmerk wos van de loat-middelêeuwsche bouwstyle van 't stad. 't Trekt e
bitje ip de vôorkant van de Duomo, mo ton wel klinder en zondr de koepel. An de
Santa Croce es ter e kapelle gezet deur Brunelleschi, de Pazzi-kapelle, woardat
er vele werkn van em in zyn. De kerke es zwoar gerenoveerd gewist in de 16de
êeuwe deur Giorgio Vasari, in ipdracht van Cosimo I de' Medici. By de kerke ligt
ôok et Museo dell'Opera di Santa Croce, e museum me tefrente kunstwerkn.

In de kerke zyn der ôok vele kunstschattn lik et kruusbêeld van Donatello of de
schilderienge van et lydn van Christus deur Cimabue da zwoar g'abimeerd es
gerakt deur d'oovrstrômienge van 1966. Verder es ter e grôte verzoamelienge van
werkn van de schole van Giotto di Bandone en zyn der nog werkn van ounder andere
Giorgio Vasari, Lorenzo Ghiberti en Giuliano da Sangallo te bezien.

Vele bekende Florentynn en andere Italioann liggn inde Santa Croce begroavn. In
de rechterzybeuke lig et graf van Michelangelo. Em stierf ip 18 februoari 1564
en wilde zelve in Firenze begroavn wordn. Z' in zyn lyk ton in den duuk van Rome
na Firenze gebrocht ip nen ezel tusschn nen ôop marchandrie. Twêe weekn loatr
kwoamn ze toe en pas ip 17 juli est em begroavn gewist. Die ontvoerienge stoa
vastgelegd ounderaan et graf.

Tusschn et twêede en 't derde altoar reks ligt et graf van Dante Alighieri. Der
liggn wel gin restn in van em dus es 't eignlik e cenotoave, Dante zelve lig in
Ravenna woardat em in 1321 stierf. Ol sinsn 1396 vroagt Firenze an Ravenna vo
zyn lichoam na zyn voaderstad were te bringn, mo Ravenna weigert da te doene. Ip
Dante's sterfdag, den 14den september, stuurt Firenze wel olie na Ravenna vo der
de luchtjes ip zyn graf mee te doen brand'n.

Tusschn 't êerste en 't twêede altoar teegn de lienkermure ligt et grafmonument
vo Galileo Galilei. Em wos gestorvn ip 8 januoari 1642 mo mocht er deur zyn
heliocentrische uutloatiengn nie begroavn wordn van paus Urbanus VIII. In 1737
in ze zyn lichoam aglik were ipgegroavn en in de tombe bygezet. Ip et graf stoa
geschreevn Eppure Muove (en toch bougeert et), e ironische verwyzienge na zyn
verdedigienge van 't heliocentrisme. In 't zelfde graf liggn nog e lêerlienk van
em, Vincenzo Viviani, en nog e joenge vrouwe, verzekers Virginia Galilei, zyn
dochter uut en onechte reloatie.

Verder liggn ôok Niccolo Machiavelli, Lorenzo Ghiberti, Giorgio Vasari en
Gioacchino Rossini in de Santa Croce begroavn.



https://vls.wikipedia.org/wiki/Saint-Jans-Cappel

Sint-Jans-Kapel ofte Sint-Janskapelle (Frans: Saint-Jans-Cappel, Nederlands:
Sint-Janskappel) es e gemêente in Vrankryk in't Noorderdepartement. 't Ligt in
Frans-Vloandern in de Fransche Westoek, in't middn van't Euvelland.
Sint-Jans-Kapel ligt teegn De Schreve en grenst an de gemêentn Boeschepe,
Westouter (Euvelland), Belle, Metern en Bertn. Deur 't groundgebied van
Sint-Jans-Kapel vloeit de Grote Beke, die ountspriengt an de Zwortnberg en in
Steenwerk uutkomt in de Leie.

't Dorptje i nen redelyk recentn ôorsproung. 't Es in 1560 vermeld gewist lyk
Sancti Joannis Capella als ounderverdêelienge vande diocesie Terwoan. Int
Vlamsch noemdigde't ton Sint-Jans-Cappel. De kerke, die gewyd es an
Sint-Jan-den-Doopr, es ebouwd gewist in 1557, mo es gelyk vele kerkn in de
Fransche Westoek platgebrand gewist deur de Geuzn. Derachter es ze erbouwd. In
Sint-Jans-Kapel stoat ôok de Villa Marguerite Yourcenar ip de Zwortnberg woarda
schryfster Marguerite Yourcenar (1903-1987) nog geweund it. Teegnwôordig es der
ôok e museum gewyd aan Yourcenar. Vo de reste ligt et Mont Noir Military
Cemetary, e Brits militair kerkof uut den Êestn Weireldoorloge, ôok ip't
groundgebied van Sint-Jans-Kapel.



https://vls.wikipedia.org/wiki/Sabine_de_Bethune

Sabine de Bethune (Leopoldstad (nu Kinshasa), 16 juli 1958) is e West-Vlamsche
politica en sedert 1995 senatrice vo de CD&V. De 10stn oktober 2011 volgde ze
Danny Pieters ip ols vôorzitter van de Senoat.

Ze komt uut en oadellikke familie. Heur voader, Emmanuel de Bethune, wos
burgemêester van Marke en Kortrik. Jean-Baptiste de Bethune (1821-1894),
architect en belangrykste verteegnwoordiger van de neogotiek in België, is heur
overovergrotvoader. Heur moeder is dochter van Karel van Cauwelaert de Weyls
(1905-1987), senateur gewist vo de CVP en hoofdredacteur van de gazette Het
Volk.

De Bethune lêerde vôort vo Rechtn an de K.U.Leuven en wos in dien tyd by de
'CVP-jongeren'. Van 1983 toet 1988 wos ze avocoate in Kortrik en in de joarn
tachentig wos ze arrondissementêel vôorzitster van de 'CVP-vrouwen'. Vanof 1987
toet 1995 werkte ze ip 't kabinet van CVP-minister Miet Smet (êerst
stoatssecretoaris vo 'Leefmilieu en Maatschappelijke Emancipatie' en vanof 1992
minister van 'Arbeid en Gelijke Kansen').



https://vls.wikipedia.org/wiki/SI

't SI-systèm is een internationoal systèm van êenheedn die in 1960 zyn
ingebrocht. De standoard wordt bewoard deur het Bureau international des poids
et mesures in Sèvres, Vrankryk. SI stoat vô 't Franse Système International
d’Unités (internationoal êenheednsystèm). Ieder fysische of scheikundige
eigenschap kad uutgedrukt wordn in SI-êenheedn of een combinoatie dervan.

't Metriek systèm was ountworpn deur een groep wetenschappers (woarounder
Lavoisier, de "voader van de moderne scheikunde") ounder d' instruksjies van
Louis XVI, die een rationoal systèm van moatn en gewichtn wilde hèn. Achter de
Franse Revolusje hèt de revolusjonêre regerienge da systêm g'adoptèrd, en is in
voege gekommn up den tiensten december 1799, een moand achter da Napoleon an de
macht was gekommn.

De bedoelienge van 't SI-systèm is vô 't gemakkeliker te maakn voar up 't
internationoal vlak gegeevns uut te wisseln. Oorsprounkelik haad ieder land zyn
eign moatstelsel, en zels nu gebrukkn landn gelik 't Verênigd Keunienkryk en de
Verênigde Stoatn nog êenheedn gelik 't pond, den duum, de voet en de myle (de
zogenoamd Imperioale êenheedn).



https://vls.wikipedia.org/wiki/Roularta

Roularta, of vuluut gezeid de Roularta Media Group es een bedryf dat actief es
in de media, vôorol in weekbloadn, gazettn en TV. Het bedryf es gevestigd in
Roeseloare, moar eit ôok ofdêliengn in Zellik en Brussel. Doarnoast zyn ze ôok
nog actief in Vrankryk, Olland, Duutsland, Nôorweegn en Slovenië.

In 1954 begoste Willy De Nolf een klêne uutgeverie-drukkerie in 't centrum va
Roeseloare, da twêe platselikke weekbloadn uutbrocht: De Roeseloarse Weekbode en
Advertentie. Deur uutbreidinge over de hêle regio wos in 1960 Roularta
uutgegroeid tot de grôotste uutgever va middn West-Vloandern. De groep weirdt
verder uutgebreid, êest in West-Vloandern, en ton de reste van Vloandern en
leidde in 1969 tot een iploage van mêer dan 1 miljoen exemploaren.

In 1971 kwaamn ze me een nieuw product: kwaliteitsmagazines, 't best bekend es
de Knack, moar andere producten woarn ôok van udder: Trends en Sport Magazine.
In 1972 nam Rik de Nolf, zeune van, de leidinge over. Vanaf ton zettn ze udder
êeste stappn in de Woaln. Een aantol bekende noamn zyn: Trends-Tendances, Le Vif
/L'Express. Ondertussn koomn der ôok een aantal gespecialiseerde bloaden,
vôorbeeld Nest, een lifestyle magazine start in 2002.

Roularta oat ôok plann om in de audiovisuele weireld te goan: in 1987 stoundn ze
mee an de wiege va VTM, de êeste commercieln omroep in Vloandern. Tot ip
vandoage ein ze 50% van de andêeln in VMM (et moederbedryf va VTM). Ze zyn ôok
betrokkn by Kanaal Z, en de radiozender Q-Music.



https://vls.wikipedia.org/wiki/Rose_McGowan

Rose McGowan (Florence, Italië, 5 september 1973) is een Amerikoanse actrice die
't beste bekend is voe eur rolle als Paige Matthews in 'Charmed'.

Rose McGowan is de 2de oudste van 6 kienders, woavan dat er 2 alf-verwanten
zien. Ze is geboren in Firenze in Italië. Eur ouders zyn Daniel McGowan, een
Iers-geboorn artiest en Terri, a Frans-Amerikoanse schryfster. Eur ouders woarn
lid van de Christelike bewegieng 'The Children of God' en eur pa was de leider
van et Italioanse dêel van de groep.

Rose McGowan leefde in 't begun van eur jeugd in de groepscommune en ze reisde
deur Europa met eur ouders. Deur eur pa z'n kunstcontractn wier Rose e
kiendmodel en azo is ze verscheenn in Vogue Bambini en andere Italioanse
boeksjes. Eur ouders giengen uut mekoar toen da ze 10 joar was. Doarachter
weunde ze in Oregon en Gig Harbor, Washington. Rose kost gin Iengels toet
wanneer da ze noa de Verènigde Stoatn veruusde.

In 2001, achter e poar kleine rolletjes, lik de kleine rolle in de worstelfilm
'Ready to Rumble', kreeg Rose de rolle van Paige Matthews in de hitserie
'Charmed', ter vervangieng van et hoofdpersonage van Shannen Doherty, achter da
ze ountslag'n wier in de show. Rose et er in bluv'n spel'n toet da de show
gestopt wier, in 2006. Ze kreeg een aanbod voe producer te zyn vant latste
seizoen, mo ze zaag da nie zittn.

Rose et ook gezoengen op et liedje 'Superfabulous' van BT, van z'n album
'Emotional Technology'. Et liedje et in films gewist, ounder andere 'Win a Date
with Tad Hamilton' en 'Raising Helen'. Et stot ook op de latste
'Charmed'-soundtrack cd.

In de 'Charmed'-episode 'Sense and Sense Ability', et Rose in rolle e stiksje
van 'Fever' van Peggy Lee gecovered.



https://vls.wikipedia.org/wiki/Roomse_keunienk

In 't Duuts Hillig Rôoms Ryk wierdn de keuniengn êest verkoozn en ’n ende loater
deur de paus gekrôond tout keizer. De periode vó die krônienge wierdn ze
Rôomsche keunienk genoemd.

Sommigte Rôomsche keuniengn woarn ol dôod vór under keizerskrônienge, en zyn dus
nôoit keizer gewist, lik Albrecht II en Ferdinand IV.

De Latynsche noame was Rex Romanorum, de Duutsche noame Römischer König of König
der Römer. In de 18e êeuwe wierd ook König in Germanien of Germaniae Rex
gebruukt. Moderne Duutsche schryvers gebruukn den term Römisch-Deutscher König
(Rôoms-Duutsche keunienk).

Deurda Lodewyk IV nog e kiend was en doaby ook ziekelik, krêegn de verschillige
stamhertogdommn Frankn (of Franconië), Saksn, Beiern, Swaabn en Lotharingen mêer
en mêer macht. Den hertog van Franconië, Konrad I wierd verkoozn tout nieuwe
keunienk van Ôost-Francië. Lotharingen wilde liever e Karolienger en doa koozn
ze Karel de Simpeln van West-Francië.

Hêel de periode da Konrad I keunienk was hèt ‘n moetn vechtn teegn de groeiende
macht van d’hertoogn van Saksn, Beiern en Swaabn. Je besefte da den hertog van
Saksn den ênigstn was die capabel was vo ‘t keunienkryk tegoare t‘houdn en ip
z’n sterfbedde kost ’n z’n broere Eberhard overhoaln vo de krône over te droagn
an Hendrik I de Veugeloare, den hertog van Saksn, die hem ipvolgde in
Ôost-Francië.

In 925 kost Hendrik I Lotharingen were ounder Ôost-Francië briengn. Ip 't ende
van z’n leevn haad ‘n ol de stamhertogdommn verênigd en je wordt doadeure anzien
als de stichter van ‘t middelêeuws Duutsland. ‘t Keunienkryk evolueerde ounder
’t Saksisch Huus van de Liudolfiengers (ook ‘t Ottoons Huus genoemd) no ‘t
vervolg van ‘t Hillig Rôoms Ryk.

Van 924 wast er doa gin keizer mè gewist. Hendrik I zyn zeune, Otto I, wierd in
962 gekrôond tout keizer. 't Ottoons Huus, te begunn by keunienk Hendrik I,
wordt doadeure anzien als d'êeste dynastie die de keizers van ‘t Hillig Rôoms
Ryk achter de Karoliengers ipvolgde.

’t Ryk bestound nie ollêne uut ‘t keunienkryk Duutsland met Ôostnryk, Boheemn en
’t loatere Zwitserland, mor ook nog uut de keunienkrykn Italië en Bourgondië.

Achter ‘n dôod van Sigismund stierf ‘t Huus Luxemburg uut. Z’n ênigste dochter
Elisabeth erfde Hongareye, Duutsland en Boheemn. Ze trouwde mè den Habsburger,
hertog Albrecht V van Ôostnryk. (Rudolf I van Habsburg (1273-1291) was e verre
vôorvoader van hem).

De Duutsche keurvorstn (verkiezers van ‘t Hillig Rôoms Ryk) verkoozn Albrecht V
als ipvolger van Sigismund, woamee dat ‘n keunienk Albrecht II kwam. Je was den
êeste Rôomsche keunienk van den tak van d'Albertynen van d’hertoogn van
Ôostnryk.

Met hem begost de lange reke van Duutsche keuniengn en keizers van 't Huus
Habsburg (1438-1740).

Deur de verênigienge van Ôostnryk, Hongareye en Boheemn woarn de Habsburgers
machtig genoeg gekommn vor under wille te kunn ipleggn an de keurvostn, en in
1438 kwam ’t keuniengschap erfelik. Achter Albrecht II wierdn ol de Habsburgsche
keuniengn ook tout keizer gekrôond, uutgezounderd Ferdinand IV, die nog vó z’n
voader stierf.

Achter Karel VI zyn dôod in 1740 stierf ‘t Huus Habsburg in mannelikke lyne uut.
Mè z’n dochter Maria Theresia van Ôostnryk, die getrouwd was mè Frans I, begost
‘t Huus Habsburg-Lotharingen.

‘t Hillig Rôoms Ryk blêef bestoan tout in 1806. Frans II dêed ofstand ounder
druk van Napoleong.



https://vls.wikipedia.org/wiki/Rogier_van_der_Weyden

Rogier van der Weyden (Doornik, ca. 1399 - Brussel, 18 juni 1464) was e
kunstschilder van ’t begun van de 15e êeuwe. Je was êen van de groundleggers van
de Vlamsche Primitievn en de vôortzetter van de styl van de Meester van Flémalle
(Robert Campin).

Round 1435 weundeg't ie in Brussel, woa dat 'n angesteld was as officieel
stadsschilder. Je vervlamste doa zyn noame tout Rogier van der Weyden. Je krêeg
ook ipdrachtn van burgerlikke en kerkelikke instelliengn en van ’t Bourgondisch
hof. J’is in 1464 gestorvn in Brussel.

Rogier van der Weyden liet hem beïnvloedn deur Jan van Eyck. Dat is te zien in
zyn vroeg werk: Den Hillige Lukas têkent Onze-Lieve-Vrouwe, woavan dat er e
perfecte kopie van ’t ende van de 15e êeuwe te zien is in ‘t Groeningemuseum van
Brugge.

Van der Weyden liet hem vo ’t landschap en ’t interieur inspireern deur de
Madonna met Kind en kanselier Rolin van van Eyck, uut dezelfste periode (hier
ounder te zien), mo de personages illustreern zyn persoonlikke expressieve styl.

De kruusofhoalienge wierd in zyn tyd anzien as enorm belangryk en uniek, deur
d’indrukwekknde composiesje, de vorm, ‘t kleurgebruuk en ‘t gevoel. ’t Werk is
styf vele gecopieerd gewist en ’t haad ’n enormn invloed.

’t Was oorsprounkelik gemakt in ipdracht van de kruusbooggilde van Leuvn. An
weerskantn van ’t werk stoat er e kruusboogsje. Ounder Filips II wierd ’t no
Spanje g’hoald en uutendelik is ’t in ’t Museo del Prado van Madrid beland.



https://vls.wikipedia.org/wiki/Roger_Wittevrongel

Roger Wittevrongel (Blanknberge, 23 april 1933) is e West-Vlamsche
kunstschilder, têkenoare en etser. Wittevrongels werk wordt by 't hyperrealisme
gerekend, één van de vele vormen van realisme die surtout in Amerika ipkwam in
de joarn 70.

Wittevrongel krêeg zyn ipleidienge in Gent. Je combineerdege de Keuninklike
Academie vo Schône Kunstn (1953-1956) mè studies vo lêroare plastische
ipvoedienge in de Ryksnormoalschole (1954-1956) ounder leidienge van Octave
Landuyt.

Van 1956 tout 1971 was 'n lêroare plastische ipvoedienge in de Ryksmiddelboare
schole in Gent en doarachter tout 1997 docent etsn, têkenen en lithografie an de
Keuninklike Academie vo Schône Kunstn in Gent, woa dat 'n de titel Eredocent
krêeg.

Roger Wittevrongel exposeert sedert 1954 in België en in 't buutnland o.a. in
Holland, Frankryk, Iengeland, Itoalië, Zwitserland, Duutsland, Zweedn, Marokko,
Tunesië, Zuud-Afrika, Brazilië, Japan, Amerika, Canada en Taiwan.

Vo 't moment weunt Roger Wittevrongel in Bachte-Maria-Leerne (provincie
Ôost-Vloandern) an de Leie, by Gent.



https://vls.wikipedia.org/wiki/Roger_Vangheluwe

Roger Joseph Vangheluwe (Roeseloare, 7 november 1936) wos den bisschop van het
bisdom Brugge toe den 23sten april 2010.

Vangheluwe is geboorn in 1936. J'es als licentioat in de theologie en de
bybelsche toalen ofgestudeerd, nen diplom dat ie an de KULeuven ghoald heit.
J'es paster gewyd in Roeseloare ip den 1sn februoari 1963. Als paster heet ie
verschillende ipdrachten in 't ounderwys g'hed, woarounder professer an het
grôotseminoarie van Brugge. In 1984 es 't ie bisschop benoemd (in 1985 gewyd).
De bisschop stoeng bekend vo ne geestigoard die koste lachen. Zô heet ie als
êestn Belgischen bisschop in een tv-quiz meegedoan (Tabel van Mendelejev) en
dorachter heet ie nog meegedoan met 't programma Zomer-2006, worin dat ie ook
nie stille gebleevn is.

Den 23sten van april van 2010 het ie z'n ountslag ingediend by de paus, vor een
lange historie van misbruuk met een joentjie uut zn eign familjie, die begost
was vo dat ie bisschop was en derachter nog verder gedeurd het. De paus he z'n
ountslag direct anveird. Nog den dag vo z'n ountslag, de negentiensten van
april, haad ie in Leuvn vo de studentn geprikt en gezeid hoe schandoalig dat ie
ol da misbruuk mè kienders in de katholieke kerke vound. J'het toun ook gezeid
da misbruuk mè kienders vil minder voorn komt in de kerke dan elders in de
moatschappye. 't Is in de nacht doarachter dat z'n familjie, en een poar eurn
loater z'n misbruuktn kozen, nen e-mail no de bisschoppn van België en no 't
Centrum vo Kiendermisbruuk in de katholieke kerke gezoundn hen. 't En is nie
geweetn of dat er een verband is tusschn z'n preke in Leuvn en de coleire van
zyn familjie. J'is een tiedje oendergedook'n int klooster van West-Vleetern, een
plekstjie wo dattie vroeger assan geiren verbleven hêd. Den twolfsten september
2010 istie uut Westvleteren weg moên goan, nor een nog niet bekend plekke verre
weg van zijn oud bisdom. Ook zoettie ten minste nog nen twidden kozen misbruukt
hên, 't gerecht is dadde on t'oenderzoek'n, want je n'is nie van zien eeste
leugen dôgegoan. Den ersbisjchop Léonard hê gezeid da zijn vroegere moat
Vangheluwe nie en beseft dat ie eentwadde ergs gedoan hêd.

Ol dadde è nie vele g'holpen. In twiduusentwolve hed de kerke besloten van
antipedofiele cursussen in te richten vo de seminaristen, om ze t'helpen nie
t'hervollen in de zoenden van vroeger. Mo desoendanks, bluuft de spannienge
groot, zeker achter da den hoofdredacteur van 't Parochieblad (in 't Vlams Kerk
en Leven) Vangheluwe gefeliciterd hed me s'n vichtigjoarigen pastersjubilee. Den
hoofdredacteur van die gazette hed em g'excuseird en hê gezeid dat'j'ol de
verantwordlikheid draagt, mo da's 'em moen versjchoon, omdat je t'ook nie ol kan
zien.



https://vls.wikipedia.org/wiki/Robert_Burns

Robert Burns (25 januoari 1759 - 21 juli 1796) (ook gekend lik Robbie Burns ,
Rabbie Burns, mêest geliefde zeune van Schotland, de ploegr-dichtre, Robden van
Solway Firth, de Bard van Ayrshire en in Schotland lik The Bard) was a Schotsche
dichtre. Y wordt algemêen bekeekn lik de nasionoale dichtre van Schotland en y
is weirldbefoamd. Y is de best gekende van de dichtrs die in 't Schots
geschreevn ên, aloewel y ook veele in 't Iengels ê gewerkt en in e lichte
Schotsche streektoale, die gemakklik te begrypn is vo nie-Schotn. Y schrêef ook
standoard-Iengls, en in die geschriftn wastn dikkers ip ze stoetst mê zyn
polletieke of burgerlikke kommentoar.

Y wordt anziene vor êen van d' êeste romantiekrs, en achtre zyn dôod wierdn 'n
inspiraosje-bronne vo de stichtrs van 't liberalisme en van 't socialisme, en e
kulturêel uutangbord in Schotland en oendre de Schottn de weirld roend. 't Boffn
mê zyn leevn en werk was bykans e kultuus in de 19e en 20e êewn, en zyn invloed
ip de Schotsche litterateure ê lange tyd grôot gewist. In 2009 wierd y
uutgekoozn lik de grotste Schot deur 't Schotsch publiek in e stemmienge die
angestierd was deur de Schotsche Tilleviesjezendre STV.

Burns makte nie allêene ôorsproenklik werk, y verzoamlde ook volkszangn uut hêel
Schotland, en y paste deeze an. Zyn gedicht (en liedje) "Auld Lang Syne" wordt
dikkers gezoengn ip Hogmanay (de latste dag van 't joar), en "Scots Wha Hae" da
lange tyd ê gediend vor 'n oenoffisiêel nasionoal volkslied van 't land. Andre
gedichtn en liedjes van Burns die wêlbekend zyn oovre de weirld teegnwôordig,
omvattn : "E Rô, Rô Rôoze"; "A Man's a Man for A' That"; "To a Louse"; "To a
Mouse"; "The Battle of Sherramuir"; "Tam o' Shanter"; en "Ae Fond Kiss".



https://vls.wikipedia.org/wiki/Poortersloge

De Poortersloge is e gebouw an de Jan Van Eyckplatse in Brugge. 't Stoat an den
overkant van 't Tolhuus en 't Pyndershuus, 't gildnhuus van de pynders of de
dokwerkers.

De Poortersloge was e verênigiengshuus van de Brugsche poorters, de burgers van
Brugge, en de ryke commercantn. Nu is 't Ryksarchief d'r in oundergebrocht.

In den eestn elft van de 15e eeuwe was 't eigndom van 't Genôotschap van de
Wittn Beir, die steekspeeln organiseerdn. Loater is de Poortersloge ook nog
gebruukt ols lokoal vo de schermersgilde van Sint-Joris en de rederykerskoamer
van den Hèilign Gêest.

Van 1720 tout 1890 was 't d' Academie vo Schone Kunsten. Van doa de stroatnoame
Academiestroate.

Den 29 januoari 1755 was ter e brand in 't gebouw. Achter de brand is 't
monumentoal ingangsportoal d'r gekommn me 't woapn van d' academie en 't
joarschrift Ut phoenix ex cinere suo Brugensium dono revivisco boovn de pôorte,
e verwyzienge no 't herstel achter de brand van 1755.

De ridderlikke steekspelverênigienge wierd eest 't Gheselscip van den Bere en
loater 't Ridderlijk en edel gheselscip van den Witten Beer genoemd. Ze koozn
den beir van 't woapnschild van Brugge ols under embleem. 't Schermgenôotschap
was in den tyd gesticht ter ere van de Forestiers van Vloandern. Ze kendn under
oogstn bloei in 't middn van de 15e eeuwe, mo ze woarn ol bekend ip 't ende van
de 14e eeuwe.

Den 11stn moarte 1392 wierd d'r ol ip de markt e grôot steekspel ingericht
tusschn de twèe stekers Jan van Gistel en Jan van Gruuthuse, de voader van
Lodewyk van Gruuthuse.

't Zelfste joar, in 1417 krêegn ze de toeloatienge vo buutn an 't gebouw in de
gevel, ip den hoek van de Zuuderstroate (nu d’Academiestroate) en de
Sint-Jansbrugge, ‘t beeld van under Bertjie van de loge die ‘t woapnschild
vastoudt, an te briengn. ‘t Bertje stoat er nog.

In moarte 1443 dêe Lodewyk van Gruuthuse vo den eeste kèe mee an 't steekspel
van de Wittn Beir. Je dêe ook mee in 1447, 1448 en 1450. Anton van Bourgondië,
de bastoardzeune van Filips den Goein, dêe ieder joar mee van 1454 tout 1458 en
loater ook nog e poar kèes. Filips den Goein, Karel den Stoutn, Maria van
Bourgondie en Maximiliaan van Oostnryk kwoamn kykn no de tornooin. 't Grotste
tornooi was da van de Goudn Boom van 3 tout 11 juli 1468, vo den trouw van Karel
den Stoutn en Margaretha van York.

Der was e nauwe soamnwerkienge tusschn Brugge en Rysel, die ook joarliks in
februoari e tornooi, l' Espinette, organiseerde. 't Gezelschap van de Wittn Beir
gienk no de steekspeeln in Rysel en zynder kwoamn no Brugge. Ze giengn ook no
steekspeeln in Brussel, Gent, Doornik en Mecheln.

In 't joar 1488 kostn d'r gin steekspeeln me deuregoan want da was ‘t joar da
Maximiliaan van Oostnryk gevangn zat in de Craenenburg ip de markt.

D'r wierdn ook veel fêestn g'oudn en verteegnwoordigers van de Rederykerskoamers
Den Illigen Gêest en de Drie Sanctinnen kwoamn theoater speeln.

In 1510 wierd 't Gezelschap van de Wittn Beir ipgevolgd deur 't Gild van de
Schermers, die eest vergoardn in de Poortersloge, mor in 1717 verhuusdn ze no de
Woaterolle en achter 1787 no de Pandolle. In 1905 zyn ze d'r mee gestopt.



https://vls.wikipedia.org/wiki/Plakkaat_van_Verlatinghe

De Plakkaat van Verlatinghe (ook wel Acte van Verlatinghe genoemd) wos
d'officiële verkloarienge van en deel van de Zeventien Provinciën woarin dan ze
zynder de Spoanschn keunienk Filips II nie ne mè erkendn lik hunder vorst. De
verkloarienge wos up 26 juli 1581 in Den Haag oundertekend.

De plakkoate wos gebaseerd up middeleeuwsche charters die rechtn goavn an de
steejn, lik et Charter van Kortenberg van 1312 en de Blyde Inkomste van 1356. De
stoatn verkloarn in die plakkoate da hundern vorst Filips II hunder rechtn en
vryheedn hèt geschoundn en verkloarn zynen troon lik verloatn.

De meeste van die stoatn han hunder kort doavoorn verboundn in de Unie van
Utrecht (1579).

Feitelik wos datte en eenzydige ounofhankelikheidsverkloarienge van de
deelnemende stoatn an de Unie van Utrecht da geresulteerd hèt in 't ountstoan
van de Republiek. Die verkloarienge kadert binn ne breedn context van de
rebellie in de Nederlandn tegen de Spoansche troepn dan hier gelegerd woarn
achter 'n desastreuzn beeldnstorm van 1566. In die periode hèn de Spanjoardn 't
grotste deel van Vloandern en Broabant heroverd up 't Stoats leger van de Unie
van Utrecht. Eén van de gevolgn hiervan wos 't ountstoan van de
generaliteitslandn Stoats-Vloandern en Stoats-Broabant (de stikkn dan stoats zyn
gebleevn).

Den tekst van de plakkoate hèt de loatere ounofhankelikheidsverkloariengn
g'inspireerd van de Broabantsche Omwentelienge (1789-1790) van de Zudelikke
Nederlandn, en van de Verenigde Stoatn van Amerika van 1776.



https://vls.wikipedia.org/wiki/Pinus

Pynboomn of pynn (Pinus) zyn e geslacht van altydgroene koniefeern-boomn uut de
famielje van de pynboomachtign. Ze zyn 't êenige geslacht in d' oendre-famielje
van de Pinoideae. O de varieteitn en oendresôortn meegeteld wordn bevat de
plantnlyste van de Royal Botanic Gardens uut Kew en de Missouri Botanical Garden
175 noamn van pynn lik gebruuklik, tegoare mê oengevêer dertig of vêertig
oenipgeloste en moejlikke gevolln en mêer verkêerde synonymn .

De mêeste streekn van 't Nôordlik Oafroend êrbergn e poar inêemsche
pynboomsôortn. Êen sôorte (de Sumatreesche pyne) komt oovre den eevenoare in
Sumatra toe an 2°S. In Nôord-Amerika, kommn verschillnde sôortn vôor ip
brêedtegroadn tusschn 66°N en 12°N.

Verschillnde sôortn wierdn ingevoerd in streekn mê gemoatigd en subtroopiesch
klimoat zowê in 't Nôordlik lik in 't Zuudlik oafroend, woa ze gekwikt wordn vo
't oet of lik ornementoale plantn in parkn en tuun. 'n Antal van zukke
ingevoerde sôortn zyn invanzief gewordn en ze bedreign inhêemsche ekostelsls.

Pynn zyn altydgroene konifeereboomn (of uutzoenderlik struukn) die gruujn mê 'n
oogte van 3-80 meetrs, 't mêerndêel van de sôortn tusschn 15 en 45 meetrs. De
klêenste zyn de siebeeriesche dwergpyne en de Potosi-pyne, en de grotstn is e 82
meetrs ooge ponderoza-pyne die te vienn is in Rogue River-Siskiyou National
Forest, Zuudlik Oregon .

De schusse van de mêeste pynboomn is dikke en schubbig, mo sommigte sôortn ên e
dinne ofschilfrende schorse. De takkn stoan in reeglmoatige schyn-kransn,
feitlik e hêel dichte spiroale mo dr uutziende lik e krieng vann takkn die uut
't zeifste punt kommn. Veele pynn zyn "unimodoal", en ze bringn mor êen zukke
krans vôort per joar, uut knoppn uut de top van de niewe joarscheute, mor andre
zyn "multimodoal", en ze krygn iedere joar twêe of mêer kransn. De
spiroalsgewyze groej van takkn, noaldn, en keegleschubbn, zyn geschikt vôgns
Fibonacci-veroediengn. De niewe lentescheutn wordn somtyds "keirsn" genoamd; ze
zyn bedekt mê bruune of witte knopschubn en in 't begun wyzn ze no boovn, loatre
wordn ze groene en ze spreidn under uut no buutn. Die "keirsn" geevn an de
busbowre e middle vo de vruchtboareid van de groend in te schattn en de
leevnskracht van de boomn.

Pynn zyn langleevnd, typiesch leeftydn oalnd van 100–1 000 joarn, sommigte zeifs
mêer. De mêest langleevnde is e Pinus longaeva. Êen individu van die sôorte,
genoamd "Mathuselem-boom", stoat ip de Lyste van 's weirlds oedste organismn, en
is roend de 4 600 joar oed. Die boom is te vienn in de Witte Bergn in Kalifornië
. E boom die nog oedre was, mo spytig genoeg gekapt, was 4 900 joar oed. Y wierd
in e bustje gevoen benêen de Wheeler Peak in Nevada en y is bekend lik de
"Prometheus-boom", genoamd no de Grieksche mythologiesche oensterflikkn êld. De
vrowlikke keegls ên 1,5–3 joar nôodig (ofanklik van de sôorte) vo te rypn achtre
de bestuuvienge, woaby da d' eignlikke bevruchtienge êen joar uutgesteld wordt.
By rypeid zyn de vrowlikke keegls 3–60 cm lank.

Pynn zyn mêestol êenuuzig, mê mannelikke en vrowelikke keegles ip dezeifste
boom, oewel dat e poar sôortn zyn die sub-êenuuzig zyn mê individuen die
grôotndêels mo nie hêelegans van êen geslacht zyn. De mannelikke keegls,
typiesch 1–5 cm lank, en allêene mo korte tyd anweezig (geweunlik in de lente,
oewel in den êrfst by sommigte sôortn), ofvollnd vanonze undre stuufmeel ên
verspreid. Iedre keegle ê talryke spiroalsgewyze geschikte schubbn, mê twêe
zoadn ip iedere vruchtboare schubbe; de schubn an 't oenderste en an 't boovnste
van de keegle zyn klêene en oenvruchtboar, zoendre zoadn. De zoadn zyn mêest
klêene en gevleugld, en wordn deur de wiend verspreid, mo sommigte zyn grotre en
ên mor e reste van e vleugl en zyn deur de veugels verspreid. By rypeid goan de
keegls geweunlik oopn vo de zoadn los te loatn, mo by sommigte van de deur
veugels verspreide sôortn (byvôorbêeld Pinus albicaulis), wordtn de zoadn
allêene mo losgeloatn o de veugls de keegls oopn breekn. By andre bluuv de zoadn
lange ipgeslootn in de keegls gedeurnde veele joarn toeda deur gebeurtnissn in
d' omgeevienge de keegls oopn goan, en de zoadn lossn. 't Mêest geweune gevol is
dadde woby 't hars de keegls geslootn oed toedatr e busbrand uutbrikt die 't
hars doe smeltn.

Pynn gruujn goed ip zeure groendn, sommigte ook ip koakgroendn; de mêeste vroagn
goeje drenoazje van de groend, mê e vôorkeure vo zandgroend, mor e poar
(byvôorbeeld Pinus contorta) verdroagn vernatte groendn. E poar kunn uutschietn
achtre e busbrand (byvôorbeeld Pinus canariensis). Sommigte sôortn pynn
(byvôorbeeld Pinus muricata) ên brand nôodig om undre vôort te plantn, en undre
populoasjes goan troage achtruut o de busbrandn oendredrukt wordn. Verschillende
sôortn zyn angepast an ekstreeme omstandigeedn van oogte- en brêedteliggienge
(byvôorbeeld Pinus pumila, Pinus mugo, Pinus albicaulis, Pinus aristata, Pinus
longaeva, Pinus balfouriana). De pinjon-pynn en 'n antal andre, noamlik Pinus
brutia en Pinus sabiniana, zyn byzoendre wêl angepast vo 't gruujn in êete,
drooge, oafwoestynachtige klimoatn.

De zoadn wordn geweunlik gêetn deur veugls en êekôorns. Sommigte veugls, in' t
byzoendre de nôotekraakre, de grysde nôotekraakre en de pinjon-goaj, zyn van
belank vo de verspreidienge van pyne-zoad no niewe streekn. Pyne-noaldn wordn
somtyds gêetn deur sommigte schubvleuglign (vliendrs en mottn sôortn die undre
voedn ip pynn), de Symphyta-sôortn (de zaagwespn), en geitn.

De pynn zyn by de mêest kommêrsjêel belangryke boomsôortn gewoardeerd vor undre
oet en oetpulpe in hêel de weirld. In warmgemoatigde en tropiesche streekn zyn
't rapgruujnde zochtoetsôortn die kunn gruujn in betrekklik dichte busbestandn,
undre zeur noaldestrôojsl belett d' oentwikklienge van de wedyvrnde
loofboomsôortn. Kommêrsjêele pynn wordn gekwikt in anplantiengn vor oet da
dichtre is, mêer harsig, en doadeure mêer deurzoame dan denne (Picea). Pynn-oet
wordt olgemêen gebruukt in oogweirdig timmrewerk lik meubls, vèèstreroamn,
pannêeln, vloern en doakn, en 't hars van sommigt sôortn is e belangryke bronne
vo terpntyn.

Omda pynn achtre da ze gekapt zyn gin weerstand ên teegn insektn of schimmls, is
olgemêen anbevooln vo 't oet allêene mo vo binnewerk te gebruukn. 't Oet da
buutn bluuv liggn kan do nie langre dan 12-18 moandn liggn ofanklik van 't
platslik klimoat. 't oet van pyn êt in de vakweirld veele speesjoale noamn
(byvôorbeeld in 't Iengels).



https://vls.wikipedia.org/wiki/Pietjesbak

E pietjesbak (of pietebak) is en achtoekig dienk voun in te pietn. 't Is mêestol
in out emakt en an de binnekant is't er mêestol etwot in zochte stofoasche
eplakt, want pietn doe je me teirlienks en aars makt dat te vele leevn.

421 of quat-vingt-et-un is 't mêest ekend. Je speelt met minstens 3 spelers. Je
ku speeln voe de leute, mor oltemets speeln ze dat 'n verliezer e toernee moe
zettn voun ol dedie die mei doen. 't Bestoan vaneigens oek verschilln in 421, no
volgens wien dat er speelt.

Êest moetn de pietn verdêeld groakn. Doavôorn smytn de spelers ek up ze toer en
'n dienn die 't lêegste esmeetn et, krygt zovele pietn of dat 'n ogsn esmeetn et
(Kombienoasches in 421). Toune erbegunt 'n verliezer en ezô goat 't vors toet
dan de pietn verdêeld zyn. Doarachter begunt de finalle. In de finalle doen
ollêne de spelers mei die pietn en en dus kunn ollêne zyder e striepe krygn (3
striepn is 1 zettn).

Je meugt oek teirlienks uut 'n bak oaln (mor eki daj z'uutoald et, moetn ze
deruut bluuvn). Aangezien daj me pietn (de intjes) van d'ogste kombienoasches
makt, zyn dedie der mêestol uutoald. De kombienoasches zyn 't zeste lik in 't
verdêeln, mor a je 421 smyt, goat et over de reste van je pietn. Etwien die
toune oek ze pietn wult kwyt groakn, moet oek e 421 smytn. 'n Dien die de
lêegste kombienoasche esmeetn et, krygt de pietn. An d'ogste of de lêegste
kombienoasches deur mêerder spelers esmeetn zyn, moet er ebarreerd zyn. 'n Dien
die 't latste de kombienoasche esmeetn et, meugt êest ze teirlienks smytn en
toune zyn 't d'oogn die telln ('n dienn met de mêeste oogn wint of verliest
nie).



https://vls.wikipedia.org/wiki/Piet_Huysentruyt

Piet Huysentruyt (Kortrijk, 7 december 1962) es van Kuurnse ôorsprong (mêer
bepoald van Sente), kok en eigenoare van restorangs, moar es by 't grôte publiek
vôorol gekend van zyn iptreedns als TV-kok ip VTM.

Piet volgdige zyn opleidienge in de otelskole Ter Duinen in Koksyde. Piet
Huysentruyt es begunn als kok in een restorang in België, achter 'n endeke oat y
t'zyne dat achter nen tyd een Michelinsterre krêeg. In de recentere joarn eit ie
een restorang begunn in Vrankryk, mêer bepoald in den Ardêche, met de noame Le
Lutin Gourmand. Ie eit da noar eign zeggn gedoan vo weg te groakn van de drukte
in Vloandern. Da restorang èt ie in 2006 were gesloten omdat het een sorte van
bedevoartsoord wo gekommn vo Vlamiengn die ip voyoaige woaren in Vrankryk en dat
azoa were druk wa gekommn.

Piet Huysentruyt kwam nationoal in de bekendeid deur zyn programma Lekker thuis,
woarin dat ie êest me Mimi Smith en loater me Ilse Demeulemeester als assistente
in 10 minutjes een hêel gerecht vôorsteldige. Doarachter kwam ton nog De
perfecte keuken en SOS Piet, woarin dat ie geweune minsn gink goan elpn die een
bepoald gerecht hêelsan noa de wuppe elptn (gekende uutsproake: En wat hebben we
nu geleerd?, woarip dat die mins in e poar puntjes moeste zeggn oe dat 't wel
moest zyn). Ol die programma's woaren of zyn ip VTM. In die programma's es't ie
gekend voo een aantal typiske uutsproakn, gelik Zieded? (kort West-Vlams vo Zie
je het?). Zyn typiske maniere van doen es me zyne kletsekop ôok ol dan niet e
bitje gespeeld te stoan greitn met d'ander minsn in 't programma.



https://vls.wikipedia.org/wiki/Pierre_de_Ronsard

Pierre de Ronsard (11 september 1524 – 27 december 1585) was e Fransche dichter
en "Prins van de dichters" (lik of da zyn tydgenôotn in Vrankryk êm êetn).

Pierre de Ronsard wierd gebôorn ip de Manoir de la Possonnière, in 't dorp
Couture-sur-Loir, Vendômois (têegwôordig Loir-et-Cher). Baudouin de Ronsard of
Rossart was de stichtre van de Fransche tak van 't uus, en legde ze stemple in
't begun van d' Oenderdjoarige Ôorlooge. De voadre van de dichtre was Louis de
Ronsard, en zyn moedre was Jeanne de Chaudrier, van e famielje an de twee kantn
van oadle en mê goeje reloasjes. Pierre was de joengste zeune. Loys de Ronsard
was maître d'hôtel du roi (ippreschienkre van de keunienk) van Frans I, wiens ze
gevangnschap achtre de slag van Pavia zjuuste e bitje mindre ard was deur e
verdrag, en y moste zyn uus verloatn kort achtre Pierre zyn gebôorte.

De toekomstige dichtre wierd in zyn joengste joarn tuus ipgevoed en gezoenn no
't "Collège de Navarre" in Parys ip de lêeftyd van neegn. O Madeleine van Valois
getrowd was mê James V van Schotland, krêeg Ronsard de keure van page te wordn
an 't Schotsche Hof, woada z' êm anmoegdidn klassieke schryvrs te vertoaln in de
Fransche volkstoale. E joar achtre de dôod van de keuneginne kêerdn weere no
Vrankryk, en reisde tonne deur Iengeland.

De vôgnde reizn brochtn êm in Vloandern, Holland, en weere, vor e korte tyd, in
Schotland, ip diplomatieke misjes oendre Claude d'Humieres, Hêere van Lassigny
toedatn sekretoaris wierd in 't gevôg van Lazare de Baïf, de voadre van zyn
toekomste kollega in de Plejoade en zyn moat by die geleegneid, ip de Ryksdag
van Speyer. Noadien was y gevoegd ip de zeifste wyze by 't gevôg van Kardinoal
du Bellay-Langey, en zyn mythiesch dispuut mê François Rabelais is van dien tyd.

Zyn schynboar veele belloovnde diplomatieke loopboane wierd, pertanks,
ofgebrookn deur 'n oanvol van doofte die gin dokteur koste geneezn, en y beslôot
van zyn eign ip de de stuudje te zettn. 't Instituut dat y kôos vo dat doel
tusschn de veele schooln en kolleezjes van Parys was 't Collège Coqueret, woada
de principoal Jean Daurat was — noadien de "doenkre sterre" (lik of datn genoamd
was omdatn nie in 't Fransch werkte) van de Plejoade, en ol e kennisse van
Ronsard omdat y ipvoedr was in 't uusoedn van Baïf. Antoine de Baïf, Daurat zyn
lêerlienk, gienk mee mê Ronsard; Belleau vôgde kort noadien; Joachim du Bellay,
de twiddn van de zeevn, kwamtr nie veele loatre by. Muretus (Marc Antoine de
Muret), e grôote gelêerde die deur middle van ze latyn e grôote rolle speelde in
de scheppienge van de Fransche tragedie, was ier ook e student.

Ronsard zyn stuudjetyd deurde zeevn joar, en d' êeste uutienge van de niewe
lettrekundige beweegienge, die moste de begunsels van ôordêelkundige zin en
gelêerdeid toepassn ip de volkstoale lik by de klassiekn, kwam nie van êm mo van
Du Bellay. De Défense et illustration de la langue française (verdeedigienge en
bevordrienge van de Fransche toale) van de latstgenoamde verschêen in 1549, en
de Plejoade (of Brigoade, lik of dat êest genoamd was) is tonne verzeekers
begost. 't Bestoend, lik of da de noame zegt, uut zeevn schryvrs van wien de
noamn somtyds verschillnd zyn ipgesomd, mo de mêest anveirde reeke is zoendre
twyfle bestoande uut Ronsard, Du Bellay, Baïf, Remy Belleau, Pontus de Tyard (e
vint mê rank en stand die al iddre de begunsls van zyn moatn ad uutgebrocht),
Étienne Jodelle de schryvre van drama's, en Daurat. Ronsard zyn eign werk kwam e
bitje loatre, en e toamlik oengegroend veroal wordt verteld oovree e streeke van
Du Bellay die êm ip 't latstste dej beslissn van uut te geevn. E poar
ofzoendrlikke en klêendre stikn, 'n epithalamium ip Antoine de Bourbon en Jeanne
de Navarre (1550), e Hymne de la France (1549), 'n Ode à la Paix (Oode ip de
Vrede), gieng de publikoasje vôorof in 1550 van de vier êeste boekn ("êest" is
kenmerknd en 't vermeldn weird) van de Oodn van Pierre de Ronsard.

Da was gevôgd in 1552 deur d' uutgoave van zyn Amours de Cassandre mê de vuuf
boekn van d' Oodn, gewyd an de viftienjoarige Cassandre Salviati, dietn
teegngekommn was in Blois en gevôgd toe an 't Kastêel van eur voadre, Château de
Talcy. Die boekn gaavn e fel lettrekundig gekrakêel. Clément Marot was dôod, mor
y liet veele noavôgrs achtre die in de striengre lettrekundige kritiek van de
Plejoade, in z'n uutgesprookn verachtienge vo volksche en middelêewsche vormn,
in z'n inspannienge vo d' "antiekn te vôgn", enzôvors, e beleedegienge zaagn vo
de schryvre van de Adolescence Clémentine en zyn schoole .

Zyn byvol in z'n eign tyd was oovreweldignd en subiet, en zyn welvoart gienk
deure. Y gaf zyn Hymn, gewyd an Margareta van Valois, uut in in 1555; de
konkluusje van d' Amours, gericht an 'n andre êldinne, in 1556; en tonne e
verzoamlienge van Œuvres completes (Ol de Werkn), vôgns zeggn ip vroage van Mary
Stuart, Keuneginne van François II, in 1560; mê Elégies, mascarades et bergeries
(Treurzangn, kluchtn en herdersdichtn) in 1565. In 't zeifste joar wastr ook zyn
belangryk en intressant Abrégé de l'art poétique français (Saamnvattienge van de
dichtkunste in Vrankryk).

Vôgns sommigte wôordn van êmzeive woarn ze nie kontent mê zyn uutleg, mo wildn
z' êm vermôordn. In die tyd begoste Ronsard 't êldndicht de Francioade (1572) te
schryvn, e werk da nôojt vultôojd gegrocht is en da algemêen bekeekn is lik e
misbaksl omwille van 't verssystêem en omwille van den inoed, woaby da 't
vôorngesteld wierd da Koarl IX (en de Fransche noasje) ofstamde van "Francus",
'n oenbekende zeune van Prins Hector van Trôoje, tgêene allêene mor ip de
verbeeldienge van Ronsard gesteund was. 't Metrum (tien-lettregrêepig) kost
allêene mo slicht uutkomn vergleekn mê de manjefieke aleksandrynn die Du Bartas
en Agrippa d'Aubigné in 't korte giengn te beste geevn; 't algemêen plan is
zwaksjes klassiek, en de toale zeive ee weinig van die forsige mienglienge van
gelêerdeid en liefde vo nateurlikke schôoneid da 't beste werk van de Plejoade
oendrescheidt. 't Dichtwerk koste nôojt e geweldige byvol gekreegn ên, mo 't
verschynn drvan a tonne nog de malchance van bykans glyktydig te zyn mê de
slachtienge van de Sint-Bartolomeusnacht, die platse gevoenn a twêe weekn vôo de
publiekoasje. In die situoasje a den êen mo moatig belangstellienge vo 't werk
van e lievelienk van 't Of, en den andre a wa beetrs te doene.

De dôod van Koarl makte mo weinig verschil vo de gunste van 't Of die Ronsard
ad, mo, tegoare mê zyn altydmo grotre wordnde kwaoln, zoedn ton beslisst ên vo
't ofleevn ip te geevn. In zyn latste daagn leefdn in 'n uus datn bezat in
Vendôme, den oofstad van zyn gebôorteprovinsje, in zyn abdy in Croix-Val in
dezeifste omgeevienge, of anders in Parys, woa datn geweunlik te gast was by
Jean Galland, welbekend lik gelêerde by 't Collège de Boncourt.



https://vls.wikipedia.org/wiki/Philippe_Vlerick

Philippe Vlerick (Kortryk, 8 juni 1955) es ne West-Vlamschn commercant. In 2006
es't ie tot Manager van 't joar gekoozn, nen prys uitgereikt deur Trends.

Philippe Vlerick komt uut een beroemd geslacht. Zô eit zyn nonkel, André
Vlerick, de Vlerick ôgeskole voo management gesticht. Omda André gin joengs oat,
eit ie Philippe onder zyn vleugels gepakt.

Zyn voader Lucien baron Vlerick èt et Kortrykse tapytnbedryf BIC Carpets in 1956
ipgericht, woarvan da Philippe Vlerick nu vôorzitter en gedillegeerd bestuurder
van es. BIC makt en verkopt vré goe en vré skône tapyten en bykans idere konink
of chanteur è zulk e tapyt liggn. Zyn moeder Thérèse Vandewiele es dochter van
een andere grôte familie: de familie Vandewiele, gekend van de
textielmassinebouwers. Zyn vrouwe, Patricia Bouckaert, es een skôonzuster va
Mieke De Clerck, van de Beaulieu-familie.

Philippe n'èt ni gemakelik g'had. Ie moeste ol van jonks of goan werken. In 1985
volgt ie zyn voader ep. Voo 't moment es't ie vôorzitter va UCO Raymond, moar ie
es wok aktief in de metoalsector, in BMT, by Spector en Pentahold én in de
financiele sector, mêerbepoald in de KBC woar dat ie bestuurder es. J'eit rond
de vêertig bestuurdersmandoatn.

Van 2000 tot 2005 wos 't ie vôorzitter va Febeltex. Ie es gekend omdat ie een
grôot netwerk va contactn eit en doarom vrêe invloedryk es. Zyn contactn zyn nie
ollêne in den industriëlen weireld, moa wok in de financiën en et keuninklik of.



https://vls.wikipedia.org/wiki/Petrus_Plancius

Petrus Plancius (Pieter Platevoet) (Nouter, 1552 - Amsterdam, 15 meie 1622) was
een West-Vlamsche sterrekundige, koartemaakre, eirdrykskundige en dominee.

Plancius lêerde achtr zyn êeste schoole in Oundschote godgelêerdheid,
geschiednisse en toaln in Duutsland en Iengeland. In 1576 'adn mê zyn stuudjes
gedoan en wierdn angesteld vô predikant in de Nederduuts Gereformeerde Kerke
(loatre de Nederlandsche ‘êrvormde Kerke. In 1585 pakte Plancius z’n biezm vôr
de dreiginge van d' Ienkwieziesje en kwam nor Amsterdam en ook doa wierdn
predikant. Plancius bestrêed geweldig de lutheroan'. In 1603 was Plancius êen
van de teegnstandrs van ’n benoemienge van Jacobus Arminius in Leiden.
Verschillnde kêi mostn z’êm vermoann' van e bitje mêer gemoatigd te zyn ip de
prikstoel.

Plancius, die al joarn ’n synode wilde, wierd êen van de vôortrekkrs' van de
contraremonstrantn'. De nasjonoale synode wierd pas meugmlik os stad’oudre
Maurits de wet veranderde en oovral contraremonstantn' benoemde. Deur de Synode
van Dordrecht wierd Plancius vervangn’ deur joungre predikantn. Plancius dei zyn
beste vô de benoemienge van zieketrôostrs en predikanten ip de scheepn’ en by
zendienge oundre de bevolkienge. Ook wastn’ betrokkn’ by de offiesjêele
vertoalienge van de byble ( Stoatnbyble ). Zyn latste rustplatse vound Plancius
ip 't kerkhof by de Zuudrekerke. 'Y wilde vô hygiëniesche reedns nie in de kerke
begraavn wordn en was doamee zyn tyd verre vorruut.

De mêest bekende koarte van Plancius is de weireldkoarte uutgegeevn vonof 1590
en die in ’t latyn êete : Orbis Terrarum Typus De Integro Multis In Locis
Emendatus. Die koarte wierd ipgenoomn in bybls en in den atlas: Nova et exacta
Terrarum Tabula geographica et hydrographica uut 1592. Van die koarte zyndr
verschillnde uutvoeriengn bekend (zied ieroundre). D'êeste uutgaave was e kopie
van e bestoande koarte.

Vanof 1592 verschêen'n de êeste ôorsprounklyke produukt'n. De deze wierden
uutgegeevn bij Cornelis Claesz. 'Y werkte ook mêe aan publikoasjes van Jacob
Florisz. van Langren, Jodocus Hondius en Pieter van den Keere. Omdat 'y gin
atlas uutgaf, is zyn werk mindre bekend dan da' van andre tydgenôot'n. Plancius
'ad grôo gezag ip 't gebied van kompasafwykieng'n en 'y brocht de zuudlikke
sterr'n'eemle in koarte. In 1602 wierd 'y benoemd vô kartograaf van de
Verêenigde Ôostindiesche Kompajie. 'Y stound doar ook in vo 't oundrewys van
schippers en steurliên.

Al zyn zeuns wierdn predikantn' en ze dein' 'undere stuudjes ip kostn van stad
Amsterdam. In 1969 wierd in Amsterdam de Gereformeerde Studenteverêenigienge
(GSVA) gesticht die loatre de naame van "Petrus Plancius" zoe goan draagn.



https://vls.wikipedia.org/wiki/Pest

De pest is een ziekte die van de 14e toet an de 19e êeuwe in Europa mêerdere
kêern hè toegesleegn, vantydn epidemisch en soms zels pandemisch, en die an
miljoenn mensn 't leevn gekost hèt. Noa schattienge stiervn der een poar tientol
miljoenn mensn in de periode tusschn 1347 en 1351, die beter bekend stoat as de
Zwarte Dôod.

Der wordt over 't olgemêen angenoomn dan rattn en under vlôoin de bacterie
Yertsinia pestis versprêdign. An den andere kant is 't nie hêeltegansten dudelik
dan die epidemieën, en zels de Zwarte Dôod, eigentlik de ziekte was da me nu de
pest noemn. De beschryviengn van dien tyd zyn nie vrê dudelik en ze beschryvn
symptoomn die nie nôodzakelik deur de pest zyn verôorzaakt. Sommige
wetenschappers peizn dat de maniere woarup da de ziekte hem versprêdige mêer doe
peizn an viruusn gelik Ebola, Marburg of Hanta.

Sommige mensn peisdign da de pest een straffe van God was, en deen doavan boete
deur underzelvn te geselen. Die Flagellantn (letterlik geseloars) liepn met een
blôot bovenlyf deur de stroatn en sleegn under rik met een zwepe. Ze peisdn dan
ze doadeure den duvel, die de pest brocht, kostn verdryvn.



https://vls.wikipedia.org/wiki/Patryze

Patryzn (Perdix perdix) zyn veugels uut de familie van de fazantn. De sôorte
woarover dat 't hier juuste goat, is de grysde of Hongaarsche patryze, d'ênigste
sôorte die in West-Vloandern leeft. D'aar twêe sôortn in 't geslacht Perdix zyn
de Daurische (Kirgizië, China en Mongolië) en de Tibetoansche patryze (Tibet,
Pakistan, India, Nepal, Bhutan en China)

Rechtet achter de wienter begunn de vintjes te baltsn en poarn ze me nunder
wuvetje (ze zyn monogaam). Doarachter mak het wuvetje e nest an de bôord van e
stik of e bus(seltje) en leg ze tusschn 10 en 20 eiers die bruunachtig zyn en à
peu près 13 gram weegn. Ze zit toune e dag of 25 up neur nest, 't vintje bluuft
derby, mo broedt zevve nie. In te plekke zorgt 'n dervôorn dat er nietnt of
niemand byn 't nest komt. 't Wuvetje goat ollêne mo van 't nest voun etwot
t'eetn en toune leg ze 't êen en 't ander up 't nest.

De kieksjes eetn ol achter 2 doagn zevve en in 'n dienn tyde frettn ze surtout
fernient, lik kevers, miern, bladluuzn en rupsn. E bitje met e kêe veraart dadde
in plantery, achter 2 moandn is dat ol 85% van nunder menu. Achter e weke of 2
kunn z'ol vliegn.

Ze zittn in hêel Europa, buutn 't nôordn van Scandinavië, Spanje, Portugal en 't
zuudn van Grieknland. 't Zyn oek patryzn uutezet in Nôord-Amerika voun up te
joagn en doa kommn ze nu redelik algemêen vôorn. Ze zeggn der doa Hungarian
partridge of geweune hun teegn.

De weetnschappelikke noame komt van 't Grieks, uut e verhoal van Ovidius over
Icarus en Daedalus. Daedalus wos en uutviender (e makte oundermêer de vlerkn
woamei dat 'n nem en zyn zeune uut 't labyrinth van Knossos trachttn te vluchtn)
en ne lêerde 'n stiel an ze koozntje Perdix. 'n Dienn kwam ol zêre stief goed en
Daedalus kuste doe nie ol te goed teegn. E duwde zyn koozn van 'n Akropolis, mo
juuste vôorn at 'n up de ground gienk kletsn, veraarde Pallas Athena nem in e
patryze. Perdix wos toune zo benauwd van te volln en te vliegn en 't is voogns
Ovidius doadeure dan patryzn nôois stief hoge vliegn.



https://vls.wikipedia.org/wiki/Pantheon

Et Pantheon es één van de beroemdste tempels in Rome uut 'n tyd van 't Romeins
Ryk. Et architecturaal belang d'rvan es moeilik 't overschattn.

Et Pantheon et gebouwd gewist tusschn 118 en 125 n.C. Veel Romeinse tempels
woarn gewyd an één bepoaln god of godinne, moar et Pantheon wos d'r vo olle
goodn. Da expliqueert de noame, want Pantheon komt uut et Grieks en wil zeggn
gewyd an olle goodn.

't Pantheon es nen koepeltempel da bestoat uut e voorportoal en den eigenlikkn
tempel.

Up de fries van 't voorportoal stoat ne tekst in grote brounzn letters:
M.AGRIPPA.L.F.COS.TERTIUM.FECIT Dat es d'ofkortienge van et Latyn: Marcus
Agrippa, Lucii filius, consul tertium fecit. Da wil zeggn: Marcus Agrippa, zeune
van Lucius, vo 'n derdn kee consul, et et gebouwd.

De koepel et en caissongewelf. An 'n binnkant van den koepel zyn d'r caissons of
cassettes (uutspoariengn) weggeloatn gewist vo 't gewicht en 'n druk te
vermindern. De caissons kommn klinder noa boovn toe, voe de koepel noa boovn toe
lichter te moakn.



https://vls.wikipedia.org/wiki/Packo

Packo es nu en West-Vlamsch bedrif uut Zillegem da begostige in en smesse. Packo
Agri en Packo Greentech zyn nu gespecialiseerd in de distributie en 't ounderoud
van land-en tuunbouwmassinen. Packo Inox doet de productie en distributie van
producten gebasseerd ip inox verwerkienge en ounderdêlen voe de voediengs- en
medicamentenindustrie.

In 1918, achter den Êeste Weireldoorloge startige Charles Packo in de
Torhoutsesteenweg mè en smesse. Die smesse bediendige de boern in de wyden
omtrek van Zillegem. En da kwam de firma "Packo". Achter den twêeden oorloge
breidigen zulder uut noa mêer industriêle massinen.

Achter dat ie dôod gegoan es in 1956 ein zyn zeuns Roland en Gerard en loater
François 't bedryf overgepakt en groeide Packo uut tot een internationoal bedryf
da gekend es in hêel de weireld voo zyn inox'nen melkkoeltanks,
melkwinniengsapparatuur en -massinn en processlynn voo de voedingsindustrie.

In 1979 es Packo Agri ipgericht da em ollêne zoe bezigoudn me massinn voo ip't
land en melkwinniengsmassinn in België. De grôte deurbroake es't er gekoomn in
1981 o Roland Packo nen dêel geslootn eit me nen bekende Fransche fabrikant van
getrokkn landbouwmassin'n KUHN.

In 1989 zyn olle industriele activiteitn verkocht gewist om verdêeld te weirdn
ounder de familie, moar Packo Agri bleef in andn van de familie (Jan en Roland
Packo).

In 2004 es de melkmassine-ofdêlienge ofgestootn en verkochtn ze ollêne moa land-
en tuinbouwmassinn (Packo Agri) en massinn voo 't ounderoud va
groenvôorzieniengn mêer. De latsten êet nu Packo Greentech, woavô da Bart Packo,
de joungstn van de familie, weirkt.

Packo Agri NV es ip twêe platsn gevestigd: Zillegem in West-Vloandern en Ciney
in Noamn. Sedert februoari 2006 moakn ze dêel ut van de REESINK-groep (Olland).

Packo Inox, eigenlik 't grôotste dêel, bluuft anno 2006 produceren me 180 man in
Zillegem en 75 in Diksmude. Ulder producten droaien round alles wa Inox
verwerkienge en ounderdêlen es voe de voediengs- en medicamentenindustrie.



https://vls.wikipedia.org/wiki/Ozark_Henry

Ozark Henry (29 april 1970, Kortryk), echte noame: Piet Goddaer, is ne
West-Vlamske zanger/componist. Goddaer zyn liedjes keunn geklasseerd weirdn
onder pop en rock en zyn nogol melodieus van oard. Doarom keund'j em ôren ip
verskillige sôortn radio's, lik Studio Brussel, Één en MNM. Je weunt in en
gerenoveerd êern'eus teegn de Mêenpôorte in Kortryk (2006) woadat'ie en studio
ingebouwd eit.

't Es êen van de lettre West-Vloamiengn die ip MTV te ziene woarn. J'ei zyn
deurbroake noar et grôte publiek gemakt met Birthmarks, woavan der ton
veelgedroaide singles zyn vôortgebrocht. E poar vôorbeeldn zyn 'Word up', 'Sweet
instigator', 'Rescue' en 'Intersexual'. J'eit ôok ol ip veel festivols gestoan,
Werchter was miskiens wel 't grotste.

Piet Goddaer es de zeune van Norbert Goddaer, ne belgischen componist en
arrangeur van vocoale, instrumentoale en digitoale muziek. Norbert Goddaer es
êrelêroare van harmonie, contrapunt en fuga an 't Keuninklik
Muziekconservatorium in Gent en arrangeur en gastdirigent van het vroegre
BRTN-kôor en bekend als zwoarn jazz-fanoat.

Piet Goddaer produceert ôok ploatn: j'eit byvôorbeeld meegeweirk an de ploate
van Novastar: 'Another Lonely Soul' in 2004. Ge ôort em ôok meeziengn ip die
ploate. Van zyn geïsoleerd studiowirk evolueert'ie langkst'om mêe noa mêer
naturelle life-ipnoamn.

Ozark Henry eit live gespeeld ip Rock Werchter in 2002, 2003 en 2005, in 2007
eit ie Vorst Nationoal uutverkocht. Deur ol die joarn es't ie 15 kêers
genomineer gewis vô nen Zamu-award, woarvan da't ie der zesse gewonnn eit: beste
componist-arrangeur, beste producer, bestn artist en bestn cd.



https://vls.wikipedia.org/wiki/Oud_Sint-Jansospitoal

't Oud Sint-Jan van Brugge, an den overkant van d'Onze-Lieve-Vrouwekerke, is êen
van de grotste domeinn in de binnstad.

De kapelle wordt nu gebruukt ols museum: Memling in Sint-Jan, woa dan d'r zes
mêesterwerkn te zien zyn van Hans Memling w.o. ’t weireldberoemd reliekschryn
van d’Illige Ursula en ook ’t grôot altoarstik: De Mystieke trouw van d'Illige
Catharina, me de twi patroonillign van ’t hospitoal: Johannes den Doper en
Johannes den Evangelist. ’t Hospitoalembleem is e lammetje en e gifbeker, de
typische attribuutn van de twi illign.

'n Ander interessant ounderdêel van ’t hospitoal is d' Oude Apotheke (17e
eeuwe). ’t Museum toogt de geschiedenisse van ’t gastuus en de zieknzorg van in
den tyd.

Zo’n instellinge was verboundn met e klooster, want kloosterlingn mostn volgns
de regel van Benedictus barmhertig en gastvry zyn. D’r was gin dokteur, mo wel e
paster want ’t domein was e zelfstandige parochie.

In de 17e eeuwe kwamt er e bitje verbeteringe. Ze krêegn mêer andacht vor
anatomie, observoasje en hygiëne. Ambachtelik gevormde chirurgyns of
heelmêesters mêesterdn de ziekn. Z’ieldn doarby rekeninge me de stand van de
sterrn en planeetn en bekêekn den almanak, woarip dan de geschikte doagn vo
specifieke ingreepn stoundn.



https://vls.wikipedia.org/wiki/Oud-Egyptische_kunste

De Egyptenoarn anbeedn veel goodn. De bekendste goodn uut de Egyptische
mythologie woarn

D’eeste monumentoale bouwwerkn ter weireld vindn me were in Egypte.
D’Egyptenoarn makten under gebouwn zo groot omdan ze gemakt woarn vo
d’eeuwigeid. Ze zyn in massievn nateursteen upgetrokkn. Da makt da den bouw vo
één zo’n monument enorm veel materioal, werk en tyd (dikkers verschillige
tientalln joarn) koste vo ’t ofgewerkt te krygen.

Fresco’s zyn beschilderde meurn en plafongs. De kleurstoffe es angebrocht up nen
verschn (= fresco) ounderground van natte kolk die de kleurstoffe direct
upzuugt.

Reliëfs zyn uutgekapte ofbeeldiengn in ne meur of nen vlakkn steen. De
Egyptische reliëfs zyn styf conservatief en ze zyn in drieduusd joar nie vele
g’evolueerd.

Stèles zyn rechtupstoande steenn mè en inscriptie of e reliëf, meestol bedoeld
lik erdenkiengssteen.

De Egyptenoarn gebruuktn en beeldschrift, de hiëroglyfen. Ollene nen klenen
groep van geleerde schryvers verstound da schrift.

Der zyn styf veel en gevarieerde tekstn uut et oude Egypte tout uus gekommn. Je
vind ze were up reliëfs, obeliskn, fresco's, stèles en up papyrus, den voorloper
van et papier van nu.



https://vls.wikipedia.org/wiki/Olivier_Vanneste

Olivier Vanneste (Kortryk, 18 meie 1930 - Brugge, 18 september 2014) wos nen
polletieker van de vroegre CVP en êre-gouverneur van West-Vloandern. Geboorn in
Kortryk, moar in 1957 veruusd noa Brugge en doa gestorven.

Achter dat ie doctor in de economische weetnschappen gekoomn es in 1967 es't ie
buutngeweun ôogleroare gekoomn an de KULeuven. Loater es't ie boas van de
West-Vlamsche Economischen Road (WER) en studiebureau (WES) gewist voa 22 joar.

Moar j'is vôorol gekend ols gouverneur van West-Vloandern, dat ie gekoomn es ip
28 september 1979, achter de korte periode van Leo Vanackere. Êen van de in et
ôog springende zaken binst dat ie gouverneur was, was de rampe mè de Herald of
Free Enterprise. Ie eit er nen titel van de Iengelse keunienginne vôorn
gekreegn: de Knight Commander of the British empire, voe de maniere woarip dat
ie de reddingsactie geleid eit.

In 1997 is't ie gestopt ols gouverneur, en es't ie bestierder van de KBC en de
KUL geworden.

In zyn joenge jooren eit ie tôpe mè Guido Declercq een boek geschreevn,
Structurele werkloosheid, die zelfs toe in een verslag van de Verênigde Noaties
es gerakt.



https://vls.wikipedia.org/wiki/Neustri%C3%AB

Neustrië was ounder de dynastie van de Meroviengers 't nôordwestelik stik van 't
Frankisch Ryk met de belangrykste steedn Parys en Soissons. 't Nôordôostelik
stik was Austrasië.

Neustrië was begrensd deur de Schelde in 't nôordn, de Loire (Aquitanië) in 't
zuudn, den Atlantischn Oceoan en Bretagne in 't westn, Austrasië in 't
nôordôostn en Bourgondië in 't zuudôostn.

't Nieuw keunienkryk wierd gecreëerd achter den dôod van Clovis I in 511. Zyn
ryk wierd ton verdêeld ounder zyn vier zeuns, en Chlotarius I krêeg ‘t
keunienkryk Soissons.

’t Gebied tusschn de Somme en de Loire was ’t latste gebied ounder Romeins gezag
gewist in Gallië, ounder de Romeinsche gouverneur Syagrius. In 486 versloeg
Clovis I hem in de slag van Soissons en 't gebied wierd by ‘t Frankisch Ryk
gevoegd. ’t Nieuw stik van ‘t ryk wierd loater Neustrië (‘t nieuw ryk) genoemd
en 't oud ôostelik stik Austrasië (‘t ôostelik ryk).

Teegn de 7ste êeuwe begost de periode van de hofmeiers. De Meroviengische
keuniengn trokkn hunder nieks mèr an van ‘t regeern en z'haan e luxeleevn. ’t
Ênigste dan ze nog mostn doen was nu en ton hunder handtêekn zettn. Doarom
wierdn ze in die periode Vadsige keuniengn (rois fainéants) genoemd.

Uutendelik han de Pepinidn, e familie van Frankische eedeln die diendn ols
hofmeier, ol de macht.

Zyn bastoardzeune Karel Martel was ook e belangrykn hofmeier. Ze krêegn mêer en
mêer te zeggn en uutendelik zette zyn zeune Pepeyn de Kortn (Pepeyn III), met de
steun van paus Zacharias, Childeric III of en je liet zyn eign in 751 uutroepn
tout keunienk van de Frankn.

Mè Pepeyn de Kortn begost de dynastie van de Karoliengers en zyn zeune Karel de
Grôotn kwam êen van de belangrykste figeurn van de Europeesche geschiedenisse.

In 817 gaf Lodewyk de Vroomn ‘t an zyn oudste zeune Lotharius I, moar achter dat
‘n gerebelleerd haad in 831 most ‘n ‘t ofgeevn an Pepeyn I van Aquitanië, die in
838 stierf. Achter zyn dôod gieng et noa Karel de Kletsn. Neustrië, tegoare met
Aquitanië, vormde ‘t grotste stik van Karels West-Francië achter ‘t Verdrag van
Verdun in 843.

De traditie van et ounderkeunienkryk deure te geevn an den oudstn zeune gebeurde
de latste kè deur Karel de Kletsn, die Lodewyk den Hakkeloare in 856 keunienk
van Maine miek.

In 861 creëerde Karel de Kletsn twi markn in Neustrië vo 't gebied te verdeedign
teegn de Bretoenn en de Vikings. Je stelde Adalard de Seneschalk en de broers
Udo en Berengar I van Neustrië an ols markgroaf teegn de Vikings, en Robert de
Sterkn teegn de Bretoenn.

In 911 kwam Robert I markgroaf van de twi markn. Zyn familie, de Robertynn en de
loatere Capetiengers regeerdn over hêel Neustrië tout in 987. Hugo Capet wierd
ton verkoozn tout keunienk.



https://vls.wikipedia.org/wiki/Nederlandn

De Lêge Landn es de noame vo 't istorisch gebied van de Nederlandn. De Lêge
Landn zyn e lêeggeleegn vlakte round de riviern de Schelde, de Moas, de Reyn, de
Eems en de Yssel. Up da gebied liggn nu de landn Olland, België en et
Grootertogdom Luxemburg.

Diene terme es den dag van vandoage nog osan gebruukt voe die drie landn t'ôpe
an te duudn. Sinsn 'n Twiddn Weireldoorloge noemn ze die landn mêestol de
Benelux.

't Territorium van de Lêge Landn es 't gebied in West-Europa dat ingeslootn ligt
tusschn de Fransche gebiedn in 't zuudn, de Duutsche gebiedn in 't ôostn en
d'Iengelsche gebiedn an den andren kant van de Nôordzêe in et westn en 't
nôordn.

De productie en 'n andel van wulle èt vo de steejn van de Lêge Landn styf
belangryk gewist. Deur dienen middeleeuwschn andel zyn steejn lik Brugge, Yper,
Gent, Luuk, Leuvn, Mecheln, Brussel, Antwerpn en Utrecht welvoarend gekommn.

In 1477 zyn de Bourgondische bezittiengn in de Lêge Landn, de Bourgondische
Nederlandn, deur 't uwelik van Maria van Bourgondië na 't Uus van Habsburg
overgegoan, en achter heur dôod in 1482 begost de periode van de Habsburgsche
Nederlandn.

In de 16e eeuwe zyn de Zeventien Provinciën deur de Pragmatieke Sanctie van
keizer Karel V lik een geheel vrygesteld gewist van under feodoale
verplichtiengn. Achter dan de Zeventien Provinciën under ounofankelik èn
verkloard van de Spoansche Habsburgers, zyn de Zudelikke Nederlandn eroverd
gewist (1581) deur Spanje, 't es doamei da die zudelikke stoatn ook de Spoansche
Nederlandn zyn genoemd.

In 1713, by de Vrede van Utrecht, es et dêel van de Spoansche Nederlandn da nog
overbleef, overgedreegn gewist an Oostnryk. Da wos de periode van de
Oostnryksche Nederlandn.

Achter en periode van annexoatie van de Lêge Landn deur et Vrankryk ounder
Napoleon, woarn de Lêge Landn tydelik were verenigd in et Verenigd Keuninkryk
der Nederlandn (1815-1830). In 1830, by de Belgische Omwentelienge, èt et
zudelik deel em ounofankelik verkloard en èt België vanof toun nen eigen koers
gevoarn van Olland. D'ounofankelikeid van Luxemburg es up et Congres van Londn
van 1867 gedecideerd gewist.



https://vls.wikipedia.org/wiki/Nauw_van_Kales_(departement)

't Nauw van Kales (Frans: Pas-de-Calais) es één van de 83 departementn van
Vrankryk (nummer 62) me prefectuur (departementoale oofdstee) Atrecht (Arras).

Et departement vormt t'ope mei 't Noorderdepartement de Fransche bestuurlikke
regio Hauts-de-France.

Lange tyd woarn de koolpittn e grote bronne voe werk voe de hele streke. An 't
ende van de twintigste eeuwe woarn ze nie mei rendoabel en de bedryvn die de
pittn uutboattn, giengn failliet. De gevolgn voe de platselikke bevolkienge
woarn desastreus. In de kortste keern ountstound d'r grote weirklôoseid. De
streke es momenteel een van de oarmste regio's van heel 't land.

Sinsdien focust et departement em meer up Iengeland, da oundertusschn een van de
nauwste handelspartners es gekommn.

Lik olle departementn in Vrankryk, es ook et departement Nauw van Kales
upgericht gewist deur de Fransche Revoluusje van 1789.

Et departement omvat de vroegere districtn Amiens en Artesië. Lodewyk XIV ad
Artesië en eeuwe idder veroverd up de Spoansche Nederlandn.

Et Nauw van Kales eit styf geleen ounder de Duutsche bezettienge binst den Êestn
Weireldoorloge. 't Wos een van de grotste slagveldn.

De steedn in et Nauw van Kales mei meer dan 15 000 inweuners zyn Atrecht,
Béthune, Lens, Liévin, Kales, Bonen, Sint-Omoars, Hénin-Beaumont,
Bruay-la-Buissière, Avion en Carvin.



https://vls.wikipedia.org/wiki/Na-Cho_Nyak_Dun

De First Nation of Na-Cho Nyak Dun of geweune de Na-Cho Nyak Dun zyn e stamme
van indioann of First Nations in Canada die nunder land hen in de streke round
Mayo, Yukon.

De noame Na-cho Nyak Dun wult zeggen menschn van de grôte riviere. Met de grôte
riviere (Na-cho Nyak) wulln ze Stewart River zeggn, die by Mayo passirt.

Olhoewel dan de mêeste nu Iengels koutn, zyn der nog surtout oudere menschn die
d'oude toale Northern Tutchone uut de toalfamilie Na-Dene kunn. Aar stammn die e
toale uut die familie klappn, zyn de stammn van Selkirk, Pelly Crossing en
Little Salmon, Carmacks. Jerry Alfred, die ebôorn is in Mayo, mo van de Selkirk
First Nation is, tracht van de toale te reddn, oundermêer deur muziek te moakn
in de traditionale toale.

Olhoewel dat de streke van Mayo en de Stewart ossan de kerne van nunder
leefgebied ewist het, haddn ze e land van mêer of 160 000 km² (mêer of 4 keirs
de grotte van België), woavan 30 000 in wuk die nu North West Territories is. De
Na-Cho Nyak Dun hen ossan eleefd van wuk dat er up nunder land te viendn wos:
vis, veugels en zoogdiern lik rendiern en elandn, mor oek olle sôortn plantn.
Doavôorn han ze e grôot stik land nôdig, ze moestn hêel 't joar deure verhuuzn
voun enoeg teetn te viendn.

Buutn zevve joagn, hen ze oek ossan commerce edoen met aar indioann, lik de
Tlingit van de kust en loater oek met de êeste kolonistn. Lik olle indioann van
Canada, muchtn de Na-Cho Nyak Dun e plekke kiezn voun en eign dorp te begunn. 't
Wos Julius Kendi, e dominee die zevve en indioan wos, die vôornstelde voun dadde
by Mayo (die der ekommn wos deur de zilvermynn in 't geburte) te doen, mo noader
van de Stewart, e kilomeiter of 2. Nu noemn ze die plekke the Old Village.

Ze woarn d'êeste stamme die de Yukon Land Claims têeknde, e overêenkomste
tusschn de regerienge van Canada en de First Nations, woarin dan der
compensoasjn vaste eleid woarn voun 't land dan ze verlôorn beisn de Klondike
Gold Rush van 't begun van de joarn 1900. D'êeste ounderhandeliengn begustn in
1973, mo 't wo mor in 1993 dan de Na-Cho Nyak Dun t'akkôord gienkn, achter da 't
zelfbesteur en 't houdn van de First Nations in de Land Claims ezet woarn, van
de Selkirk en de Little Salmon First Nations deurde 't nog 3 joar langer.



https://vls.wikipedia.org/wiki/NMBS

Den NMBS is de Belgsche spoorwegmoatschappye. NMBS stoa vô "Nationale
Maatschappij der Belgische Spoorwegen". In 't Fraans gebruukn ze d'afkortienge
SNCB wuk da stoat vô "Société Nationale des Chemins de Fer Belges".

'n NMBS is e noamloze vennootschap die in updracht van de Belgsche federoale
overeid tringdienstn aanbiedt vanuut ol de Belgische stoaties. 't Netwerk
bestoat uut 3536 km yzerweg woavan 2950 me eletric. In België is den NMBS den
ênigstn aanbieder van openboar persônenvervoer mê trings, in tegenstellienge me
B-Cargo. B-Cargo (vo de marsandieze) eit drie concurrentn; noamelik Dillen & Le
Jeune Cargo (uut België), Rail4Chem (uut Duutsland) en Trainsport (uut België).

't Joenge België wos gefroengn in zyn ountwikkelienge deur de blokkoade van de
Antwerpse Hoavn. 't Industriebekkn van Sarleroi en Luuk, woa da olle zwoare
industrie, masienebouw en koomienen geconcentrêerd woarn ad uutweegn nôdig.
Leopold I ad Stephenson in Ingeland tegengekommen. Je was oendr 'n indruk van
zien stôomtrings. Je gebruukte ol zynen invloed om ier ook iezerweg'n te bouwn
en je kreeg al zêre de steun van den Antwerpse Hoavn en de Woalse
industriesteedn.

Den eesten van meie 1834 eit de regeringe beslist om een een net van 400 km
iezerwegen uut te bouwn. Up 5 mei 1835 wos de êerste spôorlyne up't Europese
vasteland grêed, tussch'n Brussel en Mecheln. 9 joar loater wos de noord-zuud en
de oost-west spôorlyne grêed.



https://vls.wikipedia.org/wiki/N8

De N8 es langer dan et stik in West-Vloandern, want ie vertrekt eigentlik uut
Brussel, en es êen van de 9 grôte gewestweegn die stervormig uut de ôofdstad
vertrekkn. De belangrykste steedn langs zyn traject zyn Ninove, Oudenoarde,
Kortryk, Mêenn, Yper, Veurne en Koksyde. Het mêest beruchte stik ligt tussn Yper
en Veurne. 't Begunt in Yper en lôopt oal Brieln, Elverdinge, Roestn,
Ôostvletern, Oogstoade, Sint-Riekers en Vinkem noar Veurne.

De N8 tussn Yper en Veurne es druk bereeedn, omdat de A19 nie deuregetrokkn
gewist es. Da eit ol tot vee protest geleid van de inweuners van de dorpn langs
de boane. Z'ein udder in 1995 verênigd ounder de noame 'JA19', om de
deurtrekkienge te eisn, moar zounder succes. Da es nie gelukt, want in 2005 es't
er finoal beslist gewist om de A19 nie deure te trekkn, moar es't er beslootn om
grôte stikkn van de N8 eir an te leggn en/of of te snien. In 2007 es de
officiële beslissienge genoomn om de verbindienge eir an te leggn, nu es't
wachtn tot olle vergunniengn in orde zyn.



https://vls.wikipedia.org/wiki/Morini

De Morini of Morienn woarn een oud-Belgische stam in den tyd van de Romeinn. Me
weetn vrê winnig van under toale, moar êen van under steedn, Boulogne, wierd
Bononia genoemd deur den Byzantynsen geschiedkundigen Zosimus en Bonen in de
Middelêeuwn. De vornoamste Romeinse nederzettienge, den Civitas Morinorum, in
die streke was Tarwanna of Tervanna, tegenwôordig Thérouanne in 't Frans en
Terwaan in 't Nederlands. "Wanna" is een oude name voar een platselikke rivier,
in da gevol de Klêne Leie. Tope met de Menapiërs zyn ze vermeld in Julius
Caesars De Bello Gallico (Over den ôorloge in Gallië).

De stamme zyn noame kom van 't Proto-Indo-Europees wôord *mor-i, wa da zêe of
meer betêkent, en is verwant an 't Vlamse wôord moere voa polders. De noame
Morini is verzekers een referentie noa de zoutwoatermoerassn wodan ze weundign.

De Morienn weundign in de kustvlakte die in den tyd nog mêer bespoeld wierd deur
de Nôordzêe. Under verspreidienge komt overêen met 't dêel van West-Vloandern
teegn de kust en Frans-Vloandern toet an Boulogne.

De Morienn bouwdign under huuzn an de kant van de natte polders up land die
gedraineerd was voa te boern, en up een kunstmoatigen heuvel die een pol of een
terp wordt genoemd. Overbluufsels van zoan pols kunn nog olsan in 't landschap
gezien wordn. Een vôorbêeld doavan is 't nateurreservoat den 'Uitkerkse Polder'.

Ze woarn succesvulle boern omdat de ground zoa vruchtboar was. Overbluufsels van
dykn en Romeinse grachtn zyn gevoundn. Ze voerdn handle met de Brittn in Kent en
de Bataviërs in Olland.

Julius Caesar was voarol in 't gebied van de Morienn g'interesseerd omdat 't de
kortste oversteek noar Iengeland was. De Morienn haan wel under eign haavn
Portius Itius, moa Caesar concentreerdig em up de streke round Wissant woadat
den ofstand 't korste was. Deurdat under gebied een miengsel van moerassn en
bussn was, wodan de Morienn under kostn verduukn, hèt Caesar noais de hêle
streke van de Morienn veroverd. Dat is wel gebeurd ounder zyn upvolger Augustus,
die under inlyfde in de Romeinse provincie Belgica.



https://vls.wikipedia.org/wiki/Monument_van_Lippens_en_De_Bruyne

't Monument van Lippens en De Bruyne, dat ip den dyk stoat in Blanknberge, is
ountworpn ter êre van de Blanknbergsche sergeant Henri De Bruyne en z'n vriend
lutenant Jozef Lippens uut Brussel. By 'n ipstand in Kasongo (Congo) zyn z' in
december 1892 tegoare gruwelik vermôord deur de Arabische sultan Sefoe.

E Brussels comitee van oud-kolonioaln besliste in 1897 van e standbeeld ip te
richtn ter êre van de twè Congo-heldn. De keuze viel ip Blanknberge, de
geboorteplekke van De Bruyne. Ze vroegn an de gekende Brusselse beeldhouwer
Guillaume Charlier, die vele ip verlof kwam in Blanknberge, vor e project te
moakn. 't Resultoat was e standbeeld van Lippens en De Bruyne met e Belgische
vlagge die vastegeklampt wordt deur e blôte nêgerinne met heur kiend.

Binst den Êeste Weireldoorloge zyn de bronzn beeldn deur de Duutschers
weggepakt. 't Brons wierd gesmoltn vo kanongs van te moakn.

Lippens en De Bruyne zyn assan anzien gewist lik heldn die gestorvn zyn in de
stryd teegn de sloavernye. Moa de geschiedenisse lêert uus dat er ounder Leopold
II ook andere belangn woarn die e rolle gespeeld hen, lik ivoor en de
caoutchouplantages, woaby dat allêne 't profyt telde, zounder respect vo de
platselikke bevolkienge. In 1908 pakte de Belgische regerienge Congo Vrystoat
(van ton of Belgisch-Congo) over van de keunienk, achter protest uut 't
buutnland over volkernmôord, sloavernye, marteln, verkrachtiengn, onthoofdiengn
en 't ofkappn van handn.



https://vls.wikipedia.org/wiki/Milieuwetgevinge

Milieuwetgevinge is in Vlaanderen gebaseerd ip VLAREM. Veel van die wetgevinge
is ontwikkeld in de latste decennia onder invloed van d'Europese Unie.

Zaken die meer risico's inoen of die meer milieulast veroorzaken moeten een
vergunninge klasse 2 en. Ge moet zukke vergunningen anvragen in de gemeente wo
da je bedryf staat. D'Anvrage en de bylagen moe je afgeven in 't zevenvoud. De
procedeure verlopt als volgt: - Je dossier wordt (in 't beste geval) volledig en
ontfankelik verklaard. - Der wordt een openbaar onderzoek gevoerd. Da wil zeggen
dat er een geel plakkaat an je voordeure moet staan. Je dossier ligt beist ter
inzage van Jan en Alleman ip 't gemeentehuus of by de bevoegde dienst van de
gemeente. - Der wordt intusschen advies gevraagd by verschillende
overheidsinstanties en by de gemeentelike milieudienst. - Bin de drie maen
achter 't ontfankelik verklaren moet er in 't college van burgemeester en
schepens een beslissinge genoom worn. Die beslissinge moe schriftelik an de
bedryfsleider meegeeeld worn. - Ingeval van een negatieve beslissinge e je 30
dagen om in beroep te gaan by de bestendige deputatie van de provincie.



https://vls.wikipedia.org/wiki/Meetjesland

't Meetjesland is e landelikke regio in 't nôordwestn van de provincie
Ôost-Vloandern tusschn Gent en Brugge met Eeklo als centrumstad. In 't nôordn
grenst 't an Zêeuws-Vloandern (Holland), in 't westn an de provincie
West-Vloandern en in 't ôostn en 't zuudn an de regio Gent. 't Meetjesland is
één van d'officieel erkende Vlamsche regionoale landschappn.

D'r doen verschillige legendes de rounde over de noame Meetjesland. Eén d'r van
stamt uut den tyd van Karel V. Uut schrik vo de beruchte seksuele gouste van de
keizer stoakn d'inweuners hunder dochters weg. De keizer zoudt doarip gezeid hen
da 't e land was van oude meetjes.

Ook Zelzoate en Wachtebeke moakn historisch dêel uut van 't Meetjesland, moa ze
liggn nu geografisch apart deur den anleg van de Sassevoart, de voorloper van 't
kanoal Gent-Terneuzn en d'uutbreidienge van Gent.

't Regionoal Landschap Meetjesland is den 30stn november 1998 gestart in vuuf
gemêentes: Assenede, Eeklo, Kapryke, Moaldegem en Sint-Laureins. In 2007 is 't
uutgebreid me nog vuuf gemêentes: Woarschoot, Lovendegem, Zomergem, Nevele en
Knesseloare. Doadeure krygt bykan hêel 't Meetjesland extra meugelikheedn vo
nateure en landschap.

Neffest 't provinciebesteur en de gemêentebesteurn zittn ook verteegnwoordigers
van de lokoale Polders en Woateriengn, de touristische en recreatieve
verênigiengn, landbouworganisoaties, nateurverênigiengn, wildbeheer, de
Provincioale visscherycommissie, verênigiengn vo cultuur en
streekountwikkelienge in d'algemêne vergoarienge.



https://vls.wikipedia.org/wiki/Markgroafschap_Antwerpn

't Markgroafschap Antwerpn wierd in 974 gesticht deur keizer Otto II van 't
Ottoons Huus.

't Lag ton in Lotharingen, dat in 925 ounder Hendrik de Veugeloare definitief by
't Duuts ryk gevoegd was.

In de 7e êeuwe was 't oud Romeins Toxandrië ipgesplitst in verschillige gouwen
of pagi. ’t Gebied da nu 't Antwerpse is, was de pagus Renensium, ook et land
van Ryen genoemd.

Deurdat Ôost-Francië en Lotharingen in 925 êen land gekommn woarn, da van ton 't
Duuts Ryk genoemd wierd, was de ryksgrenze in westelyke richtienge ipgeschoovn
en stoundn Duutsland en Frankryk nu tegenover makoar an de Schelde, die de
grenze vormde.

Vo zyn westgrenze te beschermn teegn Frankryk en de groavn van Voandern, die
olsan mo mêer macht krêegn, stichtte Otto II in 974 drie belangryke sterk
bewoapnde versterkiengn an de rechterkant van de Schelde: de markgroafschappn
Antwerpn, Ename en Valenciennes.

De pagus Renensium krêeg nu et specioal statuut van markgroafschap met e
markgroaf an 't hoofd. Den êeste markgroaf van Antwerpn en Ename was Godfried
van Verdun, die in 963 getrouwd was mè Mathilde van Saksn, de moeder van groaf
Arnulf II van Vloandern, en dus zyn stiefvoader. Da was e slimme zet van Otto
II, die wist dat Arnulf doadeure an zyn kant zou stoan, vor in 't geval da
Lotharius van Frankryk hem were zou willn bemoein mè Lotharingen.

Van 1106 krêegn de groavn van Leuven den titel. In 1183 wierd et hertogdom
Broabant gecreëerd en kwam 't groafschap Leuven ounder 't hertogdom. Hendrik I,
zeune van Godfried III van Leuven, die groaf van Leuven, landgroaf van Broabant,
markgroaf van Antwerpn en hertog van Neder-Lotharingen was, was den êestn hertog
van Broabant.

Binn 't hertogdom Broabant blêef et markgroafschap Antwerpn toch apart, met 'n
eign plekke in d'administroasje, de Stoatnvergoarienge genoemd.

In 1430 kwoamn d'hertogdommn Broabant en Limburg e stik van de Bourgondische
Nederlandn, ounder den hertog van Bourgondië Filips de Goein, en in 1482 kwoamn
z'ounder de Habsburgers.

De Habsburgers creëerdn in 1482 de functie van gouverneur, en in 1549, mè de
Pragmatieke Sanctie van Keizer Karel V, kwam 't markgroafschap Antwerpn met et
hertogdom Broabant êen van de Zeventien Provinciën.



https://vls.wikipedia.org/wiki/Manillen

Manilln (ouk wel uutgesprookn lik manien) is e kartspel voe deurgoans vier
persôonn. 't Is verzekers 't gekendste kartspel in West-Vloanderen. Je kut ôok
manilln me drie of me 2, moa de regels zyn toun 'n bitje anders.

De geschiedenisse van manilln is nie zeker, mo de noame zou verwyzn no Manilla,
d'oofdstee van de Filipynn, die in 'n tyde van de Spanjoardn wos. In 1776 is er
e document eschreevn (Jeu de Malille) in Vrankryk, die verzeker e vertoalienge
wos van e Spaansche tekste. 't Wos toune oundermêer styf vele espeeld in 't
leger.

An ol de kartn op zyn, moe j' de puntn telln. Van dat totoal trek je 30 puntn
of. En de reste schryf je op e bladje. Mêestol is dat in twee kolomn me vaboovn
e "W" en e "Z" (wyder/zyder). E vôorbeeld: pakt dat de punteweirde van ol je
kartn 42 is. Je trekt er 30 van of: toun e je 12 puntn gemakt. Kom je in de
telling 30-30 uut, toun is 't "plat": niemand makt e punt (sommigte spelers
speeln toe voe dubbel puntn in 't volgend spel, moa dat is nie algemêen). Je
speelt toet dat er e duo 101 puntn oalt (in de streke van Brugge speeln ze oltyd
12 dêlen in e party).



https://vls.wikipedia.org/wiki/Mani%C3%ABrisme

Maniërisme is den term vor e kunststromienge die ountstound in Itoalië binst de
16ste eeuwe. ’t Was e voortzettienge van de Renaissance en vormde den overgank
no de Barok.

Den eeste kunstenoare die de nieuwe richtienge angaf was Michelangelo en ôok
Rafaël en Titiaan.

Michelangelo was binst z’n lank leevn de genioaln vertolker van wa dat er
leefdeg' in dien tyd. De kunstenoars van de volgende generoatie richtegn under
no de maniera di Michelangelo, ’t hoogst bereikboar ideoal. Vandoar den term
‘maniërisme’.

De Renaissance was vôortgekommn uut e gêest van optimisme en vertrouwn in de
meugelikeedn van de mens. Die gêest veranderde in ’t begun van de 16ste eeuwe
deur de politieke spanniengn tusschn Frankryk en Spanje over d'heerschappye van
Nôord-Itoalië.

In 1525 verloor Frans I van Frankryk de de slag by Pavia van Karel V, die nu de
macht had over Nôord-Itoalië en de religieuze probleemn van de Reformoatie
meebrocht. ’t Gevolg was e grôte veranderienge ip artistiek gebied en ’t
klassiek evenwicht makte platse vo drama en ounrust in de kunst. Achter de
plunderienge van Rome in 1527, verspreidde 't maniërisme hem over hêel Itoalië
omdat de kunstenoars gevlucht woarn.

Typische maniëristn zyn: Agnolo Bronzino, Pontormo, Rosso Fiorentino, Alessandro
Allori, Parmigianino, Francesco Primaticcio, Nicolò dell'Abate, Tintoretto,
Domenikos Theotokopoulos (El Greco genoemd), en de beeldhouwers Benvenuto
Cellini en Giovanni da Bologna.

De vôorgangers van Frans I van Frankryk, Karel VIII en Lodewijk XII, han deur
d’Italioansche Oorloogn veel in Itoalië gezeetn en doadeure d’ountwikkelienge
van de Renaissance meegemakt. Mo 't was ounder de regerienge van Frans I dat
d'êeste schole van Fontainebleau ountstound en dat de culturele ountwikkelienge
van Frankryk in e strôomversnellienge kwam.

In 1530 wierd Rosso Fiorentino, ip anbevelienge van z'n vriend Pietro Aretino en
verzekers van z’n mêester Andrea del Sarto, angesteld deur Frans I, vo de
schilderwerkn te leidn. Je most met e groep Fransche en Italioansche kunstenoars
de Galerie François I in ‘t kastêel van Fontainebleau decoreern. Den ipvolger
van il Rosso was Francesco Primaticcio, e lêerlink van Parmigianino.

De Fransche kunstenoars begostn ôok maniëristisch te schildern, lik Jean Cousin
en Antoine Caron, die in dienst stound van Catharina de' Medici. Den beeldouwer
Germain Pilon was ôok in dienst by heur en ’t marmern monument, de drie Gratiën,
is ’t mêest maniëristisch werk dat ’n makte.

Deur under ipvollenden andacht vo ’t ornament en de decoratieve omkoaderienge
krêegn d’eeste Vlamsche schilders die under werkn me renaissance-elementn
verryktn, de noame Vlamsche maniëristn. Enigte voorbeeldn zyn: Jan Provoost,
Lanceloot Blondeel, en Pieter Pourbus, van wien dan d'r schilderyen te zien zyn
in ‘t Groeningemuseum in Brugge.

Den term wordt ôok gebruukt vor ol de kunstenoars, ten noordn van d'Alpn, die
Renaissance-elementn in under kunst verwerktn. vb: de Haarlemse Maniëristn
Hendrick Goltzius, Cornelis van Haarlem en Karel Van Mander, die em in Haarlem
gevestigd had.



https://vls.wikipedia.org/wiki/Lyste_van_keuniengn_en_keuniginn_van_Schotland

Dalriada was e gemiengd Iers-Schots keunienryk, dat an de westkust van Schotland
en e stik van de nôordkust van Ierland lag. De beweuners woarn de Scoti, die
Gaelic klaptn en ofkomstig woarn van Ierland.

De Picti, e Keltisch volk, haan under in d’hooglandn van Schotland gevestigd. In
de zesde êeuwe kwoamn Angelsaksers under vestign in ’t zuudôostelik stik van
Schotland en mêer nôordelik ook nog Brittn. Tout an de 9e êeuwe was de streke
verdêeld in verschillige clans die makoar bevochtn.

Van 843 woarn de Scotn en de Pictn verênigd ounder êen keunienk. D’êenheid van
Schotland wast er kunn kommn deurdan de Pictn styf verzwakt woarn achter
d’invalln van de Vikings.

Kenneth I (Gaelic: Cináed I) van et Huus Alpin, stichteg et keunienkryk Alba.
Alba is de noame vo Schotland in ’t Gaelic: Rìoghachd na h-Alba, in ‘t Schots:
Kinrick o Scotland.

Loater wierd et ryk nog mêer uutgebreid no ’t zuudn deur land van de Brittn en
de Angeln te verovern.

In 1707 wierd Schotland met Iengeland (w.o. Wales) verênigd deur de Acts of
Union. ’t Keunienkryk krêegt de noame Verênigd Keunienkryk van Grôot-Brittannië
(Iengels: United Kingdom of Great Britain).

In 1558 trouwde Mary, Queen of Scots mè Frans II van Frankryk. Ze veranderde doa
de spellienge van heur noame Stewart in Stuart, vo zeker te zyn dan de Fransche
heur Schotse noame correct zoun uutspreekn.

’t Iengels parlement besliste dat er ’n ende kwam an de monarchie en de
Commonwealth (gemenebest) wierd ipgericht. Oliver Cromwell kwam Lord Protector
en je krêeg d’absolute macht. Zyn zeune Richard Cromwell volgdeg hem ip in 1658.
Die periode wordt et Protectoroat genoemd.

In teegnstellienge met Iengeland anveirde ‘t Schots parlement Charles II wel als
keunienk van Schotland, moar in 1651 wierd ie deur Oliver Cromwell versleegn in
de Slag van Worcester. Je blêef neegn joar in verbannienge in Frankryk, de
Nôordelikke- en de Spoansche Nederlandn, w.o. in Brugge.

Kykt ook no de lyste van keuniengn en keuniginn van Iengeland en van
Grôot-Brittanië.



https://vls.wikipedia.org/wiki/Louis_de_Deyster

Louis de Deyster of Lodewijk De Deyster (Brugge?, round 1656-1660 - Brugge, 18
december 1711) was een Vlamschn kunstschilder, etser en bouwer van
muziekinstrumentn.

De Deyster giengt in de lêre by Jan Maes. T' hope met schilder Antoon van den
Eeckhoutte, mè wiens zyn zuster Dorothea dat je loater zou trouwn, trokt je noar
Itoalië. Up 4 moarte 1688 wierd je een vrymêester en t' hope met een talent vô
schildern, têkenn, etsn en muziek kwaamt j' ook an de kost deur mè zyn vrouwe
een stoffewienkel t' houdn.

Neffest een antol portrettn schilderde tje vôrol godsdienstige taferêeln. Zyn
style was barok, met invloedn van Italioansche mêesters gelik Giordano, Maratta
en Barocci, en Vlamsche schilders gelik Rubens en Van Dijck.

Werk van hem is hoofzoakelik te viendn in kerkn en klôosters in Brugge, Kortryk,
Gistel en Gent, en in 't Louvre in Parys.

De Deyster was ook een bouwer van klavecimbels, viooln en orgels. In 1707 kreegt
je een updracht vo 't Jacob van Eynde-orgel in de Sint-Annakerke in Brugge te
voltôoin. Je bouwdige ook orgels vo de kerke van Sinte-Kruus en vo de
Bogardenkapelle.



https://vls.wikipedia.org/wiki/Lodewyk_van_Gruuthuse

Lodewyk van Gruuthuse (ca.1427 – Brugge, 24 november 1492), was de belangrykstn
telg van e grôot patriciërsgeslacht in Brugge binst de 15e êeuwe.

De lyfspreuke van de familie was: Plus est en vous, te zien ounder zyn portret
en ounder zyn standbeeld te peird boovn den ingank van 't Gruuthusepaleis.

De noame Gruuthuse houdt verband mè de middeleeuwsche brouwers. Vor under bier
smoake te geevn, gebruuktn z'in dien tyd e soamnstellienge van gedroogde blommn
en plantn: gruut. Wien dat er bier wilde brouwn was verplicht van ’t gruut te
koopn in ’t gruutmagazyn of gruuthuus van de landhere, die ’t monopolie haad van
de verkoop. In ’t Brugse wierd da gruutrecht in de 12e êeuwe deur groaf Boudewyn
IX van Vloandern an e ridderlikke familie in lêen gegeevn.

In de 13ste êeuwe was da de familie: van Brugghe en in de 14ste êeuwe: van der
Aa – van Brugghe. Die noamn stoan ip ’t woapn. De lêenhouders van ’t gruutrecht
wierdn ook de heren van Gruuthuse genoemd. In de 14e êeuwe wierd ’t gruut mêer
en mêer vervangn deur hommel. De brouwers van hommelbier woarn nu van
overheidswege verplicht van accynsrecht in plekke van gruutrecht an d'heren te
betoaln. Ip die maniere woarn de Gruuthuses ryke gekommn en han ze stoatus en
invloed gekreegn.

Lodewyk van Brugge, here van Gruuthuse, prins van Steenhuyze, groaf van
Winchester, here van Oavelgem, Haamstede, Oostkamp, Beveren, Tielt-ten-Hove en
Spiere, was den ênigste zeune van Jan IV van Brugge en Margaretha van
Steenhuyze, vrouwe van Oavelgem. Je was ridder, e briljantn diplomoat en e
beschermer van kunst en lettern. Je dêe mee an de grotste steekspeeln van z’n
tyd, de tornooin van de Fazant in Rysel, van Tourelles in Parys, en van de Wittn
Beir en de Goudn Boom in Brugge.

Den 23e meie 1445 benoemde hertog Filips de Goein hem tout zyn
schildknoapschienker, e functie die ollêne oopn stound vo jounge edelliedn. Azo
begost z’n carrière an ’t hof van de Bourgondische hertoogn. Als politicus en
diplomoat wast ie e goeie roadgever vo d’hertoogn in under moeilikke
regeriengstyd. In 1449 wierd ie benoemd tout schienker van ’t hof, in 1452 tout
gouverneur van Brugge en Oudenoarde, in 1461 tout ridder van d‘Orde van et
Gulden Vlies en in 1463 tout gouverneur van Holland, Zeeland en Friesland.
Loater stelde Karel de Stoutn hem an als legeranvoerder en in 1470 als
vlootbevelhebber. Binst de wienter van 1471 gaf Lodewyk an keunienk Edward IV
van Iengeland ounderdak in z'n Gruuthusepaleis. Edward, de schonbroere van Karel
de Stoutn, ha tydelik z'n land moetn ountvluchtn binst z’n beruchte
Rooznoorloge. Edward benoemde Lodewyk e joar loater tout groaf van Winchester.
Ook vo Maria van Bourgondië ist ie belangryk gewist. J'hielp heur huwelik mè
Maximiliaan van Oostenryk regeln, teegn de gouste van de keunienk van Frankryk.
De 22e juni wierd under zeune Filips de Schôonn geboorn en Lodewyk was z'n
koamerhere.

Lodewyk was ossan loyoal gewist tegenover de Bourgondische hertoogn, mo nu had
ie de kant van de Vlamsche steedn gekoozn in under verzet teegn den Habsburger
Maximiliaan. Dat is z'n oundergank gewordn.

De 24sten november 1492 ist ie gestorvn in z’n paleis in Brugge, te middn van
zyn ryke verzoamelienge kunstwerkn en kostboare boekn. Je was juste were van e
gevangnschap. J'is begroavn an de bidtribune, mo z'n grafmonument is nie
bewoard. Wel z'n portret als ridder van et Gulden Vlies. (Vlamsche Primitievn,
Groeningemuseum, Brugge)

Lodewyk zyn zeune, Jan van Gruuthuse, kôos partye vo de Fransche keunienk en da
was ’t ende van ’t verbluuf van d‘heren van Gruuthuse in Brugge. ’t Verfranste
geslacht leefde vôort in Abbeville, Frankryk. Zyn ounschatboare boekn mè z’n
unieke bloemleziengn van de Vlams-Bourgondische miniateurkunste zyn nu in
Frankryk. Zyn Gruuthuse-handschrift is in de Lêge Landn gebleevn.

Lodewyk was getrouwd mè Margaretha van Borselen, van e machtige oadellyke
familie uut Zêeland. Ze was e dochter van Hendrik II van Borselen, die here van
Veere en Zandenburg, Vlissiengn, Westkapelle, Domburg, Brouwershaven was, en
groaf van Grandpré. Lodewyk zoudt acht joungers g’hed hen w.o. ook e
bastoarddochter.

’t Paleis of ‘t hof van d’heren van Gruuthuse is ’t grotste gotisch privoat huus
die bewoard is gebleevn in de Lêge Landn. Boovn den ingank stoat er e standbeeld
van Lodewyk te peird, mè der ounder zyn lyfspreuke: Plus est en vous. Lodewyk
zyn voader, Jan IV van der Aa-van Brugghe, begost round 1425 met den bouw van ’n
herenhuus langs de Reie, verzekers ip de platse van ’t oud gruutmagazyn, neffest
d’ Onze-Lieve-Vrouwekerke. In die êeste fase kwam et overêen mè d‘ôostelikke
vleugel van nu. ’t Is in die periode da Jan van Eyck hem in Brugge is kommn
vestign ten dienste van hertog Filips de Goein.

In de twiddn helft van de 15e êeuwe liet Lodewyk de zudelikke vleugel zettn. In
1472 kwamt ie overêen mè ’t kapittel en de kerkfabrieke vor e brugvormige
bidkapelle of oratorium te meugn bouwn, die ’t Gruuthusehof verbound met ’t kôor
van d'Onze-Lieve-Vrouwekerke. Vanuut die bidtribune kostn d‘heren van Gruuthuse
ol de messen byweunn. Je liet ook e galerye, peirdestalln en koamers vo ’t
dienstpersonel bouwn an de nôordelikke kant. Vandage wordt 't paleis gebruukt
als Gruuthusemuseum. Gruuthuse is ’t grotste gotisch privoat huus die bewoard is
gebleevn in de Lêge Landn.



https://vls.wikipedia.org/wiki/Lodewyk_Maekeblyde

Lodewyk Maekeblyde (Poperienge, 24 moarte 1564 - Delft, 17 ogustus 1630) wos e
poater jezuït uut Poperienge die stichtelike werkn schrêef in e periode da 't
katholicisme vele teegnkantieng krêeg.

Lodewyk Maekeblyde wos de zeune van 'n burgemêester van Poperienge. E goenk van
1579 tout 1584 na de humaniora in Sint-Omaars. E studeerde twi joar filosofie in
Dowaai. In 1586 traad 'n in by de jezuittn. Achter twi joar novice te zyn in
Dôornik studeernde Latyn en Grieks, were in Sint-Omaars. Doa lei 'n in 1588 zyn
geloftn of. E gaf lesse in Brugge en Yper, en e goenk van 1595 tout 1599
theologie goan studeern in Leuvn. In 1600 wos 'n rector enoemd in Winoksbergen
en in 1604 in Yper. Van 1605 tout 1606 wos Maekeblyde predikant in Antwerpn, en
doarachter in Scherpeneuvel. Van 1608 of wunt'nde in Gent. In 1611 goenk Lodewyk
Maekeblyde na Delft: e kwam missionoaris in Olland. Dat wos ni evident, want in
dien tyd woarn de katholiekn - en de jezuitn zekers ni - doa ni geirn ezien. In
1617 bevôorbeeld kost 'n ollêne moa 's nachts goan preekn. In 1619 wos 'n zelfs
anoudn, moar e wos were vry eloatn achter da ze e borgsomme van 600 guldn
nereleien. Maekeblyde goenk dôod op 17 ogustus 1630. E legt begroavn in
Voorschoten. Op zyn graf stoat er: God maakt hem blijde.

Maekeblyde wos e typischen dichter van de Contra-Reformoasje. In 1607 vroegen ze
nem om e catechismus te moakn vor ol de bisdomn woa da ze Vlams en Ollands
klappnde. E schryf gebeedn op rym da je kuste leezn vôor en achter 't eetn; die
gebeedn goengn vele joarn mei. Zyn boekn woarn dikkers erdrukt. Zyn klêen
cvatechismus wos zelfs in 't Frans vertoald.



https://vls.wikipedia.org/wiki/Lodewyk_I_van_Vloandern

Lodewyk I van Vloandern (°Névers, round 1304 - † Crécy, 26 ogustus 1346) wos
groaf van Vloandern, Nevers en Rethel. En is ouk ekend ounder de noame Lodewyk
van Nevers (Lodewyk II) of Lodewyk van Crécy.

In Vloandern wost 'n den opvolger van zyn grotvoader Robrecht van Béthune. Zyn
voader Lodewyk I van Nevers wos gin groaf van Vloandern.

Lodewyk wos opekwikt an 't of in Parys. E trouwt doar op 21 juli 1320 mi
Margaretha, de dochter (8 joar) van keuning Filips V. Omdat 'n in Vrankryk is
opegroeid, wos zyn beleid ton ouk op 't Fransche ericht. Zyn vôorgangers kêekn
mêer uut nar Iengeland, omda ze dat e goe verweir voen teegn Vrankryk dat ossan
grodder wilde komn. Iengeland leverde vele wulle an Vloandern da doamei ryke wos
ekommn. De polletiek van Lodewyk zorde voe wrevel by zyn Vlamsche ounderdoann,
en de grôte steedn lik Brugge en Gent.

Azo kwamt 'n ouk in kweiste me Klaas Zannekin en zyn mann. E versloeg Zannekin
in de Slag by Kassel.

In 1335 miek Lodewyk I de Gentenoars kwoad, omdat 'n de Vloamiengn - op bevel
van Filips VI, keunienk van Vrankryk - dwoung om in ôorlog te goan met Iengeland
en keunienk Edward III. 't Woarn d'êeste têekns van 'n Ounderdjoarigen ôorlog.
Vloandern adde gin wulle ne mi, e wos platzak. De Gentenoars, ounder leidieng
van Jacob van Artevelde, kwaamn in 1338 in opstand. Lodewyk I sloeg op de
vlucht. Toen da Van Artevelde vermôord wos (in 1345) probeerde Lodewyk I were te
kêern na Gent, moa dat mislukte.

Lodewyk komt an zyn ende in de Slag by Crécy in 1346, teegn d'Iengelsche. Zyn
opvolger, als groaf van Vloandern, wos Lodewyk van Male.



https://vls.wikipedia.org/wiki/Liverpool_FC

Liverpool FC is nen Iengelse voetbolploeg, upgericht up 15 moarte 1892 deur John
Houding, n'eigenoare va Anfield, omdat Everton verbann gewist is deur een
geschil over de pacht. De club speelt zyn thuuswedstrydn in 't Anfield-stadion
(oek wel ounder de noame Anfield Road ekend).

Liverpool wos surtout in de joarn tsjeventig en tachntig ne topclub. Z'in toune
vele pryzn gewonn, zowel in d'Iengelse competiesche of in Europa.

In die periode va succes wos Liverpool betrokkn by twêe va de grotste tragedies
in 't Europeesche voetbol. 29 meie 1985 speelde Liverpool in de Europacup de
finale teegn Juventus in 't Heizelstadion i Brussel. Iere verloorn 39 meisn
under leven. Bykan vier joar loater, up 15 april 1989, up Hillsborough, wos er
gespeeld teegn Nottingham Forest in d'ouve finale van de FA Cup. Ierby verloorn
zels 96 meisn under leven.

Twintig joar achter 't Heizeldrama speelt Liverpool in 't sezoen 2004/05 were e
finale va de Champions League. De club is oundertussn getraind deur de Spanjoard
Rafael Benitez, die êerder ol twêe keirs landskampioen kwam me Valencia CF.
Achter dat AC Milan an de rust up ne comfortoabele ruststand va 3-0 stound,
scoort Liverpool achter de rust binn 't kart ôok nog drie keirs. Vôormalig
Feynoordspeler Jerzy Dudek is den eld van den oavend ot ie juuste vôo 't ende
van de extra tyd tot twi keirs toe e gemakte golle van Andriy Shevchenko uutoalt
en in de penalty-reekse ôok nog eki twi penalty's teegnoudt, woarounder êen van
dienezelfsn Shevchenko. Liverpool wint de pinaltyreeks me 3-2. Agezien dat
Liverpool mo 'n vuufdn endigde in de competiesche, wos et lang nie zeker dat de
club zyne titel zou kunn verdedign. Utindelik besloot de UEFA da Liverpool de
meugelikeid krygt vor under via de vôorroundes te platsn vo't hoofdtornooi.



https://vls.wikipedia.org/wiki/Live_to_Tell

Live to Tell is e single van Madonna, utgebrocht in 1986. Et lied wier
geschrev'n deur Madonna en Patrick Leonard.

Live to Tell was de titelsong van de film At Close Range, waarin da Madonna's
toenmalige vint Sean Penn speelde. Live to Tell wier e nummer 1-hit in Amerika.
In Iengeland wier et e nummer 2-hit. Live to Tell kwaam up et Madonna's album
True Blue te ston, en later ook op twee van haar verzamelambums. 't Schient da
et ook Madonna eur persoonl'ke favoriet is.

Live to Tell bezorgde Madonna vele lovende kritieken. De single wier gezien lyk
eur eerste volwassen lied, en de zang wier beschouwd als beter dan ooit tevoren.
Live to Tell was Madonna's vierde single binnen twèè jaar die verboenden was an
en film. Et was de eerste samenwerking met Patrick Leonard, die loter één van
Madonna's mèèst trouwe en geroemde partners zou worden.

Vele critici en fans beschowen Live to Tell als een mijlpaal in Madonna eur
carrière. Et was pas de tweede ballade die Madonna op single uutbrocht. In
tegenstelling tot de eeste uitgebrochte ballade, Crazy for You, is Live to Tell
gin liefdeslied. Et lied gaat over et opbrengen van kracht voe beest e moeil'ke
situotje je verstand te gebruk'n. Dorom wordt et lied beschowd als Madonna's
eeste 'serieuze' lied. Twientig joar achter de release is het nog assan één van
Madonna's meest geliefde ballads en liedjes in het algemeen.

In 2006 kwaam 't lied weer vulop in de belangstellieng, achter dat er in vele
landen controverse was ountstoan, deurda Madonna beest het opvoeren van et lied
bij eur Confessions Tour aan en kruus hangt en e doornenkrans draagt. Up den
achterground kuje beelden zyn van Aids-kienderen in Afrika en worden der teksten
uut de biebel getoogd. In Duitsland en Italië wierd gedreigd met juridische
stappen tegen et uptreden. Paus Benedictus XVI et zich ook uitgesproken tegen de
show. Hierop wiertn deur het management van Madonna uutgenodigd voe no et
concert te kom'n kiek'n. Jet da nie gedoan. In Nederland wild'n de SGP-jongeren
de scène op voorand verbied'n bij de concertn up 3 en 4 september in de
Amsterdam ArenA. Minister Donner van Olland zei loater datn niets tegen den
opvoering van Live to Tell ku doen, mo wel negatief tegenover de scène stoat. Op
22 november 2006 et den Amerikoanse tv-zender NBC en concert van de Confessions
Tour uitgezonden. De kruusiginsscène tijdens Live to Tell wierd echter niet
getoogd. Tijdens et lied woren andere beelden te zien.

De videoclip van Live to Tell wier, juste lyk de film woar het de soundtrack van
was, geregisseerd door James Foley. In de clip et Madonna blounde krull'n en
draagt ze e lange jurk. Ze zit in 't dounker, afgewisseld met beelden uit de
film At Close Range. Madonna zaagt er voe et eest in eur carrière volwassen uut,
in tegenstelling toet eur èèrdere rebelse stijl. Et was de eeste van vele
imagowisseliengen die Madonna deed, in beeld gebrocht deur e documentaire van
MTV uit 1990.

De sfeer die de beelden van Madonna in et dounker in de videoclip uustraalt,
komt overèèn met de achterligg'nde thema's, geheimen en je verstand ler'n te
gebruik'n tijdens e moeilijke situatie, van Live to Tell. Uuteindel'k wèèt
Madonna van de stoel weg te kom'n, en in e licht te gon stoan.



https://vls.wikipedia.org/wiki/Lichtervelde

De noame Lichtervelde stoat êest van ol in 1127 in e beschryvinge deur
'Galbertus' van Brugge ovre de môord ip Koarle de Goein. Wuk dat de noame zelve
wilt zeggn, zyn ze nie zekerst: 'Lifterfelde' (lyft = lienks = nie rechts) ofwel
'Lichte Veldn' = licht (blêek) va kleur. 't Zoud ollesins nie te moakn ein mè
luchtje ip 't veld als offre voe de god Thor (woavan dat er ne temple zoe
gestoan ein in Toeroet).

Lichtervelde was een heerlikeid en oengt af van 't Brugse Vrye'. Die eern an e
kastêel: êest ip de 'burg' neffest de kerke en loatre ip 't 'Hoge' woa da nu nog
de Kasteelstroate ligt. Da kastêel is in 1584 tôpe mè de kerke vernield in de
periode van de contrareformoatie en nie mêe were gezet.

Deur Sanderus beschreven in zyn "Flandria Illustrata" van 1641 (moa ton in 't
Latyn): "toed en vermoard dorp Lichtervelde, proenkte voormaels met een
uitmuntend paleis en kasteel der Heren 't welke de woede des oorlogs, gelik veel
andre in Vloandern omverregesmeetn eeft".

In 1794 zeien de Fransche gebeurs goeindag en kwam Lichtervelde en hêel
Vloandern by de Fransche Repebliek.

In 1815 werd Lichtervelde en België e dêel van et Keuninkriek 'der Nederlanden',
Olland dus.

In 1847 (sedert 1830 was 't oal België in de plekke van d'Ollanders) werd de
beruchten spôorweg (gekend toet ip den dag van vandoage voe zyn traveir)
angeleid. D'afbeeldiengn van peirdn ip de stoatie zelve (en overgenoomn in den
tunnel) verwyzn nog noa de peirdemarkt die ton noam en foam ad. In 1878 een ze
d'oude Romaanse keirke afgebrookn en nen Neo-gotiek in de plekke gezet: dedie is
ton deur den Duuts in '14 - '18 gedynamiteerd en drachtre weer ipgebouwd (moa
nie mêe zô ôge).

Voe de mêeste is Lichtervelde gekend voe zyn stoatie. Je kunt er 'n tring pakkn
noa Brugge, Kortryk, Gent, De Panne en ondertussn noa Brussel en de luchtoavn.
Je moet olêne moa gewend geroakn an de stank van d'Oliefabrieke die an de
stoatie stoat. Ze kookn doa lynzoadolê en da gift ne serieuze stank.



https://vls.wikipedia.org/wiki/Leo_Van_Paemel

Leo Joris Van Paemel (Blanknberge, 15 januoari 1914 - Brugge, 28 januoari 1995)
was e West-Vlamsche kunstschilder.

Leo Van Paemel is geboren in Blanknberge tegoare me z'n twilliengbroere Willy.
Je verteldege zelve dat 'n altyd getêkend hèt vo zoverre dat 'n z'n kienderjoarn
koste herinnern. Der bestoan nog têkeniengen van hem gemakt in Lissewege,
Uutkerke en Blanknberge van 1927. Je was ton 13 joar oud.

Als lêerlienk van den RMS in Blanknberge mocht 'n z'n Nederlandsche ipstellen
met eigen têkeniengen illustreern. Die werksjes wierdn ton uutg'hangn ip
d'overdekte speelplatse. Die steun ip schole was e duwtje in de goeie richtienge
moa nie den ênigstn stimulans. Je vergezelde geregeld z'n nounkel Jules, die ton
nog schilderde, deur 't polderlandschap round Uutkerke, Lissewege, Zuunkerke of
Dizzêle. Doar hèt Leo Van Paemel z'n êeste lessen in 't schildern gekreegn.

Loater hèt 'n gestudeerd an de Keunienklike Academie vo Schône Kunstn in
Antwerpn van 1929 tout 1934 en je wierd doa verschillige kêers bekrôond. In 't
êeste joar an d'academie krêegt 'n al een êeste prys en der volgdn der nog vele.

In 1934 ist 'n achter een exoamn toegeloatn an 't Nationaal Hoger Instituut vo
Schône Kunstn in Antwerpn woa dat 'n tout 1940 een deur Isidoor Opsomer styf
g'apprecieerde lêerlienk was.

Je was van de generoasje van Paul Boudry, Jan Cox, Jack Godderis, René de
Coninck, Mark Macken, Mark Mendelson, Luc De Jaegher en Luc Peire, moa j'is een
totoal eigen weg ipgegoan. Leo Van Paemel was e persôonlike vertolker van de
Nôordzêe en alles wa der mee verband houdt: 't strangeleven, de sfeer ip de
zêedyk, de gezellige drukte in de visschers-en jachthoavetjes en de Polders.

Je schilderde ook in Frankryk (Provence, Normandië, Bretagne), Iengeland
(Lancashire), en Holland. Z'n specialiteit was wel 't schilderen van
portretfigeurn. J'is ter in gesloagd een moderne interpretoasje te geevn an e
klassiek genre, met de techniek van d'oude mêesters.

In 1942 - 1946 had 'n z'n atelier in Brussel. In 1946 kwamt 'n were noa
Blanknberge. Vanof de joaren '60 hèt 'n ton van de kunst z'n beroep gemakt.

In 1968 ist 'n noa Brugge goan weunn woa dat 'n z'n atelier had vlak by
d'halletorre. J'is ook in Brugge gestorvn moa je ligt begroavn in Blanknberge
lik dat 'n 't altyd zelve gewild hèt.



https://vls.wikipedia.org/wiki/Kortrijk

Kortryk, Kortrik  uutsproake +  ? of Kortriek  uutsproake +  ? (Nederlands:
Kortrijk) ès 'n West-Vloamse stad die geleegn es hêel in 't zûdwèsten van de
provincie. Kortryk lig an de Leie, die doar spletst in 2 dêlen en voars were
tôpekomt om een eilandje te vormn (Buda) middn 't centrum. Vanuut Kortryk
vertrekt der wok ne voart noa de Skelde: het Kanoal Kortryk-Bossut.

De stad es tegelik via de weug (E17, E403 en A19) of me den tring goe bereikboar
(statie van Kortryk). Der es ôok een ringboane rond, de R8, bereikboar via 't
originele Ei van Kortryk vanof de E17.

Kortryk es gekend vanut de Rominse periode, toen da de vicus Cortoriacum ip het
kruspunt van de heirboane va Keuln noo Boulogne-sur-Mer en de heirboane van
Dôornik noo Oudnburg lag.

In de 9de êeuwe eit Boudewyn den Kletsn, Groaf va Vloandern Kortryk versterkt
teegn de Nôormann'n. In 1071 es Kortryk de ôofplekke gekoomn van een kasselry.
In 1190 kreeg et stadsrecht'n die neregeskreevn zyn in een keure.

In de dertiend' eeuwe eit Filips August de stad verwoest omda zyne teegnstander,
Ferrand van Portugal em verskanst oa in Kortryk. Achter die periode es de goud'n
tyd va Kortryk begonnen, me de ipkomste van het loak'n en et linn'n.

Ip 11 juli 1302 vond doa de Guld'nspoornslag platse; de Franske vocht'n teegn de
Vloamingn en èn dr verloorn.

De recente economiske geskiedenisse van Kortryk es surtoe verbond'n met 't
textiel, mêerbepoald met 't Vlas. In de 19de êeuwe wos de Leie e belangryke
skoakel in da proces, omdat doarin 't Vlas gerôot weird. Tot ip vandoage vin je
nog veel textielindustrie in en rond Kortryk, moa de secteur es ier ôok zêre
an't inkrempen.

Kortryk èit een oantal bezienswoardigeedn lik de Broeltoorns, 't Begynof, 't
Baggaertsof, 't stadus, de Belfort toorn ('t Halletoorntje in 't Kortryks), 't
Vlasmuseum...

D'ôofdkerke es de Sent-Moartnskèirke, e gotische hallenkèirke uut 1300.
D'Ouze-Lieve-Vrouwekèirke uut de 13e eeuw es en upmerkelik gebouw met een
boeiend interieur en e styf bewoogn verlêen.

De stad oat ôok de êeste verkêersvrye wienkelstroate van 't land: de Korte
Stêenstroate (1962). Loater zyn der nog andere winkelstroatn bygekoomn lik de
Lange Stêenstroate en sins kort't shoppingcenter K in Kortrijk.

Kortryk eit ôok een hallncomplex (Kortrijk Xpo), woar dat er veel
internationoale evenementn (lik Busworld) zyn. En oaje u ne kêe joengk wil voeln
moeje noa 't stroatje, vôoral noa den Trap, mo der is wok 't Hooge en de
Vlasmart.

Êen van de bekênste fêestn in Kortryk zyn de Sienksefêestn, gelik dat de noame
zegt goan ze deure bist 't sienkseweekend. Rond Poasen stoat er ôok een grôte
fôre in Kortryk, overtyd wos ze zelfs de grôtste van België.

Kortryk eit een aantal dêelgemêenten gelik Bellegem, Eule, Bissegem, Marke,
Rollegem, Koeigem, Oalbeke...

Der weunn mêer dan 70.000 minsn in Kortryk. Een poar doarvan zyn gekend in hêel
België:

Van 2000 tot 2006 wos de CD&V tôpe me de SP.a an de macht. Doavoiren einze da
oltid ollêne gedoan. Achter de gemêenteroadsverkiezingn van 2006 wisselde de
CD&V van partner. De Open VLD kwam in de plekke van de SP.a. De gemêenteroad
telt 41 leedn, een aantal noamn zyn Stefaan De Clerck, ondertusken minister van
zuustiesie, Jean de Béthune (ongekrwonden burgemêester van Marke), Vincent Van
Quickenborne, Wout Maddens (nu wok skepen), Koen Byttebier, Lieven Lybeer, dee
den burgemjester vervang, Philippe De Coene, Bart Caron (met jén erre) en Cathy
Matthieu van de groene.

Kortryk eit de ênigste universiteit van West-Vloandern, de KULAK. Tes en
ofdêlinge van de KULeuven, me allêne moa Bachelorstudent'n (die achter êen, twêe
of (de dokteurs) drie joar mêestal noa Leuven trekk'n). Toch goan der vele
studenten ut de streke noa Gent vôo te studeern. Der zyn wok een grôot oantal
ôogeskolen Howest en KATHO. Ti wok den enigsten stad in België daj DAE kun goan
studeern.



https://vls.wikipedia.org/wiki/Koolstofmonoxide

Koolstofmonoxide, met de chemische formule CO, is een klurlôos en vrê giftig
sôorte gaze da nie kan gerookn of geproefd wordn. De molecule bestoat uut êen
koolstofatoom en êen zeurstofatoom, verboundn met een covalentn dubbele
biendienge t' hope met een datieve covalente biendienge. Het wordt gevormd in
plekke van koolstofdioxide (CO2) ot er nie genoeg zeurstoffe in de lucht zit,
gelik ot een moteur lopt of een stove brandt in een ofgeslootn kamer zounder
genoeg ventiloatie.

Oundanks zyn giftigheid wierd koolstofmonoxide vôr een langn tyd gebruukt in
stadsgaze, woarda 't wier gebruukt vô verlichtienge, kookn en verwarmienge. In
bepoald' industrieën gelik de stoalindustrië wordt koolstofmonoxide nog olsan
gebruukt as een verbrandiengsgaze omda 't in sommige processn een byprodukt is
da ton goekoop in andere processn kan gebruukt wordn. Tegenwôordig is stadsgaze
in 't huus vervangn deur illetriek vô de verlichtienge, en deur eirdgaze vô 't
kookn en de verwarmienge.

Koolstofmonoxidevergiftigienge is êen van de mêest olgemêne gevalln van
vergiftigienge in vele landn. Den hoofdreden doavôorn is da 't gaze nie kan
gezien of gerookn wordn, en da 't omtrent de zelste dichtheid gelik lucht hèt,
zoda 't nie uutzakt of wegdryft, moa bluuft hangn gelik een onzichtboare mist.
Bovendien is koolstofmonoxide vrê giftig omda 't hem biendt mè 't hemoglobine in
't bloed, zodoanig da 't gin zeurstoffe mê kant upneemn.

Koolstofmonoxide vormt een belangrik dêel van de polluusje in stad, voarnamelik
van inwendige verbrandiengsmoteurs, woarda 't bydroagt an de vormienge van
stikstofoxide NO2 in plekke van NO, en 't vôorkommn van ozon.



https://vls.wikipedia.org/wiki/Koolstof-14

Koolstof-14 of 14C is een radioactieve isotoop van koolstoffe dat in 1940
ontdekt wierd deur Martin Kamen en Sam Ruben van 't unif van Berkeley. Zyn
atoomkern bevat 6 protoonn en 8 neutroonn, die in den bovensten atmosfeer
gevormd wordt deur d' inwerkienge van kosmische stroalienge up de stikstofatoomn
in de lucht (14N). Koolstof-14 wordt deur olle levende organismn ingeoasemd, en
doadeure bevat ieder organisch materioal een klêne hoeveelheid dervan. Achter
dat een bêeste of een plante sterft vervolt 14C were toet 14N, en d' hoeveelheid
koolstof-14 dat overbluuft kan deur radiometrische daterienge een anduudienge
geevn van wanneer dat 't bêeste of plante gestorvn is.

Der zyn drie nateurlik vôorkommende isotoopn van koolstoffe up d' eirde: 99% van
d' atmosfeer is 12C, 1% 13C, en 14C komt ollêne moa in spôorhoeveelheedn vôorn
(0.0000000001%). Met een holfweirdetyd van 5730 ± 40 joar zoud een mens
verwachtn dat der nietend van koolstof-14 zoud overbluuvn, moa omda 't olsan
bygevormd wordt deur d' inwerkienge van kosmische stroalienge up de stikstoffe
in de stratosfeer en de bovenste laagn van de troposfeer bluuft d' hoeveelheid
koolstof-14 in d' atmsofeer min of mêer constant. Kosmische stroalienge
verôorzakt de vormienge van thermische neutroonn die met stikstoffe reageern:

Gelik andere sôortn koolstoffe reagèrt koolstof-14 met zeurstoffe en vormt
koolstofdioxide, die ton met de reste van 't CO2 miengelt in de lègern
atmosfeer. Oundanks 't feit da koolstof-14 een atôommassa van 14.003241 hèt
verschilt het in chemische eigenschappn moa winnig van geweun koolstoffe, en
doadeure wordt het deur bêestn en plantn ingeoasemd gelik de geweune sôorte CO2.
't Wordt ook in woater g'absorbèrd zodoanig da 't loater kan uutprecipiteern in
kolkstêen (bvb. stalactietn in grottn, schelpn van foraminifeern).

Koostof-14 vervolt in 't proces da bekend stoat as beta-vervol, woaby da geweun
stikstoffe gevormd wordt met d' uutstôtienge van een elektron en een
anti-neutrino:

Koolstof-14 kan in radiometrische daterienge gebruukt wordn vô d' ouderdom van
organisch materioal uut te viendn. Den techniek is uutgevoundn deur Willard
Libby in 1949, en is tegenwôordig bruukboar vor organisch materioal toet an
60.000 joar oud. Vor ouder materioal is der nie genoeg koolstof-14 over vô
meetboar te zyn. 14C-daterienge wordt mêestol gebruukt vô de daterienge van
archeologische overbluufsels.

Den oungecalibreerdn ouderdom wordt uutgedrukt as joarn BP (Before Present,
woardat ounder Present 't joar 1950 verstoan wordt). In 't begin wierd der
veroundersteld dat d' hoeveelheid 14C in den atmosfeer constant was, moar 't is
nu dudelik gewordn dat d' ôorsprounkelike concentroasje kan verdubbeln noagelang
dat de sterkte van de kosmische stroalienge verandert. 't Is doavn dan
ouderdommn bepoald deur koolstof-14 moetn gecalibrèrd wordn deur ze te vergelykn
met de resultoatn van boomjoarriengn en kolkofzettieng in grottn.



https://vls.wikipedia.org/wiki/Koersvelo

Ne koersvelo es e sorte van velo die specioal gemakt es vo mee ip de boane te
koersen. Koersvelo's zyn zô gemakt da ze zo lichte meuglik zyn, mo toch
voldoende stevig.

An de vorm es 't er sedert d'uutvindienge van de velo nie hêel vele veranderd,
mo wel an de materioaln woavan da koersvelo's gemakt zyn. 't Es nen trend vo de
velo zo lichte en zo aerodynoamisch meuglik te moakn. Woa da de frames ('t
"skelet" van de velo, 't ginne da je der nie kunt vandoen: de fourches, ...)
eertyds van stoal gemakt weirdn, zyn ze nu meestol van carbon (e lichte, mo styf
arte kunststoffe), titanium, aluminium of e mingelienge. Ne typische amateur
koersvelo weegt tegenwoordig oby de 10 kilo's (of 'n twuk minder). Van de UCI
mag ne koersvelo in officiele wedstrydn nie minder of 6,8 kilo's wegen.

Ne velogroep is de verzoamelnoame van olles an de velo da gin dêel es van 't
frame: de derailleurs, de vitessen, de speekn, de ketting, de frings, ...
Gekende merkn die hêle velogroepn ip de markt briengn, es 't Japanese Shimano en
't Itoalioanse Campagnolo. Ontwikkelingn in de velogroepn: sedert midden de
joarn '90 de klikpedoale, geïntegreerde vitessen, ...



https://vls.wikipedia.org/wiki/Koen_Sanders

Koen Sanders (17 december 1962) is e vroegern foetbolliest van Club Brugge, KV
Mechelen en de Rôo Duvels. Zyn grotste successn oalde 'n me KV Mechelen, woamei
dat 'n 'n Europeeschn Beker der Bekerwinnoars wonne teegn Ajax Amsterdam.

Koen Sanders rocht achter da joar in 'n ploeg en oundertusschn wos 'n van
posiesche veraard: van middnvelder kwam 'n rekschn back. Mecheln kwaam e bitje
met e kêe e topclub (vôorzitter Cordier stak e masse geld in 'n ploeg en met Aad
De Mos an ze e toptrainer). De bekendste spelers woarn Eli Ohana, Michel
Preud'homme, Erwin Koeman, Lei Clijsters, Marc Emmers en Bruno Versavel, mo
Sanders stoeg oek vast in 'n ploeg en ne lei oek goed, Erwin Koeman zei ôois dat
'n Sanders 'n mêest ounderschattn speler van België vound. Me Mecheln wont 'n 'n
beker, 't landskampioenschap en de Beker der Bekerwinnoars.

Doarachter gienk et ossan mo miender (oloewel dan ze nog êentige joarn meidein
an de kop van de klasserienge), mo ne blêef egliek, e kwam toune zest kapiting.
In ze latste joar kwam 'n in kweiste me 't nieuw besteur en krêeg 'n zest gin
okkoazje voun salu te zeggn an 't publiek Achter de Kazerne, e publiek die nem
drie kirs tout bestn speler van 't sezoen verkoozn adde.

Sanders et vier kirs espeeld voun de Belgn (in de periode dat 'n by KV Mechelen
zat) en ne zat oek in de vôorseleksche van de Mundiale van 1990 in Itoalië. 't
Wos Walter Meeuws die nem upriep, mo toune a Meeuws ofedankt wos, viel 'n of.

In 2008 gebeurt er e drama in zyn menage: zyn zeune Bram (zevve e supporter van
Mecheln) wos in Jabbeke tope me twêe moatn omverre ereen deur en otto. En
overleefde 't, mo moeste achter en ende in coma eleid t'en, begunn an e lange
revalidoasche.



https://vls.wikipedia.org/wiki/Koap_Zwartenesse

Koap Zwartenesse (Frans: Cap Gris-Nez) es e steile kust langs de Fransche
Opoalkust. 't Ligt up 't groundgebied van de gemeente Oudingem (Frans:
Audinghen). De rotsn bestoan uit verstêende zêebodem uut 't Jura.

Koap Zwartenesse es 45 m oge, en ligt tusschn de badplekkn Witzand (Frans:
Wissant) en Oderzele (Frans: Audresselles). 't Es de plekke die et dichtst van
ol by Iengeland ligt; de bridte van 't Kanoal es doar moa 28 km. By schoon were
ei je e schoon zicht up de white cliffs of Dover, de witte krytrotsn van 't
Iengelsche Dover.

De nateure round die streke es prachtig en trekt veel toeristn en
nateurliefebbers an. 6 kilomeiters vodder ligt Koap Blankenesse.

Deurda de koape vlak by Iengeland ligt, eit Koap Zwoartenesse ol osan e
strategisch belangrikke plekke gewist binst de oorloogn die Vrankryk en
Iengeland uutgevochtn ein. En ook zowel Napoleon lik Hitler ein van de gunstige
liggienge gebruuk gemakt by under plann vo Iengeland an te volln.

De streke ligt letterlik bezoaid mei bunkers die nog dateern uut den Twiddn
Weireldoorloge. Ze maktn deel uut van de Duutsche Atlantikwall.

De Fransche noame nez eit nietn mei neuzn te moakn moa komt van 't Oudnederlands
nesta, wuk da wil zeggn "land da uutstikt up de zee".



https://vls.wikipedia.org/wiki/Klemskerke

Klemskerke is een oud polderdorptje in de Belgische provinsje West-Vloandern en
e dêelgemêente van de kustgemêente Den Hoane.

Klemskerke was tout 1977 e zelfstandige Belgische gemêente, met 't dorpscentrum
ip e grôte drie kilometer van de Vlamsche Kust. Ip 't groundgebied va Klemskerke
en angrenzende gemêente Vlissegem lag vlak teegn de kust 't gehucht Den Hoane,
da vanof de 19sten eeuw uutgroeide tout e grôte villawyk en toeristische plekke
an zêe. 't Ligt grôtendêels ip 't groundgebied van Klemskerke. By de
gemêentelike fuuzjes in 1977 is Klemskerke e dêel van de gemêente Den Hoane
gekommn, woavan dat Den Hoane-Centrum d'hoofdplekke werd. Ook teegn de grenze mè
Brèènienge ountstound er teegn de kust e toeristisch gehucht, Vosseslag. Der
weunn moar e klêne 600 menschn in 't oud centrum van Klemskerke zelve, moar ip
't groundgebied weunn der dus mêer of 5000 menschn in Vosseslag en surtout in
Den Hoane-Centrum.

't Oudste gevoundn geschreevn document over Klemskerke is ol van 1003, woarin
dat de plekke wordt vermeld ounder de noame "Clemeskirca", kerke van Cleme. De
kerke, genoemd noa Sint Clemens, is van in de 13ste-14sten eeuw, toen dat er e
gotische hallenkerke werd gebouwd ter vervangienge van een oorsprounkelik
kerksje. 't Kôor werd in 1856 uutgebreid en de kerke is oundertusschn beschermd.



https://vls.wikipedia.org/wiki/Kinepolis

In 1970 zyn Albert Bert en Rose Claeys-Vereecke begonn met een klênen moa
sjieken cinema in Oarelbeke met 2 zoalen. 't Vernieuwende was da ze alles kostn
bedienn met ênen operateur. Ze probeerdn denzelfdn truc in het Ring Shopping in
Kuurne. Moa gin êen van die zoalen wierd echt rendoabel en 't werd gestopt
achter 'n poar joarn.

In een twidde foase ein ze ton drie complexen geopend in Vloandern: de Trioscoop
in Hasselt in '72 met 3 (loater 7) zoaln; êen in Kortryk, de Pentascoop, me 5
zoaln in '75; en ook nog êen in Gent, de Decascoop (mè 10 zoaln) in '81. Z'oan
veel vernieuwende ideeën, surtout deur grôtere cinemacomplexen te willn bouwen
die an scherpe kwaliteitseisn moestn voldoen. Een êeste vôorbeeld wos de
Kinepolis in Brussel, met 25 zoaln, een fenomenoal aantal in 1988.

Ondertussn es de Kinepolisgroep uutgegroeid tot nen Europeesn speler, me zoaln
in België, Vrankryk, Spanje, Zwitserland en Pooln. In 1997 zyn de Bert en Claeys
groepn gefuseerd tot de Kinepolis Group NV, en in 1998 zyn ze noa de Beurse van
Brussel gegoan met 25% van de andêeln. De lyste van zoaln in België:

Kinepolis eit ôok de noame da ze de markt tevele domineern en doardeure
klêendere ounafankelike cinemazoaln, en doarmee ook de alternatieve film, het
leevn moeilik moakn.



https://vls.wikipedia.org/wiki/Keizer_Karel_V

Karel V (Gent, 24 februoari 1500 -Yuste (Spanje), 21 september 1558), van 't
Huus Habsburg, was de zeune van Filips de Schôonn en Johanna de Woanzinnige.

J’erfde de Habsburgsche Nederlandn van zyn voader an zyn zes joar. Je was
keunienk van Spanje, Sicilië en Noapels van 1516, en Rôoms-Duutsche keunienk van
1519. Je was keizer van 't Hillig Rôoms Ryk tout an zyn trôonsofstand in 1556 in
’t vôordêel van zyn joungere broere Ferdinand I. Je was in 1520 gekrôond tout
keizer in Aken, en in 1530 officieel in Bologna. Je was doa de latste keizer die
hem liet krôonn deur e paus. J’haad ook Spoansche kolonies over zêe.

Karel is geboorn in ’t Prinsenhof van Gent. Zyn grôotouders langs voaders kant
woarn Maximiliaan I en Maria van Bourgondië. Zyn grôotouders langs moeders kant
woarn Ferdinand II van Aragon en Isabella I van Kastilië. Zyn tante was
Catharina van Aragon, d’êeste vrouwe van Hendrik VIII van Iengeland.

Karel was doadeure erfgenoam van de drie grotste dynastieën van Europa: 't Huus
Habsburg, 't Huus Valois-Bourgondië, en 't Huus Trastámara van de krône
Castilië, Léon en Aragon.

Achter den dôod van Karel de Stoutn in 1477, vestigde zyn weeuwe Margaretha van
York heur in Mecheln. Ze kocht doa 't Hof van Koameryk, ‘n eigndom van Jan van
Bourgondië, de bastoardzeune van Jan zounder Vrees en bisschop van Koameryk.

Achter den dôod van zyn dochter, Maria van Bourgondië, wierd heur vint
Maximiliaan van Ôostnryk nie anveird deur de Vlamsche steedn en surtout Gent was
ipstandig. Ze speeldn boas over zyn twi jounges Filips de Schôonn en Margaretha
van Ôostnryk.

Filips, en loater ook zyn vrouwe Johanna, blêevn doa tout dan z’in 1502
vertrokkn no Spanje. Ze lietn under drie oudste jounges, Eleonora, Karel en
Isabella, achter by Margaretha van York. Karel zyn broere Ferdinand is loater
geboorn in Spanje. In 1505, on zyn ouders were woarn, is zyn zusje Maria
geboorn. Margaretha van York stierf in 1503 en Filips in 1506. Zyn vrouwe
Johanna was in verwachtienge van under joungste dochter, Catharina, die in
Spanje geboorn is.

In 1507 stelde Maximiliaan zyn dochter (Karel zyn tante) an als regente en
landvoogdesse van de Habsbursche Nederlandn. Ze vestigdeg’ heur in ’t paleis in
Mecheln. Karel wierd doa grôotgebrocht en je lêerde Vlams en Frans klappn.
Loater ook nog Spoans, Duuts en Italioans.

In 1515 wierd ie in Brussel mêerderjoarig verkloard en krêegt ie ‘t gezag over
de gewestn Vloandern, Mecheln, Holland, Zêeland, Henegouwn, Noamn, Broabant,
Limburg, Overmaas en Luxemburg.

Deur zyn Spoans keunienkschap en Duuts keizerschap kwoamn de Nederlandn
definitief oundergeschikt an de keizerlikke belangn van de Habsburgers.
Margaretha van Ôostnryk blêef landvoogdesse tout in 1530 en ze wierd ipgevolgd
deur Karel zyn joungere zuster, Maria van Hongareye, weeuwe van Lodewyk II van
Hongareye.

Karel zyn grotste vyandn woarn de Turkn, de protestantn en Frans I van Frankryk,
die geregeld Italië binn viel. De 24e februoari 1525 versloeg Karel Frans I in
de slag by Pavia.

Karel trouwde de 10e moarte 1526 met Isabella van Portugal, de dochter van
Emanuel I van Portugal. Under jounges woarn:

Karel had ook vele maîtresses. Johanna van der Ghenst was de moeder van
Margaretha van Parma en Barbara Blomberg de moeder van Don Juan, twêe van z'n
bastoardkienders die loater landvoogd kwoamn.

In 1543 kost Karel V, met et Verdrag van Venlo, Gelre en Zutphen by zyn gewestn
voegn. Van da joar wordn de Nederlandn ook de Zeventien Provinciën genoemd.

Met et Verdrag van Augsburg van 26 juni 1548 kost ie verkrygn dan de Zeventien
Provinciën als êen stoat gezien wierdn, en zovele of ounofhankelik kwoamn van 't
Hillig Rôoms Ryk.

Met de Pragmatieke Sanctie van 4 november 1549 wierd er bepoald dan de
Nederlandn ossan mostn tegoare bluuvn ounder êen keunienk on ze overg’erfd
wierdn.

De keizerskrône en d’Oostnryksche erflandn stound ie of an z’n broere Ferdinand
I. Doadeure wierd Karel zyn weireldryk van de Habsburgers gesplitst in e
Spoanschn tak en ’n Ôostnrykschn tak.



https://vls.wikipedia.org/wiki/Karolingische_renaissance

Ounder de Karolingische kunste verstoan me de maniere van bouwn en de sierkunste
ounder de dynastie van de Karoliengers. 't Wos keizer Karel den Grootn die
gezorgd hèit voe e culturele, economische en weetnschappelikke heruplevienge in
't Frankisch Ryk tusschn 750 en 950. 't Es doamei da me die periode ook de
Karolingische renaissance noemn. 't Hof van Karel wos toun 't centrum van 't
intellectueel leevn van West-Europa. De Romeinse cultuur wos 't ideoal dat 'n
hem nastreefde.

De paltskapelle da Karel in zyn hoofdstee Aken liet bouwn, wos 't lichtend
voorbeeld vo veel bouwwerkn in de rèiste van zyn ryk, dus ook in uze streekn. Zo
stound den dom van Aken model vo de Sint-Donaaskerke van Brugge. De paltskapelle
zevve wos g'inspireerd up de Byzantynsche architecteure, en up de koepelkerke
van de San Vitale in Ravenna in 't byzounder.

Oe 'n andern kant ha je d'abdykerkn die in dienen tyd e basilicoal groundplang
han omda datte praktischer wos vo d'eredienstn. Vernieuwiengn woarn de
toevoegienge van e koor en van ne westbouw da diende lik inkom (beneen) en
twidde koor (up 't eeste verdiep). Den romoanschn styl hèit hem hier uut
ountwikkeld.

Moa de religieuze gebouwtjes da je 't meest van ol vound, woarn simpele
zoalkerkn. Ze woarn zynder gemakt van hout (vakwerk) of steen.

Vodder van de rèiste zyn d'r moa letter andere kunstwerkn uut dienen tyd
overgebleevn. De brounzn deure van de dom van Aken es nog oorsprounkelik. Meer
bekend es 't ruuterbeeldje van Metz. 't Beeldje hèit ofgekeekn gewist van e
Romeins voorbeeld moa den Romeinsn keizer es vervangn gewist deur nen
Germoanschn keizer uut de Karolingische dynastie. 't Stoat nu in 't Louvre in
Parys.



https://vls.wikipedia.org/wiki/Karel_de_Goein

Karel de Goein (Denemarkn, 1080/1086 – Brugge, 2 moarte 1127) was Groaf van
Vloandern van 1119 tout an zyn dôod. J’is vermôord in de Sint-Donaaskerke ip de
Burg in Brugge.

Karel van Denemarkn, loater Karel de Goein genoemd, was de zeune van keunienk
Knud IV den Hillign van Denemarkn en van Adela van Vloandern, dochter van groaf
Robrecht de Fries en Geertrui van Holland.

Achter de môord (ôok in e kerke) ip eur vint in 1086, vertrok zyn moeder no
Vloandern met heur jounges Karel, Ingertha en Cecilia. Karel groeideg' ip an ’t
hof van zyn grotvoader Robrecht de Fries en zyn nounkel Robrecht II.

In 1092 vertrok zyn moeder nor Italië, vo te trouwn mè Rogier Bursa, hertog van
Apulië.

In 1111 stierf groaf Robrecht II. Zyn zeune Boudewyn VII, bygenoamd Hapkin of
met de Byle, volgdeg' hem ip. Karel was zyn kozyn en zyn belangrykstn adviseur.

In september 1118 gerakte Boudewyn VII gewound in de Slag van Bures-en-Bray in
de Normandischn oorloge. Je vocht an de kant van zyn lêenhere, de Frãnsche
keunienk Louis VI, teegn keunienk Hendrik I van Iengeland. J’ha gin jounges en
vo zyn dôod kôost ie Karel als zyn ipvolger.

In juni 1119 kwam Karel de Goein de volgendn Groaf van Vloandern. E joar of twêe
der vôorn wast ’n getrouwd mè Margaretha van Clermont, dochter van Reinoud II.

In Brugge haad er e familie van horigen, de Erembalds, ofkomstig van Veurne,
under weetn ip te werkn. De zeune van Erembald van Veurne, Bertulf, wierd in
1089 als prôost van de Sint-Donaaskerke in Brugge angesteld. Drie joar loater
makteg't ie dêel uut van ‘t doageliks besteur en je zette zyn familie ip de
machtigste poziesjes van ‘t Groafschap Vloandern.

Da was d’êeste versterkte stadsomwallienge, die tegoare viel met de rienk van de
binnreien, die nog ossan bestoat: in ‘t nôordn d’Augustynnreie en de
Goudn-Handreie, van ’t ôostn no ’t zuudn de Sint-Annareie, de Groenereie, den
Dyver en de Bakkersreie, in ’t westn de Kapucynnreie, de nu overwelfde
Smeednreie (ounder ’t Zand) en de Speelmansreie.

De pôortstroatn vormdn belangryke in- en uutvalsweegn. De Vloamingpôorte en
d'Ezelpôorte stoundn in verbiendienge mè de Kust en de Polderstreke, d’oude
Meulenpôorte mè de weg noar Eirdenburg en Antwerpn, de Nôordzand- en de
Zuudzandpôorte mè de weg no Gistel, Oednburg, Yper en Rysel en an de Mariapôorte
begostn de weegn no Gent en Kortryk. De Mariapôorte stound an ‘t Oud Sint-Jan,
rechtover d'Onze-Lieve-Vrouwekerke, en de Koetelwykpôorte an de Spegelreie.

De Frãnsche keunienk keunienk profiteerde van de crisis in Vloandern deur de
Normandiër Willem Clito, een achterklêenzeune van Boudewyn V van Vloandern te
kiezn als ipvolger. De 23sten moarte volgde Willem Clito Karel de Goein ip, mo
de Bruggeliengn verzettegn under teegn hem deur zyn anti-Iengelschn polletiek.
Economisch kwoamn Vloandern en Iengeland goed overêen, omdat de Vlamsche
loaknindustrie Iengelsche wulle verwerkte.

De regerienge van Willem Clito deurde mor e joar. Ip 27 juli 1128 ist ’n
gesneuveld in Aalst en Diederik van den Elzas, klêenzeune van Robrecht de Fries,
volgdeg' hem ip. Ie haad de steun gekreegn van de Vlamsche steedn.

Galbert van Brugge was groafelik secretoaris an ’t hof van Karel de Goein. ‘t
Was e Brugsche geestelikkn mo gin paster. Verzekers e kanunnik van de
Sint-Donaaskerke. In zyn dagboek hèt ‘n d’anleidienge en de gevolgn van de môord
(1127-1128), w.o. ’t machtsmisbruuk van de Erembalds, gedetailleerd beschreevn.
’t Is uze belangrykste bronne over de môord ip Karel de Goein. ’t Dagboek zoudt
anzien zyn als ‘t êeste dagboek in de Westersche literateurgeschiedenisse.

De môord ip Karel de Goein wordt ôok beschreevn in den historische romang
Zonsverduistering boven Brugge, (Davidsfonds) van Vic de Donder, gebaseerd ip ‘t
verslag van Galbert.

In de Sint-Salvatorskathedroale van Brugge stoa zyn neogotisch reliekschryn
(1883-1885) en zyn houtn portreit achter glas, dat in 1957 uut ’t schryn g’hoald
is en g’encadreerd.



https://vls.wikipedia.org/wiki/Karel_VII_(HRR)

Karel VII Albrecht (Brussel, 6 ogustus 1697 – München, 20 januoari 1745), van ’t
Huus Wittelsbach, was keurvorst van Beiern van 1726. Je was ook keunienk van
Boheemn en keizer en Rôoms-Duutsche keunienk van ‘t Hillig Rôoms Ryk.

Je kwam antikeunienk teegn Maria Theresia binst den Ôostnryksche
Successieoorloge (1740-1748), die uutgebrookn was achter da z'heur voader Karel
VI ipvolgde in 1740. Volgns de 'Pragmatieke Sanctie van 1713' was heur
ipvolgienge wettelik, mo Karel Albrecht en August III van Pooln, die ook
getrouwd was met e dochter van keizer Jozef I, peisdn dan ze recht haan ip de
trôon.

Beiern vocht tegoare me Pruussn, Spanje en Frankryk. En Groot-Brittannië, de
Republiek der Zeevn Provinciën en Rusland stoundn an de kant van d'Ôostnryksche
Habsburgers.

Karel Albrecht was den ênigste keizer sedert 1452 die nie van ‘t Huus Habsburg
was.

Zyn zeune Max Jozef, die hem in Beiern ipvolgde, was akkôord van Frans Stefanus
van Lotharingen, die getrouwd was me Maria Theresia, tout nieuwe keizer te
verkiezn.



https://vls.wikipedia.org/wiki/Jules_Van_Paemel

Jules César Van Paemel, zelve schrêeft 'n zyn noame in êen woord: Jules
Vanpaemel, (Blanknberge, 23 februoari 1896 - Ottignies, 3 januoari 1968) was e
West-Vlamschn architect en groafisch kunstnoare die surtout gekend is vo zyn
etsen.

Van Paemel was de joungstn van tien joungers. Je gienk noa de loagere en
middelboare schole in Blanknberge. De lêerliengn van zyn klasse verteldegen da
zyn boekn ton al vul stoundn me têkeniengn. Achter de middelboare schole giengt
'n noa de Keunienklike Academie vo Schone Kunstn in Gent woa dat 'n de cursussen
architecteure en têeknen volgdege. Doar krêegt 'n lesse van George Minne, e poar
joar vo den Êeste Weireldoorloge. In 1914, on de Duutschers arriveerdn, giengt
'n weg uut Blanknberge en an z'n 18 joar wierd 'n vrywilliger in 't Belgisch
leger vo vier joar. In 1919 herbegost 'n z'n studies architecteure an de
Keunienklike Academie van Brussel. In 1922 ist 'n getrouwd met de dochter van de
schryver Grégoire Le Roy die ton conservateur was van 't Wiertzmuseum in
Brussel. In 1928 begost z'n lange en vruchtboare carrière als etser. Van 1927
tout 1935 wast 'n ook architect in Blanknberge en Brussel en van 1951 tout 1965
lêroare têeknen en graveure an d' Académie Royale de Mons.

Jules Van Paemel is e kunstnoare met internationale bekendheid. Werkn van hem
wordn bewoard in Brighton, Boedapest, Buenos-Aires, Caïro, New York, Parys,
Warschau...



https://vls.wikipedia.org/wiki/John_McCrae

Lutenant-kolonel John Alexander McCrae (Guelph (Ontario), 30 november 1872 -
Boulogne-sur-Mer, 28 januoari 1918) was 'n Canadeeschn dichter, dokteur,
schryver, kunstenoare en militêr binst den Êestn Wêrldorloge en 'n chirurg binst
den Twidden Slag vor Yper. J'is 't mêeste gekend vo z'n gedicht "In Flanders
Fields".

John McCrae was angesteld as veldchirurg van de Canadeeschn artillerie en was 't
hoofd van 't veldhuspitol binst de Twidden Slag vor Yper in 1915. Den dôod van
z'n vriend, lutenant Alexis Helmer was den inspiroasje vo 't gedicht "In
Flanders Fields", da was geschreevn up den derden meie 1915 en was êest
uutgegeevn in 't magazine Punch.

Van den êestn juni 1915 was McCrae overgebrocht van d'artillerie no 't olgemêen
huspitol in Dannes-Camiers teegn Boulogne-sur-Mer in 't nôordn van Vrankryk. "In
Flanders Fields" wierd in 't begin anoniem in Punch, in d' uutgoave van den
achtsten december 1915 uutgegeevn, moar in den index stoat je vermeld as den
auteur. 't Gedicht wierd rap êen van de mêest populaire gedichtn van den orloge.

Up 28 januoari 1918 stierft je an 'n loengontstekienge die nog gecomplikèrd
wierd deur 'n hessenvliesontstekienge, en wierd begroavn in 't Commonwealth War
Graves (seksie Wimereux Cemetery), 'n poar kilometers inland van Boulogne.



https://vls.wikipedia.org/wiki/John_Crombez

John Crombez (Ostende, 19 september 1973) is e West-Vlamsche socialist en
docteur in d'economische wetenschappn. In de Regerienge-Di Rupo was 't ie
stoatssecretoaris vo 't Bestrien van de sociale en fiscale fraude. Sins 2015 ist
hy vôorzitter van de sp.a.

Vo de Vlamsche verkieziengn va 7 juni 2009 voert 'n lik politieke nieuwkommer de
West-Vlamsche lyste an. E komt up, vanuut zyn thuusbasis Ostende, teegn Bart
Tommelein (Open Vld), Jean-Marie Dedecker (LDD), Hilde Crevits (CD&V) en Geert
Lambert (Groen). E verzeilde i moarte 2009 in e polemiek me de federale
meerderheidspartien na anleidinge van hunder anpak va de economische crisis. Ze
pleidooi vo bykommende inspanniengn teegn de crisis, kwam em op heftige reacties
te stoan va onder andere Open Vld-voorzitter Bart Somers.

Crombez studeerde economie (Universiteit Gent) en statistiek (Universiteit van
Neuchâtel).

In 2005 was 't ie eest kabinetschef van vice-eesteminister Johan Vande Lanotte
en doarachter toet 2007 van Freya Van den Bossche.

Van 2006 toet 2008 was 't ie voorzitter van sp.a Deinze en doarachter
fractiesecretoaris van Koamer en Senoat.

Van 6 december 2011 toet 11 oktober 2014 was Crombez Stoatssecretoaris vo
Fraudebestrydienge in de Regerienge-Di Rupo.



https://vls.wikipedia.org/wiki/Jetairfly

Jetairfly es e Belgische luchtvoartmoatschappye met hoofdzetel in Zoaventem,
Brussel die zowel lynvluchtn of chartervluchtn uutvoert. Ze doen wok vluchtn vo
touroperateur Jetair.

Jetairfly es een dêeltje van de grôotste vakantievloot van Europa: t'hope me
vuuf andere luchtvoartmoatschappyen makt ze dêel uut van de TUI Airlines groep,
die een ounderdêel es van TUI Travel Plc, de grootstn toerismegroep van de
weireld. TUI Airlines groepeert Jetairfly, Arkefly (Olland), Corsairfly
(Frankryk), TUIfly (Duutsland), Thomson Airways (Iengeland) en TUIfly Nordic
(Zweedn) me mêer of ounderd vliegers.

Jetairfly vliegt noar et Middellandsche Zêegebied, de Canarische Eilandn, 't Rôo
Zêegebied, Koapverdië, Afrika en de Caraïben. Vaste thuusboasis es Brussels
Airport, moar de moatschappye voert ook vluchtn uut vanof luchthoavn
Ostende-Brugge, de luchthoavn van Luuk en de luchthoavn van Charleroi. In
overêenkomste met de Marokkoanse zustermoatschappye Jet4you wordt er vanuut
Brussels South Charleroi Airport noar Casablanca gevloogn.

Opgericht as TUI Airlines Belgium in het noajoar van 2003 en actief sinds 20
moarte 2004. Ôorsprounkelik wos 't vôorzien vour ip te startn me twee vliegers.
Deur 't faillissement van Sobelair, die de mêeste vluchtn van touroperateur
Jetair uutvoerde, is den ipstart versneld en uutgebreid. De vloot in 't êerste
sizoen bestond uut vuuf middellangeofstandstoestelln.

Et grôotste dêel van de vluchtn noa Turkeye wordn uutgevoerd deur Free Bird
Airlines. Iervôorn wordn toestelln van et type Airbus A321 en A320 ingezet.



https://vls.wikipedia.org/wiki/Jean-Marie_Gantois

Jean-Marie Gantois (Woatn, 21 juli 1904 – odoar, 28 meie 1968) wos e
Frans-Vlamsche katholiekn paster.

Je dee zyn middelboare schoole in Ariën en Oazebroeke. Derachtr gienk tie in't
seminoarie van Annappes en studeerde lettern en filosofie ande katholieke
universiteyt van Rysel. Je kreeg zyn priesterwydienge in 1932 en wierd derachter
vicaire in Rysel.

Gantois kwam by de Vlamsche Bewegienge lyk autodidact en ounder invloed van
êenigte Vlamschgezinde lêeroars. Byst zyn seminoarie begoest ie Nederlands te
lêern. Die gewoarwordienge beschreef 'tem loatr, in 1942, in zyn boek "Hoe ik
mijn taal en mijn volk terugvond". Med en pôote and're gastn van't seminoarie
stichtte ie em in 1924 't "Vlaamsch Verbond van Frankrijk" (VVF). Gantois zo de
moteur van da verbound bluuvn tout in 1944. Je wos de gangmoakre achter de
joarlyksche congressn en letterkundige vergoariengn. Je wos ôok de redacteur
vande tydschriftn die gepubliceerd wierdn deur't VVF tussschn 1929 en 1944,
noamelyk "le Lion de Flandre" en "De Torrewachter".

An't begun van den Twiddn Weireldoorloge wierd et VVF verboodn deur 't Fransche
gezag. Mor byst de bezettienge startte Gantois in 1941 were d'aksjes van't VVF.
J'oopnde nen bureau van't VVF in Rysel en breydde d'activiteytn van vôorn den
oorloge nog vodder uut. Gantois wos anangr vande Grôot-Nederlandsche gedachte,
mo toch woarn d'aksjes van't VVF surtout culturêel. J'it pertank, in
countroarjie tout and're (Vlamschgezinde) pasters in dien tyd, noois mienschn
angezet vo teegn 't bolsjevisme an't Ôostfrount te goan battern.

Achter de bevrydienge van Vrankryk wierd ie veroordêeld tout vuuf joar prisong
ip ground van separatisme. In 1958 stound ie mee an de wiege van d'organizoasje
"De Vlaamse Vrienden in Frankrijk". Je werkte mee an de redaksje van "Notre
Flandre", mo bereykte der gin grôo publiek mêe mee. Ne bleef aglyk stief vele
artikels schryvn, nog olsan me de Grôot-Nederlandsche gedachte als rôo'n droad.
Ip 28 meie 1968 wierd em dôo weregevoundn in den Aa in Woatn, êenign tyd achter
den dôo va zyn moedr.



https://vls.wikipedia.org/wiki/Jakobinessen

Jakobinessen of dominicanessen zyn klôosterzusters. De dominicoann wierdn soms
'Jacobynn' genoemd noa ‘t St.Jacobusklôoster in Parys, dat êen van hunder êeste
klôosters was.

In 1284 krêegn vier nunn: de gezusters Heymesoete en Sibilia van Dam, Margarita
van Ghendt en Christina van Yper, e klêen huus in Assebroeke ip de plekke
Inghelendale. Doar ountstound hunder klôoster.

Binst ‘t generoal Kapittel van de domincoann in Rysel in 1293, wierdn ze
definitief anveird in de Orde van Sint-Dominicus en erkend ols nieuwe abdye.

Surtout in de 15e en de 16e eeuwe was d’abdye belangryk en ze krêegn materiële
steun van de groavn van Vloandern. Van d’abdye Ten Jacoppinessen ter
Inghelendale by Brucghe bestoat ollêne nog d’ingangspôorte, e stik van de
kapelle en e dubbele hofstee.

In 1500 zochten de klôosterliengn e refuge in Brugge. ’t Concilie van Trente gaf
hunder de road van binn de stadsmeurn te goan weunn binst d’oorlogsjoarn.

In 1534 kochtn z’e stik ground in de Clophamerstroate, nu de
Jacobinessenstroate, woa dat ook ‘t Magdalenagasthuus stoat. In de twiddn helt
van de 16e eeuwe wierd ‘t nog gevoarlikker buutn de stadspôortn en in 1578
verhuusdn ze definitief no Brugge. In 1597 begostn ze me den bouw van e nieuw
klôoster. Inghelendale in Assebroeke was hêlegans leeggeplunderd en wierd
ofgebrookn.

Benedicta Van Compernolle, de latste nunne die overblêef, stierf in 1840. Heur
neve kocht in 1834 de ground in de Jacobinessenstroate en je wilde doar e
psychiatrisch gesticht, zothuus genoemd, iprichtn lik in Sinte-Machiels.
J’ounderhandelde me de zusters van Kortryk. Den 6dn oktober 1846 kwoamn d’r twi
nunn no Brugge vo te werkn in ‘t Sint-Dominicusinstituut en in 1847 nog ’n
derde. In 1854 woarn d’r ol 19 nunn.



https://vls.wikipedia.org/wiki/Jacobus_Clemens_non_Papa

Jacob (Jacobus) Clemens non Papa (Middelburg? ca. 1510 - Diksmude, 1555 of 1556)
was e Renaissancecomponist uut de Franco-Vlamsche Schoole.

Er wordt verteld dat ie zyn byname "non Papa" an emzelve hed gegeven omdat de
mensen nie zoun missen met den Ypersen dichter Clemens Papa (Clément de Paepe).
Ook de paus (Latyn: papa) hêette tonne Clemens. Andere bronnen beweiren dat er
gin redenen vôoren zyn voe da te geloven. Soms wordt ôok gesuggirird dat ie
d'anduudienge 'Clemens, niet de paus' voe de klucht aad.

Van zyn leven is winnig bekend. Je was afkomstig uut één van de zeventien
Provinsjes van het België van vandage of Holland (misschien wel Zêeland). Zyn
êeste compositie verschêen in 1536. In moarte 1544 wierd ie benoemd toet
zangmêester aan de Sint-Donaaskathedroale van Brugge. Achter e joar gienk t'je
weere weg van Brugge. Je gienk e zakelikke reloasje an met den Antwerpsen
muziekuutgever Tielman Susato, die toet an Jacobus z'n dôod de mêeste van zyn
werken zoud uutgeven. Tusschen 1545 en 1549 was't je woarschynlik werkzaam an't
hof van Filips van Croÿ, ertog van Aerschot en generoal van keizer Karel V. In
1550 was't je drie moanden te gast in 's-Hertogenbosch by d'Illustere Lieve
Vrouwenbroederschap. In 1551/1552 was't je meugelik te gast in Leiden; In de
Leidse kôorboeken, afkomstig uut de Pieterskerke, zyn hêel vele van zyn werken,
oender andere e cyclus Magnificat-zettiengen. Volgenst Antonius Sanderus is't je
begraven in de grôote kerke van Diksmude.

In tegenstellienge toet e poar van zyn tydgenôoten lykt Clemens nooit nor Italië
te zyn gewist. Zyn styl is "nôordelik" gebleven zoender Italioanse invloeden.
J'et vele composities geschreeven, oender andere 15 messen, mêer dan 200
motetten en vier boeken met in totoal 159 driestemmige psalmen in 't Hollands
(souterliedekens). Die wierden uutgegeven deur Tielman Susato in Antwerpen.

In 2012 wierd, oender name "Clemens500" Clemens' [geschatte] vuufhoenderste
gebôortejoar erdacht in e par steden woar dat'jie actief zoe zyn gewist



https://vls.wikipedia.org/wiki/Iron_Maiden

Iron Maiden is en Iengelschn Heavy Metalgroep en de belangrykstn
verteegnwôordiger uut de New Wave Of British Heavy Metal. Ze bestoan ol van 1975
en zyn nog ossan indeliks populair.

De noame komt van e spillement voen menschn te foltern. En Iron Maiden is e
sôorte van dôoskiste of sarcofoag woa dan der pinn in emonteerd zyn. 'n Mens die
moestn efolterd zyn, staakn ze doar in en toene dein ze de kiste toe, woadeure
dat 'n dien die derin zate oftewel dôod gienk of ogliek ferme ofzaag.

't Beguste ollemoale toene at Steve Harris in 1975 uutschidde me zyn êeste
groepn en Iron Maiden uprichtte. 't Deurde toet in 1980 vôorn dan ze nundern
êeste ploate uutbrochtn (Iron Maiden). De groepsleedn woarn toene Steve Harris,
Paul Di'Anno, Clive Burr, Dennis Stratton en Dave Murray (die nu oek nog ossan
derby is). Loater da joar gienk Dennis Stratton weg en kwam Adrian Smith in de
plekke.

't Joar doarup kwam nunder twidde ploate uut: Killers. Doarachter smêetn ze Paul
Di'Anno buutn omdat 'n veel te vele zôop en drugs gebruukte. Ze vroegn Bruce
Dickinson, die toene by Samson zoeng, voen derby te komn en 'n dien zaag dadde
zittn. 't Wos begun van e succesveroal.

Me Dickinson derby, brochtn ze Number Of The Beast uut. 't Wos de ploate woamei
dan ze echt deure ebrookn zyn en voen vele metalfanoatn is 't nog ossan en echtn
klassieker. Ze kusn oek voen êeste kêe buutn Europa tourn.

Clive Burr wos oendertusschn oek vervangn deur Nicko McBrain en de drie ploatn
die doarachter uutkwaamn, woarn olledrie (Piece Of Mind, Powerslave en Somewhere
In Time) grôte successn.

In 88 brochtn ze toene Seventh Son Of A Seventh Son uut, woa dan ze begustn te
experimenteern me synthesizers. 't Woarn vele fans die doa nie content mei woarn
omdan ze voen dan ze nunder heavy metalwortels vergeetn woarn. Oek binn de groep
begust et te dundern, want Adrian Smith wos nie 't akkôord met de veranderiengn
en ne gienk deure. Janick Gers (die ol meiespeeld at up de soloploatn van
Dickinson) nam ze plekke in.

De twêe albums die uutkwaamn (No Prayer For The Dying en Fear Of The Dark),
verkochtn nie zo goed of de vôrige. Uuteindelik gienk Bruce Dickinson oek deure
voen te werkn an zyn soloproject.

Blaze Bayley, die zoeng by Wolfsbane kwam in de plekke. 't Wos ol rechtet
dudelik dat 'n nôois echt gienk anveird groakn, want Dickinson wos oendertusschn
indeliks populair ekomn. Bayley moeste oek sommigste uptreedns loatn volln omdat
'n allergisch wos voen 't êen en 't ander. Me nem zyn der twêe ploatn upenoomn:
The X Factor en Virtual XI. In 1999 moest 'n were plekke moakn, want Bruce
Dickinson wos were evroagd. Adrian Smith kwam oek were en ezô an ze drie
gitaristn in te plekke van twêe.

In 2000 kwam ter e nieuwe ploate uut: Brave New World. 't Wos dudelik dan ze
were goeste an en de fans woarn oek were enthousiast. In Rio traadn z'up voen
250.000 menschn en brochtn ze e liveploate uut die Rock In Rio noemt.

In 2003 brochtn ze Dance Of Death uut, woa dat Passchendale (Iron Maiden)
upstoat. Nundern latst CD is van 2006 (A Matter Of Life And Death).

Maiden is nog ossan voen vele metalgroepn e grôotn invloed. Verre olle grôte
metalgroepn uut Amerika (Metallica, Testament, Iced Earth) en Europa (Helloween)
zyn beïnvloed deur Iron Maiden



https://vls.wikipedia.org/wiki/Illig_Roomsche_Ryk

't Hillig Rôoms Ryk (HRR) was ’n unie van stoatn in centroal Europa ounder 't
gezag van e keizer.

In 't joar 800 wierd Karel de Grôotn deur paus Leo III gekrôond tout keizer van
't West-Romeins Ryk. Dien titel was nie me gegeevn siddert 476.

De keizerskrône wierd in 't Rôoms Ryk gedreegn deur keuniengn die keunienk van
de Frankn, West-Francië, Oost-Francië of Italië kostn zyn.

Achter dan de Karoliengers in 911 uutgestorvn woarn in Oost-Francië, was Konrad
I de verkoozn ipvolger van Lodewyk et Kiend. Konrad I gaft den anzet tout et
vormn van e grôot Duuts Ryk, deur Hendrik de Veugeloare an te duudn ols zyn
ipvolger. Otto I, zeune van Hendrik de Veugeloare, kost et Rôoms Ryk herstelln,
deurdat ie in 962 gekrôond wierd tout keizer. 't Ottoons Huus wordt doadeure
anzien ols den êeste dynastie die de Rôomse keizers ipvolgde.

’t Ryk bestound nie ollêne uut et keunienkryk Duutsland met Ôostnryk, Boheemn en
’t loatere Zwitserland, mor ook nog uut de keunienkrykn Italië en Bourgondië.

In 1437 stierf et Huus Luxemburg uut. Sigismund van Luxemburg ha gin ipvolger en
zyn ênigste dochter, Elisabeth, erfde Hongareye, Duutsland en Boheemn. Ze
trouwde met hertog Albrecht V van Ôostnryk, die Sigismund in 1438 ipvolgde ols
keunienk Albrecht II van 't Huus Habsburg.

Achter 'n dôod van Karel VI in 1740 stierf et Huus Habsburg uut in mannelikke
lyne. Me zyn dochter Maria Theresia van Ôostnryk, die getrouwd was mè Frans I,
begost et Huus Habsburg-Lotharingen.

't Hillig Rôoms Ryk blêef bestoan tout in 1806. Frans II dêed ofstand ounder
druk van Napoleong.

Der bestound wel ol e document, de Goudn Bul, vo de verkiezienge van de
keuniengn en keizers te reegeln. De Goudn Bul, of goudn zegel, kwamt er ounder
Keizer Karel IV van 't Huus Luxemburg, binst de Ryksdag van Nurenberg in 1356.

Mor hoe da de keunienk, de verkiezers en d’hertoogn tegoare werktegn, hieng vele
of van de keunienk die ton an de macht was. De keizers Sigismund van Luxemburg
en Frederik III van Habsburg woarn surtout bezig gewist met under krôondomein en
verwoarlôosdn d’andere landn, woadeure dat et Ryk in grôte probleemn gerakte.

In 1486 ha Frederik III, ’t zelfste joar dat ie zyn zeune Maximiliaan I tout
Rôoms-Duutsche keunienk liet krôonn in Aken, d’hertoogn nôdig vo zyn oorloge
teegn Hongareye te financiern. D’hertoogn wilden doarom tegoare kommn, vor e
keizerlikke vergoarienge of Ryksdag. Frederik refuseerde, moar achter zyn dôod
in 1493 was Maximiliaan akkôord. In 1495 giengt de ryksdag in Worms deure, en
d’hervormienge wierd goegekeurd.

Vor ’n uniforme regerienge te bekommn, richtte Maximiliaan e groep stoatn binn
et Hillig Rôoms Ryk ip, Kreitsn genoemd, van et Duuts woord Kreis, wa da cirkel
of district wil zeggn.

In 1500 wierdn der zes Kreitsn ipgericht, en in 1512 nog viere, w.o. de
Bourgondische Kreits.

Da joar krêeg et Ryk e nieuwn titel: Heiliges Römisches Reich Deutscher Nation
(Hillig Rôoms Ryk van de Duutsche Noatie).

Tout ton haan de keizers nie zovele macht g’hed over under erflandn, de
zogenoamde Hausmacht.

Maximiliaan zyn ipvolger, zyn klêenzeune Karel, krêeg wel vele macht over de
Habsbursche Nederlandn, want je was ofkomstig van doa. Je was geboorn in ’t
Prinsnhof van Gent. Achter da zyn voader Filips de Schôonn in 1506 gestorvn was,
erfdegt ie de Lêge Landn an zyn zes joar. Je wierd ipgebrocht in Mecheln by zyn
tante Margaretha van Ôostnryk, de landvoogdesse van de Habsburgsche Nederlandn,
en je lêerde doa Vlams en Frans klappn. Van 1530 wast ie officieel keizer van 't
Hillig Rôoms Ryk.

In 1543 kost Karel V, met et Verdrag van Venlo, Gelre en Zutphen by zyn gewestn
voegn. Van da joar wordn de Nederlandn ook de Zeventien Provinciën genoemd.

Met et Verdrag van Augsburg van 26 juni 1548 kost ie verkrygn dan de Zeventien
Provinciën ols êen stoat gezien wierdn, en zovele of ounofhankelik kwoamn van et
Hillig Rôoms Ryk.

Met de Pragmatieke Sanctie van 4 november 1549 wierd er bepoald dan de
Nederlandn ossan mostn tegoare bluuvn ounder êen keunienk on ze overg'erfd
wierdn.

Achter zyn trôonsofstand stound Karel V in 1555 de Nederlandn of an zyn zeune
Filips en in 1566 ook Spanje, Noapels, Sicilië en de Spoansche kolonies.

De keizerskrône en d'Ôostnryksche erflandn stound ie of an z’n broere Ferdinand
I.



https://vls.wikipedia.org/wiki/Ieper

Yper (Nederlans: Ieper) is de grotste stee van den Westhoek en de zesde grotste
van West-Vloandern. 't Weunn e klene 35.000 menschn.

Vodder èt Yper de twidde grotste mart van België, achter Sint-Nikloas. De
bynoame van Yper is de Kattestad en sedert 't pausbezoek van 1985 ouk de
Vredesstad. Etwien die in Yper wunt, noemn ze en Yperlienk. Nunder bynoame is en
Ypers kiendje.

In 't boeksje De Vlaamse Gemeentenamen, Verklarend Woordenboek, uutegeevn deur
't Davidsfonds in 2010, stoat er dat de noame Yper komt van wuk die nu 'n
Yperleet is, mor in tyde geweune *ipara, die Voorgermoans of Oudeuropees zoudt
zyn of voogns toalkundigen Gysseling oek van *eipara > *ejap, die rood zoudt
wulln zeggn, no 't kleur van 't woater van 'n Yperleet. In de geschrift is Yper
voun 'n êeste kêe te viendn in 1071, toune Ipera. D'officiële noame Ieper is oek
e misse, want etymologisch verkêerd omda 't de klankwettn en lokoale uutsproake
nie volgt. 't Zoudt voogns d'auteurs Iper (lik Izegem en Izenberge) of IJper
(lik IJzer) moetn zyn, mo zeker nie Ieper.

'n Elfstn november komt Sinte-Moartn met ol ze zworte pietn an met ze boote an
de koaie, dat is 't ende van 'n voart (d'Yperlee). 't Stoan toene e masse
kienders me nunder ouders te wachtn en ze goan toune oltegoare noa 'n Mart. Oek
in olle deelgemeentn is er e Sinte-Moartnstoet. De jounges krygn doa
sneukelienge (mandarynn, spekeloaschekoekn, schokla, pikkeniekn,
ozelievevrouwtjes en sintemoartnskoekn). Up 'n efsn november krygn de meeste
jounges toun oek etwot va speelbucht.

Typisch an 't Ypers (en ouk wel in de gemeentn in 't rounde) is 't woord enni.
't E verschillnde betekenissn, 't is te zien in wuk e zinne daj 't gebruukt.
Deurda ze dat zovele zeggn, lachn ze doa stief mei in de reste van de
provinsche. 't Zou afstamn van d'Engelschen die oltid innit zeiden bist den
Eerstn Wereld Oorlog.

De gemeente Yper bestoat uut neegn deelgemeentn. Buutn 't stadscentrum zevve (me
meer of duust inweuners per vierkantn kilomeiter de dichtsbevookte
deelgemeente), liggn der doarround nog de deelgemeentn Boezienge, Brieln,
Dikkebus, Elverdienge, Ollebeke, Sient-Jan, Vloamertienge, Vormezele, Zillebeke
en Zuudschote.



https://vls.wikipedia.org/wiki/Iengelmunstr

Iengelmunstr (officieel Nederlands: Ingelmunster) is e gemêente in
West-Vloandern. Z'is ôok gekend als de "briganksprochie". In Iengelmunstr weun
der e grôte 10 000 minsn.

Der is in Iengelmunstr ôok nen brouwer met de noame Van Honsebrouck die ounder
andere Kastêelbier en Brigand makt.

Sanderus beweirt in 1641 in zyn Flandria Illustrata dat Iengelmunstr komt van
Anglo Monasterium, wat Latyns is vo Engels klôoster. Da klôoster wos geleegn ip
den hoek van de Bruggestroate en de Gravinnestroate. 'n Andre meuglikeid, die
mêer anangers èt, zegt da 't komt van Angle Monastère, dus klôoster up den oek.
In 1075 bouwde groaf van Vloandern Ro­brecht de Fries e ver­sterkt kastêel up de
ruïnn van 'n klôoster dat in 640 be­weund wos deur Iengelse poaters.

In 1297 eit den Franske keunienk Filips de Schwon en ende up et kasteel
gelogeerd.

En in 1580 wos ter den Slag by Iengelmunstr. In diene slag bie de Mandel vochtn
de legers van de Staten-Generaal teegn den keunienk van Spanje. De Staten troepn
èn doar verloorn, en de Spanjoarn ein toun Iengelmunster (en et kasteel)
verwoest. Da gevecht es ofgebeeld up e wandtapyt uut 1878.



https://vls.wikipedia.org/wiki/Hugo_van_der_Goes

Hugo van der Goes (Gent, ca. 1442 - Oudergem, 1482) was e kunstschilder uut de
twiddn elft van de 15e êeuwe. Je makte deel uut van de schole van de Vlamsche
Primitievn.

Je zou round 1442 in Gent geboorn zyn. Van 1467 wast 'n mêester in de
schildersgilde van Gent. Je werkte doa tien joar en je krêeg ipdrachtn van ’t
stadsbestier, de kerkelikke instelliengn en de Bourgondische ertoogn.

In 1477, ip ’t oogtepunt van z’n loopboane, et ’n em gevestigd ols
conversbroeder (e sôorte leeknbroeder) in ’t Rôod Klôoster in ’t Zoniënwoud by
Brussel, mo je blêef ipdrachtn uutvoern.

J’a last van depressies en in 1481 krêegt ie 'n inzienkienge. Je zou ’t werk De
dood van Maria in de latste fase van z’n leevn gemakt en.

Z’n mêesterwerk, de Portinari - triptiek (Galleria degli Uffizi, Florence), is
van z’n Gentse periode (1467-1477). ’t Drieluuk was in ipdracht gemakt van
Tommaso Portinari, de vertegenwoordiger in Brugge van de Medicifamilie, de
Florentynsche bankiersfamilie en belangrykste geldschieters van de Bourgondische
ertoogn.

’t Centroal panêel is de Anbiddienge van d’erders. Ip de zypanêeln zyn de
Portinari’s ofgebeeld met under beschermillign. 't Feit dan de Portinari's zo
klêene ofgebeeld zyn et e symbolische betekenisse en toogt under lêegere rang.

Z’n latste voltôoid werk De dood van Maria (Groeningemuseum, Brugge) et ’n
verzekers round 1470 gemakt vo de Duunnabdy van Koksyde. ’t Wordt anzien ols êen
van de belangrykste mêesterwerkn van de 15e êeuwe. Kenmerknd vo ’t werk is de
realistische, expressieve weergoave van de figeurn en de bewegiengn.

Hugo van der Goes is lik Jan van Eyck en Rogier van der Weyden ’n allêenstoand
fenomeen. J’inspireerdeg' ook veel generoaties kunstenoars en je wordt anzien
ols de modernstn van de Vlamsche Primitievn.



https://vls.wikipedia.org/wiki/Hillig_R%C3%B4oms_Ryk

't Hillig Rôoms Ryk (HRR) was ’n unie van stoatn in centroal Europa ounder 't
gezag van e keizer.

In 't joar 800 wierd Karel de Grôotn deur paus Leo III gekrôond tout keizer van
't West-Romeins Ryk. Dien titel was nie me gegeevn siddert 476.

De keizerskrône wierd in 't Rôoms Ryk gedreegn deur keuniengn die keunienk van
de Frankn, West-Francië, Oost-Francië of Italië kostn zyn.

Achter dan de Karoliengers in 911 uutgestorvn woarn in Oost-Francië, was Konrad
I de verkoozn ipvolger van Lodewyk et Kiend. Konrad I gaft den anzet tout et
vormn van e grôot Duuts Ryk, deur Hendrik de Veugeloare an te duudn ols zyn
ipvolger. Otto I, zeune van Hendrik de Veugeloare, kost et Rôoms Ryk herstelln,
deurdat ie in 962 gekrôond wierd tout keizer. 't Ottoons Huus wordt doadeure
anzien ols den êeste dynastie die de Rôomse keizers ipvolgde.

’t Ryk bestound nie ollêne uut et keunienkryk Duutsland met Ôostnryk, Boheemn en
’t loatere Zwitserland, mor ook nog uut de keunienkrykn Italië en Bourgondië.

In 1437 stierf et Huus Luxemburg uut. Sigismund van Luxemburg ha gin ipvolger en
zyn ênigste dochter, Elisabeth, erfde Hongareye, Duutsland en Boheemn. Ze
trouwde met hertog Albrecht V van Ôostnryk, die Sigismund in 1438 ipvolgde ols
keunienk Albrecht II van 't Huus Habsburg.

Achter 'n dôod van Karel VI in 1740 stierf et Huus Habsburg uut in mannelikke
lyne. Me zyn dochter Maria Theresia van Ôostnryk, die getrouwd was mè Frans I,
begost et Huus Habsburg-Lotharingen.

't Hillig Rôoms Ryk blêef bestoan tout in 1806. Frans II dêed ofstand ounder
druk van Napoleong.

Der bestound wel ol e document, de Goudn Bul, vo de verkiezienge van de
keuniengn en keizers te reegeln. De Goudn Bul, of goudn zegel, kwamt er ounder
Keizer Karel IV van 't Huus Luxemburg, binst de Ryksdag van Nurenberg in 1356.

Mor hoe da de keunienk, de verkiezers en d’hertoogn tegoare werktegn, hieng vele
of van de keunienk die ton an de macht was. De keizers Sigismund van Luxemburg
en Frederik III van Habsburg woarn surtout bezig gewist met under krôondomein en
verwoarlôosdn d’andere landn, woadeure dat et Ryk in grôte probleemn gerakte.

In 1486 ha Frederik III, ’t zelfste joar dat ie zyn zeune Maximiliaan I tout
Rôoms-Duutsche keunienk liet krôonn in Aken, d’hertoogn nôdig vo zyn oorloge
teegn Hongareye te financiern. D’hertoogn wilden doarom tegoare kommn, vor e
keizerlikke vergoarienge of Ryksdag. Frederik refuseerde, moar achter zyn dôod
in 1493 was Maximiliaan akkôord. In 1495 giengt de ryksdag in Worms deure, en
d’hervormienge wierd goegekeurd.

Vor ’n uniforme regerienge te bekommn, richtte Maximiliaan e groep stoatn binn
et Hillig Rôoms Ryk ip, Kreitsn genoemd, van et Duuts woord Kreis, wa da cirkel
of district wil zeggn.

In 1500 wierdn der zes Kreitsn ipgericht, en in 1512 nog viere, w.o. de
Bourgondische Kreits.

Da joar krêeg et Ryk e nieuwn titel: Heiliges Römisches Reich Deutscher Nation
(Hillig Rôoms Ryk van de Duutsche Noatie).

Tout ton haan de keizers nie zovele macht g’hed over under erflandn, de
zogenoamde Hausmacht.

Maximiliaan zyn ipvolger, zyn klêenzeune Karel, krêeg wel vele macht over de
Habsbursche Nederlandn, want je was ofkomstig van doa. Je was geboorn in ’t
Prinsnhof van Gent. Achter da zyn voader Filips de Schôonn in 1506 gestorvn was,
erfdegt ie de Lêge Landn an zyn zes joar. Je wierd ipgebrocht in Mecheln by zyn
tante Margaretha van Ôostnryk, de landvoogdesse van de Habsburgsche Nederlandn,
en je lêerde doa Vlams en Frans klappn. Van 1530 wast ie officieel keizer van 't
Hillig Rôoms Ryk.

In 1543 kost Karel V, met et Verdrag van Venlo, Gelre en Zutphen by zyn gewestn
voegn. Van da joar wordn de Nederlandn ook de Zeventien Provinciën genoemd.

Met et Verdrag van Augsburg van 26 juni 1548 kost ie verkrygn dan de Zeventien
Provinciën ols êen stoat gezien wierdn, en zovele of ounofhankelik kwoamn van et
Hillig Rôoms Ryk.

Met de Pragmatieke Sanctie van 4 november 1549 wierd er bepoald dan de
Nederlandn ossan mostn tegoare bluuvn ounder êen keunienk on ze overg'erfd
wierdn.

Achter zyn trôonsofstand stound Karel V in 1555 de Nederlandn of an zyn zeune
Filips en in 1566 ook Spanje, Noapels, Sicilië en de Spoansche kolonies.

De keizerskrône en d'Ôostnryksche erflandn stound ie of an z’n broere Ferdinand
I.



https://vls.wikipedia.org/wiki/Hendrik_van_Veldeke

Hendrik van Veldeke is e schryver die verzeker round 1150 (ol is er ouk ezeid da
't ol in 1128 zou zyn) ebôorn is in Veldeke (nie verre van Asselt, nu ollêne nog
ekend van e woatermeuln (Velkermeuln)) en achter 1184 dôod egoan is, zekereid
bestoat er wel nie over dienn doatum. 't Is 'n êestn schryver uut 't Nederlands
toalgebied die by noame ekend is. En is zowel byn de Nederlandsche of de
Duutsche literature ereeknd (die e bitje nermaal is omda Veldeke up de grenze
van 't Nederlands en 't Duuts lei). Oloewel dat 'n in zyn eign Limburgs dialect
schrêef (en in 't Middelduuts), kust 'n ouk goed Frans en Latyn.

Oloewel dat 'n in 't Nederlands toalgebied ebôorn is, wos zyn invloed vele
grodder in Duutsland of in de Nederlandn. Ollêne in 't werk van Jacob Van
Maerlant is 'n invloed van van Veldeke echt dudelik.

't Zyn ouk e stik of 30 minneliedern over ebleevn. Ze bekendste begunt met Het
is goede nieuwe mare (in 't Nederlands). Mêestol toogt 'n 't verschil tusschn oe
schône da 't leevn is en oe slicht dat 'n mens woarover da 't goat nem voelt.

( 't I goed nieuws dan de veugels lude ziengn woa da j' bloemn ziet. In 'n tyd
van 't joar da me nu zyn, zou me blyde moetn zyn, mo spytig enoeg en zy 'ke
dadde nie: me dom erte e myn verroadn en moe nu, triestig en moelik, 't zêer
eirdn da 'ke nu voeln)

In Asselt en Moastricht stoat er e stanbeeld van van Veldeke, 't bestoan ouk e
masse (literaire) verênigiengn die ze noame droagn.



https://vls.wikipedia.org/wiki/Heist

Heist (uutsproake Eist) is een dêelgemêente van Knokke-Heist an de Vlamsche kust
en ligt tusschn Zêebrugge en Knokke. 't Bestoat in feite uut drie badplatsn:
Heist zelve, Duunbergen en een dêel van 't Albertstrange. Heist teldege 4.750
inweuners vo de fusie van gemêentn in 1965.

D'êeste noame van Heist was Koudekerke (Koudakerka in 1221, van 't Germoansche
kalda=koud en kérika=kerke). De nederzettienge Koudekerke ountstound achter den
Evendyk, die in 't verlengde van de Blanknbergsche dyk wierd gebouwd achter
zwoare overstromiengn. In 1188 wast er al sproake van een kapelle die ofhieng
van de parochie Lissewege. D'oudste vermeldienge van Koudekerke als zelfstandige
parochie dateert uut 1221. Round dien tyd ountstound een visschersdorp die
ofhieng van Koudekerke in de dunen en schorren ten nôordn van den dyk. Êest
wierd 't Noorddorp genoemd, ton Heys en loater Heyst.

In de negentienste êeuwe was Heist vele grotter. Zêebrugge was e dêel van Heist,
juste lik Duunbergen. Zêebrugge is oungeveer ounderd joar geleen an Brugge
gegeevn.

De touristische periode van Heist begost in 1860 en d'r kwam ton een êeste
hotel: Hotel du Phare. D'r was een terrasse in out, want de zêedyk bestound nog
nie. Dat is de reden woarom dat de beweuners van Heist tout in 't begun van de
20e êeuwe de zêedyk de plancher (planknvloer) noemdegen.

Achter de twidde weireldoorloge veranderde 't uutzicht van Heist. De spôorweg
wierd verleid noa 't zuudn en in 1951 kwamt er een nieuwe stoatie en weunwyk.

Tou in de joarn tsjeventig kwam 't zêewoater by ôog ty tou an d'n dyk. Met de
werkn in Zêebrugge ist er vele zand ip 't strange van Heist gespootn gewist.
Sedertdien ist er deur de werkienge van ôog en lêeg ty nog vele zand bygekommn.
't Woater komt ol lange nie mi tou an den dyk. Heist et e vrêe brêed strange. Ip
d'n dyk zyn sedert de joarn tsjeventig bykan al d'oude uuzn (vele Belle Epoque
me bel-étage) ofgebrookn en vervangn deur appartementn. An den dyk van Zêebrugge
ist er vrêe vele zand by malkoar gewoaid. Zovele zelfs dat er e spontoane
dunevormink is gekommn. 't Is sedert kort nateurreservoat.



https://vls.wikipedia.org/wiki/Hans_Memling

Hans Memling (ca. 1433 Seligenstadt (Duutsland) - 11 ogustus 1494 Brugge) wos
nen Vlamschn kunstschilder.

Hans Memling wos êen van de belangrykste kunstenoars uut de vichtiende êeuwe, da
wos an 't ende van 't Bourgondisch Ryk. Je wos geboorn in Duutsland tusschn
1430-1440 in Seligenstadt, nie verre van Frankfurt. Je wos getrouwd mei Anna de
Valkenaere, by wien datn drie joungns eit g'ed. Ze weundn in e grôot uus in de
Sint-Jorisstroate in Brugge. J'es doa gestorvn in 1494 en begroavn in de
Sint-Gilliskerke.

Memling es êen van de mêest bekende klassiekers van de Vlamsche Primitievn die
in dien tyd de grotste schole vo schilderkunst wos van hêel Europa.

't Ziet er noar uut da Memling ne leerlienk wos van Rogier Van der Weyden die in
Brussel wrochte moa elegansn zekers es da nie. Achter Rogiers zynen dood in 1464
es Memling veruusd na Brugge. J'es begunn mei portrettn te moakn in ipdracht van
de Bourgondische ertoogn. Moa ook de geestelikkn en de ryke burgery maktn dêel
uut van zyn clientèle.

De ryke Bruggeliengn goavn em den titel van beste schilder van 't hêle
Christendom. Achter zynen dôod es de paneelschilderkunste in Brugge aanzienlik
achteruut gegoane.

D'r zyn mêer dan 100 schilderyen gekend van em. E hêle reke es nog anwezig in 't
Oud Sint-Jan in Brugge. Zyn ounderwerpn goan voorol over religieuze thema's, lik
den Bybel en illigenlevens. Memling kiest voor gestileerde vormn en personoages.
Zyn schilderyen stroaln een ipvollende ruste uut en zyn styf gebalanceerd in
mekoar gestookn. Juste lik Jan Van Eyck vichtig joar idder wos ook Memling
bezeetn deur de details. Olles moeste zo gedetailleerd meugelik voorgesteld zyn,
tot ip de klinste schoale.



https://vls.wikipedia.org/wiki/Gullegem

Oewel da't van oorsproung e boeredorp es gewist, es 't nu vô en grôot stuk
verstedelikt en ligt 't an den periferiek van Kortryk. Der es een afdêlinge van
't VTI van Kortryk in Gullegem woar da je tot in 't vierde middelboar na toe kun
goan. 't Platselik jeugduus es de pro-mille die ollejoare de jeugdfêestn
organiseern.

Belangrykste festiviteitn zyn: de jeugdfêestn, de Par8, Kokopelli Festival,
d'ommegangsfêeste, de meibôomplantinge, knetter, carnaval, gullegemkoerse. 't
Verênigingsleven is er ôok met byvorbeeld: de chiro, de KSA, de scouts, +13, de
KAJ, den heemkundigen kring De meibôom, de KAV enzomêer.

In Gullegem ligt sedert ênigte joaren ôok e provencioal domin: De Bergelenput.
Dat es gegroeid round nen zandwinningsput die gegroaven gewist is vo den E403 an
te leggen. Later est' dien ounder gelôpen en es nu een belangryke plekke vo
ounder andere oeverzwaluwn. De provincie èt ton de veldn der round angekocht en
diedie zyn stelselmoatig beplant gewist omdat er in de streke nieverst elders
groen te vindn es.

Gedêeltelik ip 't groundgebied van Gullegem ligt 't industrieterrein
Gullegem-Môorsele.



https://vls.wikipedia.org/wiki/Gruuthusemuseum

't Stoat lik ‘t Groeningemuseum en Arentshof an den Dyver en ’t is
oundergebrocht in ‘t 15e eeuws paleis van d’heern van Gruuthuse.

In ’t joar 1865 en d’r ênigte historici en antiekkenners in Brugge ’t
Oudheidkundig Genootschap ipgericht vor e verzoamelinge an te leggn van ‘t Brugs
verleedn. De twoalf leedn woarn drie menschn van ’t ounderwys, w.o. de
letterkundign Hugo Verriest, (ton leroare an ’t Brugs Sint-Lodewykscollege), twi
archivoarissn, twi architectn, w.o. William Brangwyn, voader van Frank Brangwyn,
’n advokoat, ’n ounderpaster, e glasschilder, de Brits-Brugschn oudheidkundign
James Weale, en de Vlamschn priester-dichter Guido Gezelle. Zynder liggn an de
basis van de Gruuthusecollectie.

D’r zyn à peu près dertig zoaln w.o. ’n apotheke, e provisiekoamer en ’n oude
keukn, ollemolle me diengn die verwyzn no ’t leevn tusschn de 15e en 19e eeuwe:
meubels, beeldn, edelsmeedwerk, textiel (kant en wandtapytn), voorwerpn van de
vroegere gildn, woapens, muziekinstrumentn, eirdewerk, muntn en penningn...en
ook de guillotine, die in Brugge nog tout in de 19e eeuwe gebruukt gewist is. In
1803 is de beruchtn struukrover Bakelandt d’r deure ounthoofd.

In d’êrezoale is d'r e zeldzoame buste van keizer Karel V uut 1520 te zien,
verzekers e werk van Konrad Meit.

‘t Oratorium of bidtribune die uutgift ip ’t koor van de Onze-Lieve-Vrouwekerke,
kan ook bezocht wordn.

In 't Gruuthusemuseum is d'r ôok e klêen veistertje van woaruut da je e goed
zicht eit ip 't Bonifaciusbrugsje en doar gezet is vor 'n uutzicht t'ein ip 't
woater vo de bôotn in 't oge t'houdn.



https://vls.wikipedia.org/wiki/Groafschap_Holland

Et Groafschap Holland kwam ’n apart groafschap in ‘t Hillig Rooms Ryk binst de
9ste êeuwe. In ’t begun was ‘t nog ’t groafschap West-Friesland, en Holland was
ter moar e stik van.

West-Friesland was ‘t westelik stik van ’t Ryk Frisia, dat ip zyn grotst was in
de periode 650-734. Frisia was et kustgebied da liep van et Sincfala (loater et
Zwin) in de Vloanderngouwe, tout an de Wezer in Duutsland, met de belangrykste
stad Utrecht.

De noame Groafschap Holland kwam moar in gebruuk round 1100 ounder groaf Floris
II (r. 1091 – 1121).

Vo ‘t gemak wordt Dirk I (r. 896 – 931) toch den êeste groaf van Holland
genoemd. De latstn was Filips III, beter bekend ols Filips II van Spanje. Je
wierd in 1581 nie mêr erkend met de Plakkaat van Verlatinghe.

De Spoansche keuniengn blêevn den titel nog droagn tout an de Vrede van Münster
in 1648, moa de Stoatn van Holland haan de macht.

De stormvloed van 1287 of de Sint-Luciavloed, binst de nacht van 13 ip 14
december, was e rampe vo Friesland. Duuzndn Friezn zyn ton verdrounkn. Deur die
vloed wierd de Waddnzêe en de Zuderzêe gevormd en wierd West-Friesland
definitief geschid van ’t Friesland van nu. Ol de dorpn die doa loagn zyn
weggespoeld.

Met de Pragmatieke Sanctie van 4 november 1549 wierd de Bourgondische Kreits
deur Karel V ommegevormd tout de Zeventien Provinciën van de Lêge Landn. De
Bourgondische Kreits bestound ol van 1512 ounder Maximiliaan I, en was êen van
de tien Rykskreitsn, woarin dat ‘t Hillig Rôoms Ryk ingedêeld was. Karel V
bepoalde met de Pragmatieke Sanctie dan de Zeventien Provinciën olsan mostn
tegoare bluuvn ounder êen keunienk, on ze overg’erfd wierdn. Ze kwoamn doamee
apart te stoan van ‘t Hillig Rôoms Ryk en ’t keunienkryk Vrankryk. Achter de
trôonsofstand van Karel V kwoamn z’ounder zyn zeune Filips.

Ounder de Bourgondiërs en de Habsburgers regeerde de stadshouder in noame van de
groaf over ’t groafschap. Van 1559 was de Groaf van Nassau Willem I de Zwyger of
Willem van Oranje stadshouder van Holland, Zêeland en Utrecht. J’haad in 1544 ’t
prinsdom Orange en bezittiengn in de Nederlandn g’erfd van zyn kozn René van
Châlon. Je kêerdeg hem teegn keunienk Filips II van Spanje en je speeldeg e
grôte rolle in de Tachtigjoarign Oorlog. In 1579 kwamt er e breuke tusschn Nôord
en Zuud met de Unie van Atrecht en de Unie van Utrecht.



https://vls.wikipedia.org/wiki/Gr%C3%B4te_Markt_(Brugge)

De Grôte Markt van Brugge, of geweune de Mart, is e pling in ‘t herte van de
binnstad met ‘n ippervlakte van 1 ha. An de zuudkant stoat ‘t belangrykste
monument van Brugge, d’olletorre (halletorre) of belfort.

De woensdagnuchtnd wordt er markt g’houdn en ‘t pling wordt ook gebruukt vo
speciale evenementn lik ieder joar de start van de Rounde van Vloandern. In de
kerstperiode stoat er e kerstmarkt en ‘n yspiste.

D’r wierd ook beslist van dichte by, an 'n ôostkant van de markt, e Woaterolle
te bouwn over de Reie, die ton nog deure liep langs de markt. De Woaterolle was
‘n overdekte los- en ipslagplekke woa dan de bôotn die van Damme kwoamn, under
productn kostn uutloadn. Vo da de Woaterolle d’r stound wierd er an de Reiekoaie
ip de markt in oopn lucht gelost en geloadn.

Van de vismarkt ip de markt is ter ol sproake van in 1396. De vis wierd doa
verkocht en ‘t ambachtshuus van de visverkopers stound an de nôordkant van ‘t
pling, dichte by de Sint-Christoffelkerke. In 1709 wierd er e sôorte yzern
vismyne gebouwd, die in 1745 tegoare met de vismarkt no de Broamberg verhuusde.
De Koornmarkt kwam ton no de markt.

Ip de koarte van Marcus Gerards uut 1562 stoan d'r noamn woavan dat er in 1562
nog gin sproake was. De Koornmarkt stoat ol ip de markt en de Vismarkt ip de
Broamberg. En de noame Spinola Reye bestound ook nog nie, want Ambrosio Spinola
is mo geboorn in 1569 (1569-1630).

Da komt deurda d’ofbeeldiengn nie ofkomstig zyn van d’oorsprounkelikke
koperploatn, mo wel van e lithogroafische kopie uut 1900. De stêenn, die in 't
stadhuus van Brugge bezichtigd kunn wordn, zyn gegraveerd deur Gustaaf Roels.

‘t Is dudelik te zien woa da de kerke stound, want d’huuzn lienks van ‘t
Geernaartstratje stoan mêer voruut of de café-restaurangs reks van ‘t stratje,
me Le Panier d'Or, 't derde puntdak, ‘t ambachtshuus van de ticheldekkers, en La
Civiere d'Or, ’t derde latste huus en ’t ênigste zounder puntdak, ’t
ambachtshuus van de visschers en visverkopers.

Omda de Woaterolle eur oorsprounkelikke functie verloorn aad en in slichte stoat
was, besliste de centroale overheid van Brussel in 1787 vo ‘t gebouw of te
breekn. De Reie wierd overwelfd en d’r kwam e blok classicistische huuzn, woavan
da d’r e dêel ols Provinciaal Hof gebruukt wierd.

In 1878 wierd ‘t middngedêelte vernield deur e brand en in 1887 begostn ze me de
nieuwn bouw van 't Provinciaal Hof en de Post in neogotischn styl.

’t Provinciaal Hof in witte stêen (1887-1890) is de zetel van de provincieroad
van West-Vloandern me surtout ‘n officiële en representatieve functie en ‘t
wordt soms gebruukt vor exposities.

’t Grys gebouw lienks van ’t Provinciaal Hof wierd loater gebouwd met e
vôorgevel in arduun en e traptorre die doe peizn an de torre van de
Poortersloge. Vanounder reks van de torre is ter e galerye me bankn, die ip ‘t
eeste verdiep overgoat in e loggia.

By de groafwerkn round 1910 vo dien bouw, ip den hoek van de markt en de
Philipstockstroate, en ze piloarn van de Woaterolle gevoundn, woavan dan d’r nu
twêe in 'n Arentshof stoan.

Ier zyn de gevelversieriengn interessant: de slecke, de blomme, de katte, den
hoarinck, de klokke... verwyzn no de noame van ‘t huus of de vroegere functie.
Belangryk zyn de twi huuzn an weerskantn van de Sint-Amandstroate. ‘t Huus
Bouchoute lienks, met e schermgevel uut de 15e eeuwe, is ‘t oudste huus ip de
markt. Vanboovn stoat er e goudn bolle en den ipvollendn achthoekign wiendwyzer
wierd in 1682 deur ‘t stadsbestier an de gevel geplatst vo de commercantn en de
zêemann. In ‘t huus Craenenburg ip den andern hoek, nu e café, zat Maximiliaan
van Oostnryk in 1488 gevangn deur de Bruggeliengn. ‘t Huus a vroeger ‘n houtn
gevel mo krêeg in 1955 e nieuwn neogotischn gevel.

In ’t middn van ’t pling stoat ’t standbeeld van Jan Breydel en Pieter de
Coninck, de twi lokoale volksheldn die in 1302 e grôte rolle speeldn in ’t Vlams
verzet teegn de Fransche keunink, me de Guldnspoornslag ip de Groeninghekouter
by Kortryk tout gevolg.

’t Standbeeld wierd ipgericht in 1887, den tyd van ’t historisch romantisme en
achter de publicoatie van de Leeuw van Vloandern van Hendrik Conscience stoundn
d’heldn were vulip in de belangstellienge. Deur de wryvienge tusschn ’t
Vlamsgezind Breydelcomité en ’t Franstoalig stadsbestier is ’t standbeeld twi
kêers ing’huldigd gewist: den 11stn juli 1887 deur ’t comité en tusschn 14 en 22
ogustus 1887 deur ’t stadsbestier.



https://vls.wikipedia.org/wiki/Godfried_Danneels

Godfried Danneels (Koanegem, 4 juni 1933) is e Belgischn aartsbisschop en
kardinoal.

Godfried Danneels gink na Tielt in 't middelboar. Doarachter na 't
Grôotseminarie in Brugge. In 1957 wosn paster gewyd. E studeerde filosofie an de
KUL in Leuven e theologie in Rome.

In 1977 e paus Paulus de zesdn nem toet bisschop va bisdom Antwerpen benoemd. In
1980 kwam Danneels aartsbisschop va 't aartsbisdom Mecheln-Brussl en vôorzitter
van de Belgische Bisschoppnconferensje. In 1983 benoemde Paus Johannes Paulus de
tweedn nem toet kardinoal. Azo koste Danneels oek mèjstemmn in 2005 voer e
nieuwn paus. Danneels wos op da Conclaaf oek e kandidoat, moa e wos voe iel vele
andere kardinoaln te progressief.

De latsten tied komt er nogol vil kritiek ip Danneels, omdat ie zoe geweet'n hen
dat z'n moat en vroegeren bisjschop van Brugge, Roger Vangheluwe geiren mê
kienders prutste en dattie as cardinol niet gedoan zoud hên vo dat tegen
d'hoekden. Iezalve zegt dattie van niet en wiste en wascht z'n hand'n in
oensjchuld.

Ter is een oekd brugsjche zeisel da zegt: "Ze kwoamen van Koaneghem en ze wist'n
van niët".



https://vls.wikipedia.org/wiki/Giuliano_di_Lorenzo_de%27_Medici

Giuliano de' Medici (Firenze, 12 moarte 1479- Firenze, 17 moarte 1516), was de
joungste zeune van Lorenzo il Magnifico en Clarissa Orsini.

Zyn twi broers woarn Piero en Giovanni. Je regeerdeg’ over Firenze van 1512 tout
1513 en in 1515 krêegt ’n den titel van hertog van Nemours.

Achter den dôod van hunder voader regeerde zyn oudere broere Piero kort over
Firenze, toutdat de Medici in 1494 verjoagd wierdn. Giuliano verhuusde no
Venetië.

J’ha gin wettige jounges, mo wel ’n ounwettige zeune Ippolito de' Medici (1511 -
1535), van in den tyd van zyn verbannienge.

Je wierd ipgevolgd deur Lorenzo II de' Medici, de zeune van zyn oudste broere
Piero den Oungelukkign.

Giuliano ‘s grafmonument, in de Medici-kapelle van de San Lorenzokerke in
Firenze, is versierd me drie beeldn van Michelangelo: êen van Giuliano zelve en
de beeldn Nacht en Dag.

Deurdat ’n dezelfste noame het van zyn nounkel Giuliano de' Medici (zyn graf
stoat ôok in de Medicikapelle), zyn d’r vele die peizn da zyn graf da van zyn
nounkel is.



https://vls.wikipedia.org/wiki/Geweune_%C3%B4ornb%C3%AAeste

De geweune ôornbêeste (Forficula auricularia) is 'n insekte da ôort by d' orde
van d' ôornbêestn (Dermaptera). 't Is de bekenste Europeeschn ôornbêeste en zyn
gedrag en leefwyze zyn goed bestudeerd.

De geweune ôornbêeste wordt 10 toe 16 millimeetrs lank, zoendre de lange
nypr-achtige achtrste anangsls, cerci genoamd. Dedeeze van de vintjes zyn grotre
en langre en ên e duudlik zichtboare tand an de binnekant by de boazies. D'
anangsls van de wuuvetjes zyn bykans rechte en mindre brêed an de boazies. De
vintjes ên e varjoable cerci-lankte, de deeze kunn den êft van de lankte van 't
lyf uutmoakn, mo ze kunn ook eevn lank zyn lik 't lyf.

De geweune ôornbêeste is de mêest algemêene ôornbêeste van Europa en is ook te
vienn in België en Nederland. 't Is e nie gespesjaliezeerde bêeste die oovrol
leeft wo datr e strôojselloage is. Ook is e wakke omgeevienge e belangryke
vôorwoarde; ôornbêestn kunn slicht teegn droogte. De sôorte is in 't verleen
verspreid nor oendr andre de Verênigde Stoaten en êt êm ier siens lange tyd
vaste gevestigd.



https://vls.wikipedia.org/wiki/Gaston_Durnez

Gaston Durnez (Wervik, 9 september 1928) is ‘n West-Vlamschn schryver, dichter
en journalist.

Je werktege één joar ols typist en sedert 1 meie 1945 wast ‘n journalist by De
Nieuwe Standaard ( loater veranderd in De Nieuwe Gids), ’t Vrije Volksblad, Het
Nieuws van den Dag. Vanof 1 moarte 1953 wast ’n redacteur by De Standaard – Het
Nieuwsblad. Je was o.m. redactiechef van ‘t Nieuwsblad, oofd van d’algemêne
nieuwsdienst en adjunct-rubriekleider Cultuur van De Standaard. Van 1966-1969
wast ‘n redacteur van de Ollandsche gazettegroep Brabant Pers en van de Vlamsche
gazette Het Volk. Je was ook literair adviseur van uutgevery Van In. Loater ist
’n were redacteur by De Standaard gewordn tout an z’n pensioen in 1992. Je blêef
columnist vo die gazette van 1992 tout 1999.

Sedert 1999 ist ‘n columnist van de weekbloadn De Bond en Tertio. Je was
tekstschryver vo radiocabaret, TV-medewerker (panellid vo toalspelletjes,
literair interviewer) en filmscenarist (“De Witte van Sichem”). Je was redacteur
van de Encyclopedie van de Vlaamse Beweging (1973) en van de Nieuwe Encyclopedie
van de Vlaamse Beweging (1998). Van 1965 tout 2000 wast ‘n redacteur van ‘t
cultureel tydschrift Ons Erfdeel. Je was ook één van de stichters van ‘t Felix
Timmermans-Genootschap (1972).



https://vls.wikipedia.org/wiki/Fuad_Rifka

Fuad Rifka (28 december 1930 in Kafroun by Tartus, Syrië; † 14 meie 2011) was e
syriesch-libaneesche Ooglêeroare in Filozofie, dichtre en ook êen van de
belangrykste vertoalers uut 't Duutsch no 't Aroabiesch. Y was tegoare mê Ali
Ahmed Said (Adonis) en Mahmoud Darwish by de verniewrs van d' Aroabiesche
lyriek. Zyn vertoaliengn brochten in d' êeste plekke Rainer Maria Rilke en
Friedrich Hölderlin dichtre by veele leezrs in 't Noabye Oostn; alle twêe die
dichtrs adddn ook 'n invloed ip zyn eign kloare beeldsproake zoendre ingewikklde
grôotsproake.

Fuad Rifka stammt uut e Syriesche kristlikke famielje en y kwam lik kiend mê zyn
famielje no Libanon, woa datn in 't dorp ipgruujde. Y gienk no 't schôole in
Beirut. Mêt e beuze van de Deutscher Akademischer Austauschdienst (DAAD) kwam y
no Duutsland en y promoveerde in 1965 an d' Universiteit van Tübingen oovre
Martin Heidegger. Tusschn 1966 en 2005 wastn ooglêeroare an de
Libaneesch-Ameriekoansche Universiteit van Beirut.

Y koesterde e grôote liefde vo de Duutsche toale. Al in 1957 wast y êen van de
stichtrs van 't Tydschrift SHI'R (aroabiesch vo "Dichtkunste") en y vertoalde
oendr andre Hölderlin, Rainer Maria Rilke, Georg Trakl, Novalis en Johann
Wolfgang von Goethe.



https://vls.wikipedia.org/wiki/Frank_Vandenbroucke_(coureur)

Frank Vandenbroucke (Moeschroen, 6 november 1974 - Saly, Senegal, 12 oktober
2009) wos e Belgschen coureur. E wos e grôte belofte die ol in 1999 op zyn
oogtepunt wos. Doarachter kwam 'n surtout op e kwoalikke maniere in 't nieuws.
En is jounk dôodegoan.

Frank Vandenbroucke groeide op in Ploegsteirt. Zyn voader, Jean-Jacques, wos e
tydege coureur. Zyn moeder Chantal doet e café oopn, Hostellerie de la Place, in
't centrum van Ploegsteirt. Frank Vandenbroucke dei e masse sportn geirn: azo
speelnde voetbol, en e dei an atletik. In de cross komt 'n zelfs kampioen van
Belgie by de pupilln. Uutendelik kiest 'n vo de villo. In 1989 krygt
Vandenbroucke e licensje by de nieuweliengn. Van nu of start zyn koerscarrière.

In 1999 goat 'n over na Cofidis. E wint in 't begun van 't sezoen ounder ander
'n Omloop Het Volk. En is twiddn in de Rounde van Vloandern, zevensn in
Parys-Roubaix, en e wint Luuk-Bastenoakn-Luuk woa dat 'n attakeert op de plekke
dat 'n anekondigd adde.

Tusschenin komt 'n in de probleemn. Cofidis zet nem een endetje buutn omda 'n in
verband is ebrocht mi dopieng. VDB is vry esprookn, moar e krygt e krak. Op 't
ende van 't sezoen doet 'n, zounder vele ambisje, mei an de Rounde van Spanje.
In de latste weekn demonstreert 'n zyn grôte klasse: e wint 2 rittn en e pakt 't
puntnklassement. En is de grôotn favoriet vo 't Weireldkampioenschap in Verona,
moar ol vroeg in de wedstryd volt 'n. E breikt zyn 2 polsen, e rydt uut en
endigt toch nog op de 7de plekke.

Begun 2002 voengn ze by een uuszoekieng doping by Vandenbroucke. Doarom wos 'n
eschorst. 't Parket van Dendermonde wilde nem ouk strafrechtelik vervolgn. VDB's
advocoatn argumenteernde dat etwien gin twi keirs kut estraft zyn vo dezelfste
feitn. Vandenbroucke krygt toch e werkstraffe van 200 eurn. E goat in beroep,
moa ton kryg 't e boete van 250.000€. Vandenbroucke goat in cassoasje en 't
arrest is verbrookn. Begun 2007 is Vandenbroucke vryesprookn deur 't Of van
Beroep in Brussel, moa 't parket-generoal têeknt op zyn tour beroep an teegn de
vrysproake.

Op 7 juni 2007 rochte bekend da Vandenbroucke, de dag dervôorn, were e
zelfmôordpogieng oundernoomn adde. Op 24 juni 2007 krygt 'n were een
inzienkieng, en zyn ouders loatn nem opneemn in 't Eilig Erte in Yper.

Doarachter begoste VDB an zyn zoveelsn comeback. In 2008 rêed 'n nog ossan, moar
e stapte mêer of, of dat 'n koersn uutrêed. In 2008 rêed 'n tout 17 april 2008
vo Mitsubishi-Jartazi, moar op dien dag makte de ploeg bekend da ze (vôorlopig)
uut makoar giengn. Begun april 2008 rocht ouk bekend da VDB in 't begun van 't
joar coacaïne zoud ekocht en. Doavôorn goat 'n verzekers gin sportieve straffe
krygn omdat 'n gin drugs gebruukt adde vo koersn.

In 't najoar van 2008 makt VDB bekend dat 'n by Cinelli-OPD goa ryen - de ploeg
woavôorn da Nico Mattan 'n nieuwn sportdirecteur goa zyn. Mattan en
Vandenbroucke zyn ossan styve goe moatn ewist. Achter dat uutkomt da Cinelli gin
licensje krygt vo de mêeste vôorjoarskoersen, zorgt Mattan d'r vôorn da VDB ku
koersen by Fuga-Down Under, e Belgschn-Oostroalischn ploeg. De ploeg noemt nu:
Down Under-Cinelli. Met diejn ploeg rêed VDB vôorjoarsklassiekers in Vloandern
lik de Driedoagsche van West-Vloanderen, Nokere Koerse en Dweirs deur Vloandern.

In de zomer van 2009 protesteert Frank Vandenbroucke teegn zyn ploeg: in e poar
klinder koersn doetn e anoniemn tenue an, zounder sponsors. D'ofsproake was dat
'n gounk betoald zyn lik e prof van 't moment da Cinelli geld gink en, moar
achter e poar moandn beweirt VDB nog gin frang ezien t'n. E probeerde by een
andern ploeg te goan koersen, moa de UCI wos doa teegn.

Op 12 oktober 2009 rochte bekend da Frank Vandenbroucke overleedn wos in een
otel in Senegal. Dôodsôorzoake zou loungembolie ewist zyn. Frank Vandenbroucke
legt begroavn in Ploegsteirt, ni verre van zyn ouderlik uus.

Ik ben god niet (2008), ottobiografie, Borgerhoff & Lamberigts, ISBN
978-9077941300



https://vls.wikipedia.org/wiki/Frank_Deboosere

Od in moarte 1987 de leegte die Armand Pien achterliêt moest opgevuld wordn,
wierden vier presentoators aangenomn: Georges Küster, Bob De Richter, Frank
Deboosere en zyn vrouwe Hilde Simons. Zy wierd achter zes moandn, in de zoamer
van 1988, ipgevolgd dur Peggy De Meyer. Deboosere presentirde zyn êeste
weerbericht ip 12 moarte 1987. In 1993 hieldn Bob De Richter en Peggy De Meyer
d'ermee ip. Zynder wierden vervangn dur Eric Goyvaerts, Sabine Hagedoren en Ron
Cornelissen. In 1997 wier beslist de VRT-weerploege of te slankn. Sindsdién
prisentirt Frank Deboosere ofwisselnd mê Sabine Hagedoren 't weerbericht ip de
VRT-televiesje.

In 1997 kreeg't ie den êersten Wablieft-prys voe de 'kloare toale' dat'ie bist
zyn wêervertellienge en de presentoaschjie van 'De kip of het ei' gebruukte.

In 2007 en 2008 was't ie oak te zién in Man Bijt Hond os "t milieuvintje", een
rubriek waarin dat'ie (lik e klêen groeên vintje) typs gaf voer energié te
spoaren. Je was oôk kort te ziên in F.C. De Kampioen'n.



https://vls.wikipedia.org/wiki/Fran%C3%A7ois_Villon

François de Montcorbier genaamd Villon, geboorn in 1431 in Parys, verdwêen in
1463, is de mêest bekende Fransche dichtre van 't ende van de Middelêeuwn.

Student ip d' Universiteit, mêestre van de Fakulteit van de Vrye Kunstn ip 21
joar, êtn êest e losbollig leevntje geleid van scholiere zoendre tucht in de
Latynsche Wyk. Ip 24 joar, istn d' ôorzaake van de dôod van e priestre en
vluchtn weg uut Parys. Y krêeg kwytscheldienge, mor e joar loatre mostn weere ze
puuste scheurn achtre 'n inbroake in 't College van Navarra. Y wierd oentvangn
ip 't Hof van Charles d' Orléans, de prins-dichtre, in Blois, mor y koste doa
nie bluuvn. Y begost tonne e zwervnd en ormzaalig leevn lanst de weegn. Y wierd
ipgeslootn in Meung-sur-Loire, moa vrygeloatn by de trôonsbestygienge van
keunienk Lodewyk XI. Y kwam weere in Parys achtre zes joar ofwezigheid. Nog mor
e kêe in de bak, achter e klopparty, wierdn verôordeeld toe de galge. Achtre
datn beroep at ingediend by 't Parlement van Parys wierd 't vonnis veranderd in
e verbannienge vo tien joar. Y was tonne 31 joar. Vanof da moment istr niets mêe
hôord van Villon.

't Dichtwerk van Villon wierd rap befoamd. De "Lais", e lang studentegedicht, en
't "Testament", zyn mêestrewerk, zyn uutgegeevn vonof 1489 – y zoe ton 59 joar
gewist zyn. Vierendertig uutgaavn volgn toe in 't middn van de 16-e êewe. Rap
wierdr e «legende Villon» gevormd noagelank 't tydperk goande van e sôorte
Uulespeegle toe e vervloekte dichtre.



https://vls.wikipedia.org/wiki/Fort_van_Beieren

't Fort wierd an 't begin van d' 18e êeuwe deur de Fransn architect Vauban
ountworpn. 't Was een ounderdêel van een project da vorzaag van de vestn van
Brugge hêelteganstn t' herbouwn.

Achter den dôod van de Spoansche keunienk Karel II was der gin directn upvolger,
en zowel Leopold I, de keizer van Ôostenryk, en Lodewyk XIV, keunienk van
Vrankryk, maktn aansprake up de trône. Lodewyk XIV kreeg het vo mankoar van zyn
klêenzeune, Filips van Anjou, up de trône te krygn, moar in 1702 vormdign
Holland, Ôostenryk en Iengeland een verbound met oge derup van de Zudelike
Nederlandn t' herovern.

De Fransn steurdign Vauban noa Brugge vo de stad te verdedign tegen de
nôordelike legers. 't Fort van Beieren makte dêel uut van da project. 't Fort
haad de vorm van een vuufpuntige sterre en der woarn vuuf batajongs in
gevestigd. 't Fort wierd nôoist angevolln en achter 1706, ô Vloandern deur d'
Iengelse en d' Hollanders bezet wierd, haad het fort hêleganstn gin nut mè. In
1715 kwaam Vloandern ton ounder Ôostenryks besteur, en de latste soldoatn
verlietn 't fort in 1748. 't Fort wierd nog vor een latste kê gebruukt in de
Twiddn Weireldôorloge deur de Duutsers.



https://vls.wikipedia.org/wiki/Folk_Dranoeter

Folk Dranouter es een muziekfestival in Dranouter (dêelgemêente van Euvelland).
't Es êen van de grotste folkfestivals van Europa en 't bestoat ol sedert 1975,
wannêer dat et ountstoan es uut de folkclub "De Zon". 't Wordt mêestal g'houdn
in 't êeste weekend van ogustus.

Folk Dranouter wil mêer zyn dan allêne moa een muziekfestival. Der is vele
aandacht vo speelgeleegneid vo kinders en butenanimoatie. Noast klassieke
muziekpodia, vind je der ôok kluchtigoards.

De êeste kêe ging et festival deure in de joungnsschole. 't Wos een
êendagsfestival mè 8 groupn en 300 festivalgangers. In 1977 zyn ze begonn me de
tentn te gebruukn. Vanof de joarn '80 kreegn ze 't moeilyk, omda de folk nie mêe
ansloeg by de jeugd. Ip 't ende van de joarn '80 veranderde olles: de
programmoatie weirdt uutgebreid noa olle sôortn weireldmuziek, en ze woarn nie
mêe vys va 'grôte noamn'. Ondertussn kreeg de folk were anhang by de jeugd, en
groeide et festival uut tot êen van de grôotste in België. Ze woarn ôok êen van
de êeste festivals om voo mêer randanimoatie te zorgn, gelyk speelplings voo de
kinders, en ein doarmee nen trend gezet.



https://vls.wikipedia.org/wiki/Flor_Barbry%27s_Volkstoneel_voor_Frans-Vlaanderen

Flor Barbry's Volkstoneel voor Frans-Vlaanderen (Frans: Théâtre populaire pour
la Flandre française de Flor Barbry) is e tonêelgezelschap van amateurs da
optreedt in West-Vloandern e surtout in Frans-Vloandern.

Nunder doel is om 't West-Vlams levendig t'oudn, ol weerskantn van de Schreve.
Deur de verfranschieng van Frans-Vloandern wos 't er doar ol sedert 'n
achttiensn êeuw gèn Vlams theoater ne mè. Ze speeln in 't Westouters dialect en
lettn styf goed op dan der nie te vele 'vrèmde' wôordn in kommn.

't Gezelschap is eigentlik egroeid uut de verênigieng De Verbroedering uut
Westouter. 't Gezelschap noemde loater va tyd Volkstoneel voor Frans-Vlaanderen
en azo bestoat et ol sedert 1954. 't Êeste stik da ze opvoernde, wos Woa dat de
Sterre bleef stille stoan va Felix Timmermans, in december 1954. In 1986, achter
de dôod va Flor Barbry, en ze 't na nem vernoemd. Barbry wos ni ollêne êen van
d'oprichters, moar oek schryver, vertoaler, acteur e regisseur. Vanof da moment
e Greta Barbry, ze dochter, de leidieng overenoomn, toet da ze stierf in 1999.
Vanof ton, toet nu nog ossan, zyn der vier menschen verantwôordelik. Roland
Delannoy, e schôonzeune va Flor Barbry, is de vôorzitter.



https://vls.wikipedia.org/wiki/Euvelland

Heuvelland is e gemêente in de provinsche West-Vloandern e makt geogroafies dêel
uut van de Westhoek. Der weun mêer of 8000 menschen in de dêelgemêentn
Nieuwkerke, Nouter, Wulvergem, Wytschoate, Westouter, Kemmel en Loker. Oek De
Klyte is e stik van Euvelland, mo 't is gin echte dêelgemêente omda 't
vroegerder e stik van Rinnegelst wos.

De noame van de gemêente komt nateurlik van d' heuvels die op da groundgebied
leggn: De Kemmelberg (156 m, hoogstn top van Vloandern); de Vidaigneberg (136
m), de Rôonberg (129 m), de Scherpnberg (125 m). In vroeger tydn woarn d'r vele
busschn. Moa d'n Eerstn Weireldôorlog e vele kapot gemakt.

In de dêelgemêente Nouter is 't er ieder joar in 't êeste weekend van oest e
festival: Festival Dranouter (sedert 2010), doavôorn Folkfestival Dranouter.

De gemêente Heuvelland bestoat uut acht klêne landelikke dorptjes. De
dêelgemêenten Nouter, Kemmel, Loker, Nieuwkerke, Westouter, Wytschoate en
Wulvergem woarn vroegertyd zelfstandige gemêentn. De Klyte was voe de
gemêentelikke fuusjes nie zelfstandig, moa was e dêel van Rinnegelst, da
toundertyd nog e zelfstandige gemêente wos.

Kemmel, Wytschoate, Nieuwkerke en Westouter zyn de grotste centra, met mêer dan
1000 iweuners. 't Gemêentuus en de gemêentelikke administroasje zyn gevestigd in
Kemmel, juste lik 't poliesjebureau en de post. In Wytschoate legt 't rustôord,
de gemêentelikke sportalle en 't oofdkantôor van de gemêentebibliotheke. In
Nieuwkerke legt 't containerpark van de gemêente. De vier andere dorpsjes zyn
klinder, met minder vorzieniengn.

Buutn die dorpscentra leggn der in de gemêente nog e poar klindere
weungroeperiengn. Op d'heuvelruggn van de Rôonberg en de Zwortnberg leggn der
azo residentiële weuniengn, met horeca- en handelszoaken. De kern van 't stadje
Mêesn et oek nog een uutloper op 't groundgebied van Wytschoate in Heuvelland.



https://vls.wikipedia.org/wiki/Eug%C3%A8ne_Van_Oye

Eugène Van Oye (Toeroet, 3 juni 1840 - Gistel, 4 juni 1926) was dokteur van
ipleidinge, en wier lokaal bekend als dichter en toneelschryver. Ie was de zeune
van René Van Oye die dokteur was in Toeroet en één van de stichtende leraars van
d'oude staatslandbouwschole van Toeroet.

Eugène Van Oye kwam goed overeen met ze lerare Guido Gezelle ton dat em in 't
Klêen Seminoarie zat in Roeseloare. Der is een lange reke brieven van de 2
bewaard. De vriendschappelikke relatie van Van Oye met zyn oud-lerare is surtout
gekleurd deur een gedicht da Gezelle schreef en ipdroeg an Eugene, "Dien avond
en die rooze", achter dat 'n em letterlik een roze a gegeven.

Van Oye studeerde geneeskunde an den univ in Leuven tusschen 1860 en 1866. Je
wier lid van de studentenvereniginge "Met Tijd en Vlijt", een genootschap voe
Flaminganten. Ie studeerde later ook nog in Gent. Beist de Frans-Duutsen oorlog
was Eugene vrywilliger in 't Frans leger.

T'ope met Hugo Verriest, Gustaaf Verriest, Karel de Gheldere en Karel Callebert
wordt Van Oye toe de leerliengn van Gezelle gerekend. Met zyn werk "Godelieve
van Gistel" kreeg Van Oye in 1924 de Staatsprys voe Vlaamse toneelletterkunde.



https://vls.wikipedia.org/wiki/Erembalds

De Erembalds (of Erembouts) woarn e machtign clan uut de 11ste en 12ste eeuwe.
Ip 2 moarte 1127 en ze Karel den Goein, groaf van Vloandern, vermôord in de
Sint-Donaaskerke van Brugge ip de Burg.

De familie was ofkomstig van Saksische stammn die under an kommn vestign an de
zêekustn in ’t groafschap Guînes, Ardres, Alveringem, Veurne, de bussen van
Tourhout en de streke van ’t loatere Brugse Vrye. ’t Woarn boern, visschers,
marchangs en soldoatn, en ze woarn geboundn an de groavn.

In den tyd da Boudewyn V van Rysel (1035-1067) groave van Vloandern was, was
Boldran de burggroave van Brugge. Je was getrouwd met Dedda of Duva, die e
reloatie aad met Erembald van Veurne, de woapnknecht van eur vint. Z’a beloofd
van met em te trouwn en em burggroave te moakn ot eur vint zou dôod goan.
Erembald zocht nu nor e maniere vor em te vermôordn zounder dat er etwien ’t
gezien aad. In de joarn 1060 is ‘t gelukt. Binst dan z’an ’t voarn woarn ip de
Schelde duwde Erembald Boldran in ’t woater en deur z’n zwoare woapnuutrustienge
kwamt ‘n nie mi boovn.

In dien tyd bloeide de commerce in Vloandern en deur die rykdom was ter e nieuwe
klasse van geldoadel gekommn, die ’n vryer statuut krêegn: ministerieeln. Ze
kostn ip die maniere goed under ofkomste wegsteekn.

De Erembalds aan Robrecht den Fries gesteund by z’n gevecht vo groave van
Vloandern te wordn. Achter z’n overwinnienge kostn z’under vanuut under klasse
tout e ryke, machtige clan ipwerkn.

In 1089 wierd Bertulf, êen van de zeuns van Erembald van Veurne, angesteld ols
prôost van de Sint-Donaaskerke in Brugge. Drie joar loater makteg't ie dêel uut
van ‘t doageliks bestier. Je versterkte z’n macht mi succes deurdat 'n vele te
zeggn krêeg over de kanselarye van Brugge, de groafelyke domeinn en ‘t kapittel
van de Sint-Donaaskerke en je zette z’n familie ip de machtigste posities van ‘t
Groafschap Vloandern. Bertulf a zelve gin jounges, mo deur z’n macht en rykdom
kost ‘n de dochters van z’n broers loatn trouwn in oadellyke families, wa da nie
gebrukelyk was in dien tyd. De regel was trouwn binn den eign stand.

Karel den Goein aad e nieuwe ridderwet ingevoerd: Ridders woarn van nu vôort
under oadellykn titel kwyt achter e joar getrouwd gewist te zyn met ’n horige.

In 1126 doagde Richard van Raeske, de vint van êen van Bertulfs nichtn, achter e
ruzje, Walter Van der Straeten uut vor e duel. Walter, die ridder was,
refuseerde omdat ‘t beneedn z’n stand was nu dat Richard nie mi van oadel was
achter e joar getrouwd te zyn mi Bertulfs nichte. Karel den Goein wildeg ol ’n
ende ‘t machtsmisbruuk van de Erembalds vermindern en doarom gaft ‘n de ridder
gelyk, achter dan d’r twoalf getuugn ounder ede verkloard aan da de nichte van
Bertulf nie van oadellyke ofkomste was. Eur vint, die van niks wist ot ’n
trouwde, was roazend en je begost overol ’t nieuws te verspreidn dan de
Erembalds ofstammeliengn woarn van horigen. De Erembalds verweirdegen under mi
geweld, mo doarip begost Karel under bezittiengn an te sloan.

Ip 7 moarte 1127 kwamt er reactie. Gervaas Van Praet viel mi z’n lêenmann de
vestigienge van Wilfried Cnop, êen van de Erembalds, in Raveschoot by Eeklo an.
Van overol in ’t land kwoamn d’r gewoapnde mann meevechtn. Z’en ’t kasteel
vernield, verschillige Erembalds gelyncht en under bezittiengn verdêeld.
Wilfried Cnop zelve kost vluchtn en je trok in by z’n broere Bertulf in Brugge.
Doarip vertrok Gervaas Van Praet ôok no Brugge. Ip 9 maarte lietn de
Bruggeliengn em binn, tegoare mi z’n mann, langs de stadspôorte an ‘t Zand.
Bertulf kost ountsnappn en vluchtte no ’t landgoed van z’n nichte ’s vint Alard
van Woestn, by Yper. Willem van Lo, die burggroave van Yper gewordn was, kost em
doa gevangn pakkn en je wierd terechtegesteld ip de markt van Brugge.

De keunink van Frankryk, Lodewyk VI, profiteerde van de crisis in Vloandern deur
de Normandiër Willem Clito, ‘n achterklêenzeune van groaf Boudewyn V, te kiezn
ols ipvolger. Den 23 moarte volgdegt ie Karel den Goein ip.

Haket en z’n zeune Robert kostn vluchtn no ’t kastêel van z’n schôonzeune Walter
Crommelin van Lissewege, woa dat ’n oundergedookn bleef tout da Diederik van den
Elzas groaf van Vloandern wierd. In 1130 wierd ’n ounschuldig verkloard en were
angesteld ols burggroave van Brugge.

Loater begostn de Erembalds van Ruddervoorde uut te wykn nor Ingeland, Schotland
en Ierland, woa dan ze de noame Rutherfords (of Rutherfurds) krêegn.



https://vls.wikipedia.org/wiki/Eratosthenes

Eratosthenes van Kurènè (Grieks : Ἐρατοσθένης; 276 - 194 vô Kristus ) was e
Grieksche wiskundige, eirdrykskundige, dichtre, sterrekundige, en
muziektheoreticus. Y was e gelêerde bolle, die bestierdre wierd van de boekery
van Aleksandrië. Y is den uutviendr van 't vak eirdrykskunde en van de vakwôordn
die nu nog gebruukt wordn .

Y is best gekend vo 't feit datn den omtrek van d'eirde êt geschat, wôby datn
gebruuk makte van e werkwyze van meetn van ofstandn uit dien tyd, de zogenoamde
stadia. Zyn bereeknienge was ipvollnd zjuuste. Y was ook den êestn die de
schuunte van d' eird-asse bereeknd êt, nog e kêe mê grôote zjuustigheid. Y zoed
ook den ofstand van d' eirde no de zunne bepoald ên en 't invoern van de
schrikkldag zoe zyn werk zyn . Y maakte d' êeste koarte van de ton bekende
weirld mê ook brêetecirkls en meridioan', gesteund ip de beschikboare kennisse
van 't gebied.

Eratosthes was de stichtre van de weetnschapplikke kronologie; y durfde de
datums ‘t êrzien van de belangrykste lettrekundige en stoatkundige gebeurtnissn
vanof de veroovrienge van Troje. In de getaln-theorie voend y de zeeve van
Eratosthenes uut, e goe werkwyze vo priemgetalln te vienn’.



https://vls.wikipedia.org/wiki/Egel

Egels (Erinaceus europaeus, West-Europeeschn egel) zyn zoogdiern die in
West-Vloandern vele vôornkomn, je zie ze geregeld in hovetjes. Ze zyn surtout
bekend omdan ze up nundern rik stekkers hen.

De noame egel zoudt van 't Indo-Europeesche woord egh kommn en dadde wult stekkn
zeggn. Dat is nie verwounderlik, en egel het gemiddeld bykan 8500 stekkers up
zyn rik.

Egels eetn vanolles, mo surtout fernient en slekkn. 't Zyn dus nuttige bêestn
voe menschn met hovenierienge. 't Gebeurt oek dan ze paddestoeln of fruut eetn.
Ze zoekn da teetn verre ollêne by nachte.

't Is best voun egels gin teetn by te geevn. At er ogliek egeevn is, toune kut
hounden- of kattenteetn wel dienn. Mèèk en aar zuvelproductn meugn nôois egeevn
zyn, ze kunn nie teegn lactose (e sôorte suker die in zuvelproductn zit) en
kommn toune ziek.

Egels kunn toet 16 joar oud kommn, me da mêeste goan idder dôod. De belangrykste
reedn van dôodgoan zyn uuthoungerienge beistn de wientersloape (ollêne in kouder
streekn, oek uutzounderlik ol hier) en overreen zyn deur otto's. An ze
verschietn, droain ze nunder in e bolletje. Vlêeseters kun toune mêestol nietnt
doen, mor otto's ryen nunder vaneigns in smeus an ze dadde doen. Per joar zyn
der in Vloandern mêer of 200 000 egels overreen.



https://vls.wikipedia.org/wiki/Edwin_Hubble

Edwin Powell Hubble (20 november 1889 – 28 september 1953) was een Amerikoanschn
astronoom die ons gedacht van hoeda 't heelal in mankoar zit diepgoand hèt
veranderd deur nie ollêne te toogn dan der andere melkwegstelsels zyn dan 't
onze, moar ook dan de mêeste dervan van ons wegbeweegn.

Edwin Hubble studèrdige an't unif van Chicago woada tje hem toeli up wiskunde,
astronomie en filosofie. Je was êen van d' êeste uutwisseliengsstudentn vor de
Rhodesbeurze an 't unif van Oxford, woada tje Spoans studèrdige. Ot je werekwaam
in de Verênigde Stoatn gaaft j' êest lesse in Spoans, fysica en wiskunde an de
New Albany High School. In den Êestn Weireldôorloge deed je dienst in 't
Amerikoans leger woarda tje avancèrde toet an de groad van majoor. Achter den
ôorloge kêerde tje were noa 't Yerkes-observatorium an 't unif van Chicago,
woardat je een doctoroat in astronomie deed, en ofstudèrdige in 1917 met een
thesis met den titel "Photographic Investigations of Faint Nebulae"
(Fottografisch ounderzoek van zwakke sterrennevels).

In 1919 kreeg Hubble een job angeboodn an 't Mount Wilson Observatory teegn
Pasadena in Californië, woardat je bleef toet an zyn dôod.

Edwin Hubble begost in Mount Wilson te werkn kort achter de voltôoiienge van de
100-inch (2.6m) Hookertelescoop. Round dien tyd wierd der over 't olgemêen
gepeisd da 't Melkwegstelsel 't mêrendêel van 't heelal besloeg, and dan de
sterrennevels dêel uutmaktign van 't Melkwegstelsel. An de hand van
Cepheïdensterrn die as een "standoardkeise" kunn'n dienst doen ('t is te zeggn,
under absolute helderheid kan bepoald wordn, woadeure da me kunn'n berekenn
hoeverre dan ze van ons stoan) toogde Hubble in 1922–1923 da den Andromedanevel
eigentlik een sterrenstelsel is gelik 't onze, moa veel verder dan da m' êest
gepeisd haan. Je zettig ook een classifikoasje vo sterrenstelsels in mankoar,
met d' hulpe van de fottos die met de Hookertelescoop genoomn woarn.

Deur rôodverschuviengsmetiengn van Vesto Slipher, James Keeler en William
Campbell te combineern mè zyn eign ofstandsmetiengn (gebasèrd up
Cepheïdensterrn) vound Hubble dan de twêe min of mêer mè mankoar evenredig
woarn. Doaby kwaam tjie an een êeste benoaderienge van de Hubbleconstante van
500 km/s/Mpc, woavan dan me nu weetn da 't veel te grôot is deur een
calibroasjefoute by zyn ofstandsmetienge. In 1929 publicèrde Hubble t' hope mè
Milton Humason den empirische formule dei nu bekdnstoat as de Wet van Hubble.
Êen van d' implikoasjes van de wet is da 't heelal uutzet, en dat d' expansje
verrappert.

Dien ountdekkienge was 't êeste bewysstik vo de Big Bang-theorie die was
vôorgesteld deur Georges Lemaître in 1927.



https://vls.wikipedia.org/wiki/Edvald_Boasson_Hagen

Edvald Boassson Hagen (17 meie 1987, Rudsbygd) is e Nôorschn profcoureur die
voun 't moment voun 't Britsche Sky ProCycling rydt.

Boasson Hagen het in zyn jeugd vele koersn ewonn, êen dervan wos de Keizer der
Juniores in Koksyde. In 2006 kwam Boasson Hagen byn 't Nôorsche Maxbo Bianchi, e
continentoaln ploeg, doamei rêed 'n surtout beloftekoersn, lik de Rounde van de
Toekomst, mor oek oltemets in echte profkoersn, in 2007 kwam 'n oundermêer Nôors
tydritkampioen (etwot dat 'n oundertusschn ol 5 kirs ewist is.

In 2008 kwam Boasson Hagen echt prof byn Team High Road (upvolger van Telekom)
en ne won oundermêer drie rittn in de Rounde van Grôot-Brittannië en e rit in 'n
Eneco Tour.

Zyn êeste grôte zege hoalde 'n in 2009, deur in de rinne Gent-Wevelgem te winn
in e sprint met twee 'n Wit-Rus Koetsjynski te kloppn. In da joar won 'n oek nog
e rit en 'n ploegntydrit in 'n Giro. In 2010 kust 'n e koers of 10 winn, bykan
ollemoale rittn in klindere rittnkoersn, lik Tirreno-Adriatico en de Rounde van
Grôot-Brittannië.

In 'n Tour van 2011 wos Boasson Hagen êen van de coureurs die vele in beeld
kwam, e won 'n zesdn rit (in e sprint up e dag woa da 't indeliks vele rinde) en
'n 17sn rit ('n bestn van e vlucht). E wos oek nog 'n twiddn in rit 16, achter
en aarn Noor, Hushovd.



https://vls.wikipedia.org/wiki/Dwoallucht

Dwoalluchtn of dwoasluchtn zyn luchtjes da je soms kut ziene boovn moerassn of
kerkoovn.

Volgens oude vertelliengn woarn die luchtjes de zieln van nie gedopte kienders
die de passantn ambeteerdn voe toch gedopt te geroakn. Volgens andere
overleveriengn zyn de luchtjes geestn van dooie mienschn die mè e slicht geweetn
doodgegoane zyn. Ze briengn oungeluk oe je ze teegnkomt en ze trachtn jou in de
moerassn mè te sleurn. Of ze kommn up joun deure kloppn en loatn toun e
bloedvlekke of e brandspoor achter.

Die dwoalluchtn zyn ofkomstig van methoan, ook wel moerasgoaze genoemd. Die
goaze ountstoat up e natuurlikke maniere by 't vortn van plantn of (mienschelik)
vlees. Oe die goaze spontoan ountbrandt, kryg je e blauw vlammetje da omoge
goat. Omda die vlammetjes meestol up verschillige plekkn ountstoan, gif da 'n
indruk lik dan z'under an 't verplekkn zyn.

Kort achter 'n eestn weireldoorloge woarn d'r veel dwoalluchtn te ziene round de
slagveldn van Yper deur de vele dooie soldoatn die overol round loagn.



https://vls.wikipedia.org/wiki/Duunkerke_III

Duunkerke III es de letste van de Duunkerke transgressies die zorgdn vo grote,
bluvende overstromiengn an de kustvlakte. Duunkerke III es an den gank sinsn de
11e eeuwe. Zy deurt nu nog osan voors moar deur de kustverdedigienge es eurn
invloed up de kustlyne van nu moar klene.

De grotste dykn lanks uze kust èn gebouwd gewist achter zukke overstromiengn,
lik de Krienkeldyk die gebouwd wos direct na 1134 en de Groaf-Jansdyk in 1405.

In 1134 deurbrikt de zee de jounge duunn en ountstoat er en bevoarboare geule
die bykans tout an Brugge komt. Deur die zeegeule wos d'r overzeesn andel
meugelik en ountstound d'r in Brugge en omstreekn en bloeiende economie. Zo
koste Brugge in kortn tyd uutgruujn tout een van de belangrykste steejn van
Europa.

An ’t ende van die geule bouwden de Bruggeliengn nen dam vo de scheepn te keunn
lossn en de marchandise over te zettn up klindere scheepn die via de Reie noar
Brugge voern. Up de plekke van dienen dam ountstound de stee Damme, die ol in
1180 eur stadsrechtn kreeg.

’t Es eigen an kreekn dan ze kort achter dan z’ountstoan zyn, van ’t zelste
begunn te verzandn. Zo komt et dat et Zwin nu nog ’t enige es dat overbluuft van
die kreke uut 1134. Woare 't nie van mienschelikke tusschnkomste, et Zwin wos ol
lange helegansn toegeslibd.

Up 19 november 1404 overstroomdn grote deeln van Vloandern, Zêeland en Olland.
Dienen vloed gerochte bekend lik den eestn Sint-Elizabethsvloed.

Deur die overstromienge es de Zuuderzêe ountstoane, da d'Ollanders achter den
bouw van den Ofsluutdyk ernoemd èn in et Ysselmeer.

De Vlamsche gemeente Saeftinghe, eertyds e ryke poldergemeente, es toun compleet
vergoane. Sinsdien es et e schorregebied in e belangryk nateurreservoat, et
Verdrounkn Land van Saeftinghe (nu in Zeeuws-Vloandern).

Ook de eilandn Koezand (in de moundienge van de Westerschelde) en Bosch (een van
de vroegere waddneilandn), juste lik nog verschillige andere dorpn - Avenkerke,
Claeskinderkerke, Moggershil, Westende up et eiland Wulpen en Callants - zyn
deur de Ollerilligenvloed voe osan verdrounkn gewist.

Up kestnacht van 1717 brak d'r nen stravvn noordwesterstorm los die de
kuststroke van Olland, Duutsland en Scandinoavië trof. Volgens schattiengn zyn
d'r in da gebied round de 14.000 mienschn doodgegoane. 't Wos den grotstn vloed
sinsn vier eeuwn en de latste grote overstromienge in 't noordn van Olland.



https://vls.wikipedia.org/wiki/Distelvienke

Distelvienkn (Carduelis carduelis, in 't AN putter of oek distelvink) is e
zangveugel uut de familie van de vienkn. In 't geslacht Carduelis zittn
oundermêer nog renottn en vlasvienkn.

Distelvienkn zyn redelik klêne veugeltjes, toet 13 cantimeiters, woamei dan ze
êentige cantimeiters klinder zyn of bevôorbeeld musschn. De vintjes en wuvetjes
zyn verre gelyk van uutzicht, mo 't vintje is e bitje schonder ekleurd. Z'hen
olletwêe e rôo plekke bachtn nunder bek, met doaround e groddere witte plekke en
toune nog eki zwort derround. Nundern rik is bruun en nundern boog wit. Nunder
vlerkn, die van punt toet punt tusschn de 21 en 25 cantimeiters ku zyn, zyn
zwort en gilf.

Distelvienkn eetn 't liefst van ol klêen zoad, lik van distels (carduus is 't
Latynsche wôord voun die plante). In 't hêle zyn der mêer of 150 sôortn wietzoad
dan ze eetn, buutn van distels oundermêer nog van dokkn, wegebree, ganzemeur,
sperrn en berkn. Ves zoad eetn ze hêlegans up, ryp zoad met en harde pele, peeln
z'êest. An ze me joungn zittn, trachtn ze oek fernient te vangn, surtout
bladluuzn.

't Zyn veugels die in België hêel 't joar te viendn zyn, juuste lik in de reste
van bykan hêel Europa, ollêne in 't nôordn van Scandinoavië en Rusland zittn der
ginne, juuste lik up Ysland. 't Zittn oek distelvienkn in Ôost-Europa, mo dedie
bluuvn doa nie beisn de wienter omdat 't doa toune te koud is en ze gin teetn
kunn viendn. De veugels van ol doa vliegn vôorn de wienter no warmer streekn,
lik West-Europa of Turkeye (woa dan der oek hêel 't joar zittn). Vodder voun de
reste zittn der oek nog an de kustn van Syrië, Libanon, Israël, Irak, Iran en de
Kaukasus in Azië en in Egypte (doar oek an d'oevers van de Nyl) en 't nôordn van
de Maghreb in Afrika. Up 't kartje goat het over de stikkn in 't dounkergroen,
woa dan ze hêel 't joar zittn, en in 't lichtgroen, woa dan ze zomergastn zyn.
Olle oundersôortn in da gebied reeknn de mêeste weetnschappers ounder 'n
Carduelis carduelis carduelisgroep, de distelvienken van de stikkn 't gilf
(ollêne in de zomer) en in 't bruun (hêel 't joar) reeknn de mêeste
weetnschappers ounder 'n Carduelis carduelis canicepsgroep, 't zyn der zest die
doar en aparte sôorte van moakn omdan de oundersôortn van dienn groep en aar
uutzicht hen, mo nie iederêen is 't akkôord doamei.

't Zyn der oek nog loseloatn in Australië, up Nieuw-Zêeland en aar eilandn en in
Zuud-Amerika.



https://vls.wikipedia.org/wiki/Dikkebus

Dikkebus is e parochie in de Belgische provinsche West-Vloandern en e
dêelgemêente van Yper. 't Weunn e klêne vichtienounderd menschn.

Dikkebus ligt teegn Euvelland, mor is zevve zo goed of plat. De parochies die
derround liggn, zyn Vloamertienge, Kemmel, De Klyte en Rinnegelst.

Dikkebus is e schôon vôorbeeld van lintbebouwienge, de parochie ligt hêlegans an
de Grôte Boane (Dikkebusscheroute, Dikkebusseweg in 't AN). Deur
asverschuuviengn, en aar kleur va terremak en êentige bomtjes is er etracht voun
't uutzicht van de platse te verbetern.

Dikkebus is mêer of Dikkebus ollêne. Oek 't gehucht 'n Krommenelst (dat up 't
groundgebied va Vloamertienge ligt) is dêel van de parochie Dikkebus.

'n Postnumerô is 8900 ('t zeste lik Yper en Sient-Jan), mo 't is oek nog 8904
(nu van Boezieng) ewist. E post is er ol lange nemê, deur centraliezoasche moetn
de Dikkebusnoars ol stief lange nor Yper goan. In 't oud gebouw van 'n post zit
de KSA nu.

De vyver is voogns de legende en ofdruk van de botte van e reuze (en et de vorme
van e schoe) en deur 't ofkloppn van die botte, is 'n Kemmelberg ountstoan. In
't echt is 'n ountstoan deurda poaters uut Vormezêle de Kemmelbeke ofedamd henn.

Up 7 oest van 2007 zyn de pompiers van Dikkebus in e masse gazettn ('t Latste
Nieuws, 't Nieuwsblad, 't Vook) ekomn deur dan ze me twoovn 928 900 euro ewonn
en met 'n Lotto. Ze speeln ol dertig joar by gazettewienkel Grimms me de zeste
cyfers: 1 3 7 10 32 en 39. In november krêegn ze wel slichter nieuws: de
pompiers van Dikkebus moetn verhuuzn nor Yper. Deur centralizoasche volln olle
vôorpostn (dus oek Elverdienge en Vloamertienge) weg.

In 'n documentairefilm Bedankt & Merci van Kat Steppe en Nahid Shaik uut 2009 is
'n America êen van de cafés woa dan ze filmn. Buutn de cafébazinne Alice zevve,
ziej de bolders nog, de toeristn (die doar iedern zundagnuchtnd nundern Ginder
Ale goan goan drienkn) en êentige van de vaste koarters. D'aar cafeetjes die in
'n film kommn, zyn 't Breughelhof in Nieuwkerke, 't Christen Volkshuis in
Roesbrugge, Herberge in Sint-Elooi in Houtkerke en de Vrede tusschn Hoarieng en
Woatou, die toune juuste toe wos.



https://vls.wikipedia.org/wiki/Dieric_Bouts

Dieric Bouts (of Dirk Bouts, ca. 1410 - 6 meie 1475) was e kunstschilder van de
twiddn elt van de 15e êeuwe uut de schole van de Vlamsche Primitievn.

Van ’t êeste dêel van zyn leevn ist er nie vele geweetn. J’is verzekers in
Haarlem geboorn, in dien tyd ook ounder Filips de Goein, hertog van Bourgondië.

Je was à-peu-près dertig joar oud ot ’n in Leuven belandde. Leuven was ton deur
zyn universiteit ’t intellectueel center van de Nederlandn en da trok hem an.
J’haad ol ’n ende contact mè Rogier van der Weyden en zyn vroeg werk is enorm
deur hem beïnvloed.

Deurdat 'n goed ingeburgerd gerakte in de Leuvense intellectuele weireld kost 'n
veel hulpe en advies krygn. By ’t schildern van de Gerechtigheid van keizer Otto
gaf den augustyner theoloog Jan van Haeght hem zyn advies. En vo d’uutwerkienge
van ‘t Laatste avondmaal kreegt ’n hulpe van twi theoloogn van den universiteit.
J’haad ook contactn mè ridders en mè den professor en pleboan van Sinte-Pieters,
die belangstellinge haad vo theologie, medicynn, astronomie en mathematica. Je
bezat ook ’n uutgebreide bibliotheke.

’t Realisme en de monumentaliteit van de Vlamsche kunst woarn hem eign. Je liet
hem inspireern deur Jan van Eyck en Rogier van der Weyden, mo je voegde der zyn
eign creativiteit en visie, deur zyn interessante contactn, an toe.

Zyn bekendste werkn zyn Het Laatste avondmaal en de Martelienge van den Hillign
Erasmus, Sinte-Pieterskerke (Leuven) en de Gerechtigheid van keizer Otto ,
gemakt vo 't stadhuus in Leuven. 't Werk bestoat uut drie taferêeln: Het laatste
ordeel, de vuurproef en de onthoofding. ’t Laatste Oordeel is te zien in de
Musée Des Beaux - Arts in Rysel en de Vuurproef en d’ Onthoofding in de
Keuninklikke Musea vo Schone Kunstn van België in Brussel.

Zyn latste werk: de Martelienge van Hippolytus, ca. 1470–1475
(Sint–Salvaterskathedroale Brugge), en d’Onthoofding woarn nie voltooid.



https://vls.wikipedia.org/wiki/Desire_Emile_Inghelbrecht

Désiré-Emile Inghelbrecht (°Parys, 17 september 1880 - Parys, 14 februoari 1965)
was een Franschn componist en dirigent. Je was de zeune van 't muzikantnkoppel
Désiré-Emile Inghelbrecht en Amelie Rehm. Z'n grovader Joos Inghelbrecht was de
kleenzeune van de Brugse procureur Michiel Inghelbrecht, die afkomstig was van
Eernegem.

Ie studeerde an 't conservatorium van Parys. Achter dat em zen diplom a bekommn,
dirigeerdigt em binn verschillende theaters in Parys, meerbepaald in 't theater
van de Champs-Elysées beist 't openingssezoen 1912-’13. Achter den eeste
wereldoorlog wierd em directeur van de Zweedse Balletten (1919-1922), directeur
van de "Opéra Comique" (1924-’25 en 1932-’33), Chef van de Concerten “Pasdeloup”
(1928-’32) en muzikaal directeur van de opera “d’Alger” (1929-’30). Tussen 1945
en 1950 was 't em dirigent by d'Opera van Paris, beist dat em ook in 't buteland
dirigeerde. Ie stichtte 't Frans Nationaal Radio-Orkest, da nu 't Frans
Nationaal Orkest genaamd wordt, in Paris in 1934.

Desire was drie keers getrouwd. Nen eeste keer met Renée Steinlen in 1910. Ne
twidde keer met Karina Ari in 1928. Diene trouw is uutgelopen ip een schiddinge.
J'is ton nog ne derde getrouwd gewist met Germaine Perrin in 1941. Wuk betreft
zen nakomelingschap is er nie vele geweten.



https://vls.wikipedia.org/wiki/Dendrochronologie

Dendrochronologie of joarrienkounderzoek is de weetnschap dat hem bezig houdt
met 't dateern van houtn vôorwerpn met 't gebruuk van joarringn. De techniek
wordt vôrol gebruukt vo de leeftyd van boomn te bepaaln, mô was êest ontwikkeld
in 't begin van de twientigst' êeuwe deur den astronoom A. E. Douglass, die
probeerde de zunnevlekcyclussn beter te verstoan. Zyn gedacht was dan
zunnevlekkn 'n invloed haan up 't klimoat, en dan die veranderiengn zoun kunn'n
ofgeleezn wordn van de brêedte van elke rienk. Deurdat de mêeste riengn joarliks
gevormd wordn kunn'n de klimoatveranderiengn toet 't exakt joar gedateerd wordn.

Groeiriengn, ook wel boomriengn of joarriengn genoemd, kunn'n in een horizontale
sectie deur een boomstam gezien wordn, en wordn gevormd as secondaire groei in
't vasculaire cambium. Zichtboare rieng zyn 't resultoat van veranderiengn in de
groei deur de sêzoenn, en zyn 't beste te zien in streekn met een gemoatigd
klimoat, omdan de sêzoenn doar mêer verschilln.

Boomn uut de zelste streke hèn normoalgezien gelykoardige riengpatrôonn. Dedee
kunn'n ton met andere boomn die ounder de zelste klimoatcondities vôrenkommn
vergeleekn wordn, en azo kan een chronologie upgebouwd wordn toet in 't verleedn
mè levende boomn vô grôte dêeln van de weireld. Met een techniek die
cross-dating genoemd wordt kunn'n houtn bouwsels met die chronologie vergeleekn
wordn, en azo kan den ouderdom van 't gebouw geschat wordn. Vroeger wierd die
vergelykienge met 't blôt' oge gedoan, moa tegenwôordig doen computers da mè
statistische programs.

Vor individuêle varioaties uut te schakeln neemn wetenschappers een gemiddelde
van mêerdere boomn, waddat under een rienggeschiedenisse geeft in een proces da
"replikoatie" genoemd wordt. Een rienggeschiedenisse woavan da 't begin en 't
ende nie mè zekerheid bekend is wordt een "vlottende chronologie" genoemd. Os
zoan sectie met een anderen kan vergeleken wordn woavan dan de datums wel bekend
zyn wordt er gezeid dat de vlottende chronologie nu verankerd is. Verankerde
chronologieën bestoan vo de latste 10.000 joar met 't gebruuk van rivierêekn in
't zuudn van Duutsland. Een andere verankerde chronologie strekt 8.500 joar
verre mè behulpe van "bristlecone"denn'n in 't zuud-westn van de Verênigde
Stoatn. In 2004 wierd een nieuwe calibroatiecurve INTCAL04 internationoal
geratificêerd vor datums van de latste 26.000 joar.



https://vls.wikipedia.org/wiki/De_Vlamsche_L%C3%AAeuw

De Vlamsche Lêeuw is 't officieel volkslied en de vlagge van Vloandern. Dat
artikel hiere goat over 't volkslied.

Vôorol de vrêes vo byvoeginge by Vrankryk makte dat de bevolkinge nôod had an
een Vlamsche identiteit en dus ôok e volkslied. 't Lied was nie anti-Belgisch
bedoeld moa vôorol teegn Vrankryk.

Zij zullen hem niet temmen, de fiere Vlaamse Leeuw, Al dreigen zij zijn vrijheid
met kluisters en geschreeuw. Zij zullen hem niet temmen, zolang een Vlaming
leeft, Zolang de Leeuw kan klauwen, zolang hij tanden heeft. Zij zullen hem niet
temmen, zolang een Vlaming leeft, Zolang de Leeuw kan klauwen, zolang hij tanden
heeft. Zolang de Leeuw kan klauwen, zolang hij tanden heeft.

De tijd verslindt de steden, geen tronen blijven staan: De legerbenden sneven,
een volk zal nooit vergaan. De vijand trekt te velde, omringd van doodsgevaar.
Wij lachen met zijn woede, de Vlaamse Leeuw is daar Zij zullen hem niet temmen,
zolang een Vlaming leeft, Zolang de Leeuw kan klauwen, zolang hij tanden heeft.
Zolang de Leeuw kan klauwen, zolang hij tanden heeft.

Hij strijdt nu duizend jaren voor vrijheid, land en God; En nog zijn zijne
krachten in al haar jeugdgenot. Als zij hem machteloos denken en tergen met een
schop, Dan richt hij zich bedreigend en vrees'lijk voor hen op. Zij zullen hem
niet temmen, zolang een Vlaming leeft, Zolang de Leeuw kan klauwen, zolang hij
tanden heeft. Zolang de Leeuw kan klauwen, zolang hij tanden heeft.

Wee hen, de onbezonnen', die vals en vol verraad, De Vlaamse Leeuw komt strelen
en trouweloos hem slaat. Geen enkle handbeweging die hij uit 't oog verliest: En
voelt hij zich getroffen, hij stelt zijn maan en briest. Zij zullen hem niet
temmen, zolang een Vlaming leeft, Zolang de Leeuw kan klauwen, zolang hij tanden
heeft. Zolang de Leeuw kan klauwen, zolang hij tanden heeft.

Het wraaksein is gegeven, hij is hun tergen moe; Met vuur in 't oog, met woede
springt hij den vijand toe. Hij scheurt, vernielt, verplettert, bedekt met bloed
en slijk En zegepralend grijnst hij op's vijands trillend lijk. Zij zullen hem
niet temmen, zolang een Vlaming leeft, Zolang de Leeuw kan klauwen, zolang hij
tanden heeft. Zolang de Leeuw kan klauwen, zolang hij tanden heeft.



https://vls.wikipedia.org/wiki/De_Slimste_Mens_ter_Wereld

De Slimste Mens ter Wereld is e tilleviezjequiz woavan dan der tusschn 2003 en
2011 neegn uutgezoendn zyn up één. Vanof de tienste reekse in 2012 wordt 't
program uutgezoendn ip de zender Vier. Oundertusschn loopn der oek reeksn in
Olland en Turkeye. I Vloandern is 't en indeliks populair programma, me vele
kêern mêer of e meljoen kykers.

't Concept is simpel: drie bekende menschn probeern voen seconn te verdienn deur
goeie antwôordn te geevn. 'n Dien me de mêeste seconn, goat deure no de noaste
ofleverienge. De twêe aar speeln toene de finalle en 'n dien die doarin up nul
komt, vliegt deruut. 'n Dag derup komt er toene e nieuwn kandidoat meidoen.

E vôorbeeld zoe kunn zyn: Ploegsteirt, oend, Mattan, Luuk-Bastenoakn-Luuk, die
tope Frank Vandenbroucke zoun uplevern.

Vroeger wos er Ingelijst, woarin dan der lystjes woarn (lik de personoages van
Jommeke of de Vlamsche steejn met e Grôte Mart) en de kandidoatn moestn toene ek
up ze toer en antwôord geevn voen 10 seconn. Byn e verkêerd antwôord, mucht je
nie mi meidoen.

Buutn Wouter Deprez en oundermêer Vincent Van Quickenborne, Michiel Devlieger,
Michiel Hendryckx, Peter Vandermeersch, Johny Vansevenant, Jean-Marie Dedecker,
Friedl' Lesage, Kurt Van Eeghem, Joke Devynck, Marc Van Eeghem, Chris
Dusauchoit, Caroline Van den Berghe, Yves Leterme, Kamagurka, Maaike Cafmeyer,
Guido Depraetere, Karl Vannieuwkerke, Gunter Lamoot, Mia Doornaert, Liesa Naert,
Piet Huysentruyt, Geert Lambert, Lieven Verstraete, Johan Vande Lanotte, Phaedra
Hoste, Sophie Dewaele, Steven Vanackere, Luk Alloo, Els Pynoo, Lien Van de
Kelder, Ann De Craemer, David Galle, Evy Gruyaert, John Crombez, Wendy Van
Wanten, Sam Louwyck en Ann Tuts meiedoan.



https://vls.wikipedia.org/wiki/Corridoio_Vasariano

De Corridoio Vasariano is e galerye in Firenze die de Palazzo Vecchio met de
Palazzo Pitti verbindt. D’overdekte passage is e kilometer lank en lopt via de
Uffizi over den Arno langs de Ponte Vecchio.

Cosimo I de' Medici weunde me z’n vrouwe Eleonora in de Palazzo Pitti en in 1565
gaft ‘n ipdracht an Giorgio Vasari (vandoar de noame) vo de corridoio te bouwn.
’t Was ’t joar van den trouw van under oudste zeune Francesco I me Johanna van
Oostnryk, de joungste dochter van keizer Ferdinand I. De bedoelienge was vor
under zêre en veilig te kunn verplatsn van ‘t verbluuf van de grôotertog no de
gebouwn woa dat ’n werkte. De corridoio was in vuuf moandn tyd gebouwd.

De galerye lopt over de Ponte Vecchio en zelfs deur e kerke (Santa Felicita),
woadeure dan de Medici no de messe kostn goan zounder ounder ’t volk te kommn.

De corridoio is gerestoreerd en eropend vo ’t publiek in 1973, mo de galerye kan
ollene mo bezocht wordn ip ofsproake of me groepn. Deur de rounde veisters e je
e schôon zicht ip Firenze en binn angn d’r mêer of 1000 schilderyen van tusschn
de 17e en 18e êeuwe en e belangryke collectie van mêer of 200 zelfportrettn deur
sommigte van de bekendste kunstschilders tusschn de 16e en de 20e êeuwe, lik
Alessandro Allori, Rembrandt, Pieter Paul Rubens, Diego Velasquez, Ingres, Marc
Chagall, Andrea del Sarto, Bernini, Delacroix, Ensor ...



https://vls.wikipedia.org/wiki/Cornelius_Nepos

Cornelius Nepos (Pavia ± 100 v.Chr. - ± 25 v.Chr.) was nen Latynschn schryver
uut den êesten êeuw vôorn Christus.

In 't grôotste dêel van zyn leevn bluuft'n in Rome, woar dat'n goe gekend was mé
Catullus en Atticus. Je was ôok bekend mé Marcus Tullius Cicero, moa 't is nie
echt tot e goein band gekommn tussn die twêe. Nepos è nie vele ounder de minschn
gekommn, want je moeste te vele schryvn.

Je was nen historicus en den schryver van den Chronica, nen chronologischn
weireldgeschiedenisse, woarover da Catullus vele goei dingn èt gezeid. Moa van
den Chronica schiet er nie vele meer over. Zyn mêest bekende werk is De viris
illustribus en da is nen omvangryke verzoamelinge mé biografieën van beroemde
mann gelik keuningn, politici, generoals en dichters uut den Romeinschn en
niet-Romeinschn (surtout Grieksche) geschiedenisse. Van 't werk is allêne 't
dêel van de niet-Romeinsche bevelebbers bewoard gebleevn en ôok de biografie van
zyn vriend Atticus en van Cato de Oude.



https://vls.wikipedia.org/wiki/Club_Brugge/Sezoen_2007-2008

Vôor et sezoen 2007-2008 aan zowel de pers of de supporters oge verwachtiengn
van Club Brugge. E grôot dêel van de ploeg was vernieuwd gewist en 't nieuw
sezoen most garanti beter zyn of 't gepassirde. Club begost ton ook redelik
goeëd an de competitie en stoend e grôot stik dervan zels ip d'êeste plekke,
zoender eigentlik vreeë goeëd foebol te briengn. Mor in de loop van de twidden
alft van 't sezoen begosten de resultoaten ook tegen te sloan. Club liet em voby
steekn deur Standard en Anderlecht en endigde 't sezoen ip de derde plekke. E
verbeterienge me 't joar dervôorn, mo ville mensn woarn achternoar toch spytig
dat er ip de goeie resultoatn van den êesten alft van de competitie gin goe
foebol volgdge in de twidden alft.

In de Beejker van Belgie gegrakte Club nie verder of d'achtste finale, wo da 't
uutgeschoakeld wier deur gebeur Cercle.

Europees was 't ook gin vetten, met een uutschoakelienge in d'êeste roende van
d'UEFA-beejker deur Brann Bergen.

't Sezoen aa vo Club ook nog e doenker stèèrtjie: ip 8 mei 2008, 1 speeldag van
't ende, veroengelukte François Sterchele mè z'n otto tegen e boom. Binst die
latste mats, tegen Westerlo, gaven de supporters under'n numero 23 een
indrukwekkend êerbetoon.

Achter et twêede moagere sezoen tereke, leeft er by iederêen vrêe et gedacht dat
Club Brugge vee beter goa moetn doen en da da vôorol in de vôorbereidienge goa
moetn gebeurn deur nen intelligentn aankôoppolletiek. Der zyn ton ôok belangryke
transfers gedoan, gelik Dusan Djokic, Jeroen Simaeys, Stepan Kucera, Antolin
Alcaraz, Karel Geraerts, François Sterchele en Wesley Sonck. De belangrykstn
transfer wos misschien wel de trainer, Jacky Mathijssen, woarvan da iederêen
oopt en verwacht dat ie Club Brugge weer ip de spoorn krygt. Ênigte gastn zyn
ôok vertrokkn (oundermêer Boško Balaban).

De vôorbereidienge begost traditioneel met oefnmatchtjes teegn ploegn uut loager
klassn (gelik SK Eernegem, KVV Coxyde, KV Ostende, Toeroet KM,..) om te endigen
me de Brugse Mettn (gewonn mè de strafschoppn teegn Valladolid, 2-2 en 5-4) en
de Supercup (verlôorn teegn Anderlecht mè 3-1).



https://vls.wikipedia.org/wiki/Club_Brugge/Sezoen_2006-2007

Et sezoen 2006-2007 van Club Brugge kost je êerder wisselvallig noemn. In de
competitie ein ze nie vee pottn gebrookn, Europees zyn ze wel tot de
poelewedstrydn gerakt, moar doar zyn ze latste gendigd. Moar et sezoen es
ofgeslootn gewist mè nen ôofdveugel: de Beker, ol zulln sommigen da ne
trôostprys noemn. Het sezoen 2006-2007 zal vôoral bekend bluuvn als een sezoen
woarin da et anders rustige Club Brugge vee stormn deuregemakt eit: de ruzies in
de klêedkoamers, et gebrek an cohesie, het gebrek an professionele ernst,...
Ipnieuw ein der vee trainers de revue gepasseerd: et sezoen es begonn gewist me
Emilio Ferrera, moar achter nieuwjoar es't ie vervangn gewist deur Cedomir
Janevski. Ip't ende van't sezoen es ton Jacky Matthyssen angesteld gewist als
coach voo et volgend joar. In ol de strubbeliengn es't der ôok were een monument
van Brugge moetn vertrekkn: Franky Van Der Elst als ulptrainer ounder Ferrera.
Marc Degryse eit zelve ountslag genoomn, achter da zyn transferbeleid zwoar
bekritiseerd gewist es.

Achter den débakel van 't joar der vôorn (ze stounden mo den derden achter
Anderlecht en Standard, en nôoit kunnen kandidoat zyn vo den titel. Gin
Champions League voetbol, pertang mochten d'er vor den êeste kêer twêe Belgische
ploegen meedoen) woarn de verwachtingn van de supporters ôge gespann.

Club aad een bitje vlakke trainienge achter de rik. Teegn de klindere goden
wounn ze soms overtugend (0-8 tegen Knokke), andere kêern was't vele minder (0-2
tegen VG Ostende (stad) en 0-1 tegen Toeroet). In under oundertusschen klassiek
gewordn butenlandse stage in Delden (3-11 juli) wierd er gelyk gespeeld teegn
Bochum (2-2) en verloorn ze teegn Litex. Loater speeldn ze nog gelyk tegen Metz
(12 juli, 0-0) en wierd er verloorn teegn Borussia Mönchengladbach (18 juli
2-1). In under joarlikschen êestn match in under eigen stadion, De Brugse
Metten, wierd er wel mè klank gewounn teegn PSG mè 2-0, mè goe foetbol.

De competitie begoste e bitje gelyk passirde joare: gin constante in 't spil en
d'uutsloagn. In't middn van d'eerste rounde zat er lik beterschap in, met een 13
ip 15, mo juste ip't moment dat iederêen peisde da Club vertrokkn was, kwaam der
een vrêe zwakke reke van wedstrydn, mè verliezen teegn Cercle Brugge en teegn
den West-Vlamsche gebeur KSV Roeselare. Da was de zwoanezang vo Marc Degryse,
die ip 27 januoari zyn buzze ei gepakt. 't Bestier eit ton ook nog ip 28
januoari de twi trainers, Emilio Ferrera en Franky Van der Elst buutngesmeetn.
Een dag loater is Cédomir Janevski den nieuven trainer geworden. Die koste de
ploeg ôok nie ip't goed spoor bringn want de ploeg bleef brokkeln. Der kwam ton
ôok nog by dat et uutlekte da de sfeer in de klêedkoamer verre van optimoal wos.
Vôorol Gaetan Englebert weirdt angeweezn als zwart schoap en ipstooker van de
jounge garde. Woar of nie, et tôont an da de trainer woarschynlik nie de
ôorzoake wos van de probleemn, moar da et gebrek an kwaliteit en beroepsernst
van de spelers an de ôorsproung lag van de terugval. Het sezoen es ton ôok
beeindigt mè een teleurstellende zesde plekke (het slichtste resultoat in 25
joar). Ip et einde van het sezoen es bekend gemakt da Jacky Mathyssen de trainer
voo volgend sezoen goa koomn.

Ip 27 meie 2007 ein ze wel de beker gewounn teegn Standard, woardeure da ze
noaste joare toch Europees meugn speeln.



https://vls.wikipedia.org/wiki/Club_Brugge

Club Brugge KV is e Belgische voetbolclub uut Brugge. 't Is één van de grotste
clubs van 't land en de grotsten in de provincie West-Vloandern. De ploeg spilt
in 't Jan Breydelstadiong in Brugge, woar dat ook Cercle Brugge spilt. Club is
by de KBVB angeslôotn mè stamnumero 3 en eet blauw-zwart vo koleurn. De club is
ipgericht in 1891 en is dormee één van d'oukste clubs die nog actief zyn in
België. Z'èn ol veel titels en bekers gewonn. Over de latste joaren gezien zyn
ze één van de twêe beste ploegn van 't land.

De club eet de reputoatie da ze een ploeg van werkers zyn. Van ol de Belgische
ploegn is 't één van de beste in Europa. Z'en ounder andere ol twêe kêern een
Europeesche finale gespild. Da was ip 't ende van de joarn 70, ounder Ernst
Happel, mo ze verlôorn olle twêe de kêern van Liverpool FC. Sommigste van de
beste speelders van 't land en ook in Brugge gespild, gelik Lotte Lambert, Marc
Degryse, Jan Ceulemans, Franky Van der Elst en Gert Verheyen.

Kykt olier vo 't sezoên 2006-'07 nog e ki t'erbeleêvn, olier vo 't sezoên
2007-'08, olier vo 't sezoên 2008-'09, olier vo 't sezoên 2009-'10, en olier vo
't sezoên 2010-'11.



https://vls.wikipedia.org/wiki/Channel_Zero

De noame Channel Zero komt uut e numer van Public Enemy, She watch Channel Zero.

Channel Zero is upericht in 't Brusselsche in 't joar 1991 deur oundermêer
Franky DSVD (nu by Skitsoy). E joar loater brochtn ze Channel Zero uut, woamei
dan ze ol rechtet e masse fans krêegn in België, mor oek in Olland en Duutsland.

In 1993 kwam Stigmatized uut, da e mixt wos deur Vinnie Paul (toene drummer va
Pantera). 't Wos 't begun van mêer bekendeid, ze mustn zest toern me groepn lik
Obituary, M.O.D. en Napalm Death.

Nunder noastn CD Unsafe uut 1995 wos 't êeste dat oek uutkwam in de Verênigde
Stoatn en 't wos nunder grôte deurbroake. Z'en in da joar etourd me Megadeth en
in Australië deen z' en headlinetour. Van Unsafe zyn der 60 000 ploatn verkocht.

In 1996 brochtn ze Black Fuel uut. 't Zat vele mêer varioasche in, mor egliek
zyn der nie mêer van verkocht. Achter e goein tour me Body Count in 1997, lietn
ze weetn dan ze gienkn uut makoar goan. Z'en zevve nôois echt ezeid werom, mo 't
feit dan ze nie mir echt groeidn en dat de rounde dei da nundern manager geld
etjoept at, zoe mei espeeld en.

In 't zeste joar brochtn ze nog e live CD uut, d'upnoame va nunder uptreedn up
Martrock Leuvn. Nunder bekendste numers zyn Help en Black Fuel.

In de Zwarste Lyste (de 70 zwarste numers) van Studio Brussel, uutezoundn up
Poaschemestdag 13 april 2009 en epresenteerd deur Alex Agnew, stoeg Channel Zero
drie kirs derin, up 37 me Help, up 27 me Suck my Energy en up 22 me Black Fuel.

In 2009 gieng het de rounde dan ze were thope gienkn kommn ('t kwam e
facebookgroep voun dat te vroagn). An ze bekend miekn dan ze up 22 januoari 2010
gienkn uptreedn in 'n AB in Brussel, woarn de koartn in 1 2 3 uutverkocht,
doarachter kwaamn der nog 5 uptreedns by. Z'hen oek e nieuwn single uutebrocht
(Black Flowers) en ze stoan oek up Graspop in juni.



https://vls.wikipedia.org/wiki/Casablanca

Casablanca (Aroabiesch : الدار البيضاء [ed-Dar el-Biḍa]; letterlik : "Wit Uus"),
de grotste stad van Marokko, is geleegn in 't westlik dêel van 't land ip den
Atlantischn Oceoan. 't Is ook de grotste stad van de Maghreb, en êen van de
grotste en mêest belangryke steedn in Afrika, zowêl ekonomiesch lik no
bevolkienge.

Casablanca is vo Marokko de belangrykste haavn en centrum van de nyvreid. De
volkstellienge van 2012, angepast mê recente gegeevns, gaavn e bevolkienge van
oengevêer 4 miljoen in de prefekteure van Casablanca en oengevêer 5 miljoen mê
hêel de streeke van Grôot-Casablanca. Casablanca wordt bekeekn lik 't
ekonomiesch- en zaakncentrum van Marokko, terwyl da Rabat de polletieke oofstad
is.

De leidnde Marokkoansche kompanien, en internasjonoale kommersjêele matschappien
die doa zaakn doen, ên undre oofdzeetle en belangrykste buroos en nyvreidsgebown
in Casablanca. Recente nyvreidsstatiestiekn toogn da Casablanca zyn
histooriesche posiesje bewoart lik belangrykste nyvreidsstreeke van 't land. De
haavn van Casablanca is êen van de grotste kunstmoatige haavns van de weirld en
de grotsn van Nôord-Afrika . 't Is ook 't belangrykste steunpunt vo de
Keunienklikke Marokkoansche Zêemacht.

De noame van de stad komt van 't Portugees branca [wit] en casa [uus]. De
teegnwôordige Spoansche schryfwyze kwam loatre. De stad wordt ter platse "Casa"
gêetn deur de mêeste menschn.



https://vls.wikipedia.org/wiki/Carbon

Carbong of koolstoffe es een element van de tabelle van Mendeljev. 't Stoat in
de 14ste groep en in de twidde periode, en 't ed atoomnummer 6. In chemische
formules wordt et weregegeven deur C. Et woord carbong wor ôok gebruukt vo de
stoffe die e miengelieng is tusschen carbongvezels en kunsthars.

Et carbongatoom bestoat in de regel uut 6 protoonn, 6 elektroonn, en 6
neutroonn. 98,9% van alle koolstof ip eirde bestoat uut et zogenoamde
12C-isotoop. 1,1% bestoat uut 13C, en sporenelementen van 14C (zie ôok
massagetal). Neutroal carbong ed 1s22s22p2 als elektronenconfiguroatie.

Carbong is vooral belangeryk als de basis van al 't leven da wieder kenn. Een
organische molecule is per definitie intje die round e koolstofatoom opgebouwd
is, en de reden da carbong ier ideaal voen is, is da 't alle oxidoatietoestandn
tusschen -4 en 4 kat anneemn, en me zen eigen ku bienden. 't Ed ook de
meugelikeid voen energetisch hêel stabiele molecuuln te maken, lik de aromaatn
die vele voornkomn in uus lichaam. 't Komt praktisch assan voorn in covalente
biendiengn, en in de praktyk gebeurt da met ounder andere O, H, N, en S;
vaneigens komn der ook andere biendiengn voorn, moa in levende organismen zyn
dedee de belangrykste.

Polymeern zyn stofn die bestoan uut een eralienge van gèèsan etzelfste
basisbouwbloksje of e klèène variatie dervan. In uus lichaam zyn de belangrykste
dergelikke polymeern DNA, eiwitn, sukers, en vetn of lipiden. In de anorganische
chemie bestoan der ôok maniern vo polymeern te gebruukn: azo en we diengn lik
plastiek, vinyl, caoutchou, en nog vele mêer.

Nog e stief belangryke toepassieng viendn we in de archeologie, mo ton wel ni
direct op vlak van molecuuln en biendiengn. Koolstof-14 daterienge gebruukt de
halfwoardetyd van radioactief 14C voen te bepaaln oe oud da een organisch twa
is. Der wordt noamelik veroundersteld da der e constante verouding is van
radioactief carbong en ni-radioactief carbong in heel de weireld. Uutgoande
doavan kunn ze, deur et gehalte 14C in je stale, werereeknen noa wanneer da je
plante, mens, bacterie,... gestorven is (en zodoende gestopt is met koolstof op
te neemn).

Voorts komt der vele van uze energie uut koolstofbiendiengn. Petrol, glucose
('tgèèn die in vele organismen de boasisbron is van energie), en methoan (of
butoan of propoan) zyn allemalle gebaseerd ip carbong.

Ten latste is 't ook nog weird voen te vermeldn da sommige carbongoxiden e
speciale rolle en: CO2 wordt gezien als de voornoamste oorzake van global
warming, carbongzeur (H2CO3-) is e belangryke buffer in uus bloed, en CO kenn we
allemalle van et gevoar vo vergiftigieng dat da creëert.

Carbong is al siends de prehistorie bekend, wannêer da ze 't miekn deur
organisch materioal te verbrandn by ounvoldoende zuurstof. 't Komt ôok voren in
hemellichoamn lik de zunne (als dêel van de carbong-stikstofcyclus), sterrn,
komeetn en de atmosfeern van vele planeetn. In sommige meteorietn kom et ôok
voorn als microscopisch diamant.



https://vls.wikipedia.org/wiki/Cara%C3%AFbn

De Karajiebn is e streeke die bestoat uut de Karajiebiesche Zêe, eur eilandn
(sommigte in de Karajiebiesche Zêe en sommigte ip de grenze van die zêe en de
nôordlikke Atlantiesche Oceoane), en d' oemriengnde kustn. 't Gebied ligt in 't
Zuudôostn van de Golve van Mexico en van 't nôord-amerikoans vasteland, ôostlik
van Centroal-Amerika, en nôordlik van Zuud-Amerika.

Grôotndêels geleegn ip de Karajiebiesche Ploate bevat de streeke mêer of 700
eilandn, eilandjes, riffn en koroal-eilandjes. Die eilandn liggn dikkers in
boogvormige groepn zodoanig da ze d' ôostlikke en de nôordlikke grenzn van de
Karajiebiesche Zêe oflynn .

De Karajiebiesche eilandn, die bestoan uut de Grôote Antieln in 't Nôordn en de
Klêene Antieln in 't Zuudn en 't Ôostn, zyn dêel van 't e bitje grotre
West-Indje dat ook de Lucayan-Archipêl (die de Bahamas en de Turks- en
Caicos-Eilandn insluut) te Nôordn van de Grôote Antieln en de Karajiebiesche
Zêe. In e bridre betêeknisse wordn ook de landn Belize, Guyana, en Suriname
inbegreepn.

Eirdrykskundig-polletetiek wordn de Karajiebiesche eilandn geweunlik bekeekn lik
'n oendredêel van Nôord-Amerika en ze bestoan uut 30 landstreekn woaroendre
zelfstandige stoatn, oovrezêesche provinsjes, en ofanklikke gebiedn. Van 15
decembre 1954, toe 10 oktoobre 2010 wastr e gebied da gekend was lik de
Needrlansche Antieln soamngesteld uut vuuf stoatn die Needrlansche ofanlikke
gebiedn woarn .



https://vls.wikipedia.org/wiki/Caecotrofie

Caecotrofie ("seekootrofie" uutgesprookn) is de weegoarde van de penswerkienge
by d'herkauwers.

Caecotrofie is 't verschynsel da keuns under voeier twêe kêers ip eten. Zuste
lik d'herkauwers eten ze veel vezelig materiaal, dus ges, hooi, strooi, schorse,
en vanalles wo dat er vele ruwe celstoffe in zit. Keuns en pertangs ginne pense
wo dat er van alle soorten micro-organismen in leven lik by d'herkauwers.

Keuns en ne slokderm, mage en dinne derm zuste lik de mens. Ipname van
voedingstoffen no de bloedbane gebeurt in de dinne derm. Met dat de microbiële
verteirienge van al da vezelig materiaal mo gebeurt in de blende derm die achter
de dinne derm hangt, zou 't keun dus eigelik met die voedingsstoffen nie vele
nie meer zyn. Doa mee da keuns dor een truuksje ip gevoen en. Keuns eten verre
ne hele dag deure. Al da voeier goat deur de mage en dinne derm no de blende
derm wo dat 't microbieel verteird wordt. In de loop van de vornoene zetten de
keuns under ip under gemak ip under achterwerk. Ze briengn do by underne kop toe
by under gat. Den helt van den inhoud van de blende derm goat deur de dikke derm
en esderm (Nl: endeldarm) nor 't gat. Onderweg wordt heel 't sootje verdeeld in
klêne pakketjes met een bitje slym round. Effenan dat er zuk pakketje uut da
keun zen gat komt, zwelgt em da deure zounder meer. Al die microbieel verteirde
voedingsstoffen kommn nu in de mage wo dat ook 't microbieel eiwit verteird
wordt, en derachter kommn die zaken in de dinne derm wo dat nu de verteirde
voedingsstoffen in de bloedboane goan.

Caecotrofie is een merkweirdig systêem om vezelachtig materiaal te verteirn
zounder pense. Een zwak punt eran is dat een keun noois gin diarree mag en.
Diarree is deur diene deurezwelgtechniek voe keuns een dodelikke ziekte.
Keunekwekers houdn dorom assan goed de kleur van 't vel van under keuns in de
goatn. Professionele keunekwekers hen praktisch assan witte keuns, namelik
moeren (Nl: voedsters) van de rassen Witte van Dendermonde of Californiër, en
buks (Nl: rammelaars) van 't ras Witte Nieuw-Zeelander. A je ziet dat under
witte pels een kleên bitje matter is dan gewente, of zelfs een bitje
bruunachtig, ton wit je da je keuns al verflauwd zyn, en kantje boord diarree an
't krygn zyn. Een klêen bitje azyn in 't drienkwoater doen helpt dikkers.



https://vls.wikipedia.org/wiki/Cadel_Evans

Cadel Evans (14 februoari 1977, Katherine) is en Australischn coureur die
vroeger mountainbiker wos en nu surtout goed is in 't roundewerk. 't Is 'n êestn
Australiër die weireldkampioen ekommn is en oek 'n êestn die 'n Tour won.

Cadel Evans is ebôorn in Katherine, Northern Territory in Australië en ne wunde
at 'n kiend wos in e plekke me nog gin 100 menschn. E wunt nu in Italië en 'n is
oek etrouwd met en Italioansche muzieklêroaresse, Chiara Passerini.

In 2002 die Evans mei met 'n Giro en ne pakte 'n roazn boai in 'n 16sn rit, mo
'n dag derup stoeg 'n stille up 'n latstn klem en ne viel were no de 14ste
plekke. E toogde doa wel voun 'n êeste kêe zyn meugelikheedn in e grôte rounde,
e won in de joarn die volgdn oek twi kirs de Rounde van Ôostnryk. In 2005 is 'n
begunn ryen byn Lotto en doa mucht 'n olles up 'n Tour zettn, en achtste plekke
wos zyn uutslag, 't joar derup wos 'n ol 'n vierdn. De 2 joarn derup dei 'n were
mei en verlôor 'n twi kirs van e Spanjoard: Contador in 2007 en Carlos Sastre in
2008. In dat êeste joar hoalde 'n oek e vierde plekke in de Vuelta en êreplekkn
in de Rounde van Lombardeye en 't weireldkampioenschap en won 'n weireldbeker,
vôorn Davide Rebellin en Contador.

2009 moeste 't joar van Evans zyn, mo 't lukte nie in 'n Tour, want doa wos 'n
mo 'n 30sn. Da joar wos 'n wel 'n derdn in de Vuelta en won 'n
Weireldkampioenschap in Mendrisio in Zwitserland, olhoewel dat 'n eigentlik
moeste ryen voun Simon Gerrans. Up 't ende gienk 'n egliek deure en niemand
kuste nem werepakkn. E veranderde in de wienter van ploeg, BMC Racing hoalde nem
binn voun in 2010 nunder kopman in de grôte roundes te kommn. E kuste die rolle
me gedêeltelik upneemn, want in 'n Tour hoalde 'n e 26ste plekke, wel achter dat
'n evolln hadde en zyn elleboge ebrookn had. In 'n Giro dei 'n wel beter, met e
vuufde plekke, e rit, de punteboai en d'Azzurri d'Italiaboai. De Woalschn Pyl
zette 'n oek by up zyn lystje.

In 2011 kwam toune 't hogtepunt van zyn carrière: niemand hadde nog epeisd dat
Evans 'n Tour kuste winn, mo ne dei het egliek: in 'n tydrit up 'n vorlatstn dag
moest 'n 57 secondn pakkn up Andy Schleck, mo ne pakte 2 menuutn 'n hoolf. Ezo
is met zyn 34 'n oudstn Tourwinnoare van achter 'n Twiddn Ôorloge.



https://vls.wikipedia.org/wiki/Bruunn_beir

'n Bruunn beir (Ursus arctos) is e grôte sôorte van beir en d'ênigste sôorte die
in Europa leeft. Olhoewel dat 'n ysbeir (Ursus maritimus) de grotste sôorte is,
is 'n kodiakbeir, en oundersôorte die up d'eilandn van de Kodiak archipel byn
Alaska leeft, grodder. In België hen der vroeger nog brune beirn ezeetn, mo ze
zyn ol van in de Middelêeuwn uuteroeid. De grotste populoasjn zyn nu te viendn
in Nôord-Aziatisch-Rusland (120 000), in de Verênigde Stoatn (32 500, woavan 30
000 in Alaska) en in Canada (22 000). In 't wilde kunn ze 30 joar oud kommn.

Brune beirn zyn grôte olleseters. De mêeste oundersôortn zyn bruun van kleur, mo
't zyn der oek die idder beige zyn. 't Is surtout de bulte boovn nunder schoers
woaran dan ze t'herkenn zyn (in Noord-Amerika zyn sommigte zworte beirn oek
bruun, mo z'hen nôois zuk e bulte). Ze zien der dikke en vet uut, mo dat is
ollêne ezo juuste vôorn nunder wientersloape, an ze da vet nôdig hen voun de
wienter t'overleevn. Eigentlik houdn ze gin echte wientersloape, mo ze zyn wel
vele miender actief in de wienter omdan ze toune nie enoeg teetn kunn viendn.

Ze kun zêre loopn, toet 60 ter eure en ze kunn oek goed klemmn. Z'hen grôte,
brêe pôotn me grôte klowwers, woamei dan ze oundermêer goed kunn groavn. 't
Gewicht van brune beirn ku verschilln van 150 kilo (in gebiedn woa dat er nie ol
te vele teetn is, lik Yukon of Spanje) toet bykan 700 kilo (in streekn woa dat
er stief vele teetn is, bevôorbeeld an riviern woa dan der zalms upzwemmn, in
Rusland en Alaska).

Brune beirn zyn olleseters, sommigte populoasjn eetn mo 10% vlêes en dat zyn oek
de klinste en lichtste beirn (Yukon en de klêne populoasjn in Europa). Van
plantn eetn ze verre olles: ges, beiers, nootn, fruut, bottn, wortels en
paddestoeln. Ze zyn oek vele an 't zoekn ounder stêenn en achter de pele van
boomn achter wormes, slekkn en fernient. Echte goeie joagers zyn 't nie, mêestol
pakkn ze klindere prôoin lik veugels en knoagdiern, in de streekn woa dat dadde
meugelik is, trachtn ze oek visschn lik zalms, forelln of boarzn te vangn. In
Nôord-Amerika gebeur het oek dan ze up grôte bêestn lik elandn, kariboes,
wapiti's en bizongs joagn, mo dat is idder en uutzounderienge. An ze kunn, gon
ze oek dôo bêestn upeetn ('t zyn der ezien die stikkn van 't karkas van
walvisschn upeetn) en beirn die an de kustn leevn, zoekn oek achter mussels en
slekkn.

't Zyn echte plangtrekkers en doamei dan der oek geregeld counflictn zyn tusschn
menschn en beir, bevôorbeeld an ze teetn zoekn in de vuulbakkn (in Canada zyn
der ol die ollêne mo teetn zoekn up vuulhoopn) of an ze koein, schoapn of gêetn
pakkn. In Ôostnryk zyn der ol êentige dôodeschootn sedert an ze were-ekêerd zyn
in de joarn 1990, achter dan der êentige schoapn en gêetn vermord woarn.

E poar duusd joar eleen woarn der vele mêer beirn, mor oundertusschn zyn ze up e
masse plekkn uuteroeid, lik in 't grotste stik van de Verênigde Stoatn, in
Afrika en in bykan hêel West- en Middn-Europa.

De Romeinn gebruuktn beirn in nunder arena's, oftewel voun ze dôod te doen lik
de stier byn 't stierevichtn (venatio), oftewel voun ze me crimineeln te loatn
vichtn, de ad bestas.

Mêestol gon beirn probeern voun gin menschn teegn te kommn, mo surtout in
Nôord-Amerika zyn der froai vele menschn die vermord zyn deur beirn (2 à 3 per
joar), mêestol deur wuvetjes me joungn die verschietn of nunder bedreigd voeln.
In Scandinavië zyn der mo 3 gevalln van menschn die ekokkeduund zyn sedert 't
joar 1900. Uut nunder eign gon beirn verre nôois menschn anvolln. 't Bestoan
olle sôortn van diengn voun beschermienge teegn beirn, lik beirespray (stravve
pepperspray die êentige meiters verre ku sputn), bearbangers (e sôorte van fusée
die vele leevn makt en woavan dan beirn zoudn verschietn) en geweirn, ol deurt
dadde mêestol te lange voun der echt etwot mei te zyn. In olle boeksjes stoat er
daj best geweune kut uplettn en ol je teetn in e tunne of e ofgeslootn zak ku
steekn, weg van je kamp en best nog uphangn up êentige meiters hogte. Beirn
riekn indeliks goed en gon gin nêen zeggn teegn gemakkelik teetn. Beisn e
wandelienge is 't best van enoeg leevn te moakn, toune gon beirn nunder nermoal
gezien bluuvn verduukn.

't Zittn nu nog brune beirn in Nôord-Amerika, Azië en Europa, in 'n tyde zat er
oek in Afrika en oundersôorte, 'n atlasbeir. Die sôorte is enoemd no 't
Atlasgebergte in Marokko, mo ze woarn verzeker over hêel Nôord-Afrika verspreid.
'n Latstn is verzeker in 1870 ekokkeduund. Europeesche beirn zittn mêestol in
busschn, Aziatische en Amerikoansche leevn mêer up oopn stikkn land. De
Amerikoansche beirn kommn vors van de Ôost-Aziatische beirn, die up de toendra
wundn en die tusschn 100 en 50 000 joar eleen de landbrugge over de
Beriengstroate overstaakn.

In Europa zittn er e klêne 15 000 beirn, surtout in Nôord- en Ôost-Europa. Grôte
populoasjn zittn in Scandinavië (4 000), Ôost-Europa, surtout in de Karpoatn in
Roemenië (7 000), in de Balkan (van Ôost-Italië over ex-Joegoslavië en Albanië
toet in Grieknland, 3 000 beirn, sedert 1995 oek ol 30 joengn ebôorn in
Ôostnryk) en oek nog in 't Europeesche dêel van Europa (nie zeker hoevele).
Klindere groepn zittn der nog in de Abruzzn in Italië (70), in de Pyrrenneeën
(nie zeker) en in Nôord-Spanje (160).

In 't hêle leevn der 55 000 beirn in Amerika, doa noemn ze ze grizzly bear of
oek nog oltemets silvertip bear (Ursus arctos horribilis), nu nog surtout in
Alaska (VS) en in Canada in Yukon Territory, British Columbia, Alberta, North
West Territories en Nunavut. 't Zyn oek nog klindere populoasjn in Wyoming,
Idaho, Montana en Washington en oek in de nationoale parkn Yellowstone en Grand
Teton. Vôorn an de Europeoann nor Amerika kwaamn, zaatn der beirn toet verre in
Mexico en oek nog e hêel ende vodder no 't ôostn. Nu zyn de beirn, surtout
deurdan ze beschermd zyn, bezig me de Verênigde Stoatn te koloniseern, ol goat
dadde wel troage.

Up de Kodiak archipel an 't uutende van Alaska zit er en aar oundersôorte, 'n
kodiakbeir (Ursus arctos middendorffi), die de grotste oundersôorte is en
grodder komt of ysbeirn.

De mêeste brune beirn zittn in 't nôordn van Rusland, eigentlik goat het over en
anêengeslootn populoasje van Scandinoavië toet an de Beriengstroate in Kamtjatka
en 't ôostn van China en e stiksje van Mongolië, in verschillige oundersôortn.
Aar populoaschn zittn der up Hokkaido ('t boovnste eiland van Japan), in 't
middn van China toet in Tibet, in Pakistan, Afghanistan, India en de
centroal-Azioatische republiekn Tadjikistan en Kirgizië en toune nog in Turkeye,
Syrië, Irak, Iran en de Kaukasus.

't Bestoan êentige noamn die beir wulln zeggn: Björn (Zweeds) of Bjørn (Nôors),
Medved en Medvedev (Sloavische toaln), Urs en Ursula, Bernard of Bernhard.



https://vls.wikipedia.org/wiki/Brugse_Vrye

't Brugse Vrye (Nl: Brugse Vrije, Eng: Liberty of Bruges, Fr: Franc de Bruges:
D: Brügger Freien) was in 't Ancien Regime de kasselry van Brugge. Da was een
groot plattelandsgebied die wier begrensd deur de Westerschelde in 't noordn, de
Noordzêe in 't westn, den Yzer in 't zuudn, en in 't oostn deur de denkbeeldige
lyne Merkem-Lichtervelde-Ursel-Lembeke. Binn da groot gebied lagen der vele
enclaves die een eigen bestier an: de steden Brugge, Toeroet, Gistel, Oednburg,
Eeklo ... en d'heerlikheden Wyndoale, Sysêle, Proosse en Kanunnikse, ...

't Vrye was ingedeeld in drie kwartieren: 't noord-, oost- en westkwartier. Alle
drie woarn z'ip undernen toer ipgedeeld in ambachten, en d'ambachten ip undernen
toer in prochies. Domee moe je wel ipletten: byvoorbeeld de stad Gistel ad z'n
eigen bestier, en wier dus nie bestierd deur de schepenbank van 't Vrye, mo
Gistel Ambacht wier wel bestierd deur de schepens van 't Vrye. Gistel ambacht
bestound uut de prochies Moere, Zevekote, Kapelle, Westkerke, Roksem, Ettelgem,
Bekegem, Zerkegem en Zande.

De kasselry wier bestierd deur één hoogbaljuw, vier burgemeesters en minimum 27
schepens. 't Administratief en gerechtelik personeel bestound uut den ontvanger,
roadspensionarissen, griffiers, ounderzoeksklerken, ipperklerken van de griffie,
toalman, procureurs en notoarissen, deurwaarders van de koamer, ne
gerechtsdocteur, chirurgiens, boden en een concierge. 't Vrye had z'n eigen
vierschoare en een kamer.

't Vrye bestierde dus een groot stik van de huidige provincie West-Vloandern en
een deel gemeenten en steden van Oost-Vloandern: Êeklo, Moaldegem. Neffest
bestieren, spraken z'ook recht, en hielden controle ip de lêgere bestieren, de
polders en woateriengn, kerkmeesters en dismeesters, de prochiebestieren.

't Was ontstoan rond het joar duust uut gedeelten van de pagus Flandrensis
(lank, smal gebied tussen 't Zwin en den Yzer), de pagus Rodanensis (de streke
round Aardenburg), en de pagus Mempiscus (de streke te westen van de Leie).
D'oofdplatse van 't Vrye was van by 't begun de Burg in Brugge.



https://vls.wikipedia.org/wiki/Brugge_is_oltyd_sch%C3%B4ne

Brugge is oltyd schône is e gedicht geschreevn deur Willy Lustenhouwer. In 't
schôon Brugsch beschryft ie oeda Brugge der uutziet van 's nuchtens tot 's
nachts.

Brugge is schône, 's nuchtens vroeg, Os d'n dauw over de reitjes hangt, En 't
toptje van de torren, 't Eèste zunnestroltje vangt, 'n Stroltje die ton ofzakt,
ip 't koude vule grysd van torren en van gevels. 't Groen van bomen, 't rôod van
daken, 't bruun van gevels, Van an de Mart toe an de Loane, Brugge is oltyd
schône. Brugge is schône overdag, Os moeder zunne met 'n lach, Ol de koleuren
die d'r zyn, Schôon' in de vèrve zet. Omkaderd en getooid mè klankstjes van d'n
beioard. Lik 'n palet... Of woare yder beeld in kleur en klanke vastegezet, Het
woar' 'n kroane, Van Brugge, Brugge is oltyd schône. Brugge is schône snavens,
Os de mantel van ruste wordt geleid, Over de gevels en kantelen, Zuust lik 'n
soazze zocht' en goed, die hèèl de stad bedekt. Ol d'huuzn en de torren en de
menschen, En vrede briengt... En stilte... Da' zelfs 'n veugel nie' mi zingt, In
hoog' of lége tônen... Brugge is oltyd schône.

Brugge is schône in de nacht, In peis en vree en ruste, 't Is zuuste lik ofdat
'n fee, De stad goen avond kuste, En met eur staf 'n tikstje gaf, die grôot en
klèèn dei zwygn, En stille brocht... Da 'j niet mè hôort en niet mè ziet, In
stroate noch in loane... Brugge... Brugge is oltyd schône.



https://vls.wikipedia.org/wiki/Brouwery_Aigle_Belgica

De Brouwery Aigle Belgica was een brouwery ontstoan in 1928 van de fusie van Den
Arend (Aigle) uut Brugge en Belgica uut Gent.

Teegn de Carmersbrug bestound in 1553 de brouwery Den Arend, meugeliks 't gevolg
van een uutboatienge die êerder bestound in de Nôordzanstroate ounder de naamn
Zevensterre en loater Den Blauwen Arend.

Vanof 't begin van de 19e êeuwe was de familie De Meulemeester d' eigenoare van
die brouwery. Zyn zeune Léon trouwde met Virginie Verstraete, een dochter van d'
eigenoars van de Brugse Gisfabrieke die loater overgenoomn wierd door de
Koninklijke Nederlandsche Gist- en Spiritusfabriek uut Delft.

De produktie bestound hoozakelik uut pils en witte biern en zorgde vôr d'
uutbreidienge in d' onmiddellik omgevienge: de Carmersstroate, de Sint-Annareie,
de Korte Blêkerstroate, de Elisabeth Zorghestroate, de Ropeerdstroate en de
Potterie. Hêel huuznblokkn giengn teegn de ground en sommigste stroatn verloorn
under openboar karakter. De Arend of Aigle in Brugge was êen van d' êeste
brouweryn in België die 't lêege gistingsproces toepastige en azô 't pilsbier
populair makte. De pils wier verkocht ounder de name BAB-Pils en Aigle-Pils. Een
dêel van de produktie wierd achdter de twidde wêrldorloge gebrouwd in de
Brouwery Krüger in Êeklo. In 1953, vô den okkoazie van't 400-joarig bestoan van
de brouwery, wierd een nieuw sôorte pils, BAB400, gelanceerd.

De Belgica laag an de Nieuwe Wandelienge teegn de hudige stadsrienk ter hoogte
van de Rooigemloane. Een café met de name Belgica up den hoek van de twê stroatn
herleef nog d'herinneriengn van 't verleden a poar huuzn verder. Omdat de lôonn
in Gent hoogr woarn dan in Brugge, stoptn ze dô mê brouwn in 1947. De werknemers
giengn gon werkn by Brouwery Meiresonne in Gent.

By d' ountmantelienge van de Belgica wierd 't koper brouwmaterioal upgekocht
deur Brouwery Strubbe uut Ichtegem.

Round 1970 wierd er vier kê per dag gebrouwd in een ketel van 300 hectoliter. d'
Er wierd ton 2.599.360 kg gestort deur 200 werknemers.

In 1978 naam Piedbœuf de brouwery over, en loater wierd da upgenoomn deur
Interbrew en nog loater deur Inbev.

Êest wierd de vestigienge in Brugge een dèpot, en loater, in 1985, wierdn de
gebouwn ofgebrookn. In Gent wierd de brouwery ommegebouwd toet een garage.



https://vls.wikipedia.org/wiki/Broabantgouwe

De Broabantgouwe of Pagus Bracbatensis was e Frankische gouwe, die begrensd
wierd deur de Hene in ’t zuudn, de Schelde in ’t westn en ’t nôordn, en de Dyle
in ’t nôordn en ’t ôostn.

In 843, by 't Verdrag van Verdun, kwamt de gouwe oender keizer Lotharius I van
Middn-Francië, van 855 oender Lotharius II van Lotharingen, en in de 10e êeuwe
oender de Ottoonsche keizers van 't Hillig Rôoms Ryk.

De Broabantgouwe wierd ol vermeld in de 7e êeuwe en ook by de Karolingische
ryksverdêliengn, w.o. 't Verdrag van Meerssen in 870.

Loater giengn der stikkn van de gouwe noa de groafschappn Vloandern en
Henegouwn, woadeure da de Broabantgouwe territorioal moar e klêen stik gemêen
hèt met et loater in 1183 ipgericht hertogdom Broabant.

't Groafschap Brussel (of Ukkel), geleegn tusschn de Zenne en de Dyle, wierd
roend et joar 1000 verênigd met et groafschap Leuven. Gerberga van Lotharingen,
gravinne van Brussel en dochter van Karel van Neder-Lotharingen, trouwde ton mè
Lambert I van Leuven, van 't Huus Reginar (of de Reiniers).

In 978 was den oorloge vo Lotharingen, tusschn keizer Otto II van Duutsland en
Lotharius van Frankryk begost. Hendrik I de Veugeloare haad et in 925 definitief
by zyn ryk gevoegd. Doadeure schooft de ryksgrenze ip in westelikke richtienge
en van ton kwam et Duuts Hillig Rôoms Ryk en Frankryk tegenover makoar te stoan
an de Schelde.

’t Mêest nôordelik markgroafschap kwam roend den burcht van Antwerpn, ’t mêest
zudelik roend den burcht van Valenciennes, en 't gebied tusschn Schelde, Dender
en Hene haad ‘n verênigd roend den burcht van Ename. In 980 is Lotharius
versleegn en zyn droom van zyn keunienkryk mè Lotharingen te vergrôotn, most ‘n
ipgeevn.

De markgroaf van Antwerpn en Ename was Godfried van Verdun, die in 963 getrouwd
was mè Mathilde van Saksn, de moeder van groaf Arnulf II van Vloandern, en dus
zyn stiefvoader. Arnulf II haad in dien tyd mêer en mêer zelfstandigheid van
Frankryk gekreegn. Zyn vôorgangers Boudewyn II en Arnulf I haan ’t groafschap
Vloandern zuudwoarts uutgebreid tusschn 879 en 965 en nu begost zyn zeune
Boudewyn IV te kykn vo gebiedn te verovern ten ôostn van de Schelde. In 1006
vielt ‘n Valenciennes binn, moa je kost et uutendelik nie hoaln teegn de
Duutsers, die gesteund woarn deur Fransche en Normandische troepn. In oktober
1011 krêegt ’n ton toch ’t markgroafschap Valenciennes en de streke van Zêeland
in lêen. Da was 't begun van Ryksvloandern, de gebiedn in lêen van 't Ryk. In
1033 stak Boudewyn IV de Schelde over en veroverde ’t markgroafschap Ename.

't Zudelik stik van de gouwe kwam roend 1024 oender 't groafschap Henegouwn.
Reginar V (of Reinier) van Bergn was roend 1015 getrouwd mè Mathilde van Ename.
Zyn schônvoader Herman van Verdun en Ename, zeune van markgroaf Godfried van
Verdun en Mathilde van Saksn, was van roend 1005 ook groaf van Broabant. Je dêed
ofstand in 1024 in 't vôordêel van zyn schônzeune en je kwam monnik.

Under zeune Herman van Bergn trouwde loater roend 1040 mè Richilde van
Henegouwn. Herman en Richilde regeerdn tegoare over Bergn van 1039 toet 1051.
Roend 1048/1049 krêegn z’ook et markgroafschap Valenciennes van de Duutse keizer
Hendrik III, woadeure da Bergn en Valenciennes were verênigd wierdn. Achter
Herman zyn dôod in 1051 hertrouwde Richilde mè Boudewyn VI van Vloandern,
woadeure da Vloandern en Henegouwn verênigd wierdn.



https://vls.wikipedia.org/wiki/Boudewyn_I_van_Vloandern

Boudewyn I van Vloandern (° 837?, † 2 januoari 879) wos den eestn groaf van et
Groafschap Vloandern. J'es surtout bekend gerocht ounder zyn bynoame met den
Yzern Oarm.

Zyn voader wos Audacer (lett. houtkapper). Da wos ne Forestier, nen here over e
gouwe in 't Frankisch Ryk ounder de Karolingers.

In 861 ountvoerde Boudewyn Judith van West-Francië, de dochter van Karel den
Kletsn die keunienk wos van de Frankn in West-Francië. Dien koste doa nie mei
lachen en je liet Boudewyn excommuniceern. Boudewyn en Judith sloegn up de
vlucht na Rome en zochtn hulpe by paus Nicolaas I. Achter e joar negotieern gof
Koarel an Boudewyn toch de toestemmienge vo mèi zyn dochter te trouwn.

De twee zyn getrouwd up 13 december 862. Vo 'n hem en bitje noame te geevn,
benoemde keunienk Koarel zyn schoonzeune Boudewyn tout groaf van Gent en gof 'n
hem de noordelikke gouwe van zyn ryk lik huwelikscadeau. Da wos 't begun van 't
groafschap Vloandern.

Styf vele es 't er nie gekend van dienen groaf. Boudewyn wos in olle gevol ne
competentn en stoutn militair. J'es bekend gerocht omdat 'n hem d'r in 864 lik
één van d'eeste in sloagde de rooftochtn van de Vikings in Vloandern te doen
stoppn. 't Es van ton dat 'n hem zyn bynoame met den Yzern Oarm hèit gekreegn.

Vo de Vikings tegen t'houdn, liet 'n hem ne burcht bouwn up de plekke woa da de
riviere de Reie in den zeeoarm 't Zwin uutkomt. Da wos 't begun van de Brugsche
Burg - vandoa de noame. 't Es deur dienen burcht dan de Vikings die stee noois
nie angevolln hèin.



https://vls.wikipedia.org/wiki/Blootzoadigen

De naktzoadign (Gymnospermae) zyn e groep van zoadplantn die de koniefeern,
cykoadn, ginkgo, en gnetoaln insluutn. De noame "Gymnospermae" komt van 't
Grieksch wôord γυμνόσπερμος (γυμνός gymnos, "nakt" en σπέρμα sperma, "zoad"),
tgêen wil zegn "mê nakt zoad", vôgns de nie ingeslootn toestand van undre zoad
(genoamd ovuuln of eicelln o ze nog nie bevrucht zyn). Undre nakte toestand stoa
teegnoovre de zoadn en ovuuln van de blommeplantn, die ingeslootn zyn in e
vruchtbeginsl of ovoarium. Zoadn van naktzoadign oentwikkln undre tzy ip d'
ippervlakte van schubn of bloarn vo keegles te vormn, tzy ip 't ende van korte
stengltjies lik by Ginkgo.

De naktzoadign en bedektzoadign tegoare vormn de zoadplantn. Verre de grotste
groep van leevnde nakzoadign is de koniefeern of Pinophyta (pynboomachtign,
cypresachtign, en undre verwantn), gevôgd deur de cykoadn of Cycadophyta,
gnetofytn of Gnetophyta (Gnetum, Ephedra en Welwitschia), en Ginkgo (êen ienkle
leevnde sôorte).

In vroegre klassifikoasjesystêemn wierdn de naktzoadign bekeekn lik e
nateurlikke groep. Dr zoe'n nu bewyzn zyn da de leevnde naktzoadign gin "kloade"
zyn . De verstêende oovrebluufsls van de naktzoadign bevattn veele verschillnde
taxa die nie zittn in de vier moderne groepn, woaroendre zoaddroagnde boomn die
ip voarns trekn (de zogenoamde zoadvoarns of Pteridospermatophyta) . O
verstêende naktzoadign lik de Bennettitales, Caytonia en de Glossopteridales in
beschowienge genoomn wordn, ist kloar da de bedektzoadign verweevn zittn in e
grotre nakzoadign-kloade, oewêl da 't nie duudlik is wa datr undre dichtste
verwantn zyn. Vo de mêest recente klassifikoasje van de bestoande naktzoadign
zie : Christenhusz et al. (2011).

Dr zyn mêer dan 1000 bestoande of nu leevnde naktzoadign in 88 plantngeslachtn
die beôorn an 14 plantnfamieljes.

't Wordt algemêen anveird da de naktzoadign oentstoenn in 't loate Karbôon. Da
zoe 't gevôg zyn van e hêele dupliekoasje-gebeurtenisse oengevêer 319 miljoen
joarn geleen . Vroege kenmerkn van zoadplantn woarn duudlik in verstêende
primitieve naktzoadign van 't loate Devôon roend 380 miljoen joarn geleen. 't
Wordt veroendersteld da binst 't Middn-Mesozoïcum, de bestuuvienge van sommigte
uutgestorvn groepn naktzoadign zoe gebeurd zyn deur nu uutgestorvn sôortn
schorpioenvliegn (Mecoptera) die e gespeesjaliezeerde proboscis (sôorte slurf)
adn vor undre te voedn ip stuufmeeldruppls. De schorpienvliegn adn
bestuuviensreloasjes mê de naktzoadign, verzeekers lange vo datr glykoardige en
oenafanklikke oentwikkliengn platse voenn tusschn insektn die undre mê nektar
voeddn en de bedektzoadign . De koniefeern zyn verre de mêest uutgebreide
bestoande groep van naktzoadign, mê zesse to acht familjes, mêt e totoal van
65-70 geslachtn en 600-630 sôortn (696 anveirde noamn). Koniefeern zyn
oetachtige plantn en de mêeste zyn altydgroene . De bloarn van veele koniefeern
zyn lank, dinne en noaldachtig, andre sôortn, woaroendre de mêeste Cupressaceae
en sommigte Podocarpaceae, ên platte, drieoekige schubachtige bloarn. Agathis by
de Araucariaceae en Nageia by de Podocarpaceae ên brêe, platte bandvormige
bloarn.

Cykoadn zyn de twidde grotste groep naktzoadign, mê twêe of drie famieljes, 11
geslachtn, en by benoadrienge 300 sôortn. De andre bestoande groepn zyn de
gnetoaln mê 75-80 sôortn en de êene sôorte Ginkgo.

Nakzoadign ên e belangryk ekonomiesch gebruuk. Pynboom, denne, sparre, lorke en
ceedre zyn vôorbeeldn van koniefeern die gebruukt wordn vo timmr-oet. Sommigte
andre algemêene toepassiengn zyn te vienn in zêepe, vernis, naagl-lak,
voediengsmiddln, kolle en parfum.

Den êeste gepubliceerde genoom vo de nakzoadign was de genoom van Picea abies in
2013 .



https://vls.wikipedia.org/wiki/Bioom

Bioomn zyn vôgns klimoat en eirdrykskundig bepoald lik anêensluutnde ippervlaktn
mê gelykoardige oemstandigheedn ip Eirde, lik gemêenschappn van plantn, bêestn
en groendorganismn en zyn dikkers anzien lik ekostelsls. Sommigte dêeln van d'
eirde ên min of mêer dezeifste nie-leevnde (abiootiesche) of leevnde
(biootiesche) faktôorn verspreid oovre e grôote ippervlakte, en schepn e
kenmerknd ekostelsl oovre die landstreeke. Zukke grôote ekostelsls wordn bioomn
genoamd. Bioomn wordn bepoald deur faktôorn lik den plantn-ipbow (lik boomn,
grassn, sôortn bloarn (loof of noaldn)), afstand tusschn de plantn (bus, oafbus,
savanne) en klimoat. In teegnstellienge mê ekozôonn, zyn bioomn nie bepoald deur
genetiesche, taksonomiesche of iestooriesche gelykoardigeedn. Bioomn kunn
dikkers êrkend wordn deur byzoendre patrôonn van ekologiesche sukcêsje en
klimaksvegetoasje (e sôorte eevnwicht van 't platselik ekostelsl). 'n Ekostels ê
veele biotoopn en e bioom is e belangryk leefgebied-type. Da latste is echtre e
kompromies omdat 't ip zezeivn ekologiesch nie homogêen is. Sommigte vôorbeeldn
van leefgebiedn (habitoatn) zyn vyvers, boomn, stroomn, kreekn, ruumtn in of
oendre rotsn…

De biodiversiteit, in 't byzoendre de diversiteit van de fauna en van de
subdominante plantn-vormn is ofanklik van de leevnlôoze faktôorn en van de
biomassaproduuksje van de dominante vegetoasje. In bioomn van 't eirdippervlak
is de biodiversiteit recht eevnreedig mê de produuksje-meuglikeedn, de
beschikboareid van woatre en de temperateure .

Ekostreekn zyn gegroepeerd zowêl in bioomn lik in ekozôonn. De bioomn zyn in d'
êeste plekke ingedêeld in :

Bioomn zyn dikkers bekend oendre platslikke noamn. Byvôorbeeld 't bioom van de
"warmgemoatigde graslandn en struukgewassn" is algemêen bekend lik "steppe" in
Middn-Azië, "prairie" in Nôord-Amerika, en "pampa" in Zuud-Amerika. Tropiesche
graslandn zyn gekend lik "savanne" in Australië, mor in Zuud-Afrika êetn ze
"veldt" (van 't Afrikoans).

E ploeg van bioloogn, in ipdracht van de Weirld Nateur-Stichtienge (WWF)
oentwikklde 'n ekologiesche land-klassifikoasje die vêertien sôortn bioomn
oendrescheidt ook genoamd belangryke leefgebied-typn, en verdêelde vors d'
ippervlakte van d' eirde in 882 ekostreekn (sluut niewe Antarktiesche ekostreekn
in, deur Terrauds et al. 2012). Iedre land-ekostreeke êt 'n aparte koode van de
vorm XXnnNN (XX is de ekozôone, nn is de bioom-nuumro, NN is den individuêele
nuumro). Die klassifikoasje wordt ook gebruukt by 't ipmoakn van de Global
200-lyste van ekostreekn lik is bepoald deur 't WWF vo vôorrank te geevn van
beschermienge. De belangryke leefgebied-typn van 't WWF zyn :



https://vls.wikipedia.org/wiki/Bevern_(Roeseloare)

Bevern is e dorp in de provinsje West-Vloandern en e dêelgemêente van
Roeseloare. Der zyn 5420 inweuners (tellienge 2004) en 't wos toet 1965 e
zelfstandige gemêente. Bevern ligt in 't nôordôostn van Roeseloare-centrum.

De noame Bevern is ol were te viendn in documentn van de 11ste êeuwe. Êest wos
't Beverna, loater Bevrene, Beiverne, Bevre en Bevern. De noame Bevern verwyst
noa 't Keltisch "Bebrona" (bebro-bever) of misschien komt 't van 't Germoans
"Bivruno" (bivru=bever).

Vo de Fransche Revoluusje wos Bevern ingedêeld in twêe "heerlikheedn": Bevern en
Onlede. Ols woapn voert 't dorp 't schild van Jan van Vloandern, heer van Bevern
en Onlede, bastoardzeune van groaf Lodewyk van Male.

In 't boek "Beveren-Roeselare in de Grote Oorlog" schryft Gabriël Verbeke
(geboorn in Bevern in 1937) over 't boeiend moa vergeetn oorlogsverleedn van
Bevern. De burgers van Bevern zoatn vier joar lank, van 1914 toet 1918,
ipgeslootn binn de grenzn van under gemêente. Ze mochtn moa weg uut Bevern mè
toestemmienge van de Duutsche bezetter. Ze woarn verplicht van 's oaves binn te
bluuvn en ze mochtn wok nie mè noar under dorpscafés. De Duutschers controleerdn
olles, de productie en verdêlienge van 't groan, de petattn, groensels, 't
fruut, koeien, melk en d' eiers. Teetn wierd gerantsoeneerd. De burgers van
Bevern leefdn wok hêelsan ounder de dreigienge van 't oorlogsgeweld. De vintn
wierdn ipgevorderd vor an 't frount te goan werkn. En vele families mostn in
1917 ip 't bevel van de Duutschers olles achterloatn en noa 't verre Herentals
verhuuzn. Bevern zag der uut lik e spookdorp.

Loater wos Bevern toet 1960 e rustig boeredorptje met één grôot bedryf, de
carrosserie Jonckheere. Vanof 1960 is Bevern styf veranderd. In de plekke van 't
stoasjekwartier kwamt er een industriezone, "Roeselare-Noord" en in 1987 e
bedryvncentrum woa dan begunnende zelfstandign under bedryf voorlopig kunn
ipstartn.



https://vls.wikipedia.org/wiki/Belgisch_bier

Belgisch bier is weirldbekend, en voa zo'n klêen land zyn d' er vrê veel diverse
sôortn bier, variërend van geweune pils toet an Trappist en de fruutbiern. Der
zyn omtrent 125 brouweryn in België, goande van de brouwersgigant InBev toet an
de platselike streekbrouweryn. Ollêene Duutsland, Vrankryk en Iengeland ên mêer
brouweryn.

Olhoewel dan de Trappistn achter de Franse revolutie nô België kwaamn, ê toet an
1836 gedeurd vôdan ze beginn'n brouwn ên (in Westmalle), en toet an 1861 vôdat
het publiek verkocht wierd. Vô erkend te wordn as een Trappist, moet het bier in
of dichte teegn den abdy gebrouwd wordn, moetn de poaters aktief by 't brouwn
betrokkn zyn, en moet d'inkomste vô 't grotste dêel nô d' abdy goan.
Westvleteren is den êenigsten West-Vlamschen trappist, mô 't is ook êen van de
mêest exclusieve.

Dubbel êt een typische dounkerbruune kleur. 't Is êen van de klassieke
trappist/abdybiersôortn met een alcoholgehalte van 6% toet 8%. Tripel is
traditionêel de strafste sôorte Trappist, met toet 9% alcohol. Over 't olgemêen
is 't een blond bier, olhoewel da Westvleteren en Rochefort dounker zyn. Brugse
Tripel en Straffe Hendrik zyn twê sôortn tripel die in Brugge wordn gebrouwd.

Een typisch vôorbêeld is Rodenbach, een biertjie da hêel apart stoat van de
reste van de Belgische biersôortn, mê zyn rôo kleur en zyn zeure smake.

Een klêen aantal Belgische biern leggn der under up toe van de hopsmake te
versterkn, gelik 't Hommelbier van Poperinge.

Tafelbier is een lêeg-alcohol bier (typisch nie mêer dan 1.5%) da wier verkocht
in grôote flessn vôr an tafel te drienkn met 't eetn. Teegnwôordig zyn ze veel
minder populair, omdat de mêeste mensn nu limonade of spuutwoater by 't eetn
drienkn.



https://vls.wikipedia.org/wiki/Belcanto_Classic

De Belcanto Classic is e koers in Westouter die ol bestoat sedert 1995. En is
enoemd na Guido Belcanto die, tusschen pot e pinte, tope mi Frank Verdru, ’t
initiatief nam om e nieuwn koers t'organiseern.

De koers is verreedn op de latstn moandag van ogustus. De latste kêern woarn ‘t
zeven lokoale tourtjes van 8,2 km. Over berg (Sulferberg) en dal, want 't is in
’t Euvelland.

Ider joar probeert de organisoasje ouk bekende noamn t’inviteern. In 't verleedn
woarn ol present: Renaat Landuyt, Karl Vannieuwkerke, Patrick Lefevere, Nico
Mattan, Peter Farazijn, Frank Vandenbroucke, Kristien Hemmerechts,...

De Belcanto Classic is gèn koers lik een ander. Want wie dat er wint, is
eigentlik va gèn importainsje, en d'organisoaje gèft toen ouk 'n uutslag ni mè
vry. Een koers om te beminnen, niet om te winnen, is nunder leuze. D’r zyn ten
ander ouk pryzn voe de mêest sexy koereur, ’n mêest courageusn, ’n dien mè de
schonste klêers, de grotstn zwêter,...

1995: Guido Belcanto 1996: Klaas Ryckeboer 1997: Steve Barbry 1998: Piet
Herreman 1999: Piet Herreman 2000: Piet Herreman 2001: Christophe Sohier 2002:
Giovanni Vandamme 2006: Wouter Neuville (1eure 37' 12) 2009: Frank Vandenbroucke



https://vls.wikipedia.org/wiki/Basilica

De basilica wos oorsprounkelik e Romeins burgerlik hallegebouw bedoeld vo
oopnboar gebruuk.

De Romeinse basilica wos multifunctioneel. Ze wos zy gebruukt lik overdekte
maart, lik halle vo commerce t'houdn, vo rechtszittiengn, vo legeroefeniengn
enz. Meer in 't olgemeen wos en basilica dus en verzoamelplekke, nogol dikkers
in 't verlengde van e forum.

Et groundplan van en basilica es ne rechthoek da in de lengte in drie stikkn es
geschid deur twee reekn zuuln. Die stikkn noemn me beukn. En basilica es dus e
driebeukig gebouw. 't Middnste stik, de middnbeuke, es meestol 't bridste. De
twee zystikken zyn de zybeukn. De drie beukn van Romeinse basilica hèin deurnban
dezelst hogte.

In 't verlengde van de middnbeuke es d'r en holve rounde, de absis (of apsis).
Da wos de plekke woa dat de zetel van de rechter stound.

Mèi d'upkomste van 't christndom an 't ende van 't Romeins Ryk kwoamn de
christelikke mienschn mèi hounderden t'hope in die basilica vo te getuugn over
't gene dan ze g'hoord haddn en vo da vodder te vertelln. Ook achter da 't
Romeins Ryk uut mekoar wos gevolln, bleevn de christn by de bouw van nieuwe
tempels et basilicoale groundplan gebruukn. De absis kwom toun de plekke achter
't outoar woa da de zetel van 'n bisschop stound.

By christelikke basilica wos d'hoofdbeuke deurnban hogger dan de zybeukn, zo
kost'er lucht van de veinsters die vanboovn in d'hoofdbeuke zoatn (de
boovnluchtn) na binn kommn.

De bouwstyl van die basilica es loater, vanof de romoansche stylperiode,
olgemeen gevolgd gewist vo de bouw van nieuwe basilicoale kerkn.



https://vls.wikipedia.org/wiki/Balthazar

De groep eut de streke van Kortryk es styf joeng. Z'ein wel uldern eign klank
die 'n bitje doe peizn an andre Belgische groepn lik dEUS, Absynthe Minded, Zita
Swoon en Sioen.

't Zyn der die unne styl zigeunerpop noemn. Ze zyn lik veel echte West-Vlamse
artistn: ginne kak an ulder gat; ipzettn, speeln en were weg.

In april 2005 tertige de groep voor den ièste kièr ip in complete bezettienge ip
't podium. In da joar wonn ze ôok Westtalent, de rockwedstrijd van de provincie
West-Vloandern. Van de achtondred inzendiengen vôor Humo's Rock Rally groakn ze,
tôpe me 99 andre, deur de preselecties.

Ip 18 januoari 2007 werd Balthazar genomineerd vô de “Zieta Award 2006” van
WTV-Focus. Den êenentwintigste januoari 2007 oan ze d'occoazie "Lorraine" te
spelen in d'êeste ofleverienge van “Debby & Nancy Happy hour" op Één.

In de zommer van 2007 es de echte deurbroake gekoomn by't grôte publiek, want
uldern êestn single 'This is a flirt' es grysgedroaid gewist ip Studio Brussel.
J'eit zelfs nummer êen g'oald ip de 'Hot List' twêe weekn tereke in ogustus, wa
wil zeggn dat'ie die weekn mêest vanol gedroaid gewist es ip die zender. Ie eit
ôok de dertiende plekke g'oald in 'de Afrekening', een lyste soamngesteld deur
de leustereirs.



https://vls.wikipedia.org/wiki/Austrasi%C3%AB

Austrasië (of 't ôostelyk land) vormde 't nôordôostelyk stik van 't Merovingisch
keunienkryk. 't Nôordwestelyk stik was Neustrië (of 't nieuw land).

Austrasië bestound uut stikkn van 't hudige Frankryk, Duutsland, België ten
ôostn van de Schelde, Luxemburg en Holland.

De verdêelienge van 't ryk in de keunienkrykn Neustrië, Austrasië en Bourgondië
dateert mo van 't ende van de 6e êeuwe. De vôorige keuniengn wierdn keunienk van
Reims (loater van Metz), van Parys, van Orléans of van Soissons genoemd.

Teegn de 7e êeuwe begost de periode van de hofmeiers. De Meroviengische
keuniengn haan e luxeleevn en ze trokkn under nieks mer an van 't regeern.
Doarom wordn ze in die periode Vadsige keuniengn (rois fainéants) genoemd.
Uutendelik han de Pepinidn, e familie van Frankische eedeln die diendn ols
hofmeier, ol de macht.

Zyn bastoardzeune Karel Martel was ook e belangrykn hofmeier. Ze krêegn mêer en
mêer te zeggn en uutendelik zette zyn zeune Pepeyn de Kortn (Pepeyn III), met de
steun van paus Zacharias, Childeric III of en je liet zyn eign in 751 uutroepn
tout keunienk van de Frankn.

Mè Pepeyn de Kortn begost de dynastie van de Karoliengers en zyn zeune Karel de
Grôotn kwam êen van de belangrykste figeurn van de Europeesche geschiedenisse.



https://vls.wikipedia.org/wiki/August_Beernaert

Auguste Marie François Beernaert (Ostende, 26 juli 1829 - Luzern, 10 juni 1912),
in 't Vlams mèstol August Beernaert genoemd, was 'n belangryke polletieker voe
de kaloten en den èèrste minister van België van 1884 toe 1894.

Je was 'n geboren Ostendenoare, moa wier doe z'n oeders in 't Frans upgevoed. De
famielje veruusde loater nor Noamn. Je studeerde rechten in Leuven, Berlyn,
Parys , Heidelberg en Leipzig. Loater wiert je advokaat.

Z'n karjère in de Belgiese polietiek was gemarkèèrd doe de vele ruuzjes van dien
tyd tusschen katoliekn (mèèst Vlamiengn) en oengelovigen (mèèst Woaln). Je was
ook raadgever van Leopold II over de Kongo. In dien tyd gebruukte België nog het
Britse kiesstelsel en voe zekers verkoozn te weirden (zowel Noamen of Ostende
waren toens te liberaal) wast je kandidaat in Tielt.

In 1899 wiert je veurzitter van de Internasjonale Konferensje voe de Vrede in
Den Haag en begost z'n internasjonale karjère va pasiefiest. In 1909 woent je
tope mee Paul d'Estournelles de Constant de Nobelprys voe de vrede, nadat je
kampanje gevoerd aat teegn 't keldern va prive scheepn doe oorlogsboten en voe
't verbod up vliegtugen in den oorlog. J'is gestorven in Zwitserland an 'n
loengoenstekienge, en wier begraven in Brussel (up 't kerkof va Bosvoorde).



https://vls.wikipedia.org/wiki/Atmosfeer_(Planeetn)

De studie van den atmosfeer van planeetn is een actief ounderzoeksgebied dat hem
vôrol toespitst up 't zunnestelsel, olhoewel dat er ook ol andudiengn zyn van
atmosfeern van planeetn round andere sterrn. Olle planeetn in 't zunnestelsel
hèn een atmosfeer, olhoewel dat Mercurius moar een vrê dinn'n hèt. Van de mêeste
dwergplaneetn volt er nie vele te zeggn omdan ze zoverre van d' eirde liggn, moa
van Pluto zyn me zekers dat er een atmosfeer te viendn is. De mêeste nateurlike
moann hèn gin atmosfeer, met Titan en Triton d' uutzounderiengn. Komeetn hèn vo
't grotste dêel van under leevn gin atmosfeer, moar on ze dichter by de zunne
kommn, krygn ze een atmosfeer in de vorm van under steirt.

Deur zyn klêne ofmetiengn (en doadeure een zwakke zwoartekracht) hèt Mercurius
nie vele van een atmosfeer. Wa dat er is bestoat uut spôorn helium, natrium,
kalium en zeurstoffe. Die kommn vôrol van de zunnewiend en wordn gedeurig
hernieuwd.

Venus zyn atmosfeer bestoat hoofzoakelik uut koolstofdioxide, mè klêen
hoeveelheedn stikstoffe en spôorn van andere molecuuln gemakt van woaterstoffe,
stikstoffe, zwavel, koolstoffe en zeurstoffe. Den atmosfeer van Venus is veel
dichter, hêter en dieper dan da van d' Eirde.

An de ground is de luchtdruk van Venus 92 kêern da van up Eirde, deur d' enorme'
hoeveelheedn CO2, die up d' Eirde vor een grôot dêel as carbonoatn (gelik
kolkstêen) zyn upgesleegn. D' anwezigheid van CO2 verôorzakt een sterk
broeikaseffect, woadeure dan de temperateurn round de 470 °C liggn, hêter dan up
ênig' andere planete in 't zunnestelsel.

De Martioansen atmosfeer is redelik dinne en bestoat hoofzoakelik uut
koolstofdioxide, met een bitje stikstoffe en argon. De gemiddelde luchtdruk an
de ground is 0,6-0,9 kPa, vergeleekn mè 101 kPa vo d' Eirde. Doadeure hèt den
atmosfeer van mars een klêne hittecapaciteit en ka de temperateure veranderen
van −140 °C in de wienter toet 20 °C in de zomer. De temperateursvarioasjes goan
ook t' hope mè varioasjes in luchtdruk, vôrol omda 't CO2 in de wienter an de
pooln bevriest, en in de zomer sublimèrt.

Jupiter is verder bedekt met een lage wolkn die 50 km diepe kan zyn en die
bestoat uut ammoniakkristalln en meugeliks ammoniumhydrosulfide. De wolkn zittn
an de tropopause en zyn verdêeld in bandn up verschillende brêedtegroan. D'
inwerkienge van de verschillende bandn up mankoar gift anleidienge an
turbulensje en stormn. De best bekendn doavan is de Grôte Rôo Plekke, een
anhoudende anticyclonoale storm 22° ten zuudn van den evenoare die grôter is dan
d' Eirde. In 't joar 2000 vormdigd' hem een ander atmosferisch verschynsel dat
een bitje trekt up de Rôo Plekke, moa klinder. 't Kreeg de name den BA-ovoal, en
de lapname Red Spot Junior.

Den butensten atmosfeer van Saturnus bestoat uut 93,2% woaterstoffe en 6,7%
helium. Der zyn ook spôorn ammoniak, acetyleen, ethoan, fosfine en methoan
gevoundn. Gelik mè Jupiter bestoan de wolkn uut ammoniakkristalln, en de lêgere
wolkn uut ammonium hydrosulfide (NH4SH) of woater.



https://vls.wikipedia.org/wiki/Askoy_II

Den Askoy II is 't zeiljacht van Jacques Brel woamee dat 'n de weireld
roundgereisd hèt.

Twi Blanknbergsche zeilfanoatn en fans van Jacques Brel, de broers Staf en Piet
Wittevrongel, hèn 't plan ipgevat van zyn gestrand zeiljacht te bergn en te
restoreern. Z'hèn doavôorn de VZW Save Askoy II ipgericht. De zwoar beschoadigdn
bôot lag vlak by de Nieuw-Zêelandsche kust, gedêeltelik in dryfzand.

De broers hèn Jacques Brel lêern kennen, omdat 'n in 1974 zeils besteld had vo
zyn jacht in de zeilmoakerye van de Wittevrongels in Blanknberge. J'hèt doar ook
zeillessn gevolgd. Den 28stn juli 1974 ist 'n vanuut Antwerpn vertrokkn ip
weireldreize. E joar loater, by den deurtocht van 't Panamakanoal de 15stn
ogustus 1975, hè Brel e postkoarte verzoundn noa de Wittevrongels woarip dat 'n
geschreevn hèt: "Alles is OK en me goan goed voruut".

Maddly Bamy, de latste levensgezellinne van Brel die met hem meevoarde, steunt
't project van de broers vo den Askoy II e twidde leevn te geevn. In september
2006 is ze noa Blanknberge gekommn en hè ze blommn vastegemakt an de plakkoate
van Jacques Brel ounder de viertorre.

Den 14stn december 2007 zyn Staf Wittevrongel en Tjerk Pillen van de VZW Askoy
II noa Nieuw-Zêeland vertrokkn vo 't wrak van 't strange weg t'hoaln en
voorlopig over te briengn noa Dargaville. Ze zyn doa bygestoan deur Noel Hilliam
van 't Dargaville Maritime Museum. De bedoelienge was van den Askoy II noa
België were te briengn en te restoreern.

De 16ste meie 2008 is La Cathédrale, lik da Brel zyn bôot noemdege, were in
Antwerpn geland achter 34 joar. De 25ste meie ist 'n met URS (unie van Redding
en sleepdiensten) noar Ostende gebrocht.

In de zomer van 2010 wast er e tentôonstellienge roend den Askoy II ip de Piere
van Blanknberge. Der was e model van den Askoy II te zien, moar ook e stik stoal
dat de VZW Save Askoy II hè kunn krygn van de restn van 't World Trade Center
van New York. 't Is uniek in België en 't goa gebruukt wordn by de restoroasje
van den Askoy II. Den 11stn september is 't stoal overgebrocht noa Kruibeke en
overhandigd deur Robert Faucher, Deputy Chief of Mission by d' Amerikoansche
Ambassade, an Burgemêester Denert. 't Goa loater deur Peter Janssens van de
Nieuwe Scheldewerven Rupelmonde symbolisch angebracht wordn an 't steurwiel van
den Askoy II.



https://vls.wikipedia.org/wiki/Arabisch

D' Aroabiesche toale (Aroabiesch : العَرَبِية ) is de klassieke Aroabiesche
toale van de 6ste êewe en zyn teegnwôordige ofgeleide vormn mêt uutzoendrienge
van 't Maltêes. Aroabiesch wordt gesprookn in e grôot gebied da lopt deur
West-Oazje, Nôord-Afrika, en den Ôorn van Afrika. 't Aroabiesch makt dêel uut
van d' Afro-Aziejoatiesche famielje.

Aroabiesch is e "Centroal Semietiesche toale", dichte verwant mê 't Arameesch,
't Hebrêewsch, 't Ugarietiesch en 't Feeniesiesch. Standoard-Aroabiesch
verschilt van en is mêer beoedsgezind of aal de gesprookn varjeteitn, en de twêe
bestoan in e toestand die diglossia gêetn wordt, gebruukt neffnst mekoar vo
verschillnde sosjoale funksjes.

Sommigte van de gesprookn varjeteitn zyn weedrzyds oenbegryplik , zowêl
geschreevn of moendlienk, en de varjeteitn lik êen gehêel vormn e
sosjoo-liengwiestiesche toale. Da wil zeggn da vanuut zuuvre toalkundige zyde de
neigienge bestoat vo ze lik mêer of êen toale te beschown, mo ze zyn geweunlik
tegoare bekeekn lik êen toale uut polletieke en godsdienstige oovrweegiengn. O
ze beschowd wordn lik mêer of êen toale, ton ist nie duudlik oeveele toaln datr
zoen zyn, omda de gesprookn varjeteitn 'n streektoaln-keekn uutmoakn, en datr
gin duudlikke grenzn zyn. Ot 't Aroabiesch êen toale is, tonne wordt ze
misschiens gesprookn deur apeupri 420 mieljoen gebruukrs (deur gebôorte) in d'
Aroabiesche weirld, zodoanig da ze êen van zes mêest gesprookn toaln van de
weirld is. In 't gevol van verschillnde toaln, is 't Egyptiesch Aroabiesch de
mêest gesprookn varjeteit mê 89 mieljoen spreekrs van gebôorte — nog atyd mêer
of glyk wukke Afro-Aziejoatiesche toale. 't Aroabiesch is ook e lieturgiesche
toale vo 1,6 bieljoen Mosliems . 't Is êen van de zes offiesjêele toaln van de
Verêenigde Noasjes .

De teegnwôordige geschreevn toale (Modern Standoard Aroabiesch) is ofgeleid van
de toale van de Kooran (gekend lik Klassiek Aroabiesch of Kooroaniesch
Aroabiesch). 't Wordt ip veele platsn oendrweezn in schooln en uunieversieteitn,
en wordt in verschillnde moate gebruukt by 't werk, 't bestier, en de meedja. De
twêe formêele varjeteitn zyn tegoare gepakt lik Lietrèèr Aroabiesch, die d'
offiesjêele toale is van 26 stoatn en de lietuurgiesche toale van den Ieslam.
Modern Standoard Aroabiesch vôgt van dichte de sproakkunste van 't Koroaniesch
Aroabiesch en gebruukt apeupri de zeifste wôordnschat. Mo, 't êt e poar
gramatiekoale droajn en wôordn weggeloatn die nie mê bestoan in de gesprookn
varjeteitn, en 't êt êenigte niewe droajn en wôordn oovrgenoomn uut de gesprookn
toale. Veele uut de niewe wôordnschat dient vo begrippn weere te geevn die
oenstoan zyn in loatre tydn, in 't byzoendre in de moderne tyd.

't Aroabiesch is d' êenige oovrbluuvnde van d' Oede Nôord-Aroabiesche
streektoaln-groep woar te neemn in de vôor-Ieslamietiesche ipschriftn die
bestoan vanof de 4-de êewe . Aroabiesch wordt geschreevn mê 't Aroabiesch
schrifte, dat 'n abjad-schrifte is (meedeklienkrs-schrifte) en 't is geschreevn
van lienks no rechs aloewêl da de gesprookn varjeteitn somtyds in ASCII gezet
wordn, en van rechs no lienks goan zoendre duudlikke reegls.

't Aroabiesch êt e grôotn invloed gêt ip veele toaln in hêel de weirld hêel ze
geschiednisse lank. Sommigte van de mêest beïnvloede toaln zyn Perziesch,
Koerdiesch, Somoaliesch, Swahielie, Bosniesch, Kazakhsch, Bengalie, Hindie,
Malejziesch, Iendoneeziesch, Tigrinj, Pashto, Punjabie, Tagalog, Sindhie en
Hausa. Binst de Middlêewn was 't Lietrèèr Aroabiesch e belankryke kuultuurtoale
in Europa, in 't byzoendre in de weetnschap, de wiskunde en de fielozofie.
Doadeure ên d' Europeesche toaln ook veel wôordn dr van gelêend. Veele wôordn
van Aroabieschn ôorsproenk zyn ook te vienn in oede toaln lik Latyn en Grieksch.
Aroabieschn invloed, in d' êeste plekke in de wôordnschat, is te ziene in de
Romoansche toaln, in 't byzoendre in 't Spoans, Kataloansch, Galiesiesch,
Portugeesch en Siesieljoans, zowêl deur de klêene afstand tusschn 't Kristlik
Europa en d' Ieslamietiesche beschoaviengn lik deur de 800 joar Aroabiesche
kuultuure en toale ip 't Iebeeriesch schiereiland, dat in 't Aroabiesch
"Al-Andaloes" gêetn wordt.

't Aroabiesch êt ook wôordn gelêend van veele andre toaln, woaroendre
Eebrêewsch, Aramêesch, Grieksch, Perziesch en Syriesch in vroegre êewn,
Koerdiesch in de Middlêewn en de teegnwôordige Europeesche toaln van deezn tyd,
mêesta van 't Ienglsch en 't Fransch.



https://vls.wikipedia.org/wiki/Andrei_Tchmil

Andrei Tchmil (22 januoari 1963 in Khabarovsk (toune Sovjet-Unie, nu Moldoavië))
is in 'n tyde koereur ewist. En is buutn Rus, oek Oekraïener en Moldoaviër
ewist. In 1998 is 'n toene Belg ekomn. Voen België et 'n in Plouay in Vrankryk
bykan 't weireldkampioenschap ewonn, juuste vôorn de mete en ze nem epakt en
Romans Vainsteins (e Let) kwaam toune weireldkampioen.

Tchmil wos surtout goed at 'n nie ol te vele omoge gienk, e wos bykan ossan goed
in de Vlamsche koersn, woa dat 'n mêestol êen van de grotste concurrentn wos van
Johan Museeuw. En et de twêe Vlamsche klassiekers (de Rounde van Vloandern en
Paris-Roubaix) ewonn.

In 2002 is 'n estopt achter dat 'n gin contract mi krêeg by Lotto. En adde ze
boovnbêen ebrookn in de Driedoagse van De Panne. En is toune nog werekêerd in de
Rounde van België, woa dat 'n de latsn rit wonne en ezô ze carrière schône kuste
ofsluutn.

Achter dat 'n estopt wos me koersn, is 'n oundermêer ploegleider ewist by
Chocolade Jacques. In 2006 is 'n minister van sport ekommn in Moldoavië, zounder
mei te doen met de verkieziengn.



https://vls.wikipedia.org/wiki/Andr%C3%A9_Demedts

André Demedts (° Vuve-Sènte Boafs, 8 ogustus 1906, † Oudenoarde, 4 november
1992) wos e West-Vlamsche schryver, leroare en directeur van Radio Kortryk.

André Demedts es gekend als directeur van Radio Kortryk, de voôrganger van Radio
2 West-Vlaanderen. J'è doa begunn in 't joar 1949 en j'è lange gebleevn, tot
1972. Radio Kortryk wa tôn nog in de Ryselstroate, nummero 36 in Kortryk, woa da
nu Residentie Fabiola es, nie verre van de Robbeplatse. De veruus noa 't
Conservatoriumpling èt tie nie mè meegemak, want j'es begun joaren '70 ip
pensioen gegoan.

J'è wel ênigte boekn geskreevn, ounder andere "Geluk voor iedereen" en j'es wok
de voader van Hilde Demedts, die skeepn van Kortryk was, mêer bepoald skeepn van
Personjel.

Je schreef nie allene proza, moar ook jeugdboekn, theoaterstikkn en
literateurbeschouwinge. De jeugdboekn schreeft’n ounder de pseudoniem Koen
Lisarde. André Demedts was nie allene schryver en directeur van de gewestelike
omroep West-Vloanderen van de BRT. Je was ook lid van de “Katholieke Vlaamse
Hogeschool voor Vrouwen” in Antwerpn, secretoaris van ‘t “Nationaal Fonds voor
de Letterkunde” in Brussel en medewerker van Pro Arte Diest. Je was ook
redacteur van verschillnde letterkundige tydschriftn, lik "Ons Erfdeel",
"Dietsche Warande en Belfort" en "Vlaanderen".

Je vocht ook vo ’t voortbestoan van ‘t Nederlands in Frans-Vloandern en je stond
vanof 1948 an de wiege van de Frans-Vlamsche cultuurdoagn in Woaregem. In 1990
kreegt ‘n de Stoatsprys als bekroninge vo heel zyn oeuvre.



https://vls.wikipedia.org/wiki/Alfons_Mervillie

Alfons Mervillie (Wontergem, 17 meie 1856 - Kortryk, 4 april 1942) was e
West-Vlamsche paster, componist, dichter, publicist en dirigent.

Alfons Mervillie kwam uut e boeremenoage mè zestien jounges. Je gieng noa 't
Klêen Seminoarie in Roeseloare, woa dat 'n lesse krêeg van Hugo Verriest en van
Gezellecomponist en tekstschryver van 't Klokke-Roelandlied Johan De Stoop, die
zyn muzikoal talent ountdekte en die hem hulporganist en kôorleider maktege.
Achter zyn ipleidienge an 't Klêen Seminoarie volgde Mervillie nog e cursus
filosofie van één joar in Roeseloare, vo dat 'n zyn theologische vormienge an 't
Grôot Seminoarie van Brugge begost. In 1882 ist 'n tout paster gewyd.

Oundertusschn was Mervillie, in 't joar 1880, angesteld ols lêroare orgel en
kerkzang in de normaalschole van Tourhout. Doa krêegt 'n de bynoame Bach
Mervillie. Je was den êestn die gedichtn van Guido Gezelle ip muziek zettege. Je
componeerde 290 orgelwerkn, 50 kôorwerkn en liederen, woavan de gekendste het
Duinelied "Leve De Panne" (1878), het Kerstlied "Duizende Sterren Versieren den
Hemel" (1879), Gusten (1891) en het oegstlied "Het Laatste van de Oegst is
binnen" (1902).

Je schrêef ook artikels (surtout gedichtn) vo Vlamsche tydschriftn lik Rond den
Heerd, Duinengalm en Biekorf. Ols dichter wierd Mervillie surtout bekend met de
vertoalienge van 't gedicht Evangeline van Henry Longfellow, een Amerikoanschn
dichter die styf populair was by de Vlamsche dichters in dien tyd. Guido Gezelle
vertoaldege ook één van zyn gedichtn, The Song of Hiawatha.

In 1891 was Alfons Mervillie ounderpaster in Dizzêle (Dudzeele), in 1895 in
Nieuwpoort en in 1898 in Erdryke (Aertrycke), woa dat 'n de Sint-Ceciliafanfare
ipgericht het. In 1913 wast 'n paster in Nieuwkapelle tout an zyn pensioen in
1933. Achter den oorloge krêegt 'n der nog twêe parochies by, Sint-Jacobskapelle
en Oudekapelle.

't Duinelied "Leve De Panne, daar staat mijn huis" is e lied da styf gekend is
an de kust. In 1878 was De Panne e gehucht van Adinkerke. De bevolkienge leefde
in schoamele visschershuzetjes en der was nog gin sproake van tourisme. Moa der
was e klôoster van nunn uut Veurne met e visschersschooltje woa dat er mêer of
300 jounges lesse krêegn. Alfons Mervillie, de broere van Zuster Jozefien was ip
da moment seminarist in Brugge. Je makteg' e gedicht vo zyn zuster, 't
Duinelied. 't Lied wierd dêel van de Vlamsche liederkrans en angelêerd langs
hêel de kust en loater ook in Tourhout woa da Mervillie lesse gaf.



https://vls.wikipedia.org/wiki/Alexander_Farnese

Alexander Farnese (Rome, 27 ogustus 1545 – Arras (Atrecht), 3 december 1592) was
e Spoansche veldhere, landvoogd van de Nederlandn en hertog van Parma. J’haa
vele succes mè z'n militaire carrière, in dienst van z’n nounkel Filips II.

Je was de zeune van den hertog van Parma, Ottavio Farnese, en van Margaretha van
Parma, ’n ounwettige dochter van Keizer Karel V. J’haad e twêeliengbroere die
mor e moand leefde. Z’n moeder was ‘n halfzuster van Filips II en van Don Juan.

In ’t noajoar van 1577 krêegt ’n ipdracht van Filips II vor of te kommn met e
leger vo Don Juan by te stoan, die ’t nie kosteg hoaln teegn Willem van Oranje.
Z’arriveerdn in Luxemburg, en den achtntwintigstn januoari 1578 versloegt ’n
d’ipstandeliengn mè grôot succes in de Slag by Gembloux, ten zuudôostn van
Brussel. Nie vele loater stierf Don Juan en Alexander Farnese volgdeg hem ip als
landvoogd.

Alexander Farnese volgde Juan van Oostnryk, die in 1578 gestorvn was, ip als
landvoogd. Mo je was nie erkend deur de Stoatn-Generoal, die aartshertog
Matthias van Oostnryk gevroagd haan. In 1581 verkloarde de Republiek der Zeevn
Verenigde Provinciën under ounofhankelik van Spanje en ze wildn gin êen
Spanjoard mer erkenn.

Farnese krêeg hulpe van heurlingen uut de Woalsche gewestn die trouw bleevn an
de keunienk mè de Unie van Atrecht. 'n Poar weekn loater kwamt er 'n antwoord mè
de Unie van Utrecht.

Van uut Luxemburg begost Farnese an de veroverienge van de Nederlandn, en je
kost d’ipstandige steedn Gent, Oudenoarde en Antwerpn inpakkn.

Teegn 1588 haad ‘n ‘t grotste stik van de Nederlandn in handn, uutgenoomn
Zêeland, Holland en stikkn van Friesland en Gelre.

In ogustus 1589 is Hendrik III van Frankryk vermôord en Filips II wilde vermien
da Parys in handn van de protestantn viel. ’t Moment da Farnese an de reste van
de Noordelikke Nederlandn wilde begunn, dwoung Filips II hem vor in Frankryk
teegn de protestant Hendrik IV van Frankryk te goan vechtn, wa da d’Hollandsche
ipstandeliengn geirn hôordn. De neegntienstn september 1590 vielt ’n Parys binn
vo ’t godsdienstconflict ip te lossn. Mor ost ’n hem in 1592 an z’n hand kwetste
in Rouen droegt ‘n ‘t commando over an z’n zeune Ranuccio I en je kêerde were.



https://vls.wikipedia.org/wiki/Albrecht_D%C3%BCrer

Albrecht Dürer de Joungern (Nurenberg, 21 meie 1471 - Nurenberg, 6 april 1528)
was e Duutsche kunstschilder, têkenoare, houtsnyder, graveur en
kunsttheoreticus.

Je leefde ip de grenze van de middelêeuwn en de nieuwn tyd en zyn werk getuugt
van olles wa dat er ton leefde. In Duutsland was ’t den tyd van de loat-Gotiek,
en in Italië bloeide de Renaissance. Je liet hem doadeure inspireern en ook deur
de Reformoasje. Zyn werk was neffest portretkunst surtout religieuze kunst .

Zyn geslacht was ofkomstig van et dorptje Ajtós. Lik vele in dien tyd wierd ie
achter zyn geboorteplekke vernoemd. Zyn noame Ajtósi wierd in Duutsland vertoald
in Thürer (deuremoaker), want ajtó in ’t Hongoars betêeknt deure. In ’t woapn
van de familie stoat er ’n oopnstoande deure.

In 1505 stelde keizer Maximiliaan I e joarliks pensioen van 100 florynn vo Dürer
vaste, te betoaln deur de stad Nurenberg. In 1519 stierf Maximiliaan I en binst
da Dürer in Zwitserland zat, schrapte de stad Nurenberg zyn pensioen.

Dürer probeerde zyn geld were te krygn, mo je most doavôorn noar Antwerpn goan,
no Karel V, den ipvolger van Maximiliaan I. Zyn vrouwe gieng vo den êeste ki mee
ip reize, tegoare met heur moarte Suzanna.

Dürer beschrêeft die reize no de Lêge Landn in zyn dagboek: Tagebuch der
niederländischen Reise 1520-1521. In 1520 kwamt ie de schilder Jan Provoost
teegn in Antwerpn en ze giengn tegoare no Brugge. In Mechelen bezocht ie
Margaretha van Oostnryk, de dochter van Maximiliaan I en landvoogdesse van de
Nederlandn, die doar heur residentie haad. Doarachter bezocht ie Brussel.

In 1521 miekt ie de krônienge mee van Keizer Karel V in Aken en je bezocht
Keulen. Achter dat ie weregekommn was in Antwerpn bezocht ie nog Zierikzee in
Zêeland, mo je kêerde ziek were noar Antwerpn. Je kost doadeure nie noar e
fêeste in Brussel goan, woa dat ie g’inviteerd was deur Keizer Karel V.



https://vls.wikipedia.org/wiki/Ahmed_Rami_(dichtre)

أحمد رامي , Ahmed Mohammed Rami (9 ogustus 1892 – 4 juni 1981) (ook geschreevn
Ahmad Mohammed Rami) was 'n Egyptiesche dichtre. Y is best bekend vô ze
dichtrlyke tekstn dietn geschreevn êt vô de fameuze Egyptiesche zangers Umm
Kulthum en Mohammed Abdel Wahab. Rami was ook e vertoaldre . Zyn bekende werkn
omvatn vertoaliengn van verschillnde tonêelstikkn van Shakespeare en van de
befoamde kwatrynn van de Perziesche dichtre Omar Khayyám. Y wierd "Dichtre van
't Joenk Volk" genaamd omdatn zukke belangryke bydraagn geleevrd êt vô d'
Aroabiesche zank en beschaavienge.

Ahmed Rami wierd geboorn in Nasiriyya, e wyk van Caïro, de 9sten ogustus 1892.
Zyn voadre lêerde tonne vô dokteur in Qasr al-'Ayni (Kastêel an de bronne) en
wierd loatre paleis-dokteur. Ahmed brocht zyn êeste kiendrejoarn deur ip 't
eiland Thasos (nu Grieknland), dat eigndom was van oundrekeunienk (of khedive)
'Abbas II. Y kwam weere in Cairo in 1901 en weunde doa by ze tante-moeie. Y
gienk noa de laagre schoole Muhammadiyya en noa de befoamde middleboare schoole
Khedive in Cairo. In die joarn bezocht Rami iedre weeke dichtrs-byêekomstn en
begostn zyn dichtrs-kwalieteitn 't oentwikkln.

Y schrêef zyn êeste gedicht otn viftiene was en begost loatre in gedichtn zyn
antwôorde te geevn ip polletieke gebeurtnissn. In 1910 verschêen zyn êeste
gedrukt gedicht in 't tydschrift Al-Rewaiat Al-Gadida.

Achtr datn zyn diplom gekreegn ad ip d' Oogeschoole vo Lêeroars (Higher Teachers
College) in 1914, wierd Rami lêeroare vor eirdrykskunde en iengels in privoate
schooln in Sayyida Zaynab en tonne in al-Qurabiyya en al-Munira. 't Was in dien
tyd datn êest de befoamde dichters en artiestn van tonne lêerde kenn, lik Abdel
Halim Al-Masri, Ahmed Shawqi, Ahmed Nassim en Hafez Ibrahim.

Zes joar loatre wierdn benoemd vo biebliotekoarus in de Oogre Lêeroars Boekery
(Higher Teachers Library), woadeure datn de kanse krêeg vo lietrateure te leezn
in 't Aroabiesch in 't Iengels en in 't Frans. In 1918 liet Rami zyn êeste
"diwan" (e sôorte perziesch-aroabiesche dichtvorm mê veele symboliek) verschynn,
wat da vo de Aroabiesche leezers van tonne e niewigeid was.

In 1924, krêeg Rami e stuudjebeuze vo vôort te leern in Parys. Y wierd doa
liesensioat in de Perziesche lettrekunde van d' Oogeschoole vor Ôostersche Toaln
(École des Langues Orientales). Dat diplom was e duuwtje in de rik vo de
kwatrynn van Omar Khayyaam te vertoaln uut 't Perziesch noa 't Aroabiesch. Zyn
vertoalienge was zôo zjuuste da ze de fielozofie van Kahayyaam goed dei
uutkommn.

In 1925 werkt' y lik biebliotekoarus in Dar al-Kutub ('t Uus van de Boekn, de
Nasjonoale Egyptiesche Boekery en Archievn), woa datn de moderne werkwyzn
gebruukte dietn in Frankryke gelêerd ad vor e boekery 't organiezeern. Y dej ook
zyn twidde en derde gedichtnverzoamlienge verschynn in da joar.

Achtr datn 13 joarn gewerkt ad vo Dar al-Kutub, krêegtn in 1938 e betrekkienge
in Genève by de boekery van de Volkrenboed. Egypte was tonne offisjêel by de
Volkrenboend gekommn. In 1945 kêerdn were nor Egypte lik roadgeevre by d'
Egyptiesche Radio. Drie joar loatre wierdn oenrevôorzittre van Dar al-Kutub. Y
was van novembre 1954 of ook lettrekundig roadgeevre van d' Egyptiesche
Stoatsradio . Tusschn 1936 en 1954 schrêeftn stikn zowêl vo 't tonêel lik vo de
cinema.

Binst zyn loopboane krêeg Ahmed Rami veele pryzn en dekoroasjes. In 1965
oenviengtn de Stoatsprys vo Lietrateure en ook e belangryke Orde van keunienk
Hassan II van Marokko. Y woen de Stoatsorde van Verdienste in de lietrateure in
1967. Y krêeg 'n êeredoktoroat van de Akademie van de Kunstn in 1976. Dr wier êm
de prestigeuze Liebaneesche Orde van Verdienste toegekend en de
komponiesteverêenigienk uut Parys gaf êm e andenkiengs-medaalje vo zyn
verdienstn 't êrkenn. In 1965 oentviengtn de Stoatsprys vo Lietrateure en ook e
belangryke Orde van keunienk Hassan II van Marokko. Y woen de Stoatsorde van
Verdienste in de lietrateure in 1967. Y krêeg 'n êeredoktoroat van de Akademie
van de Kunstn in 1976. Dr wierd êm de prestiezjeuze Liebaneesche Orde van
Verdienste toegekend en de komponiesteverêenigienge uut Parys gaf êm 'n
andenkiengs-medaalje vor êm t' êern.

De leegndoariesche Egyptiesche zangresse Umm Kulthum oendregienk den invloed van
de dichtre Ahmed Rami, en zoenk 200 van zyn gezangn. Zy beschrêef êm lik e
gêestlikke mienglienge van oogstoande gevoelns, diep oendredrukte ipstandigheid,
ruste en vrôomigeid. Achtre datn wêerekwam van Parys no 't Cairo van de joarn
twientig, kwam Rami Umm Kulthum teegn ip 24 juli 1924, en vieltn achtroovre van
eur stemme. Y schrêef e gedicht vor eur, en da wierd eur êeste ipname.

Zy zoenk "Ok ik vergeevn" mê zoveele vier datr boel van kwam. Nôoit a 'k ik
zôo'n wild gejoel gôord. Eur stemme ad 't punt haald da 't zêer dej. 't Was
vrêeslik omda 't myn zêer was, en zy ad 't in e schichte verstoan, zy a myn zêer
ipgenoom en zy smêet 't ip de markt, en a 'n oengelooflikke weerbots doen
loskommn. Iedere mens ip die platse wierd ikzeive, iedre mens a van die bronne
gedroenkn en a êrtzêer van e liefde wo daj nie vanof grakt. 't Was teveele. De
weerbots van de toeôordres was buutn alle veroedienge, der was 'n twad andrs dat
d' ôorzaake moste zyn. 't Gienk buutn de krieng van de liefde... of andrs alles
was in de krieng van de liefde – uus leevn, d' êewe, hêel 't land.

'k Zyn zjaloes ip de zuudrewiend otn strykt lanst je kaakn, me lief 'k Benydn de
zunne die ipgoat en de zunne die oendregoat 'k Zyn êen ziele mê de veugle die
schuuflt ip 't endetje van e tak Va doar istr schôonte die by joen oogn past, me
lief 'k An wiln e schôon landschap zyn, daj gy lange bekykt 'k An wiln e
treurnde veugle zyn, die schuuflt mê de stemme va de nachtegoal e joen dust
lesschn mê me liedjes die zieln en 'êrtn droenke maakn Va 'k zien je
bewoendrienge vô de schêttrienge va d' oendregoande zunne en joen verrukkienge
vô de veugle die schuuflt ip 't endetje van e tak...



https://vls.wikipedia.org/wiki/Abdy_van_Zeevnkerkn

De Abdy van Zeevnkerkn, oftewel ôok de Sint-Andriesabdy genoemd, is 't geestelik
centrum van Sint-Andries en van in feite de gansn oemgevink round Sint-Andries
(Brugge).

De stichtienk van d'abdy gebeurde in de vroege Middelêeuwn. 't Charter werd
getêkend ip 22 februoari 1100 en werd deur den Groaf van Vloandern in juni van
dazelfste joar oundertekend. Ze aan besloten vo under abdy te stichten ip de
platse van den udige parochiekerke van Sint-Andries en Sint-Anna. D'eerste
monnikn kwaamn der ip 17 augustus 1117 weunn. In 1188 werd d' abdy ounafankelik
van de moederabdy. In de 14e eeuw brak ter e periode van groten welvoart an vo
d' abdy, die grounden en inkomsten kreeg. In 1240 werd het kerkgebouw, achter e
langen ruze tusschn de paster van de parochie en d'abdy deur e meur in twêen
verdild. In 1350 werd e stik ground verkocht worip dat 't latere
Sint-Anna-ter-Woestyne kartuzersklooster zoe komn.

In den twidden elfte van de 15e eeuwe ad den abdy grote schoade ipgelopen achter
de bezettink deur de Duutse landsknechtn.

In 1521 brochtn Keizer Karel V en ze broere Ferdinand e bezoek an d'abdy en
weundegen ze de vespers by, e recente meurschilderienk erinnert an die
gebeurtenisse.

In de 17e eeuw werd de abdy e bitje opgekalefoaterd, mo de constante oorlogen,
en de liggienk van d'abdy bûten de meuren van Brugge lieten opnieuw under sporen
achter, en d'abdy werd zwoar geschoenden.

Den abdy was echter gelik zovele abdyen verwoest ten tyde van de Fransche
Revolutie, just de 16e eeuwsche toren bleeft over. Dêen stoat er, achter een
groundige restauratiebeurt, nog alsan en is in de udige parochiekerke
gintegreerd.

Ounderd joar derachter (1898) was 't er e Benedictynder uut Maredsous die e
nieuwen gemêenschap stichtige by den oeden abdy. De neoromaansche-Byzantynsche
abdykerke uut 1899-1900 êet zeevn kapelln in verschillende styln, ze doen e
bitje peizen an de zeven grôote basiliekn van Rome. Sins 1910 ist er een
abdyschole verboendn aan d'abdy. De joengers van de famille van de keunienk van
België goan doar ounder andere ol generoaties langk nor 't schole.

D' abdy ligt in e gebied met vele busschn langs de weg van Brugge nor Zillegem
en Toeroet, 't gebied van Zeevnkerkn omsloat tegenwoordig 50 ectoarn bus.



https://vls.wikipedia.org/wiki/Aartsertoginne_Isabella

Isabella Clara Eugenia (Segovia (Spanje), 12 augustus 1566 - Brussel, 1 december
1633) wos een van de dochters van den Spoanschn keunienk Filips II.

Ze wos zy van 1598 tout 1621 vorstinne van de Nederlandn. Achter 'n dood van
heurnen vint Albrecht van Oostnryk in 1621 kwam ze zy ollene landvoogdesse van
de Lege Landn tout an eurne dood in 1633.

Albrecht en Isabelle woarn styf geirn geziene, surtout by de bevolkienge van de
Zudelikke Nederlandn. Ze stoundn ollene de katholieke godsdienste toe en voerdn
in 1611 't Eeuwig Edict in. Dat hield in da familjenoamn moestn vastegeleid zyn
en da kerkn verplicht woarn vo dop-, huwelik- en doodsregisters an te leggn.

Z'hèin en upmerkelik succes g'hoald mèi hunder overwinnienge up d'Hollanders en
d'Iengelsche by 'n Slag by Nieuwpoorte in 1600. Dat hèit hunder e sterke
reputoasje gegeevn want zo hèin ze zynder beweezn dan de Zudelikke Nederlandn in
stoat woarn d'anvolln van d'upstandige Noordelikke Nederlandn of te sloan, wel
mèi d'hulpe van 't Spoans leger.

In 1609 zyn Albrecht en Isabella tot en akkoord gerocht mèi de noordelikke
provinsjn vo en bestand van twolf joar of te sluutn, et Twolfjoarig Bestand.
Doadeure kostn de Zudelikke Nederlandn were up krachtn kommn van 'n
burgeroorloge da joarn lank hèit gedeurd, en begoste'r en periode van
diplomatiekn, artistiekn en economischn welvoart.

Albrecht en Isabella woarn ook verzot up kunste. Surtout den bekendn schilder
Pieter Paul Rubens wos lik hofschilder ne geirn geziene gast an hunder hof.
Rubens wos ook diplomat vo d'aartshertoogn en hèit dikkers up missie gesteurd
gewist om over oorlogen en vrede te goan ounderhandeln.

Achter 'n dood van Albrecht in 1621 keerdn de Nederlandn direct were noa de
Spoansche krone die oundertusschn ounder keunienk Filips IV stound.

't Ende van heur leevn brocht ze zy deure in e Vlams klooster. Achter heurn dood
in 1633 keerde 't besteur over de Nederlandn were na de Spoanschn keunienk
Filips IV. Dendien stelde Ferdinand van Oostnryk an lik regent.



https://vls.wikipedia.org/wiki/AN

't AN es de ofkortienge vo Algemêen Nederlands of Nederlands in 't olgemeen. 't
Es de officiële toale in Vloandern, Olland, Surinoame en d'Ollandsche Antilln.
In 't Nederlands klappn ze van Standaardnederlands; in West-Vloandern zeggen ze
doateegn Schôon Vlams.

Vroeger was 't er gin algemêne spellienge of toale, moa gelydelik is 't er een
uniforme toale ountwikkeld gewist. De toale noemden ze 't ABN, wuk da stound
vôor "Algemeen Beschaafd Nederlands". Da "beschoafd" werd loater weggeloatn,
omda je doadeure zoe peizn da menschn die anders klappn nie beschoafd zoen zyn.

In 1864 werd d'Ollandsche spellienge van De Vries en Te Winkel officieel in
België en Olland. Die spellienge van toen viend je nog were in et Woordenboek
der Nederlandsche Taal.

E vernieuwienge van de spellienge werd by regeriengsbesluut ingevoerd in België
in 1946 en in Olland in 1946.

De officiële spellienge nu es die van 't Groen Boeksje. 't Bewoakn van da AN
gebeurt deur de Nederlandse Taalunie, die in 1980 es ipgericht.



https://vls.wikipedia.org/wiki/%C3%94ost-Vlams

Ôost-Vlams is e groep van dialectn die in de provincie Ôost-Vloandern geklapt
wordn, moar ook in 't ôostn van West-Vloandern en in 't ôostelik dêel van
Zêeuws-Vloandern in de provincie Zêeland.

Allêne mor in de westelikke twi derdn van de provincie zyn d’r kenmerkn die je
elders nie teegnkomt en woa da je dus van typisch Ôost-Vlams kunt klappn.

In 't ôostn van de provincie, in de streke van de Dender, zyn d’r e dêel
klankgrenzn tusschn 't Vlams en 't Brabants.

Ook 't Woasland vormt een overgangsgebied noa ‘t Brabants (Antwerps). In steedn
lik Dendermonde, Aalst en Ninove wordt er e volledig Brabants dialect geklapt,
me verschynsels lik de scherpe uutsproake van de i en de u lik in dik en put (in
‘t Brabants dyk en puut), zwoare twiklankn in woordn lik huus en wyn (in ‘t
Brabants hooës en woaën), en overgangn van oe noa uu / ie (secundaire umlaut,
met of zounder ountroundienge) in woordn lik groen, zoekn (Brabants gruun /
grien; zuuke / zieke). Typisch vo de Denderstreke is ook de mouillerienge,
d.w.z. da sommigte medeklienkers uutgesprookn wordn met e j-achtige
toevoegienge, die de stadsdialectn van Aalst en Ninove zo ipmerkelik makt, lik
in kiendj (kiend), geldj (geld), moesj (mutse), a zietj (je zit), klasj (klets).
In d'oudere vakliterateure wordn gemouilleerde medeklienkers niesklankn genoemd.

In 't westn wordt 't Ôost-Vlams van 't West-Vlams geschid deur e brêe
overgangszone, die allêne mor in de streke van Aalter nogal smal is. Van Ruuslee
tout Oavelgem in West-Vloandern zyn d'r overgangsdialectn. Ook in Moaldegem in
Ôost-Vloandern is ter e miengelienge van dialectn.

In Zuudwest-olland spreken ze Zêeuws. In 't land van Ulst en in 'n deêl van 't
Land van Axel (vanof de Philippinen no 't oôsten toe) spreken ze Ôost-Vlamse
dialecten. De dialecten uut de rest van Zeêuws-Vlaonderen worden meêstol bie 't
Zeêuws, mor oak wel by 't West-Vlams gerekend omdat ze wezentlik van olletweê
etewadde én.

Vroeger moetn de dialectn van Ôost-Vloandern styf goed ip ‘t West-Vlams van nu
getrokkn ein. Dat is te zien in vele middelêeuwsche tekstn. Achter de
middelêeuwn zyn d’r in Ôost-Vloandern, in teegnstellienge tout West-Vloandern,
toalveranderiengn gebeurd, die in vier groepn verdêeld kunn wordn:

Die groep vernieuwiengn dateert van de 16ste êeuwe, os de toale van 't hertogdom
Brabant dominant is gewordn. Ze zyn in Brabant ountstoan in de loate middelêeuwn
en z'hen achter een ende Ôost-Vloandern vo 't grotste dêel overspoeld.
Voorbeeldn zyn: d'oude y (Wvl. rype ) en uu (Wvl. huus ) wordn in 't Ovl. rijp
en huis, d'oude ieë (Wvl. rieët ) en oeë (Wvl. voeët ) wordn in 't Ovl. riet en
voet, d'oude eeë (Wvl. steeën ) en ooë (Wvl. booëne ) wordn in 't Ovl. stieën en
boeën(e) (nu mêestal buuën(e)).

Die groep Brabantsche verschynsels zyn beperkt tout 't ôostelik derde van de
provincie: bv. 't wegvalln van d'ôorsprounkelikke finale-e in woordn lik kerke
en katte ’(in Brabant en ôostelik Ôost-Vloandern: kerk en kat).

Die groep vernieuwingn is in Ôost-Vloandern zelve ountstoan en komt vôorn in
hêel Ôost-Vloandern. Voorbeeldn zyn de verdounkerienge van d'oude aa noa oa, lik
in hoak, de oeë wordt uuë, lik in buuëm (boom).

Typisch zyn: korte en lange klienkers zyn eevn lank (alletwêe halflank), den
overgank van p/t/k/ noa b/d/G (= Fransche g lik in garçon) tusschn klienkers:
appel, zittn en bakker wordn abele, zidn, baGGere, de wegval van de g tusschn
twi klienkers + rekkienge van de vôrige klienker: leggn en liegn wordn lèèën en
lieën, de wegval van ng tusschn klienkers + rekkienge van de vôrige klienker:
ziengn en angn wordn zèèën en aaën, de korte i en u lik in vis en put wordn met
e korte noaslag uutgesprookn, de j- en de w-klank lik in bloeien en bouwen valln
weg tusschn klienkers (bv. bloeën en baaën).

In Ôost-Vloandern zeggn ze ik ben, tegenover ik zyn (West-Vloandern) of iek zain
(Brabant/Antwerpn). De verleedn tyd van de werkwoordn ip -ege lik in ik werktege
en ik leerdege stoat in Ôost-Vloandern nog alsan sterk (surtout by d'oudere
generoatie).

Gent is e toaleiland. ‘t Gents verschilt ip styf vele puntn van d’omliggnde
Ôost-Vlamsche dialectn, me vele verschynsels die je elders nie teegnkomt in
Ôost-Vloandern, moa soms wel in ‘t verder geleegn Brabant.



https://vls.wikipedia.org/wiki/%27t_Hof_Van_Commerce

't Hof Van Commerce es nen Belgischen rap- en hiphopgroep uut West-Vloandern.
Z'ein succes in hêel Vloandern, oewel da ze in 't West-Vlams ziengn en rappn, wa
dat ze buutn de provincie nie goe verstoan.

Van under nen êestn cd En in Izzegem uut 1998 zyn der mêer of 8000 exemploarn
van verkocht gewist. Van underne cd Rocky 7 ein ze d'er mêer of 10.000 verkocht.
De afzonderlike leedn ein ôok een succesvulle solocarrière uutgebouwd, surtout
Flip Kowlier en DJ 4t4 (die zelve ginne West-Vloamienk es, mor ne Limburger).

In 1997 ét de groep 't Hof van Commerce begun, en in 1998 én ze undern jisten CD
gemakt met de noame En in Izzegem. Van diene CD zyn der a-peu-près 8000
verkocht.

'T joar doar achter én ze zelfs ol under twide ploate gemakt: Herman. Doar én ze
der een stik of 5000 van verkocht.

E poar joar loater, in 2002 én ze under derde ploate, Rocky 7 gemakt. Das wos e
gruot succes, want z'én der 10.000 van verkocht. De group speelde in 2003 wok up
de mjiste festivals in Belgie en Olland.

In 2005 én ze under, tout nu toe, latste ploate utgebrocht: Ezoa en niet anders.

Up den jisten oktober van 2005 ét de group ne TMF award gewoun' vou beste Urban
Nationaal.

Achter da ze een hjil ende stille geleg'n én (Flip Kowlier ét up zyn jintje
vuort gedoan), én ze in 2011 begun an e twodde nieuws. Oundertuss'n én ze ne
nieuwen album: Stuntman.

Doanevenst zyn der ôok nog enigte singles, lik Mag et ntwa mjir zin?, Niemand
Grodder en under recentste Wupperbol.



https://vls.wikipedia.org/wiki/Zeruzalemkerke

Eén van de merkweirdigste kerken van Brugge is de Zeruzalemkerke. Z’eet ur
definitief uutzicht gekregen tusschen 1470 en 1480. Volgens d’overleverienge is
’t 'n woare kopieë van de Illige Grafkerke in Zeruzalem. De familie Adornes, die
uut Genua kwaamp, eet de kerke gebouwd en ’t was Anselmus Adornes die in 1470 en
’71 vo 14 moanden in Zeruzalem gewist was die de defnitieve plannen uutgevoerd
eet.

De kerke is eigenlik een mausolee geworden vo Anselmus Adornes en z'n vrouwe,
Margaretha van der Banck. Under praalgroaven stoan nog oltyd in ’t midden van de
kerke. Adornes was lid gewist van d’ Orde van de Schotse Eenhoorn en
persoanlikkn adviseur van de Schotse keunink James III. Dorom is ’t mo juste z'n
erte die in ze graf in Brugge ligt en de reste van z'n lyf in Schotland.

D’echte Illige Grafkerke in Zeruzalem is in de 16ste eeuwe ofgebrand, woardeure
da de Brugse versie d'enigste is die een gedacht gift van oe da ze der moet uut
gezien en. In Brugge is de Zeruzalemkerke d'enigste kerke die gespoard gebleven
is van de beeldnstorm.



https://vls.wikipedia.org/wiki/Zeeki

Zeeki es e festival da gorganiseerd es deur 't Sint-Aloysiuscollege in Mêenn. De
êeste ediesje wos in 2006 en ip 26 april 2008 werd de twidde ediesje goddn. De
derde editie wos ip 8 mei 2010 en de vierde ip 21 april 2012. 'tn es genoemd na
nen pizzeria in Gent woarda de êeste plann werdn gemakt vo 't festival tussn
Wouter Deprez en e poar lêroars van 't college. Vo de twidde ediesje wildn ze
ulder profileern as festival van de trotse West-Vloamieng as teegnreactie ip de
NGA omda ter voorol West-Vlamsche artiestn ip de scène stoan.

DJ Tom, The Ancient Ones, Steak Number Eight, After Midnight, Black Chili, Het
Zesde Metaal, Yevgueni, Wouter Deprez, Pol en Freddie, Gratis Vat, DJ Bram
Vandendriessche.

Absynthe Minded, Yevgueni, Lenny naakt (van Lenny en de Wespen), Denis Nowé,
D76, De Loze beloftes, De Vliegende spetter, Adidge, Rebels Rocks, Zexy
Superglue, Riskontoe, Dj Smetje en Dj Ice, Zoomaar en het Bollaertkoor

Les Truttes, Gili, Bert Gabriëls, Fanfarmonie Fantastique, Impure, Gootch, Dj
Bob en Dj Smetje



https://vls.wikipedia.org/wiki/Z%C3%AAe_van_Okhotsk

De Zêe van Okhotsk (Russiesch : Охо́тское мо́ре; Japansch : オホーツク海) is e zêe an
de bôord van de Stille Oseoane, die ligt tusschn Kamtsjatka-Schiereiland in 't
ôostn, de Koerieln in 't zuudôostn, 't eiland Hokkajdo in 't zuudn, 't eiland
Sakhalien in 't westn, en e lank stik van de kuste van ôostlik Siebeerje
(woaroendre de Sjantar-Eilandn) lanst 't westn en 't nôordn. De nôordôostlikkn
oek is de Golve van Sjelikhov. De zêe is genoamd achtr Okhotsk, d' êeste
neerzettienge van Rusland in 't Russiesche Vêrre Ôostn.

In de wientre is de scheepvoart moejlik of zeifs oenmeuglik ip de Zêe van
Okhotsk, deur de vormienge van grôote ysschotsn, die oenstoan deurdatr grôote
oeveeleedn zoét woatre angevoerd wordn deur d' Amoer-Rieviere die moakn da 't
zoét-gehoalte van 't woatre vermindert en dat vervriezingspunt nor omooge goat.
De verdêelienge en de dikte van d' ysschotsn angt van veele faktôorn of : de
platse, de tyd van 't joar, de stroomiengn en de zêe-temprateurn.



https://vls.wikipedia.org/wiki/Yzern_weg

Een yzerweg, spoorweg of 'n yzerweug is e verkêersweg vo voertuugn die ip rails
ryen. De rails zyn twi eevnwydige stoavn in stoal, die vastegezet zyn ip
tringbieln van hout, betong of metoal.

Yzerweegn zyn in 't begun van de 19ste êeuwe in Iengeland ountstoan - 't es
doamei da trings ook by uus lienks ryen - vo 't werk in de koolmynn
gemakkelikker te moakn. De kooln wierdn vervoerd in karretjes ip spoorn. In 't
begun woarn de rails van hout gemakt en loater van geute. De karretjes wierdn
verplatst met d'hand, mè peirdn of deur ze te loatn rolln van een hellienge.

In 1825 is de Stockton and Darlington Railway g'opend, met de bedoelienge vo
kooln van de myne noa d'hoave te briengn. D'r is ton ook beslist vo de lyne
publiek toegankelik te moakn. En deur 't succes van 't reizigersvervoer woarn
d'r nog andere die 't voorbeeld volgdegen.

In België ligt er 3518 km yzerweg, woavan dat er 2934 km g'elektrificeerd is en
2563 kilometer is dubbelsporig. Infrabel zorgt vo d'infrastructeure en den NMBS
is exploitant van de trings.



https://vls.wikipedia.org/wiki/Ysder

Yzer of ysder (Latyn: ferrum) es een element van et Periodiek système. 't Stoat
in de 8ste groep (Platinagroep) en in de vierde periode, en 't et atoomnummer
26. 't Symbool van yzer is Fe van 't Latyn ferrum. 't Woord yzer is ôok gebruukt
vo stoal, een yzer-carbonglegeringe, moa dat is dus verkêerd.

De koste van d'eirde bestoa vo 5% uut yzer, mêestol als hematiet (yzertrioxide).
Iervan kun je zuver yzer moakn deur een redoxreacte me carbong als reductor. Den
isotoop 56Fe komt 't mêeste voorn, 91,8% van ol 't yzer. 54Fe is goe vo 5,8%.

Yzer is 't mêest gebruukte metoal da der is, mêestol as stoal, da komt omda 't
goekoop en sterk is. Toepassingn van yzer:

Yzer wos ol gebruukt in 4000 v Chr. in Sumerië en Oud Egypte voe speern en
sieroadn. Ton oaldegen ze yzer uut meteorietn. Loater èn ze gevoundn oe da ze
yzer uut ertsn kostn oaln, en ton èn ze 't vee mêer beginn gebruukn.

Tussn de 12e en 10e êeuw v.Chr. è 't de plekke overgepakt van brons vo woapns,
omdat tin (da j' nodig it vo brons te moakn) vee moeilikker te viendn wos. Da
wos 't begin van den yzertyd.

In organismn speelt yzer e belangryke rolle. 't Eiwit hemoglobine dankt zyn
activiteit an yzerioonn en yzer is ook e belangryk bestanddêel van vele enzymn.
Yzer zit in vlêes, vis, groan, peulvruchtn en bôonn. 't Menschelyk lichoam het
doagelyks oungeveer 15 mg yzer nôdig.



https://vls.wikipedia.org/wiki/Woatnberg

De Woatnberg (Frans: Mont Watten) is een heuvel in de Franse Westhoek van
Frans-Vloandern in 't nôordn van Vrankryk teegn Woatn. De Woatnberg is êen van
de getuugnheuvels in de streke, gelik ounder andere de Kemmelberg, de Katsberg,
de Rôonberg, de Kasselberg en de Kluusberg.

Up den berg stoat er een torre, een overbluufsel van een abdy uut de 15e êeuwe.
De poaters van d' abdy hielpn by 't drogeleggn van de moerassn van Audomarois.
De berg was vrê strategisch geleegn. De Romeinschen weg tusschen
Boulogne-sur-Mer en Kassel liept ol langs dien berg. Derachter naamn de
Spanjoardn, d' Iengelse en uutendelik de Fransn bezit van den berg. Den abdy
wierd ounder Lodewyk XIV in de 17e êeuwe versterkt, moa binst de Franse
Revolutie vernield, en ollêne de torre bleef over, omdat 't een herkenniengspunt
was voa de zeevoarders.

Gedeurende de Twiddn Weireldôorloge deed de torre dienst as een observoatiepost.

D' hellienge is upgenoomn in de recreatieve fietsroute LF 01 (Nôordzeeroute)
tussn Den Helder en Boulogne-sur-Mer.



https://vls.wikipedia.org/wiki/Woatn

Woatn (Nederlands: Waten, Frans: Watten, lokoal: Watt) es e gemêente in't nôordn
van Vrankryk in't Noorderdepartement. Woatn ligt in Frans-Vloandern, juuste nog
in de Franschn Westoek, by de moundinge van de Kolme in de Aa. D'ogte varieert
er van 2 mèiters by de riviere tot an 72 mèiters ip de Woatnberg. Woatn grenst
an de gemêentn Kapellebroek, Millam, Wulverdinge, Sint-Momelingn, Zegerke, Olne,
Sperleke en Olke

't Gebied round Woatn wos êest beweund deur de Morienn en derachter deur de
Menapiërs. Achter de verooverienge van Gallië wos Woatn vo de Romeinn e
strategische plekke. De valleye van da Aa wos tot inde vuufde en zesde êeuwe en
uutgestrekte moerasvlakte, die ollêene mo by de Woatnberg nauwe genoeg wos om
t'ooversteekn. In die engte lag de vôore van de Romeynsche heirweuge van Kassel
na Bonen die an de plekke zyn noame i gegeevn: wad, deurwoadbare plekke, van't
Germoansche "watan". E Romeins kamp en loatr e fortje da deur de Romeinn Vaganum
wierd genoemd moeste de strategische plekke verdeediegn en de circuuloasje
controleern van de Aa na de zêe en langs d'oovrsteekplekke. De Romeinn wierdn in
de vuufde êeuwe weggejoagd ip de linkeroevr van de Aa deur de Frankn mo kort
erachter oovrstrôomde 't gebied deur de zêe me de transgressie van Duunkerke II
es stound hêel 't Blootland van de vuufde tout an de achtste êeuwe ounder woatr.

In 831 ieng 't landbouwdomeyn van Woatn, de Villa Guadannia, of van d'abdy van
Centule ('t teegnwôordige Saint-Riquier in't departement van de Somme). In 874
wierd er ip de Woatnberg e kapelle gebouwd ter êre van Sint-Rikiers en vanaf de
11de êeuw groeide der ierround e volwoadige abdy uut. Mo in 881 wierd Wiatn,
juuste gelyk verschillige and're van de regio in dien tyd, geplunderd deur de
Vikings. In 1013 ester meldienge van en êestn heer van Woatn, nen zeekern Burgin
van Woatn. Groaf van Vloandern Diederik van den Elzas liet d'abdy van Woatn
restaureern achter da't verschillige kêern geplunderd wos gewist en koos et als
zyn verblyfplekke en gienk der ôok dôo in 1168. Zyn zeune Filips van den Elzas
liet de Aa tot an't dorptje Woatndam indyken, wordeure da en gedêelte van't
moerasgebied ingepolderd koest wordn. In 1302 wos ter e veldslag dichte by de
versterkte abdy tusschn de Fransche ounder leydienge van Miles X de Noyers en de
Vloamiengn ounder 't bevel van Diederik van Oundschote. In 1314 gaf Robrecht III
van Vloandern verschillige stadsprivileges an Woatn. In 1378 wierd Woatn by de
kasselry van Kassel gevoegd en kreeg et 't privilege ip de fabrikoasje van
loakn.

In 1638 wierd Woatn in de contexte van den Dertigjoarign Oorloge bezet deur de
Franschn. Gaston d'Orléans liet er de versterkiengn erbouwn en uutbrydn mo de
Spanjoardn (die toen d'n boas woarn oovr de Zudelikke Nederlandn) koestn 't
stadje erroovern. In 1643 koest de Franse moarschalk Jean de Gassion 't stadje
en 't fort were bezettn, mo die vieln kortelings derachter were in andn van de
Spanjoardn en 't joar derachter, in 1644, wierd Woatn ipnieuw deur de Fransche
ingepakt. Ierachter wierdn de fortifikoasjes versterkt en wierd er e citadelle
gebouwd round d'abdeye. Mo deur de verleggienge van't frount wierdn de
versterkiengn de de Franschn verloatn in 1646 en e joar derachter, in 1647, kwam
Woatn were in andn van de Spanjoardn die de versterkiengn in 1650 neeroaldn. In
1657 wierdn ze ermodeleerd deur Turenne in e poogienge om de Spoansche troepn
were te dringn tot an Duunkerke. In 1659 wierd Woatn were deur de Franschn were
gegeevn an de Spanjoardn by 't Verdrag van de Pyreneeën totda't in 1678
definitieve by Vrankryk kwam by't Verdrag van Neymeegn.



https://vls.wikipedia.org/wiki/Witzand

Witzand (Frans: Wissant) es e Frans stadje geleegn in 't departement Nauw van
Kales.

't Stadje ligt an de Opoalkust, ongeveer tusschn Koap Blankenesse en Koap
Zwartenesse. 't Noemt emzelve le perle sauvage d'Opale (de wilde peirel van
d'Opoalkust).

An 't strand van Witzand liggn d'r zwoare bunkers. Die maktn deel uut van den
Atlantikwall die de Duutschers angeleid addn binst den Twiddn Weireldoorloge.
Die kustverdedigienge liep van Nôorweegn tot Spanje en wos bedoeld vo nen
meugelikschn anvol van de geallieerdn of te sloan. Die wos surtout in Vrankryk
langs 't Kanoal styf uutgewerkt en zwoar bewakt. Want den oversteek vanuut
Iengeland wos doa 't korst van ol, en dus goenk Hitler d'r van uut dan ze langs
doar giengn anvolln.

Up den 19sten moarte 2007 wos 't oogty, mei stravve noorderwindn en gigantisch
oge zeegolvn. De stroatn stondn enstens onder woater en 't zeewoater sloeg de
duunn over 'n dyk. 't Gevolg was desastreus: de mienschn in de wunstn langs den
dyk moestn geëvacueerd zyn, et deur 't gewicht van 't woater en 't zand zakte
den dyk van Witzand over e hele lengte deure. Up den lienkschn foto zie je langs
den dyk e bitje vodder nog de zwoare granietbrokkn liggn die de gemeente eit
loatn anvoern.



https://vls.wikipedia.org/wiki/Willem_Clito

Willem Clito of Willem van Normandië (Rouen, 25 oktober 1102 – Oalst, 28 juli
1128) was groaf van Vloandern van 1127 tout 1128.

Willem was den oudste zeune van hertog Robert Curthose van Normandië en Sibylle
van Conversano, en e klêenzeune van Willem de Veroveroare en Mathilda van
Vloandern. Zyn grotmoeder Mathilda van Vloandern was de zuster van Robrecht de
Fries. De dochter van Robrecht de Fries, Adela van Vloandern was de moeder van
Willems vôorganger Karel de Goein.

De noame Clito was e middelêeuws-Latynschn term, equivalent met et Angelsaksisch
woord Aetheling. ’t Wilde zeggn van oadel, en ’t wierd gebruukt vo prinsn an te
duudn van de keunienklikke dynastye, die verkiesboar woarn vo ‘t keunienkschap.
De gelatiniseerde Germoansche vorm Adelin(us) wierd gebruukt by zyn kozyn Willem
Adelin, zeune van Hendrik I van Iengeland.

Achter da Willems voader, Robert Curthose, versleegn was deur zyn broere Hendrik
I van Iengeland in de Slag by Tinchebray (28 september 1106), wierd ie
overmêesterd en gevangn gezet. De klêne Willem kwam in handn van zyn nounkel,
die Willems halfzuster, ’n ounwettige dochter van Robert Curthose, vor hem liet
zorgn. Ze was getrouwd met Helias van Saint-Saens, die in 1112, achter de rik
van Hendrik I, mè Willem vluchtte no ’t hof van groaf Boudewyn VII van
Vloandern.

In 1123 trouwde Willem mè Sibylle van Anjou en krêegt ie Maine mee. Mor under
huwelik wierd g’annuleerd, ip ground van bloedverwantschap, deur paus Honorius
II, in ipdracht van Hendrik I.

In 1127 ist ie ton hertrouwd mè Johanna, dochter van Gisela van Bourgondië en 'n
halfzuster van Adelaide van Maurienne, vrouwe van de Fransche keunienk Lodewyk
VI.

Achter da groaf Karel de Goein in 1127 vermôord was in de Sint-Donoaskerke in
Brugge, gerakte Vloandern in e serieuze crisis, omda Karel zo geirn gezien was
en omdat ‘n gin ipvolger haad. Mo der woarn veel kandidoatn:

Willem ha wel ’t grotste stik van zyn jeugd in Vloandern deuregebrocht, mo je
wist nie hoe dat ’n e groafschap most besteurn. Je besefte nie dat er de latste
joarn grôte veranderiengn gebeurd woarn in de stedelikke ountwikkelienge en
j’hield gin rekenienge met ol de rechtn dan de gemêentn gekreegn haan ounder
Boudewyn Hapkin en Karel de Goein, in ’t noadêel van de groafelikke macht.

Olgouwe begostn z’overol in ipstand te kommn teegn hem. In Rysel en Sint-Omoars
wierdn ze zwoar gestraft. Mor o Willem ip weg was no Gent haan z’under doa
voorbereid deur twi machtige hêern van Ryksvloandern, Daniel van Dendermonde en
Ywan van Oalst, te benoemn. Ze voeldn under sterk, want Hendrik I van Iengeland
haad under beloofd van Vloandern militair te steunn in geval dat er ’n oorloge
zou van kommn.

Brugge en Gent wildn Diederik van den Elzas ols under groaf, en der kwoamn
verschillige veldsloagn van. Ip 21 juni 1128 won Willem Clito de Slag by Axpoele
teegn Diederik van den Elzas, die nog ip tyd kost vluchtn.



https://vls.wikipedia.org/wiki/Westhoek

De Westoek is e streke ol weerskantn van de Schreve. Deur de Westoek lopt 'n
Yzer, 't gebied te westn doavan noemn ze Bachtn de Kupe.

Den Vlamschn Westoek legt in 't uuterste westn van de Belgische provinsje
West-Vloandern (buutnstoanders noemn dat ouk wel e ki de Far West). De streke
omvat de arroundissementn: Veurn, Diksmude en Yper. De Vlamschen Westoek omvat
de steedn en gemêentn:

De Belgische kustgemêentn De Panne, Koksyde en Nieuwpoort zyn toeristisch soms
by een andere regio ingedêeld: de Westkust.

De Vlamschen Westoek werkt sedert 2008 nauwe t’ope mi Vrankryk. In april 2008
besliste Vlams minister Geert Bourgeois mi zyn Franschen collega om e
Europeesche Groeperieng vo Territoriale Soamnwerkieng (EGTS) te moakn tusschen
de Westoek en de Opoalkust. Dat zou moetn ten vôordele zyn van ‘t toerisme,
mobiliteit, ulpverlenieng en communicoasje.

De Franschn Westoek legt in 't nôordn van Vrankryk en komt overêen me 't
Fransche arroundissement Duunkerke. In Vloandern noemn we dien regio
Frans-Vloandern.



https://vls.wikipedia.org/wiki/Wenduine

Wendune (officieel Nederlands: Wenduine) is een dêelgemêente van de kustgemêente
D'n Oane. In Wendune weunn d'r apeuprès 4000 menschn.

Wendune is mo round 1180 een zelfstandige parochie gewordn. Vodien was 't
afhankelik van de kerke van Uutkerke. 't Belangrykste aspect van z'n
geschiedenisse is de bloeiende zêevisscherie. In 1378 ad Wendune een
visschersvlôot van 43 bôotn. De visschers addn ton nie allêne last van koapers
en oorlogvoerende scheepn moar ook van de "bruunvis" die ze "meerzwyn" (marswin)
noemdn. Die vis beschoadigde under visnettn. Van de proost van Sint Donaas in
Brugge èn ze ton de toeloatienge gekregen van ip 't meerzwyn te joagen "met 't
harpoen zonder pardoen".

Vanof de 16e êeuwe gienk de visscherie styf achteruut en in de 18e en 19e êeuwe
was Wendune moar een klein dorptje nie mè. Tout 1870 leefde de bevolkienge styf
ofgezounderd, mo 't ipkommend kusttoerisme brocht doa veranderinge in. Touristn
uut Blanknberge maktn een stevige wandelienge no Wendune "per ezel". En
nateurlik deurdege 't nie lange êer dat er 'n poar cafés kwoamn woa da ze kostn
genietn van een stute met espe of een koekestute mè kaffie. In 1886 kwamt er een
boane noa Blanknberge en in 1886 de stoomtram van Ostende noa Blanknberge. 't
Gemêentebestier ad dovôren de gigantische somme van 57000 fr. tegoare
gescharreld.



https://vls.wikipedia.org/wiki/Waregem

De stad Woaregem (officieel Nederlands: Waregem) es ne stad in 't zooidooëstn
van West-Vloandren. 't Es de vaaifde grooëtsten van de provinsie en ee iets van
37.312 inweuners. De dieëlgemieëntn zijn sedert 1977 Beevren-Leie, Desselgem en
Sent-Eloeis-Vaaive.

Den burgemieëstre ès Kurt Vanryckeghem van de CD&V. Woaregem es economisch ne
groei'nde regio, mee un grooët winkelcentrum: 't Pand.

De grooëtste kirn in Woaregem es d'uuëfdgemieënte Woaregem zelve, mee mieër of
20.000 inweuners. Ten noordwest'n van diene stadskirn liggn de dieëlgemieëntn
Beevren-Leie, Desselgem (olletwieë mieër of 5.000 inweuners) en
Sent-Eloeis-Vaaive (abaai 4.000 inweuners) langst de Leie. De greinzn van de
stad bestoan doar no ooyt 't oude kronklende trajèct van de Leie, van veur dat
't woa rechte etrokkn. De bebouwinge van Woaregem en Sent-Eloeis-Vijve es zo
goed of ieën gehieël gekomn deur nieuwe weunwijkn en industrieterrein'n, en oek
de kirnen van Desselgem en Beevren-Leie zijn noar mallekoar toe egroeid. Ip 't
grondgebied van Woaregem, langst de boane noar Dèirluk en langst de boane noar
Ter Vicht'n, ligt er un reedeluk grooët gehucht, Nieuwenhove. Nieuwenhove vormt
no nen aparte kirn, ol es 't deur de lintbebouwinge verbondn mee 't gehucht de
Meulenouwk van Dèirluk.

Sent-Eloeis-Vijve en Desselgem zijn olletwieë egroeid ip 'n plekke woar da de
Leie koste over'estookn werr'n. Der es doarbij un typisch patrooën van
twieëlingdorpn (langst weerskantn van de Leie iéën) ontstoan: Desselgem ligt
epoard mee Oeigem en Sent-Eloeis-Vaaive mee Sente-Boafs.

Den uuëfdkirn Woaregem ee vooërts nog verskill'nde wijk'n. De wijk'n 't Gaverke
en de Biest èn ulder ei'en afzonderlukke parochie. De parochie Heilige Familie
van 't Gaverke is ip'ericht in 1941, de parochie Sint-Jozef van de Biest in
1966. D'oude p'rochie van 't stadscentrum es enomd noar Sint-Amandus. Ol de
kirn'n in de stad zin staaif versteedelukt. Der es nog open ruimte flakbij de
vallei van de Leie, in 't ooyterste nooërd'n, en in gebied'n rond Nieuwenhove.

Woaregem ligt ip den asse van Kortrijk noar Gent. Dienen asse werdt etypeerd
deur de rivier de Leie, de spoorwig Gent-Kortrijk (stoasie in Woaregem),
d'otostrade A14/E17 en den oudere stieënweg N43 tuss'n die twieë grooëtre
stee'n, die Woaregem deuresnaai'n van zooydwest noar nooërdooëst.

't Bekenste wat dat er in Woaregem gebeurt, es de joarlaaikse Woaregem Koerse;
da zijn pèirdekoers'n in de loatste weeke van oguustuus, ei'enluk ip den ieëst'n
deisnda achter de loatste zonda van oguustuus. Dus 't kan oek ol begun september
zin. Woaregem es oek de gaststad van Twis deur Vloandern, een West-Vlomse
wielerkoerse in 't veurjoar.

Aloewel da Woaregem in West-Vloadren ligt, klappn ze doar 'n dialect da stirk ip
't Ooëst-Vloms trekt. De diftongn ij en ui klinkn doar link aai en ooi', link in
Ooëst-Vloandren, en nie link ie en uu link in de mieëste andre West-Vlomse
dialect'n. Daarenboven klinkn broek, doek en koek doar link un brouwk, nen douwk
en ne kouwke. Dus tee'n kikn (kijken) ze(g)'n ze "kaijkn" en tee'n uus (huis)
ze(g)'n ze "oys" bijv.



https://vls.wikipedia.org/wiki/Vloanderngouwe

De Vloanderngouwe (Latyn: Pagus Flandrensis), was e sôorte provincie, mo
klinder, ounder de Frankn. ’t Was de streke round Brugge en de kust tusschn den
Yzer en ‘t Zwin met de stadjes Tourout, Gistel en Oudnburg.

Round 650 kwoamn d’r Iersche missionoarissn preekn in ‘t municipium Flandrense
en in de levensbeschryvienge van Sint-Eligius, de Vita sancti Eligii
(ca.590-660), wast er vo d’n eeste ki sproake van de Vloanderngouwe.

’t Gebied zou mo loate beweund gewist zyn. Da kwam deur d’oarme moerassige
ground en omdat er ossan gevoar was vor overstromiengn. De duunn wierdn deur de
Duunkerke II transgressies geregeld overstrôomd en ’t moerassig land (nu ’t
poldergebied) dat ounder ‘t zeepeil lag, wierd overspoeld. ’t Wierd e streke van
slikke en schorrn.

‘t Gebied buutn d'Ezelpôorte van Brugge wierd de Vloamingoek genoemd. Die
platsnoame (ôok de Vloamingstroate, de Vloamingpôorte en de Vloamingdam) verwyst
no d’ôorsprounkelikke Vloamiengn, de beweuners van ‘t schorregebied an
d’overstrôomde kust. Vloaming en Vlams zyn ofgeleid van flâm, ‘n Ingveoonsche
vorm van ’t Germoansche flauma, da betekent overstromienge, overstrôomd land,
slykland en past dus goed by ’t Vlams kustgebied da tusschn de derde en
d’achtste eeuwe twi kis per dag overstrôomde deur de Nôordzêe.

De droge schorreground was ollene mo goed vo schoapn ip te kweekn. Deur de wulle
is de loatere loaknindustrie in de streke tout bloei gekommn.

Round 800 krêegn de Forestiers vele te zeggn. Karel den Grôotn gaf de
Vloanderngouwe in lêen an forestier Lyderic, heer van Oarelbeke. Zyn ipvolgers
woarn Inghelram en Audacer, die de voader was van Boudewyn met den Yzern Oarm.

843 was ’n importent joar vor Europa. Deur ‘t Verdrag van Verdun wierd ’t Ryk
van Karel den Grôotn verdêeld ounder z’n drie klêenkinders. Karel den Kletsn
krêeg West-Francië (Frankryk van nu met de Vloanderngouwe). Boudewyn met den
Yzern Oarm most de Vloanderngouwe, die uutgroeide tout ‘t Groafschap Vloandern,
verdedign teegn de Vikings en je was den eestn groaf van ’t Groafschap.



https://vls.wikipedia.org/wiki/Vliere_(geslacht)

De vliere (Sambucus) is e geslacht van bedektzoadign in de famielje van de
muskuskruudachtign (Adoxaceae), orde Dipsacales. Vroegre was y geplatst in de
famielje van de kamperfoelieachtign (Caprifoliaceae), mor êrschikt deur beetre
geeneetiesche kennisse. Y omvat tusschn 5 en 30 sôortn van wientrekoale struukn
of klêene boomn en kruudachtige oovrebluuvnde plantn.

't Geslacht komt vôorn in gemoatigde toe subtroopiesche streekn in de weirld.
Mêer wydverspryd in 't Nôordlik Oafroend, is 't vôorkomn in 't Zuudlik beperkt
toe dêeln in Australoazje en Zuud-Amerika. Veele sôortn zyn wyd en zyd gekwikt
vor undre sierlikke bloarn, blommn en vruchtn .

De blommn van Sambucus nigra wordn gebruukt vo vlierblomme-oftreksl vôort te
briengn. De Fransmans, Ôostnrykrs en inweunrs van Middn-Europa maakn
vlierblomme-syroope uut vlierblommn, wada toegevoegd wordt an Palatschinken in
de platse van bosbessn. Menschn uut Centroal-, Ôost-, en Zuudôost Europa passn e
glykoardige methode toe vo syroope te maakn die verdind wordt mê woatre en
gebruukt lik e drank. Ip boazies van die syroope, ê Fanta e drank ip de mart
gebrocht die "Shokata" êet die weirldwyd verkocht wordt. In de Verêenigde Stoatn
wordt die Fransche vlierbessesyroope gebruukt vo spekkn mê vliersmoake te maakn.
St. Germain, e Fransche liekeur, kryg ze smoake van vlierebloesms. Ook Hallands
Fläder, e Zweedsche sterke drank, is gekruud mê vliereblommn.

Oendanks de glyknisse in noame wordt de Italjoansche liekeure sambuca mêest
gemakt mê essensjêele ooljes deur stoomdiestieloasje getrokkn uut steranys
(Illicium verum) en venkle (Foeniculum vulgare). 't Bevat ook uuttreksls van
vliereblommn vo dr e blommesmoake an te geevn en de likeursmoake te verzochtn.

Uutgeholde vlieretwygsjes ên tradiesjonnêel gebruukt gewist lik buuzetjes vor
esdôornboomn of te tappn vor esdôornsyroope .

In Roemenië, wordt tradiesjonêel e lichtjes gegiste drank (genoamd "socată" of
"suc de soc") gemakt deur de blommn te loatn trekkn in woatre mê gist en
cietroene gedeurnde 2–3 doagn. E glykoardige drank bestoat in 't Verênigd
Keunienkryk, mor in da gevol wordt nog mêer gistienge toegeloatn deur oendr druk
te werkn in e geslootn flassche vor e sissnde drank te maakn die
vliere-champagne genoamd wordt.

Siervarjeteitn van Sambucus wordn gekwikt in ooviengn vor undre ipvollnde
blommn, vruchtn en bloarn.

Inêemsche sôortn vliere wordn dikkrs geplant vo d' inêemsche vlienders en veugls
't oendresteunn.

Sambucus nigra is medicienoal gebruukt gedeurnde êewn . Sommigte verlôopige
stuudjes toogn da vliere e mitboar effekt zoed ên ip 't geneezn van griep, 't
verlichtn van allergiejn en van andoeniengn van de luchtweegn .

De vliere wordt gebruukt in de Chieneesche geneeskunde, ipgelost in wyn, teegn
rheumatiek en by traumas .

Takkn van de vliere wordn ook gebruukt vo de fujara, koncovka en andre byzoendre
Slovoaksche fluutn te moakn. Glykoardige muziekinstrumentn (furulya) wordn van
zwarte vliere (fekete bodza) gemakt in Hongarye en andre dêeln van Ôost-Europa.

De rype, gekokte bessn (pulpe en velln) van de mêeste vliern zyn eetboar .
Echtre zyn de mêeste oengekokte bessn en andre dêeln van plantn uut da geslacht
vergiftig. Sambucus nigra is d êenige sôorte die beschowd wordt nie giftig te
zyn, mo 't is nog oaltyd an te beveeln da de bessn lichtjes zoen gekokt wordn vo
kulienèère reedns . De bloarn, twygn, takkn, zoadn, en wortls van vliern kunn
blowzeur doen ontstoan in de stofwisslienge. Otr vuldoende van die glykosydn
ipgenoomn zyn oentstoatr e gevoarlikke ipstaaplienge in 't lichaam.

In 1984 wierdr e groep van vuufentwientig menschn ziek, blykboar deur 't drienkn
van vlieresop geprest van vês, oengekokte bessn van Sambucus mexicana, bloarn en
stiengls. Echtre êrsteldn die vuufntwientig undre zêere, woaroendre êen die no
't ospedal moste achtr datn vuuf gloazn gedroenkn ad . Zukke feitn wordn mo
zeldn vermeld.

De bessn zyn styf weirdevul vo veele veugls. In Nôord-Kalifornië zyn de
vlierbessn geirn geetn deur migreernde band-steirtige duuvn (Patagioenas
fasciata). Zwermn kunn e hêele struuke leegeetn in mindre dan 'n eure. Vliern
zyn e voedsplante vo de larvn van sommigte sôortn schubvleuglign woaroendre de
bastoardsatynvliendre (Euproctis chrysorrhoea, de gilwe tygre (Spilosoma lutea),
de perziekkruuduul (Melanchra persicariae), de nachtpowooge (Saturnia pavonia),
de geweune spikklspannre (Ectropis crepuscularia) , vliervliendre (Ourapteryx
sambucaria) en de v-dwergspannre (Chloroclystis v-ata). 't Verplette gebloarte
en 't oenrype fruut ên e sterke slichte reuke.

Desmocerus californicus dimorphus, e keevre uut Kalifornië wordt vrêe dikkers
gevoenn roend vliern. De wuuvetjes leggn undre eiers ip de stammn. De larvn
kommn uut en leevn in de stiengls.

Dôod oet van de vliere is 't uutverkôorn leefgebied van de paddestoel
Auricularia auricula-judae ook gekend lik judas-ôore-paddestoel .

't Merg van de vliere is gebruukt gewist deur orloozjemoakrs vor undre werktuugn
te kuusschn vôo ingewikkld werk te begunn .

Vliern stoan geweunlik dichte by boerderyn en by uuzn. 't Is e plante die goed
veele stikstof verdroagt en die 't dus goed doet ip platsn mê veele orgoaniesche
ofvol. Vliern wordn in Grôot-Brittanje dikkers lik aagn gebruukt omda ze
gemakklik aansloan, undre loatn in e vorm zettn en deur mekoar gruujn, zoda ze
rechtuut greed zyn lik aage. Vliern doen nie moejlik oovre groendsôorte of
zeurtegroad en ze kunn oovrol gruujn wo dat kloar genoeg is .



https://vls.wikipedia.org/wiki/Vlaamse_Televisie_Maatschappij

VTM (Vlaamse Televisie Maatschappij) is e commercieeln televisiezender in
Vloandern die is opericht op 1 februoari 1989. Ie makt ounderdêel uut van de
Vlaamse Media Maatschappij (VMMa).

Vôorn VTM wos de BRT 'n ênigstn Vlamschn post. Patrick Dewael, toen minister van
Cultuur, wilde doa veranderieng in briengn. Van 't moment da televisiereclame
toeeloatn wos, koste VTM begunn. De grôte vôortrekkers van de zender woarn Mike
Verdrengh en Guido Depraetere. Zyder kwaamn van de BRT en woarn kwoad da ze doa
nunder goeste ni kostn doen.

In 't begun woarn veel programma's redelik simpel van opzet, peis moa an Het Rad
van Fortuin en De Juiste Prijs. Zelfs de nieuwsuutzendiengn woarn espress e
bitje makkeliker emakt dan by de concurrensje. 't Verwyt kwaam ol rap da VTM de
menschen dom makte. Moa 't succes wos enorm: eind joarn '90 addn ze e
marktandêel van round de 35%.

Mike Verdrengh reageerde in De Standaard (17/11/2000) geprikkeld op de kritiek.
E zegt byvôorbeeld me reedn da VTM 'n êestn Vlamschn soap ed ebrocht. Toch is 'n
nie blind: e gift toe dat er programma's woarn mè letter kwaliteit.

Enigte joarn èin ze ôok een twa nieuws gemakt, at er e twadde gebeut keuje olsan
een filmke of ne foto deure zendn noa 4040 me junne telefung. Zidurr gebrukn da
ton in under nieuws ofleveringn of weet 'n azô dat der doa een twa gebeurt is en
komn of.



https://vls.wikipedia.org/wiki/Viertorre_(Blanknberge)

De Blanknbergsche viertorre wordt vo 't êest vermeld in 1337. Je stound ton in
't ôostn van de stad. Ofbeeldiengn of têkeniengn uut die periode zyn der nie,
moa wel uutgoavepostn van de stadsrekeniengn.

In 1394 ist er deur 't stadsmagistroat e primitieve viertorre of "viermast"
ipgericht. Je stound in 't ôostn van de kerkstroate van nu, te middn van de
dunen. 't Was e poale, deur keetns rechte g'houdn, mè zwoare stêens der round.
Boven ip de poale was-t er e simpele vierkante lanteirn angebrocht met doarin
"een eerdene vierpanne" (e panne in eirdewerk) met een lamet of wiek, gemakt van
kôorde en lynzoadolie. Iedern dag teegn den oavend kwoamn der twi oude
visschers, tegoare met e scheepsknecht, vo de lanteirn an te steekn. Ze brochtn
e pulle mee gevuld met e miengsel van olie en reuzel. De scheepsknecht klemdege
ton ip de mast, vuldege de vierpanne en stak de wiek an. 't Ounderhoud van de
viermast viel te laste van de visschers, die doarom verplicht woarn van viergeld
te betoaln.

In de geschriftn ku j'ook leezn da temmerman Jan de Juede in 1421 werktege an de
vierboete, en boutn, noagels en ankers leverde. Ook dat de stad in 1442 Cornelis
Godewaert betoaldege vo 't ipkuuschn van d'assche.

't Is vaneigns nie te verwoundern da 't stookn van strooi en hout, vele
brandgevoar meebrocht. Regelmoatig brandege de torre uut. In 1484-85 is 't
boovnste dêel vernieuwd achter e brand. Michiel van Langhemaere vernieuwdege nog
e ki de kappe in 1524 moar in 1526 brandege de torre hêlegans of.

De metsers Pier Ketele, Jacob Kint en Michiel Langhemaere reisdegen noar Ostende
en Nieuwpoort vo doa te kykn noa de vierboetn en ton dezelfstn te bouwn in
Blanknberge. E poar joar loater in 1537 was ter were brand en in 1555 wierd de
viertorre were lêlik toegetoakeld. De Brugsche metser Jerome van der Beke brocht
1800 bakstêens en 25 werkdoagn in rekenienge vo 't herstel. Moa tien joar loater
was 't were van dadde en der wierd were e nieuwe torre gebouwd.

De torre stound er nog moa in 1556, of de woatergeuzn begostn de zêe en de kust
ounveilig te moakn. Achter de zomer van 1572 ountscheeptn ze vanuut Vlissiengn
in Blanknberge en 't Brugse Vrye. Die periode was een rampe vor uze gewestn.

't Is moar in de Oostnryksche periode dat er were geschriftn gevoundn zyn over e
viertorre (1771). De bouwheer was de stad Blanknberge en de kostprys was 29
pound. Moa 't zag ter noar uut da de nieuwe viertorre e gevoar was vo de
visschersstad omda de vierboete in de dunen stound rechte teegnover de stad.
Omdat er al e grôte brand gewist was in 1719, woarn der verschillige menschn die
klacht indiendn by burgemeester Pollet. Burgemêester en schepens voundn de
klachtn geground en beslistn de 14ste meie 1772 de vierboete te verplatsn, mêer
ôostwoarts van de visscherswyk. Die viertorre is verzekers deur den oorloge in
1795 in ounbruuk gerakt en hêlegans vervalln.

In 1810 wierd er ip bevel van Napoleong e versterkte torre gebouwd in de dunen
ter hoogte van de casino van nu. 't Was gin viertorre moa je wierd loater
doavoorn gebruukt. Napoleon wildege e fort in de dunen met de bedoelienge vo d'
Iengelsche scheepn te bespiedn en van de kust weg t'houdn. 't Is ounder 't
bestier van d'Hollanders dat er in 1817 ip 't fort e lucht gezet is. Die
viertorre blêef in gebruuk tout 1872.

By den anleg van d'hoave van Blanknberge (1863-71) liet 't Ryk in 1870 e nieuwe
viertorre neffest d'hoavegeule bouwn. 't Was een achthoekige torre, 17 meter
hoge in Boomsche bakstêen mè meurn van 1,5 meter dikke. Van ounder was 't
verbluuf van de viertorrewachter en e stoapelplekke vo materioal. De torre
teldege 121 trappn en de lanteirn kwam van Birmingham in Iengeland. Den êeste
juli 1895 is de vaste lucht van de viertorre vervangn deur e knipperlucht, die
om de 15 secondn knipperde. In 1944 is die viertorre vernield deur de Duutschers
(Twidde Weireldoorloge).

De viertorre van nu is vo 't êest gebruukt in 1950. De latste viertorrewachter
is gestorvn in 1970. Noadien zyn d'r nog twi ipzichters angesteld die allêne moa
belast woarn me 't ounderhoud van 't gebouw, want de luchtn wierdn ton al
bediend vanuut Zêebrugge.

't Zêegenootschap, e club die gepassioneerd is deur 't leevn ip zêe, krêeg in
1994 de toeloatienge vor e "zêemuseum" en "nautisch en didactisch
informoatiecenter" ip te richtn in 't viertorregebouw. D'r hangt ook e
gedenkploate vo weireldzeiler Staf Versluys en 'n ipschrift ter êre van Jacques
Brel, even oud of Versluys en met de zelfste passie vo zeiln.



https://vls.wikipedia.org/wiki/Vierschare

De vierschare was in 't Ancien Regime een rechtbank woa da zowel
strafrechtelikke zaken als burgerlikke zaken gevonnist wiern. Vierscharen
werkten ip lokaal niveau. De heer van de heerlikeid of 't rechtsgebied stelde de
schepens an. 't Waren die schepens die recht spraken. Den baljuw als
vertegenwoordiger van 't keuninklik gezag kost overtreders van de wet vôor de
vierschare trekken, en ie wakte d'r ook over dat d'uutsprake van de schepens
uutgevoerd wier. 't Woord vierschare verwyst no de vier banken voe de vier
partyen by 't proces: d'eiser, de verwerder (de gedaagde), de schepens als
rechter, en den baljuw als openbaar ministerie.

Voe 't Brugse Vrye zetelde de vierschare in de Middeleeuwen in de Steiger (ten
Steeghere), een gebouw ip de Burg van Brugge by d'Illig-Bloedkapelle, en later
in 't Landuus van 't Brugse Vrye, ook ip de Burg van Brugge, mor an den overkant
van 't pling tegenover de Bloedkapelle.

Recent ounderzoek wêes uut dat de strafrechterlikke zaken wiern ipgesplitst in
enerzyds moordzaken, verkrachtinge, en andere zware delicten waarip dat de
dôodstraffe stound, en anderzyds de klêne misdryfsjes, injuriën genaamd, womee
dat bedoeld wiern al de zaken lik schelden, verwyten, bloeneuzen, trekn en duwn,
waarip dat er erestraffen stoundn.

Ingeval dat de dôodstraffe wier uutgesproken wier ze meestal uutgevoerd ip de
Burg, dus vlak vôor 't Landuus. De beul die 't werk moste doen wier tonne de
scherprechter genaamd. Eén van de bekende scherprechters die voe 't Brugse Vrye
werkte was Hans-Jürgen. Onderzoek van criminele rechtsprake kun je doen an d'and
van baljuwsrekeningen. Ze wordn bewaard in 't Algemeên Ryksarchief in Brussel,
en dadde vanaf de Middeleeuwen. Ook 't Stadsarchief Brugge bewaart een oeden
verluudboek waarin dat er vonnissen van criminele processen zyn bewaard.

De burgerlikke zaken die deur de vierschare gevonnist wiern, waarn al de zaken
wo dat er tussen den eiser en de verwerder een ounderling contract was, een
verbintenisse, lik byvoorbeeld een koopcontract, e pachtcontract, een
arbeidscontract, enzovodder. Processen vôor de vierschare waren in 't openbaar,
met minimum twêe schepens.

Processen vôor de vierschare begosten geweunlik met een eis, overtyd heesch
genaamd. Processen die begost waren vôor de kamer, maar afgeleid wiern no de
vierschare wieren requeste loco heesch genaamd. Ondanks de taakverdelinge tussen
de kamer en de vierschare, en ondanks 't verschil in begundocument, verliep de
procedeure in 't Vrye grotendeels gelykig.

In 1787 probeerde den Oostenrykse keizer Jozef II 't rechtswezen in de Zudelikke
Nederlandn t'ervormen, mor omdat er vreed vele protest tegen kwam, is dadde
uutendelik nie deure gegaan. In de jaren die volgden was 't heel onrustig in
Europa: in 1789 was er de Fransche Revolutie, de Brabantse Omwentelinge, riepen
de Verenigde Belgische Staten under ounafankelikheid uut, wiern ze were veroverd
deur d'Oostenrykers, vielen de Franschen binn, eroverden d'Oostenrykers uus nog
ne keer, en vielen uutendelik de Franschen definitief binn. Met de komste van
Napoleon en de Franschen wier heel 't rechtssysteem van 't Ancien Regime
ofgeschaft. De vierschare en de kamer van 't Brugse Vrye wier vervangen deur de
Municipaliteit van de stad Brugge en 't Land van 't Vrye.



https://vls.wikipedia.org/wiki/Veurns

Veurn is e stad en gemeente in 't nôordwestn va West-Vloandern. Der weunn doa
bekans 12.000 menschn.

De gemeejnte Veurn bestoat uut èèf dêelgemêentn. Veurn zève is de grotstn en et
de meejste iweuners. D'andre deelgemeenten zyn heel wa klindere polderdorptjes;
noamelik Oavekapelle, Bôoitsouke, Bûuskamp, De Moern, Eggewoars, Outem,
Stêenkerke, Vienkem, Wûverienkem en Zoetenaaie.

Vô 1971 woaren da ollemoale zeêfstandiege gemeejntn. De meejste dorptjes zyn
toenne by Veurn gevoegd. Outem, da bleef wel nog een endjige een aparte
gemeejnte, woa da De Moern een deelgemeejnte va werd en de tweeliengdorpn Vinkem
en Wulverinkem werdn 'tope de nieuwe gemeente Bôovoowrdê. In 1977 werdn dat ôok
ollemoale deelgemeejntn vâ Veurn.

In de zomer van 1906 kwam de bekende Duutsche dichter Rainer Maria Rilke e poar
doagn op vakansche na Veurn, tope me ze wuuf en kiend. Ne zag ie de
Boeteprocesje en de kerremesse. Rilke wos serieus epakt van 't schôon marktpling
en de kerke. 'n En et er ie loater driê gedichtn over emakt: Der Platz, Der Turm
én Marionetten-Theater. In e gazette schrêefd 'n ook e lang essee: Furnes.



https://vls.wikipedia.org/wiki/Vermandois

Vermandois was e groafschap in ’t nôordn van Vrankryk, geleegn round Vermand, nu
e gemêente in ’t departement Aisne in Picardië. ’t Komt overêen met ‘t
arroundissement Saint-Quentin.

’t Êeste Huus van Vermandois, van ca. 886 tout 1080, wierd ook de Herbertynn
genoemd, omdan der verschillige groavn by woarn mè de noame Herbert. ‘t Was e
joungern tak van de Karoliengers, die ofstamde van Bernard van Italië, e
klêenzeune van Karel den Grôotn.

Der was ol sproake van Vermandois in den tyd van de Meroviengers, moa Pepeyn II,
Bernards zeune en groaf ten nôordn van de Seine, zoudt den êestn erfelikkn groaf
van Vermandois gewist zyn.

Pepeyn ‘s klêenzeune Herbert II van Vermandois ha gin scrupules vo de macht van
’t Huus van Vermandois uut te breidn en je zette de keunienk van West-Francië
Karel den Simpeln zes joar gevangn. Zyn voader Herbert I van Vermandois was in
902 vermôord gewist in ipdracht van de groaf van Vloandern Boudewyn II uut
bloedwroak.

Hugo volgde zyn schônvoader ip in 1080 en je was doamee de stichter van ’t
twidde huus van Vermandois ounder de Capetiengers.

In 1181 begost keunienk Filips II van Vrankryk (Philippe Auguste) ’n oorloge
teegn Filips van den Elzas en in 1183, achter den dôod van van den Elzas zyn
vrouwe Elisabeth, eiste Filips II heur bezittiengn ip. Je krêeg ze by ’t verdrag
van Boves in 1185, moa d’overêenkomste was da Filips van den Elzas Vermandois
mocht houdn tout an zyn dôod.



https://vls.wikipedia.org/wiki/Ver%C3%AAnigde_Stoatn_van_Amerika

De Verênigde Stoaten van Amerika of kortweg Amerika es e land in Nôord-Amerika
(in 't Iengels: United States of America, of kortweg USA of zest US). 'n
Oofdstad is Washington DC. In Amerika weunn d'r mêer of 300 miljoen menschn. De
grotsn e belangrykstn stad is New York.

't Land is e bitje met e kir egroeid. 't Begost in 1776 toun da 13 kolonies
nunder wilnde ofschêen van 't moederland Grôot-Brittannië. In 1783 erkende
Iengeland ton oek da 't een apart land wos. De 13 stoatn schoovn op na 't Westn
en 't land kwam grodder e grodder. Achter e burgerôorlog (1861-1865) tusschn de
zudelikke en de nôordelikke stoatn (over ounder ander de sloaverny) groeide 't
land en kwam et ossan moa machtiger. Miljoenn immigrantn (oek uut
West-Vloandern) woarn d'r welekommn. Amerika dei mei an 'n Êestn Weireldôorlog
en de Twiddn Weireldôorlog, e ze wounn twêe keirs. Sedert de joarn '50 is
Amerika dé weireldmacht. Êest nog mi Rusland, moa in deze tydn speel et die
rolle ollêne. Doadeurn kom et oek da 't in veel landn ni geirn ezien is (peis
moa an de aansloagn op de WTC-tôorns).

Amerika is e federoale republiek die steunt ip de groundwet, mi vele macht voe
de president die ieder vier joar ekoozn is. Voe 't moment is da Donald Trump,
die in januoari 2017 Barack Obama upevolgd et. D'r zyn politiek gezien moa twêe
partyen die echt meitelln: de Democroatn (idder progressif) en de Republiekeinn
(idder conservatif). Zyder en de macht in 't Congres: dat is de
volksvertegenwôordigieng die bestoat uut de Senoat en 't Uus van Ofgevoardigdn.

In Amerika betoaln ze met Amerikoanse dollars. Êne dollar is 't zelfde gelik
0,7388 euro's (20/03/2010). 'n Dollar es ôok in veel andre landn ter weireld
gebrukt om gemakeliker te betoaln of ip reize, surtout in Oazië.

Amerika e veel nationoale parkn. Vôorbeeldn dervan zyn de Grand Canyon, Monument
Valley, Yellowstone en Death Valley.



https://vls.wikipedia.org/wiki/Vandemoortele

Vandemoortele es een bedryf uut Yzegem die em bezigoudt me voedienge, mêer
bepoald diepvries productn voo de bakkery en margarine en vettn.

Vandemoortele es in 1899 ipgericht deur Constant en Adhémar Vandemoortele,
voader en zeune. Ze moakn veevoer op boasis va lynzoad en kôolzoad. In 1912
pakkn Adhémar en Edgard de fabrieke over.

In 1936 goan ze over tot et moakn va toafelolie deurda ze een êeste raffinadery
in gebruuk pakkn. Ze groein rap tot een belangryke producent va oliën in België,
woar da ze 20% van de productie in andn ein kort vôor de twêede Weireldoorloge.
Ze kôopn ôok ee nieuwe installoatie voo et ardn va oliën en voo't extraheern va
olieoudende zoadn.

Achter de twêede weireldoorloge pakkn ze de droad were ip, en groein uut tot nen
speler ip Europese schoale ip het gebied va olie, margarine, vettn, mayonaise,
bakkery en sojaproductn. In 1947 koomn ze me olie in flessn ip de markt. Ze
begunn udder ôok ip te splitsn: in 1955 Metro (doet et vervoer voo de groep), in
1978 NV Vamix (productie van bakkeryproductn), in 1980 NV Alpro, die em richt ip
soja productn en in 1989 noo Wevelgem veruusd.

Ze groein ôok deur overnoames te doen: in 1951 Albers uut Lier, woardeure da
Vandemoortele udder in de margarine stort, in 1969 de margarinefabrieke Meyer
Lippinghausen uut Duutsland en in 1989 de NV Vleminckx uut Herent, woar da ze
mayonaise moakn. De groei in Europa komt deur overnoames va verschillende
concurrentn in Vrankryk, Duutsland, Zuud- en Ôost-Europa. In 1991 bouwn ze een
fabriek in Iengeland, en loater komt er doar nog een twêede by (1999). Vanof
1998 weird Vandemoortele ipgesplitst in drie ofdêliengn en goan ze vôort me
overnoames in België, Olland, Itoalië, Spanje en Vrankryk.

Der weirk'n 5000 minsn in twoalf Europese landn. In 2014 oan ze nen omzet va
1.269 miljoen Euro.



https://vls.wikipedia.org/wiki/VTM

VTM (Vlaamse Televisie Maatschappij) is e commercieeln televisiezender in
Vloandern die is opericht op 1 februoari 1989. Ie makt ounderdêel uut van de
Vlaamse Media Maatschappij (VMMa).

Vôorn VTM wos de BRT 'n ênigstn Vlamschn post. Patrick Dewael, toen minister van
Cultuur, wilde doa veranderieng in briengn. Van 't moment da televisiereclame
toeeloatn wos, koste VTM begunn. De grôte vôortrekkers van de zender woarn Mike
Verdrengh en Guido Depraetere. Zyder kwaamn van de BRT en woarn kwoad da ze doa
nunder goeste ni kostn doen.

In 't begun woarn veel programma's redelik simpel van opzet, peis moa an Het Rad
van Fortuin en De Juiste Prijs. Zelfs de nieuwsuutzendiengn woarn espress e
bitje makkeliker emakt dan by de concurrensje. 't Verwyt kwaam ol rap da VTM de
menschen dom makte. Moa 't succes wos enorm: eind joarn '90 addn ze e
marktandêel van round de 35%.

Mike Verdrengh reageerde in De Standaard (17/11/2000) geprikkeld op de kritiek.
E zegt byvôorbeeld me reedn da VTM 'n êestn Vlamschn soap ed ebrocht. Toch is 'n
nie blind: e gift toe dat er programma's woarn mè letter kwaliteit.

Enigte joarn èin ze ôok een twa nieuws gemakt, at er e twadde gebeut keuje olsan
een filmke of ne foto deure zendn noa 4040 me junne telefung. Zidurr gebrukn da
ton in under nieuws ofleveringn of weet 'n azô dat der doa een twa gebeurt is en
komn of.



https://vls.wikipedia.org/wiki/Twidde_Weireldoorloge

'n Twiddn Weireldôorlog is 't twidde conflict woaby da bykan hêel de weireld
betrokkn wos. E deurde van 1 september 1939 tot 2 september 1945.

Toun da Duutsland Pooln binnviel op 1 september 1939 kwamt er e hêeln mekaniek
op gank va landn die party koozn voe 't êen of 't ander land.

Achter 'n Êestn Weireldôorlog (1914-1918) wos Duutsland 'n grôotn verliezer. Ze
verlôorn stikkn land en ze moestn e grôotn schuld oflossn an d'ander landn die
gewonn addn. Vele Duutschers voelnde nunder te zwoar gestraft. Doa komt nog by
dat hêel de Westersche weireld in een economieschen crisis zat achter de
beurskrach van 1929. 't Land zat hêle an de ground. Dat wos e goein fong voer
etwien met e grôotn zucht na macht lik Adolf Hitler. In dienn tyd kwaamn oek de
extreme partyen (mi nunder extreme gedachtn) sterk opzettn in Europa: zowel
extreem-lienks of extreem-reks woarn goed vertegenwôordigd in de parlementn.
Hitler kwam, op e democratische maniere, an de macht in Duutsland. Ze party, de
NSDAP (Nazionalsozialistische Deutsche Arbeiterpartei), krêeg de steun van 't
grôotkapitoal, die benauwd woarn va de communistn. E wos Rykskanselier verkoozn
op 30 januoari 1933. Oundertusschn adde Hitler ol boundgenôotn verzoameld in de
reiste va de weireld (Japan en Italie zyn de belangrykste).

Hitler wilde Lebensraum voe de Duutschers. Ander ezeid: e wilde ander lann
verovern. E begoste mi gemakkelikke brokkn in 1936 ('t Rynland) en 1938
(Ôostnryk). Die gebiedn woarn in 't verleedn ol by Duutsland, dus in 't
buutnland wos 't er ni vele protest teegn de polletiek va Hitler. Ze peisnde da
'n ounger va de nazi's nu estild gienk zyn. Chamberlain en Daladier, d'êeste
ministers van Iengeland e Vrankryk lietn zelfs gebeurn da Duutsland oek
Sudeetnland (in Tsjechoslovakije) koste inneemn. In 'n uutkom va 1939 annexeerde
Duutsland hêel Tsjechie, e 't buutnland liet nog ossan olles gebeurn, oek ol
adde Duutsland 't Verdrag va Versailles ol kweetnioevele overtreedn.

Op 1 september 1939 viel Duutsland ze gebeur binn: Pooln. Iengeland e Vrankryk
addn beloofd a Pooln da ze nunder giegn elpn, en dus kostn ze nu nie angers of
nunder legers te mobiliseern. 'n Twiddn Weireldôorlog wos officieel begunn.
Hitler moeste nem in 't begun moa concentreern op e poar frountn, want en adde e
slim nie-aanvalsakkôord etêkend mi Stalin in ogustus 1939: de Russn giengn
Duutsland ni anvolln en omgekêerd ('t zogezeide Molotov-Ribbentroppact, of 't
Duvelspact). Oek de Amerikoanders bemoeidn nunder in 't begun niê. Hitler adde e
Blitzkrieg (e styven rappn ôorlog zounder vele tegenstand) vôorspeld en da kwam
oek uut. Op 9 april 1940 viel Duutsland binn by Denemarkn en Nôorweegn. Op 10
mei van da joar giengn Belgie, Luxemburg e Nederland d'ran. In êen zwoai wilndn
ze oek Vrankryk inneemn, moa da gieng e bitje moeilikker. Op 't ende van juni
'40 gaavn de Fransche nunder over. Hêel 't Fransche wos nu bezet, buutn e klêen
stiksje: in Vichy collaboreerde maarschalk Pétain mi de Duutsche en doa kost 'n
e bitje zyn eigen goeste doen. Generaal De Gaulle vluchtte weg na Londn, e
leidde doa 'n opstand va de Fransche. In 't Westn blêef ollêne nog Iengeland
over da ni bezet wos. Winston Churchill, 'n Êestn Minister, wos doa de grôte
man. Hitler probeerde mi ze luchtmacht, de Luftwaffe, heel Londn te bombardeern,
moar utendelik wos de RAF, de luchtmacht van d'Iengelsche, te sterk.

Ruw ezeid zou je kunn zeggn da Hitler 'n ôorlog beguste verliezn op 't moment
dat 'n Rusland wilde anvolln. Napoleon Bonaparte ad dat ol e ki eprobeerd, moa
dat wos e fiasco. Deur 't Duvelspact wos Hitler in ze rik edekt, moar e beseft
da dat ni koste bluuvn deurn: de Russn mobiliseernde ossan moa mêer troepn an de
grenze mi Duutsland. Doarom wilde Hitler êest attakkeern in de plekke va verrast
te zyn deur Stalin. Bovendien woarn d'r in Rusland oek grôte oliereserves.

Op 7 december 1941 volln de Jappn e legerbasis van d'Amerikoanders an op Hawaï:
Pearl Harbor. Japan adde in de joarn doavôorn an expansje edoan. De Volkernbound
(de vôorganger van de Verenigde Naties), en Amerika in 't bezounder, addn wel
eprotesteerd, moa 't ielp ni. Mi nunder stoutn anval op Pearl Harbor wilnde de
Jappn de marine van de Amerikoanders kapot moakn. Da lukte moa gedêeltelik, want
de vliegdekscheepn van Amerika lein doa ni. En vele ander scheepn kustn nog
vermakt zyn. 't Gevolg wos da Amerika nu betrokkn wos by 'n Ôorlog. E joar
loater, in mei 1942, verlôorn de Japanners ol een êeste ki serieus van
d'Amerikoann. 't Begun van 't ende voe Duutsland e ze boundgenôotn.

Van 1942 vors begunt Duutsland op ol de frountn te verliezn. In Nôord-Afrika (de
veldsloagn by El Alamein) verlôor 't Afrikakorps va Erwin Rommel van de Brittn
va maarschalk Montgomery. Japan verlôor de slag by Midway: nunder marine krêeg e
zwoarn klop. In Europa zelve deurde 't tot 10 juli 1943: de Geallieerdn lannde
in Sicilië en kostn e bitje met e ki Italie veroovern. Op D-Day, 6 juni 1944,
wos 't hêlegans edoan mi de Nazi's: de Geallieerdn lannde oek in 'n Normandie.
Ze kunn oprukkn toet in Berlyn woa da Hitler in april 1945 ze zelven te kort
doet. Op 7 mei 1945 capituleert Duutsland officieel.

Op 't ende van 'n ôorlog doen de soldoatn die Duutsland en de bezette gebiedn
veroovern gruwelikke ountdekkiengn: de concentroasje- en uutroeiingskampn, lik
Auschwitz in Pooln. In die kampn brochtn de nazi's ol die menschen tope die
volgens nunder doctrine Untermenschen woarn (zeg moa: krapuul): joodn,
sigeuners, homo's, communistn, intellectueeln,... De nazi's addn e hêeln
systematiek uutepeisd voun nunder grôte vyann zo efficiënt meugelik uut te
roein.



https://vls.wikipedia.org/wiki/Tope_(Woelmuus)

Toopn of tolpn (Microtus arvalis) zyn e sôorte muuzn die in West-Vloandern
olgemêen vôornkommn.

Van uutzicht trekkn toopn up geweune muuzn, mo ze verschilln egliek redelik styf
van makoar. Nundern steirt is korter (maximum 5 cantimeiters) en 't stoat oar
up, z'enn klinder ortjes en oogsjes en nundern kop is rounder. Ze kunn tout 12
cantimeiters lank kommn en 50 gram weegn (de vintjes, de wuvetjes e bitje
miender). Van kleur zyn ze bruun-grysde.

Toopn kommn verre in hêel Europa en grôte stikkn van Azië vôorn, tope me nog e
hêeln oop aar sôortn van 't zeste geslacht Microtus. Buutn in stravve busschn en
styve natte streekn, kunn ze overol eirn, vaneigns ouk up stikkn met olle sôortn
kôorn en grounsels. In nateurlikke streekn eetn ze ges, mor up stikkn eetn
z'olle sôortn plantn en kwêekn z'ouk vele zidder.

Toopn leevn nie ol te lange, e goe 4,5 moandn. Ze kunn ol jounksjes krygn achter
33 doagn, wuvetjes kunn ol achter 13 doagn vul estookn zyn. Ze kunn 3 nestn enn
tusschn moarte en oktober, woarachter dan ze dôod goan.

Nunder nestn zittn e cantimeiter of 30-40 ounder de ground, mo ze groavn gin
tunils, ze moakn e sôorte van gangn tusschn 't ges woarin dan ze leevn. Ze moakn
ezô e hêel systeim woa dan ze verre nôois buutn goan. Z'en ollemoale e
territorium, mor an der te vele toopn zyn, leevn ze oltemets ouk in kolonies, ol
gebeur et ouk dan ze en aar territorium zoekn (mêestol omdan der nie enoeg
wuvetjes zyn). Klemmn en kunn ze nie ol te goed.

't Zyn ouk nog wel bêestn die toopn eetn. Stekveugels (lik vookn) en uuls zyn
veugels die derup joagn, olle sôortn marters die oul ier leevn (wezels en
fiesjows) en vaneigns ouk vossn en kattn.



https://vls.wikipedia.org/wiki/Thorntonbank

De Thorntonbank es ne lange zandbank vôor de Vlamsche Kust. De Thorntonbank ligt
à peu près dertig kilomeitrs uut de kust, ter ôogte va Zêebrugge en Knokke. Ie
es 20 km lank en es oungeveer 25 meiters ôger dan de omriengnde geulen. Toch
ligt ie nog oltyd ounder de zêespiegel. Ze peizn da de noame komt van John
Thornton, ne Britse cartograaf uut de 17de en 18de êeuwe.

Deur zyn liggienge (juste uut et zicht van de toeristn an de kust en weg van de
voarroutn van de oceaanschumers) es de Thorntonbank uutgekoozn om een
windmeulnpark ip te bouwn. Ip 24 juni 2003 eit et bedryf C-Power de concessie
gekreegn om een windmeulnpark te bouwn met de noame 'Farshore': 't zou goan over
60 windturbines van elks 5MW, goe vo eletriek vo 600.000 menoagen. C-Power es
een consortium va vuuf Belgische bedryvn. Ip de 23ste meie van 2007, noa nen
lange lijdnsweg om olle vergunniengn round te krygn, begonn ze met de bouw van
de sokkels van de windmeulns. 't Zyn vo 't moment de groatste en strafste ter
weireld.



https://vls.wikipedia.org/wiki/Thor_Hushovd

Thor Hushovd (18 januoari 1978, Grimstad) is e Nôorschn coureur die sedert 2009
voun Cervélo Test Team rydt. En is surtout ekend voun zyn sprints en zyn
tydryen, ol rydt 'n oek goed in de Vlamsche klassiekers.

Hushovd wos êen van de beste beloftn van zyn tyd en ne won oundermêer 't
weireldkampioenschap tydryen, Parys-Roubaix en Parys-Tours in zyn latste joar,
1998. E wos up 't ende van da joar stagiair en kwam echt prof 't joar derup. E
het bykan hêel zyn carrière byn Crédit Agricole ereen, in 2009 is 'n veranderd
no Cervélo, achter da Crédit Agricole uutschidde.

En het oundertusschn surtout rittn en de punteboais in de grôte roundn ewonn,
semi-klassiekers lik 'n Omloop 't Nieuwsblad en Gent-Wevelgem, 't Nôors
kampioenschap en ol wel êreplekkn hoald in platte klassiekers lik Parys-Roubaix
en Milaan-San Remo. Zyn punteboais pakt 'n surtout deur zyn regelmoate: in 'n
Tour van 2005 won 'n de groenn boai zounder e rit te winn, in 'n dienn van 2009
intje, Cavendish wont er zesse. In 2006 wont 'n proloog en muchte 3 doagn 'n
gilvn boai andoen, in 'n êestn sprint krêeg 'n e PMU-handje teegn zyn arme,
woadeure dat 'n en indelikse neuke hadde.



https://vls.wikipedia.org/wiki/Thomas_Hobbes

Thomas Hobbes (Westport (Wiltshire), 5 april 1588 – Hardwick Hall (Derbyshire),
4 december 1679) wos nen Iengelschn filosôof.

Hobbes wierd olgemêen gezien lyk êen van de groundleggers van de moderne
polletieke filosofie. Zyn bekendste werk es zyn in 1651 uutgekommn boek
Leviathan.

Thomas Hobbes wierd ip 5 april 1588 geboorn in Westport, wa nu ounderdêel es van
Malmesbury in't Iengelsche groafschap Wiltshire, in tydde da Iengeland bedreygd
wos deur de kommendn invol van de Spoansche Armada. Over zynne jeugd es ter
bikkans nietn gekend, zelfst de noame van zyn moeder es niet bewoard. Zyn
voader, die ôok Thomas noemde, wos dominee in Charlton en Westport. Thomas
Hobbes ad e ryke suukernoenkel langs voaderskant, Francis Hobbes, die welgesteld
wos deur de commerce. Thomas' voader moeste zy vrouwe en kinders achterloatn
toenda tie gedwoungn wierd na Londn te vluchtn achter datn buutn an zyn eign
kerke in battroage grakte me nen andern predikant . Voader Hobbes liet ierby zyn
menoage dus in andn van zyn broere. Thomas Hobbes zelve wierd an zyn vier joar
ipgeleyd in de kerke van Westport, woarachter em na de grammarschool in
Malmesbury gienk en vodder na e privé-schole, geleyd deur Robert Latimer, nen
ofgestudeerdn van d'universiteyt van Oxford.

Round 1603 wierd Thomas Hobbes toegeloatn an d'universiteyt van Oxford, woar em
Magdalen Hall bezocht. Den chef van Magdalen Hall, John Wilkinson wos nen
puriteyn die Hobbes redely beïnvloed ed. In 1608 oalde Hobbes zyn Bachelor of
Arts. Derachter wierd em deurr Sir James Hussey anbevooln lyk perseunlyke
begeleyder (tutor) van William, de zoon van William Cavendish, 2e groaf van
Devonshire en baroung van Hardwick. Me die anstellienge begoest Hobbes'
leevnslange liansje met d'oadellyke familje Cavendish.

Hobbes begeleydde William Cavendish op zyn teffrente reizn (de zogenoamde grand
tour die ryke jounges van oadel in die tyd maktn). Byst die reizn koest Hobbes
em vodder weetnschappelyk ountwikkeln en leyde em contacten me buutnlandsche
gelêerdn. Achter da zyn werkgeever wos estorvn vound em nief werk lyk tutor van
de zeune van Gervase Clifton.

In 1631 kwam Hobbes ipnief in dienst van de familje Cavendish. Je wierd de tutor
van de zeune van zyn vroegern lêerlieng, William Cavendish, ip da moment den
toekomstign derdn groaf van Devonshire. In de zeevn joarn tusschn 1631 en 1638
wos Hobbes nie ollêene actief lyk tutor, mo breydde em ôok zyn eign kennisse van
de filosofie uut. In 1636 bezocht em Firenze, woar em in contact kwam me
Galilei. Vermoedelyk rakte nem doar bekend me de troageydswet van Galilei. Ne
rakte der van oovertuugd da constante beweegienge de nateurlyke stoat van olle
dingn es. Loater participeerde ie an filosofische discuusjegroepn in Parys die
surtout g'organiseerd woarn deur Marin Mersenne. Vanof 1637 beschouwde Hobbes
zyn eign lyk filosôof én weetnschapper.

't Verlôop van d'Iengelsche Burgeroorloge (1642-1651) makte e grôote impresje ip
Hobbes en zo ne grôotn invloed en ip zyn polletieke filosofie. Me da Hobbes
keuniengsgezind wos, moest em uut Ingeland vluchtn. Zyn belangrykste polletieke
werken, De Cive en Leviathan, zyn in die periode eschreevn. Ne schreef ôok ne
commentoar ip René Descartes zyn Meditoasjes.

Keunienk Koarel II spêeldigde e belangryke rolle in de beschermienge van Hobbes
toenda 't Britse Loageruus in 1666 e wetsontwerp indiende da atheïsme en
goddelôosheyd strafboar makte. Surtout de religieuze idee'n uut Leviathan kwoamn
ierveure in anmerkienge. Hobbes was scheetebenauwd vo lyk schismatiek en ketter
te word'n anzien: ne verbrandde zelfs sommigste van zyn compromitterende
artikels. Round dezelfd'n tyd dee em ounderzoek na de statusse van de wettn over
kettery woavan de resultoatn in drie korte dialôogn wierdn angekoundigd, die in
1668 in byloage an zijn Latynsche vertoalienge van de Leviathan wierdn
bygevoegd. In die byloage probeerde Hobbes te toogn da, me da 't "High Court of
Commission" wos ipgeheevn, der gêen êen gerecht van kettery bestound woaran em
verantwôordienge moeste ofleggn. Ôok koest er nietn kettery zyn, behalve
verwerpienge van de gelôofsbelydenisse van Nicea, wa volgens Hobbes de Leviathan
nie dee.

't Êenigste gevolg van de nieve wet wos da 't vo Hobbes wierd verbood'n van in
Ingeland uutgoavn te publiceern over ounderwerpn die goan over 't mienschelyk
gedrag. D'ediesjes van zyn werkn uut 1668 wierdn doarom in Amsterdam gedrukt.
And're van zyn geschriftn zyn mo achter zyn dôod oopnboar gemoakt, woarounder
Behemoth: the History of the Causes of the Civil Wars of England and of the
Counsels and Artifices by which they were carried on from the year 1640 to the
year 1662. Byst êenigte tyd wos't an Hobbes zelfs nie gepermitteerd vo te
reageern ip publikoasjes, wa zyn teegnstanders ôok over em zeyd'n. Oundanks die
beperkiengn wos zy repuutoasje in't buutnland nog enorme. Teffrente hêern van
oadel en weetnschappers kwoamn vôor em nor Iengeland.

Zyn latste werkn woarn en ipmerkelyke combinoasje: in 1672 kwam ter en
autobiogroafie in Latijnsche verzn uut en e vertoaling van vier boekn van den
Odyssee in "krachtig" Iengels rym. Da latste werk wierd in de joarn derachter
ofgewerkt wannêer em e complêete vertoalienge van ozowel de Ilias os den Odyssee
publiceerde.



https://vls.wikipedia.org/wiki/Tachtigjoarign_Oorloge

De Tachtigjoarign Oorlog (1568 -1648), ook de Nederlandsn ipstand genoemd, is de
stryd die binst de 16e eeuwe uutbrak in de Lêge Landn en die begost is als
ipstand teegn ’t machtigste Ryk in Europa, et Spoansche Ryk van Filips II van
Spanje. Dat dien ipstand uutgegroeid is tout ’n ounafankelikeidsoorlog lag an ’t
engagement van vele oge oadelikkn die under begostn te verzettn teegn ’t
intolerant katholicisme van Filips II en z’n ounbegrip vo de bevolkinge. In
1567, achter de Beeldnstorm, zound Filips d’n ertog van Alva als landvoogd in
ipvolginge van Margaretha van Parma (’n buutnechtelik kind van Karel V), vor
orde ip zoakn te stelln. Mè zyn schrikbewind teegn ketters wildegt ie ’t
protestantisme uutroein. Mo deur da keiard iptreedn wierd d’n ipstand nog
angewakkerd en brak de Tachtigjoarign Oorlog uut in 1568. De leider van d’n
ipstand en ook de stamvoader van ’t uus van Nassau was Willem van Oranje (Willem
de Zwijger). Uuteindelik leidde d’n oorlog tout de ounafankelikeid van de
Republiek der Verenigde Provinciën, die erkend wierd deur de Vrede van Münster.



https://vls.wikipedia.org/wiki/T%C3%AArzyne

E têrzyne of terza rima uut de dichtkunste is e stanza-vorm mê rymn, vôgns e
bepoald in mekoar oaknd drielynig vers-scheema. Têrzynn wierdn vo den êeste kêe
gebruukt deur den ietaljoansche dichtre Dante Alighieri.

De lettrlikke vertoalienge van 't Italjoans terza rima is "derde ryme". Têrzynn
zyn drie-lynige stanzas mê kettynk-rymn vôgns 't patrôon A-B-A, B-C-B, C-D-C,
D-E-D. Dr is gin begrenzienge an 't antal lynn, mo gedichtn of dêeln van
gedichtn geschreevn in têrzynn endn of mê 'n ynkle lyne of mê e koeplêt en z'
êroaln 't rym of de middlste lyne van de latste têrzyne.

't Êest gekend gebruuk van têrzynn is te vienn in Dante zyn Goddelikke Komedie.
By 't scheppn van de vorm zoe 't kunn dat Dante oendre den invloed stoend van de
sirventes, e lyriesche vorm die de Provencoalsche troebadoers toepastn. 't
Drielynig patrôon zoe kunn de bedoelienge ên van te verwyzn no d' Illige
Drievuldigeid. No 't vôorbêeld van Dante woarn dr andre dichters, woaroendre
Francesco Petrarca en Giovanni Boccaccio, die begostn die vorm achtre te doen.



https://vls.wikipedia.org/wiki/T%C3%A9touan

Tétouan (uut de Berbersche toale : ⵜⵉⵜⴰⵡⵉⵏ ; Aroabiesch : تطوان ; Spoans :
Tetuán; Fransch : Tétouan) is e stad in Nôord-Marokko. De Berbersche noame wil
lettrlik zeggn "d' oogn" en figeurlik "de woatre-bronn". Tétouan is êen van de
twêe belangrykste haavns van Marokko an de Middellandsche Zêe. 't Ligt ip korte
afstand van de Stroate van Gibraltar, en 60 kilomeetrs Ôost-Zuud-Ôost van
Tanger. In 2004 ad de stad 320 539 inweuners. Tétouan zyn burgrlikke vlieg-haavn
Sania Ramel is geleegn ip 6 kilomeetrs no 't Ôostn.

't Aroabiesch is d' offisjêele toale mo z' is nie alledoags gebruukt. De stad ê
zyn eign streektoale , e speesjoale steedlikke variante die verschilt van 't
Zjebli-Arabiesch uut de streeke . Echtre, 't Zjebli-Arabiesch is oovrêersnd
omdatr menschn uut de landlikke omgeevienge undre gevestigd ên by de landvlucht
in de twientigste êewe . 't Gebruuk van 't Fransch en 't Spoans is nog oltyd
wydverspreid speesjoal in zaakn- en intelektwêele middns. De belangrykste
godsdienste is den Islam; dr bestoan klêene gemêenschappn van kristnn en joodn.



https://vls.wikipedia.org/wiki/Studio_Brussel

Ip 1 april 1983 was er den êeste uutzendienge. Er waarn nog nie zo vele
programma's en juuste ip de spitsuurn werd er e twa utgezondn in de streke van
Brussel. De doelgroep wos de weirkende Vloamieng in Brussel. Mo de zender at
mêer en mêer succes, dus kwaamn der meer programma's en zondn ze nationoal uut.
De doelgroep wos vanof ton de jeugd. De zender speelt surtout alternatieve en
zwaardere muziek. Da komt omda da ip commerciele zenders nie zo vele wordt
gedraaid.

Oloewel da Studio Brussel nie zô veel martandêel eit, zyn ze toch redelyk
invloedryk omda ze als êestn ip de nieuwst muziektrends springn, vôorol in de
Rockmuziek. Veel van under presentatoorn zyn ôok deuregroeid noa de TV: Peter
Van De Veire, Chris Dusauchoit, Chantal Pattyn, en Lieven Van Gils zyn doar een
poar vôorbeeldn van. Êen van de mêest gewardeerde programma's, Het Leugenpaleis,
es zelfs vertoald gewist noa de TV (en nomde doar Peulengaleis. Het mêest
beruchte programma uit de geschiedenisse van Studio Brussel es zounder twyfel
Hallo Hautekiet gewist, woar da't er vrêe gelachn weird me het dialect van de
minsn in't olgemêen, en met het West-Vlamsch in't byzounder.



https://vls.wikipedia.org/wiki/Stoatie_van_Roeseloare

De Stoasje van Roeseloare is e stoasje langs de spoorlyne 66 (Brugge - Kortryk)
in 't center van de stad Roeseloare. De drie spôorn liggn ip e verhoogde berm.
De L-trings Brugge-Kortryk, en de IC-trings Ostende-Kortryk-Rysel stoppn in
Roeseloare.

Overtyd wast er ôok nog de spôorlyne 64 (Yper - Roeseloare) en de spôorlyne 65
(Roeseloare - Mêende - Fransche grenze).

De stoasje van Roeseloare wordt hêlegans vernieuwd. 't Stoasjegebouw uut 1977 en
d'omgevinge woarn nie styf antrekkelik mêe. Doaby vormn 't gebouw en de viaduct
ôok e barrière tusschn 't center van de stad en Krottegem, 't ôostelik
stadsdêel. 't Is de bedoelienge van die twêe stadsdêeln were te verbiendn.

De werkn zyn gestart in 2009 en alles zou moetn gerêed zyn teegn 't ende van
2013. De stad Roeseloare, den NMBS-Holding, Infrabel en De Lijn investeern
tegoare 35 miljoen euro in 't project.

An de zuudkant van de stoasje komt er e grôot pling woa da voetgangers, velo's
en oopnboar vervoer voorrang krygn. De nôordkant is vo 't autoverkêer. Doa komt
er ôok e nieuwe oundergroundse parkieng. An d' ôostkant komt er e nieuwe
autobusstoasje.



https://vls.wikipedia.org/wiki/Stive_Vermaut

Stive Vermaut (Ostende, 22 oktober 1975 - Roeseloare 30 juni 2004) wos nen
West-Vlamsche coureur uut Ichtegem, die vôorol bekend es deur zyn vroegtydig
overlydn deur nen artstilstand. Doarvôorn wos 't ie ol gestopt me koersn voo
artklachtn.

Stive Vermaut eit zyn (korte) carrière begonn by de Lombarden, de jeugdploeg van
Michel Pollentier. In 1998 begost ie als beroepscoureur by Vlaanderen 2002. In
1999 woun 't ie de bergprys in de Ronde van de Toekomst. In 2000 krêegn e
contract by US Postal. Doa voen ze nem juste ni goed genoeg en ne moest in 2001
veruuzn na Lotto. In de Tour de France van 2001, et 'n schône dingn etoogd. En
attakkeerde dikkers en in de Pyreneejn et 'n e straf nummer opevoerd da nem vele
tydwinste opleverde. In 't eindklassement wos 'n 36sn.

Achter dat ze in 2002 een angeboorn artafwykienge by em vaststeldn, es 't ie
gestopt me koersn. Achter een ounderzoek van specialistn in Amerika eit ie nog
een korte come-back gemakt in 2003. Moar ton dat ie weer probleemn kreeg es 't
ie begonnen me een fietszoake. Ip 13 juni 2004 es 't ie in coma gerakt deur nen
artstilstand en iets loater es 't ie ton gestorven.

De Omloop van de Westhoek, e wedstryd vo eliterenners zounder contract en
beloftn, noemn ze nu ouk Memorial Stive Vermaut.



https://vls.wikipedia.org/wiki/Stijn_Devolder

Stijn Devolder (Oarelbeke, 29 ogustus 1979) es nen West-Vlamsche coureur. Omda't
ie nogol redelik omôge kan ryn en nen goein tydryder es, weirdt ie gezien als de
bestn rounderenner va België van 't moment. 't Is ne coureur die initiatief
durft te pakkn at ie goeie bêenn eit en ni te vele rekent, moa geirn deurevlamt.
Ie es van Sellewie, nen wyk in Deirlyk.

Stijn Devolder es ols dertienjoarige begonn by de wielerclub 'De Schildpadden'.
In 1994 es't ie overgestapt noa de amateurploeg De Kortrijkse Groeningespurters.
By de nieuweliengn wos 'n ol froai goed (oundermêer en overwinnienge in 'n
klemkoers van Forrières), mo 't is surtout byn de juniors dat 'n en echtn topper
kwam. In zyn êeste joar wos 't ol 'n twin in 't Belgisch Kampioenschap in
Rinnegelst achter Kevin Proost. E won oek twi joar tereke de Rounde van
Vloandern. Ie es't er gebleevn tot in 1999. Doarachter es't ie begunn ryn by de
Merckx-boys, omda't ie ozô mêer internationoale wedstrydn koste ryen.

Ze beste joar byn de beloftn wos 2001, woarin dat 'n de Vlamschn Pyl, de GP
Woaregem, Zesbergnprys in Oarelbeke en d'eindzege in de Rounde va Luuk. E muchte
da joar oek stoage doen byn Mapei, mor e contract en krêeg 'n doa nie. E muchte
oek nie no 't weireldkampioenschap da joar. Byn Vlaanderen-T-Interim krêeg 'n
wel e contract en kus 'n egliek prof kommn.

In 2002 es't ie prof gekoomn by Vlaanderen-T-Interim. Achter een poar
ipmerkelike prestoaties (twidde in de GP Fayt-le Franc en derde in de E3 Prys
Vloandern en êreplekkn in de Rounde van Vloandern, Rund um Köln en de Vierdoagse
van Duunkerke) mocht ie begunn by US Postal ounder Dirk Demol in 2003. In 2004
eit ie zyn êeste overwinnienge gehoald by de profs: ne rit in de Vierdoagse van
Duunkerke. Stillekesan weirdt ôok duudelik da't ie rounderennercapaciteitn eit,
wa da leidde tot êreplekkn in vee roundes. In 2007 kwam doavan de bevestigienge,
deur zyn eindoverwinnienge in de Rounde van Ôostnryk. Loater ip 't joar eit ie
ôok nog êne dag de goudn trui gedroagn in de Rounde van Spanje, omda't ie êestes
stound in't klassement. In 2008 kwam et vôorlôpige ôogtepunt van zyn carrière
toen da't ie de Rounde van Vloandern won. Hêel de finale zat Devolder mee van
vôorn, en ip e goeie 20 kilomeiters reed ie ollêne weg en blêef 't ie sterk
deuregoan tout in Meerbeke. In 2009 deed ie da nog ne kêe over, nu vertrokt ie
vanuut een kopgroepke va vier man ip de Meur van Geraardsbergn.



https://vls.wikipedia.org/wiki/Steve_Ramon

Steve Ramon (°Brugge, 29 december 1979) is e professioneeln Vlamschen
mottocrosser.

Steve Ramon komt nu uut in de GP MX1 klasse. E rydt voe 't moment (2010) met e
Suzuki 450. Ze bynoame is Da Bomb. Ramon is e styf regelmoatigen crosser zounder
uutschieters. E krygt dikkers 't verwyt dat 'n ni ard enoeg is in de duels, en
te makkelik e concurrent lat passeern.

In et sezoen 2007 es't ie weireldkampioen gekoomn. Het roare an die
overwinnienge wos da't ie doarvôorn gin êen overwinnienge in een individuele
wedstryd nôdig oat: e won nu en ton wel e keir e reekse, moar e pakte nôois
d'eindoverwinnienge. Ramon adde ouk e bitje chance dat Coppins, die leider wos,
gekwetst is uutgevolln. Ie es ôok Belgisch kampioen gekoomn in Orp-Le-Grand.

Op 20 april won Steve Ramon zyn êestn Grôotn Prys. In de Grôotn Prys van Spanje
wont 'n dêeste reekse. En omda 't zo styf rinde, en hêel 't parcours in môze
wos, en ze de twidde reekse nie mi moetn ryen. In de latste manche van 't sezoen
koste Ramon zyn achterstand op David Philippaerts (Italie) ne mir inoaln: en
endigt 'n twiddn in 't algemêen klassement en is dus vice-weireldkampioen.

E sezoen die ni styf succesvol wos. En adde e breuke an zyn nekke, en doadeure
kost'n lang ni meidoen. 't Wos 'n êeste keir sedert 2000 da Steve Ramon in 't WK
ni by d'êeste 4 endigde.



https://vls.wikipedia.org/wiki/Spoansche_Nederlandn

De Spoansche Nederlandn wos de noame vo de Zudelikke Nederlandn achter dan de
noordelikke provinsjn under ounofankelik addn verkloard van Spanje (in 1588).

Den Spoanschn keunienk Filips II trok em et liefst van ol niet te vele an van
die voor em problemoatische Lêge Landn. 't Es doamè dat 'n in 1598 et besteur èt
overgedreegn an de aartsertoogn Albrecht en Isabella, die zo goed lik
ounofankelik kostn regeern. Moa deur dan ze zynder gin kinderns addn gekreegn,
zyn de Lege Landn achter 'n dood van Albrecht in 1621 weregekeerd ounder de
Spoansche krone. Da wos voorof zo ofgesprookn in e geheime clausule. Vanof toun
stelde Filips II Spoansche gouverneurs an die ier kwoamn besteurn.

De Spoanschn tak van et Uus van Habsburg liep dood, en zo kwam d'r in Spanje et
Uus van Bourbon an de macht. 't Gevolg wos da de Zudelikke Nederlandn an de
Oostnryksche Habsburgers toe kwoamn. Da gebeurde officieel mè de Vrede van
Utrecht in 1713. In da joar kwoamn de zudelikke stoatn ounder 't gezag van de
keizer van et Illig Rôoms Ryk en spreekn me van de Ôostnryksche Nederlandn.



https://vls.wikipedia.org/wiki/Spaansche_ratte

E Spaansche ratte (oek wel cavia, Cavia porcellus, Ostens ratje of zeeratte) is
e knoagdier die ôorsprounkelik uut Zuud-Amerika komt. Ze zyn indeliks vele houdn
voun compagnie.

In 't wilde eetn Spaansche rattn surtout ges en eetboare plantn die doar oek
groein.

Spaansche rattn zyn oek styf ediend me ves teetn, mo ze meugn vaneigns nie olles
eetn. Buutn ges (en olle variantn dervan, lik vesche terwe), zyn der nog e masse
plantn dan ze meugn eetn, lik beddezêkers, ganzemeur, wegebree, karootn,
chicongs, bêetn, roapn, kloavers, melkwiet, appels en nog wel 't êen en 't aar
(best probeern, sommigte rattn zyn indeliks zindelik, aar eetn verre olles). 't
Is styf belangryk dan ze enoeg vitamine C binn krygn, want ze kunn dadde, juuste
lik menschn, nie zevve anmoakn (vitamine C zit in de mêeste vesche groonsels en
fruut). Beuterbloemn meugn ze zeker nie eetn, mo mêestol loatn ze dedie egliek
stoan. Patatteloof en rabarber zyn oek vergif voun nunder en saloa krygn ze
beter oek nie, omdan ze doa de schyte van kunn krygn (woavan dan ze mêestol dôod
goan).

In de zomer meugn ze zeker buutn zittn (an der êentige in je peloeze zittn, moe
je je ges nie ofryen), mo ze moetn e kot (ze moetn droge kunn zittn en ze moetn
schouwte en) hen en best êentige plekkn woa dan ze ounder kunn kruupn omdan de
klintjes gemakkelik epakt zyn deur kattn of veugels gelik kroain en eksters.
Oudere bêestn zyn mêestol te grôot en te stout voun kattn.



https://vls.wikipedia.org/wiki/Solnhofen

Solnhofen is een gemêente in de Duutse streke Weißenburg-Gunzenhausen in Beiern.

De zelste kolkstêen hèt ook zeldzoame fossieln van hoge kwaliteit, omdan ze
dikwils details toogn die anders nie te zien zyn, of omdan ze overbluufsels van
bêestn gelik kwalln bevattn die anders mêestol nie fossiliseern. Da komt omdat
de kolkstêen van de streke hem as een concentroatieLagerstätte in een lagune
gevormd hèt woardat er te winnig zeurstoffe in zaat vô bêestn in leevn t' houdn.

't Beroemdste sôorte fossiel is Archaeopteryx lithographica, azô genoemd omdat
ol de bekende fossieln van die veugel uut de lithogroafische kolkstêengroevn van
de streke round Solnhofen kommn.

't Bürgermeister Müllermuseum in de stad toogt de geschiedenisse van 't
lithogroafisch proces en de groevn woadan z' uutkwaamn, t' hope mè een antal van
de fossieln uut de streke woarounder êen exemploar van Archaeopteryx. De stad
hèt ook nog een standbêeld van Alois Senefelder, den uutviender van 't
lithogroafisch proces.



https://vls.wikipedia.org/wiki/Sleed%C3%B4orn

Sleedôorns (Prunus spinosa of prume me stekkers) zyn e sôorte van lêge boomn of
struukn uut de familie van de pruumn.

Slee is en oude Indo-Europeesche noame voun pruumn, 't wult eigentlik
blauwachtig zeggn, 't twidde stik is enoemd no de dôorns die derup groein. In de
Germoansche toaln gebruukn ze e vorme die hierup trekt voun dezestn boom
(Iengels: sloe of blackthorn, Duuts: Schlehdorn, Nôors: slåpetorn, Zweeds: slån,
Deens: slåen), in de Sloavische toaln wult het nog ossan geweune prume zeggn
(oundermêer bekend van 'n Tjeschischn kortndrank slivovitch, die me pruumn emakt
is).

Sleedôorns groein overol in Europa, buutn Ysland en hêel in 't nôordn. In
West-Vloandern groein z'e bitje overol, surtout in geskantn, houtkantn en an 'n
bôord van busschn. Buutn Europa stoan der sleedôorns in 't Middn-Ôostn en
Klêen-Azië (toet teegn de Kaukasus) en in Nôord-Afrika. In Noord-Amerika zyn ze
inevoerd en nu ineburgerd.

't Zyn boomn die me 5 meiter nie ol te hoge kommn en ze groein surtout in
houtkantn en geskantn of an 'n bôord van busschn. Aar sôortn die e bitje 't
zeste doen, zyn meidôorn, hoazeloars en broamn (ol zyn dat gin boomn, mo
struukn). Ze bloein in 't begun van 'n uutkommn, nog vôorn dan der were bloarn
an 'n boomn ekommn zyn, en zyn toune bevrucht deur olle sôortn van fernient. An
ze uutebloeid zyn, kommn der klêne pruumtjes an, dedie zyn rype teegn oktober of
november en kunn mor upeetn zyn achter da 't evrozzn het, deur 'n vorst goan de
tannienn kapot en smoakn ze nie mi zerp.

De verspreidienge gebeurt deur dan veugels en aar bêestn de prumetje meipakkn en
toune etwoar aars loatn volln, mor oek deur dan der nieuwe schootn uut de
wortels groein, die dervôorn zorgn dan de struukn stief dikke kunn stoan. 't Is
oek doamei da 't e goein boom is voun hoagn van te moakn.

Van de pruumn kut er vanolles emakt zyn, mo ze moetn êest bevrozzn ewist zyn,
aars smoakn ze te zerp. 't Is geleie van emakt, wyn, kortndrank en likeurtjes.
'n Grotsn producent van sleepruumn is China, doa trekkn ze der ieder joar 4
meljoen tonn, in Europa is 'n grotsn producent Roemenië.

Buutn nunder commercieel belang, zyn sleedôorn belangryk voun e masse sôortn
byen ('t zyn round de 20 sôortn solitaire byen die nectar en polln vergoarn up
sleedôorns) en vlienders, lik de sleedôornpage en e masse sôortn mottn, die der
nunder eiers up leggn en woavan dan de rupsn oftewel de bloarn eetn oftewel de
pruumn.



https://vls.wikipedia.org/wiki/Slag_by_Westr%C3%B4zebeke

De Slag by Westrôzebeke is nen istorischn veldslag beist den Ounderdjoarigen
ôorlog. De Slag by Westrôzebeke is uutgevochtn gewist ip 27 november 1382 ip de
Goudberg tussn Westrôzebeke en Passchendoale.

De Vlamse steedn, en Gent in 't byzounder, laagn sinsn 1370 in ruze mè de Groaf
van Vloandern Lodewyk II van Male. Omda 't ie allêne ni kost oaln, vroeg de
groaf ulpe an keunienk Karel VI van Vrankryk. Karel VI wos nog e kind en den
eigentlikken boas van Frankryk was Filips den Stoutn. Dien Filips was getrouw mè
de dochter van Lodewyk: Margaretha van Male. Ne zat ip da moment Oudenoarde te
belegern, mo kwam egliek of.

't Smoarde en de Fransche zettn under in e vierkant ip e berg en lietn 't
voetvolk anvolln no den andere berg woada 't leger van de Vlamse steedn van
Filips van Artevelde stound. 't Frans voetvolk kost ze gin mêester en moest
ipgeevn. Van Artevelde peisde dat 'n an 't winn was en viel zelve an. Doadeure
koste 't Franse peirdevolk under ipzyds anvolln. D'achterste Vloamiengn
panikeerdn en scheurdn under piste.

De Fransche wonn en in 't werekêern, plunderdn ze nog 't êen en 't ander. Azoa
zyn Manten en Kalle van 't alletoorntje van Kortryk in Dijon gerakt, woar dan ze
nu nog zyn.

Moa vo de rèste èt under overwinnienge nie vele upgebrocht. Da komt omda de
Fransche de bloeiende economie van Gent te styf nodig addn en nietn diervn
ounderneemn teegn d'upstandige Gentenoars. Die rebellie èt gedeurd tout de Vrede
van Doornik in 1385.

Redelik kort achter de slag, wierd er in Westrôzebeke ol verteld dat
Onze-Lieve-Vrouwe 't dorp gered adde van plunderingn van de Franschke. Z'ad
dadde gedoan deur e rôo lint rond de prochje te spann, woadan de Franschke nie
over kostn. Onze-Lieve-Vrouwe wordt nu nog ossan specioal verêerd in
Westrôzebeke.



https://vls.wikipedia.org/wiki/Slag_by_Duunkerke_(1658)

De Slag by Duunkerke, die ôok wel de Slag der Duun'n wordt genoemd, wierd
uutgevochtn ip 14 juni 1658 en wos e beslissende oovrwinnienge van e coaliesje
tusschn de Franschn en d'Ingelschn teegn 't Spoansche leegr van de Zuudelyke
Nederlandn, dat toen Spoans gebied wos. De veldslag koaderde in de
Frans-Spoansche oorloge die al sins 1635 begonn'n wos as nen noaslêep van den
Dertigjoarign Oorlog en ôok in den gelyklôopendn Ingels-Spoansche oorloge die in
1654 begonn'n wos.

An de kant van de Spanjoardn vochtn troepn van de Fransche ipstandeliengn (de
Fronde) mee en ôok Ingelsche anangers van d'in balliengschap levende Ingelsche
trôonpretendent, de loatere Koarel II van Ingeland, die de republiek van Oliver
Cromwell wildn omverrewerpn. Deze kant stound ounder de leydienge van Juan II
van Ôostnryk, de landvôogd van de Zuudelyke Nederlandn, en de tydelyk
oovrgelôopn Fransche leegrcommandant Lodewyk II de Bourbon, Prins van Condé. Ze
beschiktn oovr 8000 infanteristn en 5000 man in de cavalerie.

An den andern kant vochtn de Fransche en d'Ingelsche ounder 't bevel van
moarschalk Turenne. Zyder beschiktn oovr 6000 infanteristn en 9000 cavaleristn.

De slag endigde in e vrêe verlies vo Spanje. An de Spoansche kant vieln der 1000
dôo en wierdn der 5000 man gevangngepakt, byst dat er an de kant van de Fransche
en d'Ingelsche mo 500 dôo woarn. De Slag by Duunkerke wos dus e beslissend
treffn en leydde 't joar derachter, in 1659, tot 't Vredesverdrag van de
Pyreneeën woarby Spanje ounder and're e stik van de Zuudelyke Nederlandn
(Artesië en stikkn van Henegouwn en Picardië) moeste afstoan an de Fransche
keunink Louis XIV.



https://vls.wikipedia.org/wiki/Slag_by_Bulskamp

Filips IV van Vrankryk, ôok wel Filips den Schoonn genoemd, wos de klêenzeune
van Lodewyk IX en wierd keunienk van Vrankryk in 1285. In teegnstellinge tot zyn
grôotvoader probeerdn em de macht te centroalizeern. De groave van Vloandern,
Gwyde van Dampierre, wos doa vaneigenst nie mee gediend, mor ne koste nie
belettn da Filips IV controleurs no Vloandern zound voun te kykn out olles wel
volgens zyn wettn gounk. En zyder voundn compagnongs by e klêen dêel van de
burgery, die ôok de macht van de groave wilde inperkn. Doadeure zocht de groave
ulpe by 't geweune vook, de gildn en de boern. De franskiljongs wierdn Lelioards
genoumd, no 't Fransche woapnschild en 't geweune vook wierd êest Lieboars en
loater Klauwoars genoumd, no 't Vlamsche woapnschild.

In 1297 escaleerde 't conflict. De groave ad e verdrag mè den Iengelsche
keunienk Edward I, woavan dat 'n peisde dat 'n machtig en te betrouwn wos en
achter e verôordêelinge deur 't Fransche parlement zeidt 'n zyn êed an Vrankryk
up, wuk dat in feite e sôorte onafankelikheidsverkloaringe va Vloandern wos.

Filips IV wos vroet va coleire vaneigenst en ne zound e leger no Vloandern. De
groave a gepeisd van ulpe te krygn vanuut Iengeland, mo Edward I wos zelve druk
bezig mè nen upstand van de Schottn en ezô bestond et Vlamsche leger surtout uut
minschn uut Kassel en Veurne mit e bitje ulpe uut Brugge en 't Brugse Vrye. 't
Wierd geleid deur Willem van Gulik den oudn, e klêenzeune van de groave Gwyde
van Dampierre. 't Fransche leger wierd geleid deur Robert II van Artois. Oun de
Vlamsche ridders 't Fransche leger zoagn ofkommn up woensdag den 20stn oeste, in
Bulskamp, gingn ze der rechte up of, zounder rekeninge 't oudn mè 't voetvook da
nie mêekost. Da wos vaneigenst nie echt slim, omda ze nu in twêe groepn moestn
vichtn. Achter nen artn en bloedigen bataille wierdn ze ton ôok versleegn. De
ridders vluchttn nor Yper en 't voetvook zochte schuttinge in Veurne. Willem van
Gulik den Oudn et nie overleefd.

In't joar 1300 gaf Gwyde van Dampierre, groave van Vloandern em over en ne vloog
t'ôpe mè zyn twêe oudste zeuns en e poar gastn van 'n oadel in e prisong in
Vrankryk. Vloandern wierd were tôpe by Vrankryk gesmeetn en Jacques de Châtillon
wierd gouverneur, gezeteld in Brugge. Deur zyn arrogante gedroagingn en vele
geweld et ie em nie populair gemakt by de Vloamingn, surtout nie in Brugge, die
van te vôorn pertank ôok nie vele moestn weetn van de groave en in 't begun
zounder rutteln 't gezag van Vrankryk anveirdn. 't Malcontentement van de
Bruggelingn wos d'anleidinge vo de Brugse Mettn.

Slagveld van Europa, Duizend jaar oorlog in de zuidelijke Nederlanden, Marc
Gevaert, Globe(2007)



https://vls.wikipedia.org/wiki/Sintekloai

Sinte(r)kloai, Sinterkloas, Sint-Nikloai is nen illigen die zyn noamdag et op 6
december. Op dien dag krygn de froaie kiendjes in België sneukelienge,
kloaispeirdn, pikke-nikken, marseping, chokla, mandaryntjes e speelgoed. E dag
idder komt ’n ôok noar Olland.

De traditie van 't schoetje zettn goa were noa de 15ste eeuwe. In Utrecht wierdn
d'r ton ip Sint-Nikloaioavnd schoes gezet in de kerke. De ryke Utrechters stoakn
d'r ton etwad in. De zesdn december, z'n officieeln sterfdag, wierd olles ton
verdeeld ounder d'oarme menschn. Loater, os 't e familiefeeste gewordn is,
zettegen de joungers under schoetje by de schouwe. D'r zyn twi schilderyen van
Jan Steen (17e eeuwe), woarip da je ku zien wa dan ze vroeger kreegn: koekn,
snoep en speelgoed. Van sommigste knechtn ligt er e roe of e zaksje zout in.
Volgns Jan Steen woarn de knechtn dus droever of de meisjes.

Sintekloai is 'n istorische figure. Zyn echte noame is Nicolaas van Myra (°270 –
6 december 345 of 352). Myra ligt in 't teegnwôordige Turkeye. Ne was doa
bisschop.

De Turkn (Seldsjoekn) stoundn in 1087 up’t punt vo Myra, da up da moment 'n
ounderdêel was van ’t Byzantyns Ryk, te veroveren. In ’t christelikke Westn
ountstound er grôte consternoatie dat ’t gebêenderte van Sinterkloai in d’andn
van d’oengelovigen gink vollen. Zêemann uut de Zuud-Italioanse stad Bari voardn
in ’t geheim no Myra, groafdn Sinterkloai up en erbegroafdn em in under stad vo
der 'n grôte kathedroale boven te bouwen woa da Sinterkloai nog oltyd anbeedn
wordt.

Der zyn 'n oantal legendn round em bekend die verkloaren vowuk dat ie zo
populair is:

J’is de patroonilligen van Yper (tope me Sinte-Moartn) en Dinant, van
d’advocoatn, de notoarissen, zêemannen, woafelbakkers, apothekers, koekebakkers,
speceryandeloars, voerliedn, kolendroagers, coiffeurs, van de Brugse pastei- en
broodbakkers en van de mutualiteitn.

D' Ollanders, die Sintekloai ôok kenn, èn da gebruuk meegepakt noar Amerika toen
da New York nog e Nederlandse kolonie wos. Zyne noame es loater verbasterd
gewist na Santa Claus die ols kestman in de 20e êeuw were den grôten plas es
overgestookn en de latste joaren hêelsan ma populairder komt. In België en
Olland es Sintekloai dus eigentlik in concurrentie met zyn eign.

In de Westoek zyn der vele gemêentn woa da Sintekloai nie komt. Doa viern ze
Sinte-Moarten.



https://vls.wikipedia.org/wiki/Sinte-Moartn

Sinte-Moartn, echte noame Martinus va Tours (316-397), is de tegenanger va
Sintekloaj. Ze fêestdag volt op 11 november.

Martinus is in e poar streekn in Olland e Vloandern beter gekend lik
Sinte-Moarten: e grôot stik van de Westoek (buutn 't centrum va Poperienge),
Oalst, êentege plekkn in Limburg,... Op 11 november krygn de froaje kiendjes
speelgoed, sneukelbucht en mandarynn.

Je kut em ook gan verêren in de prochie Loppem, woa dat ie de beschermeiligen
is. Z'en doa zelfs een relikwie in e schôon zilvern schryn. Ip den tienstn
november meugn de kiendjes doa roundgoan ip 't dorp en gan ziengn an de deure by
de menschn. Ze krygen ton e spekke of e koekstje. 't Liedje noemt "Sinte
Moartens Oavend" :

Sinte Moartens Oavend, De torre goa mee no Gent, En oals me moeder koekn bakt,
Me zittn der geiren omtrent

Stoakt vier, Moakt vier, Menêre van Sinte Moarten komt ol ier: Me zettn em in et
oekstje Me warmn em ze broekstje

Me ze krentn vestje Me ze peperbolle kazakstje M'en gezoengn en m'en gefêest Ej
gin appeltj'of e stikstje vlêes

In Legem goan de jounges ’s oavends den tienstn november ôok goan ziengn vo
sneukelienge met uutghoalde bêetn met e keise in. Doa ziengn ze:

Sinte Moartens Oavend, De torre goa mee no Gent, En oals me moeder woafels bakt,
Me zittn zo geiren omtrent Moakt vier, stoakt vier Sinte Moarten komt ol hier Mè
zynn blôotn oarme Je zoutn zo geirne woarmn Warme warme liere ’t Is morgn Sinte
liere ‘t Is overmorgn Sinte lap It jounn buuk vul zoete pap Gebeurs, gebeurs, me
kommn jou bezoekn vor appeltjes en koekn...



https://vls.wikipedia.org/wiki/Sint-Walburgakerke_(Brugge)

De Sint-Walburgakerke is e Brugsche barokkerke uut de 17e eeuwe. ’t Was
oorsprounkelik e Jezuïtekerke tout da paus Clemens XIV d’orde stopte in 1773. De
kerke blêef leeg stoan van 1773 tout in 1779.

D’orde van de Jezuïtn, gesticht in 1540 en van ’t joar 1570 in Brugge gevestigd,
begostn d’r e klêen college in 1575. Deur den ounrustign tyd van de
Tachtigjoarign Oorlog en ‘t anti-katholiek klimoat wierdn ze in 1578 verplicht
van te vertrekkn no Sint-Omoars. In 1584 verbeterde de situoatie van de
Spanjoardn ounder Alexander Farnese en kostn ze were keern no Brugge. ’t College
breidde olgauwe uut en d’r wierd beslist van e kerke te bouwn.

In 1619 (1619-1643) begostn ze met den bouw van de barokke kerke van ’t klooster
van de Jezuïtn, g’inspireerd ip de Gesùkerke van Rome. Den architect was de
Bruggelink broeder Pieter Huyssens, die ôok de plangs têkende vo de
O.L.V.-Sint-Pieterskerke in Gent, de St.-Carolus-Borromeuskerke in Antwerpn en
de Saint-Loupkerke in Noamn. De Brugsche Jezuïtekerke was d’eeste kerke die
gewyd was an Franciscus Xaverius, de patrôonillign van de Jezuïtn. Zyn bild
stoat an de vôorgevel boovn ’t portoal. ’t Was de bedoelienge dan de kerkn van
Brugge en Noamn een torre zoun krygn lik de torre van de kerke van Antwerpn, mo
dat is nie deuregegoan deur geldgebrek.

’t Kerkgebouw is e goe voorbeeld van zuvere, sobere barok en eet ’n ipvollende
êeneid van styl, in teegnstellienge me d’andere kerkn, die uut e miengelienge
van styln bestoan. Romoansche kerkn zyn olsan gotisch verbouwd me soms
renaissanceveisters, en e barokinterieur met ôok nog soms neo-gotische elementn.

Boovn ’t marmern altoar uut 1643 angt ’t schilderye De Verrijzenis van Christus.
’t Is een classicistisch werk van de Bruggelink Jozef Suvée. De prikstoel uut
1667-1669 is e mêesterwerk van de Antwerpsche kunstenoare Artus Quellinus de
Joungern, de communiebankn uut 1695 zyn deur Frans Hendrik Verbruggen gemakt en
d’orgelkasse dateert uut 1763.



https://vls.wikipedia.org/wiki/Sint-Nikloajkerke_(M%C3%AAesn)

De Sint-Nikloajkerke is d'ênigste kerke van Mêesn. Ze volt, van in de wyde
omtrek, op deur neurn top in de vorme van e koepel. Doarom is neur bynoame 'n
Dikkop .

Oender de kerke legt er e romaanse crypte uut 'n 11stn êeuw. Die crypte is 't
ênigste beschermde monument (sedert 1939) va Mêesn. In de crypte legt er oek e
grafstêen ter êre van Adela van Mêesn. In 'n Êestn Weireldôorlog wos de crypte
een oofdkwartier van de Duutsche. Tusschen december 1914 en februoari 1915 wos
't er e Duutschn korporoal in de Betlehem'oeve gekazerneerd, nie verre van de
Sint-Nikloajkerke. Die korporoal, Adolf Hitler, ad e schilderytje van de ruïnes
van de kerke gemakt. Der angt een kopie van da schilderytje in 't geschiedkundig
museum van Mêesn.

In 'n tôorn van de kerke is 't er e beioard me mêer of 50 klokkn. Die beioard
wos e joarenlank initiatief van e Mêesnoare, Albert Ghekiere, die overol te
weireld op zoek gienk achter geld om de beioard te fienanciern. Êen van de
klokkn wos ingezegend deur paus Johannes Paulus II by ze bezoek an Ieper in
1985. Ieder kart speelt de beioard e liedje van êen van de landn die meidein an
'n Êestn Weireldôorlog.

In de kerk zelve ku je oek e chiquen, geelkopern luuster bewoundern by 'n inkom.
Die luuster is gemakt deur Otto Meyer, e katholiekn, Duutschn soldoat uut 'n
Êestn Weireldôorlog die dankboar wos dattn de Twidde slag om Mêesn overleefd
adde.



https://vls.wikipedia.org/wiki/Sint-Donaaskathedroale

De Sint- Donaaskathedroale van Brugge is round 944 gebouwd ip de Burg rechtover
’t stadhuus. De kerke, genoemd no de patrôonhillign Donatianus van Reims en
ofgebrookn in 1800 deur de Fransche, was de belangrykste kerke van Brugge.

Boudewyn I van Vloandern liet round 864 e versterktn burcht teegn de Vikings
bouwn. An de burcht wierd er ôok e Pre-Romoansche kapelle gebouwd. Loater round
944 wierd de kapelle verbouwd tout e Karolingische kerke ounder Arnulf I, groaf
van Vloandern en klêenzeune van Boudewyn I. Je liet de kerke bouwn no ’t model
van de Paltskapelle van Karel den Grôotn in Aakn. ’t Was e symbool van
groafelikke macht.

Round 960 het ’n in de kerke e seculier kapittel gesticht met e college van
prôost, deekn en 12 kanunnikn. By de verbouwienge tout de Romoansche kerke wierd
er e kôor an den ôostkant gebouwd, woavan dan de restn te zien zyn in de kelder
van ’t Crowne Plaza Burghotel.

In 1127 wierd groaf Karel den Goein, die styf populair was by ’t geweun volk,
vermôord in de kerke deur de Erembalds.

De kerke is loater verbouwd gewist. Êest in 1184 achter e brand en in de loate
middelêeuwn tout e gotische kerke, die ‘t burgpling ofslôot.

In den eestn helft van de 15ste êeuwe liet de kanunnik van de Sint-Donaaskerke,
Joris van der Paele, zyn portret schildern deur Jan van Eyck vor in de kerke
t’hangn. ’t Schilderye Madonna mè kanunnik Joris van der Paele hangt nu in ‘t
Groeningemuseum by de Vlamsche Primitievn.

In 1559 richtte de paus vêertien nieuwe bisdommn ip in de Spoansche Nederlandn,
woarounder Brugge, en wierd de kerke e kathedroale.

In 1799 wierd de kathedroale ounder ’t Frans regime oopnboar verkocht en ’t joar
d’r ip, ip de noamdag van den patrôonhillign, ofgebrookn. De kerke is nie mir
herbouwd gewist. In 1834 wierdn de relikwien van Donatianus overgebrocht no de
Sint-Salvatorskerke, die ton de kathedroale gewordn is.

De Sint-Donaaskerke heet e grôte rolle gespeeld in Brugge en d’r zyn veel
belangryke persôonn begroavn o.a. Karel den Goein (1127), Lodewyk II van Nevers
(1346), Jan van Eyck (1441), kanunnik Joris van der Paele (1443), Juan Luis
Vives (1540) en verzekers ôok Karel den Stoutn (1477). Zyn proalgraf is nu te
bezichtign in d'Onze-Lieve-Vrouwekerke.



https://vls.wikipedia.org/wiki/Sint-Annakerke_(Brugge)

De Sint-Annakerke is e katlieke kerke in de wyk en prochje Sint-Anna in Brugge.
Zy wierd gebowd in 't begun van de 17ste êewe in typiesche barokstyl. D' Illige
Moedr Anna is de patronesse van de kerke.

Gebowd lik êenbeukige kerke wierd z' in 1516 verbowd nor e driebeukig gebedsuus.
Achtr de beeldnstorm wierd z' in 1580 verkocht en vor e dêel ofgebrookn. In 1611
kwamtr e niewe kerke bovenip d' oovrbluufsls van de vôorgoande. In 1621 wierd z'
ingewyd. Ende 17ste êewe wierd ze verbowd van e loatgôotiesch nor e barok gebow,
tgêene 't mêest ipvolt binnenin de kerke. Siens 1956 stoat de kerke ip de
monumentelyste.

Bezyds de barokke elementn en de manjefiek angeklidde kerke is vo veele
bezoekers de doopvoente merkwoardig. Ip die platse wierd dichtr Guido Gezelle
gedopt ip 1 meie 1830. Y dei in de kerke ook zyn êeste kommienje en achtr zyn
priesterwydienge dei y dr zyn êeste misse.

Êen van de prochjepriesters ip 't ende van de 19ste êewe was oendrpastr
Florimond Fonteyne (1856-1923), die in Brugge de rolle speelde van tgêene da
Adolf Daens was in Oalst. Zyn oendrpastrie ip 't Sint-Annapling was de platse
woa da sosjoal aktieve menschn mekoar teegnkwoamn. Deur de tusschnkomste van
biskop Waffelaert kwamtr 'n ende an die aktiviteitn en wierd y oovrgeplatst no
de gemêente Zarrn.



https://vls.wikipedia.org/wiki/Scouts

De Scouts (in Zuud-West-Vloandern uutgesprookn ols 'skoets', en in 't noordn
mêer ols 'schoets') is de jeugdbeweginge die in 1907 gesticht is deur Lord
Robert Baden-Powel. Et is de grotste jeugdbeweginge in ons land vo kienders van
7 tout 18 joar, worachter dan ze ton in de leidienge kunn goan. Over hêel de
weireld zyn der oungeveer 38 miljoen scouts in 217 landn. Et grotste dêel van de
scouts zyn landscouts, mo der bestoan ook zêescouts - ook in West-Vloandern styf
populair. Der zyn twêe federoaties in Vloandern, nl. de Scouts en Gidsen
Vlaanderen (vroeger VVKSM) me 72.000 leedn, en de FOS, me 7.300 leedn.

In 1907 schreef Baden-Powel (Londn, 22 februoari 1857 – Nyeri, Kenia, 8 januoari
1941), een oude Iengelse militair, een boek met ols titel Scouting for Boys
(Verkenn vo jounges) met ols oundertitel A Handbook for Instruction in Good
Citizenship Through Woodcraft. Et boek was geschreevn vo jounge gasten en et was
gebaseerd ip zyn ervoaringn in India, Zuud-Afrika en wa dat ie meegemakt aad
binst de belegerienge van Mafeking (Zuud-Afrika) wo dat ie jounge gasten aad
ingezet vor ollesoarte ipdrachtn. In 1907 stichttet ie den êeste scouts-groep
binst et êeste kamp ip Brownsea Island. In België wordt in 1910 den êeste
Belgische scoutsgroep ounder de noame ‘Belgian Catholic Scouts’-groep ipgericht.
In 1916 richtte Georges de Hasque den êeste Vlamse zêescoutsgroep ip in
Antwerpn. In 1930 wordn de Belgische scouts ipgesplitst in een Vlamse en een
Wolse federoatie.



https://vls.wikipedia.org/wiki/Scherpnheuvel

Scherpnheuvel is e stad in de Belgische provincie Vlams-Broabant en e
dêelgemêente van de stad Scherpnheuvel-Zichem. De platse is vôoral bekend as
bedevoartsplekke.

De geschienisse van Scherpnheuvel goat were tot in de middelêeuwn, toen tussn
Zichem en Diest op den heuveltop nen êke stound in kruusvorm. Ne vrêe gelovige
vint hangde ton e Mariabeeldje an den êkebôom en vanof ton kwoamn der vele minsn
gunter leezn. Wannêer dat er ne knecht van ne herdere 't beeldje wilde meepakkn,
werd dien volgens de legende an de grond genoageld tot e bezoekere 't beeldje
were an den bôom hangde.

In 1602 timmerdn ze een houtn kapelle vo den êkebôom en in 1604 nog een grôtere
kapelle in stêen. 't Joar doarip lietn d' aartshertoogn Albrecht en Isabella de
basilieke bouwn. De êeste stêen werd geleid in 1609. 't Gebouw van vandoage is
't werk van bouwmêestere Wenzel Coebergher (1561-1634).

In 1922 werd de kerke verheevn tot basilieke. 't Is de mêest bezochte
bedevoartsplekke van België.



https://vls.wikipedia.org/wiki/Rudolf_I_van_Bourgondi%C3%AB

Rudolf I van Bourgondië (859 - 25 oktober 912) was keunienk van Ipper-Bourgondië
(of Transjuranië) van 888 tout an zyn dôod.

Je was êest hertog van Ipper-Bourgondië van 876. In 888, achter d'ofzettienge en
den dôod van Karel den Dikkn, wierd 'n verkoozn deur den oadel tout keunienk, en
wierd het keunienkryk Ipper-Bourgondië gesticht.

Rudolf ha hêel Lotharingen gewild, moar Arnulf van Karinthië, de nieuwe keunienk
van Oost-Francië, verzetteg hem doa teegn en 't blêef slicht goan tusschn die
twêe.

De reloasjes mè zyn andere gebeurs woarn beter. Zyn zuster Adelaide trouwde me
Richard, den êestn hertog van Bourgondië. Zyn dochter, ook Adelaide, trouwde mè
Lodewyk den Blendn, keunienk van Lêger-Bourgondië, en zyn dochter Willa trouwde
mè Boso van Toscane.

Rudolf wierd ipgevolgd deur zyn zeune keunienk Rudolf II van Bourgondië. Ounder
hem wierdn Ipper- en Lêger-Bourgondië verênigd tout et keunienkryk Arelat.

Rudolf I van Bourgondië wordt vele verward mè zyn neve, keunienk Rudolf van
West-Francië, zeune van zyn zuster Adelaide van Auxerre en Richard van
Bourgondië.

Rudolf was getrouwd mè Willa (of Guilla), dochter van Boso van Provence, en je
was de voader van:



https://vls.wikipedia.org/wiki/Rozendoale_(Vrankryk)

Rozendoale (Frans: Rosendaël, Nederlands: Rozendaal) es nen wyk in de Franschn
stee Duunkerke. De wyk ligt an den ôostkant van Duunkerke-Centrum, tusschn de
wyk Malo en de gemêentn Tetegem en Nieuw-Koukerke. Rozendoale it en ippervlakte
van 3,97 vierkante kilomèiters en telt bikkans 18.270 inweuners. Langsn de
zuudkant van de wyk strôomt et Kanoal Nieuwpôort-Duunkerke en langsn de westkant
ligt et ofvoerkanoal ("canal exutoire") tusschn de binn'nhoavn van Duunkerke en
de zêe.

Tout in de Karoliengischn tyd lag 't gebied van 't huudige Rozendoale ounder
woatr. Rozendoale wos lange tyd mo e vrêe klêen dorptje. Achter de Slag der
Duun'n die in 1658 round Duunkerke wierd uutgevochtn stoundn der nog mo enigste
uuzzetjes rechte. Achter 't têeken'n van de vrede, toen Duunkerke in d'andn van
d'Ingelsche kwam, installeerde de loatere Ingelsche keunienk Jacobus II van
Ingeland (die ton nog geweun Ertog van York wos) zyn ôofdkwartier in Rozendoale
en zyn soldoatn sloegn der ulder kamp ip.

Rozendoale wierd en zelfstandige gemêente in 1860, toen et ofgesplitst wierd van
Tetegem en Nieuw-Koudekerke. In 1891 verloor Rozendoale zelve e stik van zyn
gebied, da de zelfstandige gemêente Malo gienk komn. In 1972 wierd de gemêente
juuste lyk Kleen-Sintn ipgeheevn en by Duunkerke gestookn.



https://vls.wikipedia.org/wiki/Rotterdam

Rotterdam es de grôotste stee van Zuud-Holland, 't makt dêel uut van de Randstad
en 't is de twêede gemêente van Holland. Rotterdam ligt an de riviere de Moas,
Nieuwe Moas, Reyn en de Rotte. D' hoavn van Rotterdam is de vierde grotstn van
de weireld en is de grotstn en belangrykstn van Europa. Der weunn oungeveer
619.879 menschn. De burgemêester Ahmed Aboutaleb is van de PvdA. De stad is
administratief ounderverdêeld in drieëndertig wykn.

In de binnestad van Rotterdam stoan gin ryksmonumentoale uzen, allêne moa de
Laurenskerke (1525) is nog een overbluufsel van 't middelêeuwse Rotterdam dat
deur de bombardementn in de Twidde Weireldoorloge is verwoest.

Bekende musea in Rotterdam zyn 't Nederlands Fotomuseum, Het Nieuwe Instituut,
Kunsthal Rotterdam, Het Nieuwe Instituut - Huis Sonneveld, Stedelijk Museum
Schiedam, Chabot Museum, Museum Boijmans van Beuningen en 't Maritiem Museum
Rotterdam.

Foetbolploeg Feyenoord komt uut in de eredivisie en speelt thuuswedstrydn in "De
Kuip".



https://vls.wikipedia.org/wiki/Rosso_Fiorentino

Rosso Fiorentino of il Rosso (echte noame: Giovan Battista di Jacopo di
Gasparre), (Firenze, 8 moarte 1494 – Fontainebleau, 14 november 1540), was 'n
Italioansche kunstschilder uut de 16ste eeuwe en êen van de groundleggers van ‘t
maniërisme. Zyn bynoame krêegt ’n deur z’n rost oar.

Rosso is geboorn in Firenze. Je werkteg’ êest, tegoare me Pontormo, by Andrea
del Sarto. Under invloed is dudelik te zien in z’n êeste werkn. o.a. in:
Emelvoart van Maria (Santa Annunziata, Firenze).

In 1524 vertrokt ’n no Rome, woa dat ‘n ’t werk van Rafaël en Michelangelo kost
bestudeern. Je probeerde doar ipdrachtn van paus Clemens VII te krygn, mor in
1527 most ‘n vluchtn vo de plunderienge van Rome. Achter Rome verbleeft ’n in
Perugia, San Sepolcro, Città di Castello en Arezzo.

Ip anbevelienge van z’n vriend Pietro Aretino en verzekers van z’n mêester
Andrea del Sarto, wierd ’n in 1530 angesteld an ’t Frans hof, woa dat ‘n ’t
schilderwerk van ’t kastêel van Fontainebleau most leidn. Je werkte tegoare me
Francesco Primaticcio. Doar ountstound z’n oofdwerk: de beschilderienge van de
galerie Frans I me fresco’s en pleisterwerkn, mo je stierf binst de werkn.
Achter z’n dôod wierd Primaticcio de leider van ’t project.

Tegoare me Primaticcio stound Rosso an de wiege van de manieristische stromienge
in Fontainebleau, de Schole van Fontainebleau genoemd.

Mozes (linksboovn) lopt no de dochter van Jethro vor eur te beschermn teegn de
Midianitische erders. D’expressieve vormgevienge van de beweeglikke lichoamn
kenmerkt ’t schilderye ols maniëristisch. Ôok wordt dudelik gemakt da Rosso ol
vo z’n reize no Rome ’t werk van Michelangelo gezien aad.



https://vls.wikipedia.org/wiki/Ronny_Coutteure

Ronny Coutteure (Wervik 2 juli 1951 - Fretin (in 't Fransche) 21 juni 2000) wos
ne Vamschn acteur. Je makte films, je wrochte vo de radio, 'n tv, 'n opera en 't
theoater. Je schreef ook boekn en je makte muziek.

Coutteure gruujde up in Wervik, e klee stadje up de frontiere mèi 't Fransche.
Zyn groovoader wos doa caféboos. Lik kiend speelde'n hem ol toneel. Up zyn
negenste veruuzdn zyn ouders noa Terkoeje.

't Wos ne bekendn in België en in 't Fransche. Je schreef en regisseerde
toneelstikkn en ne musical, "Vertelliengn van ne bierdrinker". J'hèi zevve in
meer dan twintig Franstoalige en Iengelstoalige films meigespeeld. Zyn eestn
film da bekende gerochte, wos "Le dancing" uut 1979 da de prys van 't Festival
van Monte-Carlo hèit gekreegn. In 't Fransche presenteerde 'n hem verschillige
tv-programma's en one man shows. Je stound doa bekend lik cultureel symbool van
de frontierestreke tusschn België en 't Fransche. J'es internationoal bekend
gerocht mèi zyn rolle in d'Amerikoansche serie "The Young Indiana Jones
Chronicles".



https://vls.wikipedia.org/wiki/Romeinn

't Romeins Ryk (Latyn: Imperium Romanum) wos e weireldryk mè Rome lik oofdstee.
't Immens ryk wos bestuurd deur ne keizer. Et keizerryk wos begunn in 27 v.Chr.
met Augustus lik eeste keizer. Doavoorn wos Rome ne republiek en nog doavôorn e
keunienkryk.

Veel landn in wuk da nu Europa, Oazië en Noord-Afrika es, liggn up ground die
ooit deel uutmakte van et Romeins Ryk, lik België, Olland, Vrankryk, Iengeland,
Itoalië, Spanje, Grieknland, Roemenië, Turkeye en Egypte.

't Westelik deel van et Romeins Ryk et oungeveer vuufounderd joarn bestoan en es
g'endigd in 476 mit d'ofzettienge van Romulus Augustus, den latstn keizer van
Rome. Et Oost-Romeins Ryk of Byzantyns Ryk et duusd joar langer meigegoane, tout
an de veroverienge van under oofdstee Byzantium in 1453 deur de Turkn.

De voertoale binn 't Ryk wos et Latyn. Deur de eeuwenlange bezettienge spreekn
z'in verschillige landn en regio's van 't vroegere Romeins ryk tout up 'n dag
van vandoage toaln die rechtstreeks van 't Latyn ofstammn. Da zyn de toaln van
de Romoansche toalfamilje.

Vo under enorm ryk te kunn besteurn, en de Romeinn e rechtssystêem ountwikkeld
da an de boasis lag vo uze rechtssystêemn van vandoage. Vele keizers addn
totoale macht en kostn doen woa dan ze goestienge in addn. En wanneer ne keizer
doodgienk zounder jounges, wos 't dikkers zynen bestn moat die toun keizer
gerochte. Voe da meugelik te moakn, liet ie em adopteern lik zynen zeune.

De Romeinn en ountelboar veel oorloogn gevoerd. Ze versloegn vele volkern,
verplichttn under vo Latyn te koutn en voerdn under bestuurlik en rechterlik
systêem in.

De Romeinn woarn echte bouwmeesters. Ze bouwdn gigantische bruggn en aquaductn
die woater over grootn ofstand van de bergn na steejn brochtn, lik de Pont du
Gard by Nîmes in Vrankryk die vichtig kilomeiter lank wos. Ze leidn ook deur
heel under ryk en uutgebreid netwerk van heirweegn an. Zo kostn de soldoatn
under betrekkelik zere van 'n een kant van 't ryk na 'n andern kant verplekkn.

Romeinn keekn geirne na gewelddoadige sportn en speeln lik peirdryen en
gladiatoorngevichtn mit wilde beestn. 't Grote verschil mit nu es da die
vichters toun dikkers echt et leevn lietn in 'n arena.

't Romeins Ryk et veel bekende schryvers en dichters voortgebrocht. De bekendste
woarn Horatius, Virgilius, Plinius den Oudern, Plinius den Joungern. Cicero es
surtout bekend vo zyn politieke pleidooin in den Romeinsn Senoat.

Et Nieuwe Testament van den Bybel vertelt ook over de Romeinn binst 't leven van
Jezus Christus. Z'ieldn zynder toun Palestina bezet, 't land woa da Jezus
geleefd et. In dienen tyd woarn de Romeinn nog heidenen. Drieounderd joar lank
en ze zynder de volgeliengn van Jezus vervolgd, vele zyn up e wrede maniere an
't ende van under leevn gerocht. 't Es moar achter drieounderd joar da mienschn
under oopnlik christelik mochtn noemn. Constantyn den Grootn wos 'n eestn keizer
die em liet bekeern tot et christndom (in 313).

't Wos de Romeinn gelukt vo en uniform muntnstelsel in te voern in heel under
ryk. Achter under es datte in Europa nie mee idder gebeurd dan in 2002, mit
d'invoerienge van 'n euro.

't Officieel woapn van Rome en van heel et ryk wos Senatus Populusque Romanus
('n Senoat en 't Volk van Rome), ofgekort tot S.P.Q.R.. Ze wos gebeeldouwd in ol
under gebouwn en triomfboogn. SPQR es nu nog osan gebruukt deur 't stadsbesteur
van Rome.



https://vls.wikipedia.org/wiki/Rolarius

Rolarius is een Roeseloarsche reus. Volgns een oude sage is de stad Roeseloare
deur Rolarius gesticht.

De reus Rolarius, geboorn in 1324, was den oudstn inweuner van Roeseloare. Je
was getrouwd met Carlotta Vulgo en under zeune noemde Opsinjoorke. Ze weundn in
’t Groavnkastêel ip de Mote, ten westn van de Sint-Michielskerke van nu. Van
doaruut was Rolarius boas over de scheepvoart ip de Mandel en je beschermde de
stad. Zolange dat ’n in Roeseloare blêef wast ’n ounsterfelik. J’oad wel de
gruwelike gewente van kindervlêes t’eetn, woadeure dat iederêen benauwd van em
was. Da kost azô nie bluuvn deurn en ip den oavend van Driekeuningn inviteerdn
de kabouters, de busbeweuners, de reus en z’n menoage ip e fêeste. D’r wierd
vele g’eetn en gedrounkn en os de reuzn ounder invloed van vele bier en wyn in
sloape gevalln woarn wierdn z’ip boomwoagns geboundn en in de Mandel gesmeetn.
’t Kastêel wierd hêlegans ofgebrand en ôok een grôot dêel van ’t bus ip de Mote.
Sedertdien verbouwdn de Roeseloarenoars doa vruchtboare landbouwground.



https://vls.wikipedia.org/wiki/Roger_Raveel

Roger Henri Kamiel Raveel (Maaln, 15 juli 1921 - Deinze, 30 januoari 2013) was e
Vlamsche postexpressionistische kunstnoare en keramist. Je combineerde abstracte
en figuratieve kunst. Je gebruukte heldere kleurn en typisch vo zyn werk zyn
witte vierkantn.

Raveel volgde zyn ipleidienge êest in Deinze en doarachter an de Keunienklikke
Academie vo Schône Kunstn in Gent. Je makte in 't begun van zyn carrière surtout
abstracte werkn.

Je was bevriend met Hugo Claus en in de joarn 1960 wierd hy in Vloandern anzien
lik 't enfant terrible van de schilderkunst. Je was actief in 't
kunstnoarscollectief 'Nieuwe Figuratie' die in 1966 de kelders van 't kastêel in
Beirvelde beschilderde. Êen van zyn grotste kunstwerkn is de beschilderienge van
de metrostoasje Mérode in Brussel in 1977.

Raveel bouwde in 1999 zyn eign Raveelmuseum in zyn geboorteplekke Moaln. In 2003
hèt hy in 't kader van de kunstmanifestoasje Beaufort 2003 e tramstel van De
Lijn beschilderd. In 2007 ist er in Ostende e retrospectieve g'organiseerd vo
zyn 85ste verjoardag.



https://vls.wikipedia.org/wiki/Roekoe

Roekoe wos e online duvemelkersmanagementspel. In't spel krig je en oantal duuvn
en die moe je goe ounderoddn zoda ze goe trainn vo beter te presteern in de
vluchtn.

't Spel trekt e bitje ip Hattrick, e voetbolmanagementspel. Ezo ester ôok e
indelinge in 'klasses' mo die wordn in Roekoe "rayons" genoemd. Iedere weke zyn
der 1 of 2 regionoale vluchtn (da werd bepoald deur nen democroatisch verkoozn
Rayonleider) vo de leedn van dezelfdn rayon en iermee kundje puntn winn vo et
regionoal klassement en ezo kundje promoveern of degradeern. Iedere weke ester
ôok nen nationoaln vlucht en ieran kun iedern duvemelker van 'tzelfste land
meedoen en iermee kundje puntn winn vo et nationoal joarklassement. Der woarn 3
landn woar da je joe in koest schryvn; België, Ingeland en Olland, mo sinsn
d'eriprichtienge kundje joe ollene mo in België mji inskrivvn.

Ip 22 november 2007 werd beslootn vo Roekoe te sluutn omda 't uut zyn voegn
gegroeid wos en 't vo d'ôorspronkelike iprichters ne sleur wos gekommn die te
veel tyd paktige. Mo ip 1 oktober 2008 es Roekoe erbegonn mo et oantal leedn es
nu wel beperkt, van tyd tot tyd kommn der nieuwe plekkn vry. Ip 3 februari 2009
kreeg Roekoe e vermeldienge in den Humo by 't ounderdêel Linke Boel en sins 8
februari bestoat er Radio Roekoe, nen online radio via live-streaming die
verslag uutbringt en liedjes droait bist de belangrykste nationoale vluchtn lik
Barcelona. Roekoe es ondertusschn stopgezet gewist in oktober 2009 deur e reke
van serverprobleemn en de geminderde motivatie van de iprichters en gamemasters.



https://vls.wikipedia.org/wiki/Robrecht_den_Fries

Robrecht I, bygenoamd de Fries (ca. 1029/1032|32 – Kassel (Vrankryk), 13 oktober
1093) was groaf van Vloandern van 1071 tout an zyn dôod.

Je trouwde in 1063 mè Gertrude van Saksn, weeuwe van groaf Floris I van Holland.
Vandoa zyn bynoame de Fries. In dien tyd was ter nog sproake van ’t Groafschap
West-Friesland. De noame Groafschap Holland kwam moar in gebruuk round 1100.

Zyn oudere broere Boudewyn VI, groaf van Vloanderen en Henegouwn, stierf in 1070
en je wierd ipgevolgd deur zyn oudste zeune Arnulf III, bygenoamd den
Oungelukkign, azo genoemd deurdat ’n sneuvelde in de Slag by Kassel (22 februari
1071). Robrecht de Fries, zyn nounkel, was e familieoorloge begost vo ’t
groafschap Vloandern, teegn de weeuwe van zyn broere, Richilde van Henegouwn, en
heur twi zeuns Arnulf III en Boudewyn II.

Filips I van Vrankryk en Willem de Veroveroare, die keunienk van Iengeland
gewordn was, stoundn an de kant van Arnulf III. Uuteindelik krêeg Robrecht de
Fries toch de steun van de keunienk van Vrankryk, die hem erkende ols groaf van
Vloandern. Zyn schônzuster Richilde en heur zeune Boudewyn II hieldn ’t
groafschap Henegouwn.



https://vls.wikipedia.org/wiki/Robrecht_de_Fries

Robrecht I, bygenoamd de Fries (ca. 1029/1032|32 – Kassel (Vrankryk), 13 oktober
1093) was groaf van Vloandern van 1071 tout an zyn dôod.

Je trouwde in 1063 mè Gertrude van Saksn, weeuwe van groaf Floris I van Holland.
Vandoa zyn bynoame de Fries. In dien tyd was ter nog sproake van ’t Groafschap
West-Friesland. De noame Groafschap Holland kwam moar in gebruuk round 1100.

Zyn oudere broere Boudewyn VI, groaf van Vloanderen en Henegouwn, stierf in 1070
en je wierd ipgevolgd deur zyn oudste zeune Arnulf III, bygenoamd den
Oungelukkign, azo genoemd deurdat ’n sneuvelde in de Slag by Kassel (22 februari
1071). Robrecht de Fries, zyn nounkel, was e familieoorloge begost vo ’t
groafschap Vloandern, teegn de weeuwe van zyn broere, Richilde van Henegouwn, en
heur twi zeuns Arnulf III en Boudewyn II.

Filips I van Vrankryk en Willem de Veroveroare, die keunienk van Iengeland
gewordn was, stoundn an de kant van Arnulf III. Uuteindelik krêeg Robrecht de
Fries toch de steun van de keunienk van Vrankryk, die hem erkende ols groaf van
Vloandern. Zyn schônzuster Richilde en heur zeune Boudewyn II hieldn ’t
groafschap Henegouwn.



https://vls.wikipedia.org/wiki/Riengvoart_(Brugge)

De Riengvoart in Brugge is 't kanoal da round 't ôosten en 't nôorden van 't
center van stad lopt, langs d' oude vestn en neffest de stadsrienk R30.
Officiêel hêet het kanoal nie de "Riengvoart", angezien da 't een ounderdêel is
van 't kanoal Gent-Brugge-Ostende.

Vroeger endigde den Ostensche Voart teegn de Dampôorte, binst dat de Gentsche
Voart an 't Minnewoater begost. Vo van 't êne kanoal noa 't andere te geraakn
moest je rechte deur Brugge voarn. Noarmoate dan de bôotn grôter wierdn moestn
de woaterweegn deur Brugge verdiept wordn. Da was nu wel meugelik vo de
Langereie en de Sint-Annareie, moa vo 't dêel tusschn de Meulebrugge en 't
Minnewoater was da nie te doen. Doavan wierd er t' olverwege de 17e êeuwe
beslootn een nieuw kanoal te graavn tusschn de Meulebrugge en de vestn juuste
ten nôordn van de Gentpôorte: de Coupeure. Verder wierd er vanof da punt ook de
vestiengsgracht toet an de Gentsche Voart geschikt gemakt vo de scheepvoart. T'
olverwege de 19e êeuwe wierd de vestiengsgracht tusschn de Coupeure en de
Dampôorte ook bevoarboar gemakt en wierdn der an de Dampôorte nieuwe sluuzn
gebouwd. Doamee was de riengvoart gelik da m' hem nu kenn'n volledig.

Van de Riengvoart zyn der nog verbiendiengn noar een poar andere kanoaln:
tusschn de Gentpôorte en de Kruuspôorte goat Coupeure in 't stad, an de
Dampôorte is 't er een verbiendienge noa de Langereie end de Damsche Voart, en
an de Vlotkomme verbiendt de Boudewynssluze de Riengvoart met 't Boudewynkanoal
noa Zêebrugge. Beholve de verbiendienge noa 't Boudewynkanoal zyn ol die
oftakkiengn nu ofgeslootn.



https://vls.wikipedia.org/wiki/Richard_I_van_Normandi%C3%AB

Richard I van Normandië of Richard zounder Vrêes (Frans: Richard Sans Peur)
(Fécamp, Normandië 28 ogustus 933 - Fécamp, 20 november 996) was hertog van
Normandië van 942 tout 996. Je was de zeune van Willem I van Normandië en
Sprota.

Richard I was de derdn hertog van Normandië, moa je zou wel den êestn gewist zyn
die dien titel droeg. Lik zyn voader en zyn grôtvoader Rollo wierd ’n in ’t
begun ook êest jarl (Vikingleider) genoemd.

Keunienk Lodewyk van Overzêe van West-Francië liet Richard overbriengn noa ’t
hof van Osmond de Conteville in Laon, zogezeid vo zyn educoatie, moa je
veroverde binst Normandië en je stelde Herluin, groaf van Montreuil an ols
gouverneur.

Richard zou doa gebleevn zyn van 943 tout 945. Je kost uuteindelik vluchtn mè
d’hulpe van Osmond de Conteville, Bernard van Senlis (e moat van Rollo en vazal
van Hugo de Grôotn), Ivo de Bellèsme en Bernard den Deen.

In 947 kost ‘n Normandië were verovern mè d’hulpe van de Vikings en de
Normandiërs, die Herluin van Montreuil vermôord hen in 945, omdan z’hem
ounrechtstreeks verantwoordelik steldn vo de môord ip Richards voader Willem
Langzweird.

In 960 is Richard getrouwd met Emma, dochter van Hugo de Grôotn en zuster van
Hugo Capet. Met heur haad ’n gin jounges. Wel mè Gunnor, e Deensche woamee dat
‘n more danico (de Deensche polygoame maniere) getrouwd was. Loater zyn z’ip de
christelikke maniere (more christiano) getrouwd, vo 't meugelik te moakn dat
hunder zeune Robert den Deen aartsbisschop kwam.

Richard haad ook verschillige more danico concubines (frilla), woamee dat ’n
veel ounwettige jounges haad, w.o. Godfried van Brionne en Willem I van Eu.



https://vls.wikipedia.org/wiki/Rembert_Dodoens

Rembert Dodoens (Mecheln, 29 juni 1517 – Leidn, 10 moarte 1585) was een Vlamsn
dokteur en plantkundign, ook gekend ounder zyn Latynse name Rembertus Dodonaeus.

In 1530 begost je zyn studies in geneeskunde, kosmografie en eirdrykskunde an 't
unif van Leuvn, woardat je ofstudèrde in 1538. Achter dat je mè Kathelijne De
Bruyn trouwdige in 1539, zettig tjem up as stadsdokteur in Mecheln. Je wees een
anbod van een zetel an de Leuvensn Universiteit of in 1557, en ook een anbod vô
den dokteur an 't hof van Filips II te wordn, moa loater wierd je wel den
dokteur an 't hof van den Ôostenryksn keizer Rudolph II (1575-1578). Achterof
(in 1582) anvêrde tjie een post van professor in de geneeskunde and den
Universiteit van Leidn.

't Mêest bekende van zyn werkn was zyn Cruydeboeck mè 715 prentjies (1554),
woarin dat je de plantn in zes groepn indêeldige. Omdat je hôofzoakelik over
medicinoale kruudn klaptige wordt het boek dikwils as een farmacopee (een
officiêel handboek mè vôorschriftn vô d' analyse van geneesmiddeln) gezien.

't Cruydeboeck wierd in 't Frans vertoald in 1557 deur Charles de l'Écluse
(Histoire des Plantes), en in 't Iengels in 1578 deur Henry Lyte. Dodoens' zyn
latste boek, Stirpium historiae pemptades sex (1583) was een Latynse
vertoalienge van zyn Cruydeboeck. In zyn tyd was 't êen van de mêest vertoalde
boekn achter den Bybel, en vô de volgende twê êeuwn wierd het as een
referensjeboek gebruukt.

Carolus Linnaeus hèt een plantengeslacht Dodonaea (behorend toet de Sapindaceae
of zêepboomachtign) achter hem genoemd, en der zyn ook nog andre plantesôortn mê
zyn noame : Epilobium dodonaei, Ilex dodonaea, Comocladia dodonaea, Phellandrium
dodonaei, Smyrnium dodonaei, Hypericum dodonaei en Pelargonium dodonaei.



https://vls.wikipedia.org/wiki/Radio_Atlantis

Radio Atlantis was een Vlams piroatenradiostationg dat tussn 1973 en 1974
uutgezondn het, en dat deur de Vlamsen miljonair Adriaan Van Landschoot upgezet
was. België aad een anti-piroatenwetgevienge sedert 1962, mor omdat Olland zô 'n
wettn nie aad belette d' er em nietend van nor een Vlams publiek uut te zendn
vanuut zêe vanof den Ollandsen kust.

In 1973 aad Van Landschoot e driemoands contract mè Radio Caroline angegoan vo
vorupgenoomn programs uut te zendn vanup under bôot, de Mi Amigo, die teegn
Scheveningen laag. De programs woarn in een studio in Ôostburg upgepakt, en
gedeurende den dag uutgezoundn. Da liet ton den avend- en nachtprograms vo Radio
Caroline zyn eign Iengelstoalige programs. Dat arrangement kwaam Radio Caroline
goed uut, omdat 't under een gegarandeerd inkommn gaaf zounder veel moeite.

In oktober 1973 is den antennemast van de Mi Amigo omverre gevolln gedeurende
een storm. Een tydelike vervangingsmast aa nie zô 'n grôte uutzendstroale, en
ton è Radio Atlantis beslootn 't contract up te zeggn. In plekke doavan è Van
Landschoot een klêen radioschip van Radio Condor gekocht, en em ommegedoopt toe
MS Jeanine. Deur probleemn mè den zender is den bôot nor een plekke an den
Ollandsen kust 12 km van Knokke gesleept, en doar èn ze were beginn'n uutzendn
round Kestdag 1973.

Den volgenden dag èt een sleepbôot den MS Jeanine noa Vlissiengn gesleept. Van
Landschoot èt een boete van 1.500.000 frang gekreegn en was bedreigd mè vuuf
joar in 't gevang. Achter een beroep an keuning Boudewyn is de boete gehalveerd
en de gevangenisstraffe upgezeid.



