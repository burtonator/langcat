https://scn.wikipedia.org/wiki/Lingua_ngrisa

Lu ngrisi (o nglisi; nomu ndìgginu: English) è na lingua indoeuropea
appartinenti ô vrancu occidintali dî lingui girmànichi, nzèmmula cu l'ulannisi,
cu l'àutu e vasciu tudiscu, cû fiammingu e cû frisuni. È la lingua parrata nta
l'Amèrica dû Nord, nta l'Australia, nta lu Regnu Unitu, nta l'Africa dû Sud, nta
la Nova Zilanna e nta tanti àutri paisi.

Lu ngrisi òccupa na pusizzioni particulari, nun sulu rispettu ê lingui
girmànichie, ma puru ô nternu dû gruppu linguìsticu indoeuropeu: havi
simprificatu e canciatu la propia struttura d'avvicinàrisi oramai cchiù a na
lingua isulanti chiuttostu ca a na lingua flissiva. Dû puntu di vista dû
vucabbulariu, tuttavia, cunteni cchiù tèrmini d'urìggini nun girmànica
(spiciarmenti latina) ca girmànica, e pi chissu è la lingua cchiù aperta â
trasuta di novi tèrmini d'àutri lingui.

Ntô corsu dû sèculu XX lu ngrisi addivintò la lingua franca p'eccillenza,
abbattennu la pricidenti suprianata dû francisi chi a sò tempu avìa sustitutu lu
talianu e lu latinu a fini di cumunicazzioni diprumàtica e scintìfica. È oi puru
strumentu pâ cumunicazzioni ntra etnìi privi di cunnissioni culturali,
scintìfichi o pulìtichi.

Si càrcula ca li parranti ngrisi comu lingua matri (English as a native
language, ENL) s'agghicanu a circa 350 miliuna; li parranti di English as a
second language (ESL), zoè appressu â lingua nazziunali o nativa, circa 300
miliuna, li parranti di English as a foreign language (EFL), zzoè comu una
lingua nzignata a scola ma nun 'n usu ntô propiu paisi, circa 100 miliuna. Lu
nùmmaru di chiddi chi nun ùsanu lu ngrisi comu lingua matri supira dunca chiddu
di chiddi ca lu pàrranu di nasciuta.

La sò storia accuminza cu la migrazzioni di genti di la zona dû mari dû nord
appressu â pinìsula di lu Jutland. Èranu tri pòpuli:

Cu li migrazzioni sti genti purtàranu li soi lingui nta l'ìsula britànnica. Sti
lingui ntacchia nticchia, grazzi puru a la forza di li re accuminciaru a èssiri
unificati nta n'ùnica lingua ca veni òi chiamata anglussassuni
(ngrisi:anglo-saxon). Cu l'agghicata di li genti nurmanni la lingua nun fu
parrata cchiù di li signura, chisti parràvanu la lingua di li novi patruna, lu
francisi di ddu tempu. A picca a picca li francisi accuminzaru a parrari la
lingua di li genti. Granni scrittura comu Geoffrey Chaucer accuminciavanu a
scriviri nta sta lingua. Lu dialettu parratu nta la capitali accuminzò a
addivintari la lingua cumuni. Li ngrisi accuminzaru a spanniri lu sò tirritoriu
e purtaru la sò lingua pi tuttu lu munnu. Li sò terri èranu accussì lachi ca si
dicìa ca lu suli mai tramuntassi nta li sò rumini. A l'Amèrica, l'Innia e nzinu
a l'Australia la sò lingua fu purtata.

Cu la fini di l'etati di li culoni li nglisi pirderu li terri ma la sò lingua
era parrata ancora. Videmma li paisi comu lu nostru e tutti chiddi di l'Europa
accuminzaru a nzignàrila a li carusi nta li scoli. Òi lu Regnu Unitu dici ca unu
su cincu sapi parrari ngrisi, arcuni dìcinu ca unu su quattru.

La lingua di li vari paisi accuminza a canciari e sulu la forma scritta pò
èsseri caputa, suprattuttu pi li paisi nichi o chiddi ca sunnu cchiù pòviri, nta
l'Africa. Lu ngrisi dî Stati Uniti, lu miricanu (nglisi: American-English) e
chiddu caa tutti ponnu vidiri supra li canali comu lu CNN o chiddu di li tracci
n nglisi di li film di Hollywood.

È mpijatu comu lingua ufficiali n: Bangladesci, Botswana, Brunei, Camerun, Ìsuli
Cook, Figgi, Filippini, Gambia, Ghana, Hong Kong, Innia, Kenya, Kiribbati,
Lesothu, Malawi, Malesia, Malta, Mauritius, Namibbia, Nauru, Niggeria, Pakistan,
Palau, Papua Nova Guinia, Portu Ricu, Samoa Occidintali, Seychelles, Sierra
Liuni, Singapura, Ìsuli Salomuni, Sri Lanka, Tuvalu, Swaziland, Tanzania,
Uganda, Vanuatu, Zambia e Zimbabwe.

È mpijatu comu lingua a usu cummerciali e turisticu cù nutevuli successu in:
Sardigna, Sicilia, Corsica, Isuli Baleari, Isuli Azzorre, Isuli Canarie e
Madeira.

Una liggi dû rumilaquattru fici ubblicatoria la lingua nglisi nta li scoli di
l'Italia accuminzannu di la prima classi di l'elemintari. L'Eurostat dici ca nta
lu 2005 lu 59% di li genti di l'unioni sapìa parrari lu ngrisi. È la lingua chi
l'Unioni Europea usa comu lingua di travagghiu appressu ô francisi e ô tudiscu,
ma chiossai di sissanta carti fatti nta li'istituzzioni sunnu scrivuti n
ingrisi.



https://scn.wikipedia.org/wiki/Lingua_siciliana

La lingua siciliana eni na lingua rumanza (niulatina) parrata suprattuttu ntâ
Sicilia, ma videmma a lu cuntinenti. Sparti ca lu sicilianu di Sicilia, li
parlati miridiunali comu lu calabbrisi centru-miridiunali, lu salentinu (parratu
nta tutta la pruvincia di Lecci, casi tutta chidda di Brìndisi menu Fasanu e
Cisterninu), lu tarantinu miridiunali (parratu ntô sud di la pruvincia di
Tàrantu) e lu cilentanu (parratu ntô Cilentu, Campania) sunnu puru di tipu
sicilianu (appartèninu ô gruppu sicilianu). Sti parlati d'Italia miridiunali
fannu parti dâ lingua siciliana 'n senzu largu.

Ethnologue [2] discrivi la lingua siciliana comu na lingua abbastanti distinta
di lu talianu, tantu di putìrilu cunziddirari na lingua spartuta.

Puru siddu verti scrittura siciliani ùsanu ancora la sprissioni "Lingua
siciliana" sulu n senzu ristrittu, zoè sulu pi li parrati dâ Sicilia,
ginirarmenti li scinziati ntirnazziunali ùsanu la sprissioni "Lingua siciliana"
n senzu largu pi zoccu pàrranu li calabbrisi (chiddi dâ Calabbria
centru-miridiunali), li siciliani e li salentini.

Lu salentinu e lu calabbrisi sunnu cunzidirati di li scinziati comu parrati di
tipu "sicilianu" pi mutivi funètici, lissicali e grammaticali. Puru siddu lu
calabbrisi e lu salentinu nun dirìvanu direttamenti dû sicilianu di Sicilia,
foru assai nfruinzati d'iddu. Oi nun si pò usari la sprissioni "Lingua
calabbrisa" e mancu chidda "Lingua salentina" pirchì scintificamenti lu
salentinu e lu calabbrisi nun ponnu èssiri cunzidirati comu lingui spartuti dâ
lingua siciliana n senzu largu.

Ntô passatu la lingua siciliana n senzu largu fu nfruinzata dû francisi, dû
pruvinzali, e dû nurmannu (tri parrati di tipu gàllicu) e Ethnologue dici ca sta
lingua avissi a èssiri classificata comu "Rumanza miridiunali" mmeci di
"Itàlica-uccidintali".

La lingua siciliana n senzu largu veni parrata di circa 10 miliuna di pirsuni
(zoè di na pupulazzioni nettamenti supiriuri a tanti lingui europei, comu lu
finlannisi 6 000 000, o lu danisi 5 326 000) ntô munnu, sparsi pi mitati 'n
Sicilia, e l'àutra mitati 'n Calabbria, nnô Salentu e nnô Cilentu e dî
cumunitati di l'emigrati a l'èstiru ca trasmèttinu li sò parrati di patri a
figghiu. La maiuranza di st'ùrtimi casi s'attròvanu ntê paisi ca hannu attiratu
assai emigrati siciliani, calabbrisi, salentini duranti lu cursu dû sèculu
passatu, particularmenti, li Stati Uniti d'Amèrica, lu Canada, l’Australia e
l’Argintina. Nta l'ùrtima vintina d'anni, assai siciliani e calabbrisi migraru
puru nnî banni nnustriali di la parti nord di l'Italia, e videmma ntô restu di
l'Europa, spiciarmenti n Girmania, Svìzzira, Francia e Belgiu.

Pi cchiù dittagghi, liggiti l'artìculu Paraguni tra sicilianu, calabbrisi e
salintinu.

Pi cchiù dittagghi, liggiti l'artìculu Paraguni tra sicilianu, calabbrisi e
salintinu.

L'alfabbetu sicilianu è casi lu stissu di chiddu talianu, câ diffirenza ca lu
sicilianu riteni la «j». La «j» s'attrova ô principiu di tanti palori
siciliani[3], p'asempiu: jinnaru, jiri, jìnchiri, jornu, jattu, eccetra. Nta stu
circustanzu, la «j» havi la qualitati di nu cunzunanti, e dunca s'havi a
scriviri «lu jornu» (e no «l'jornu»). Si vidi puru li formi «innaru», «iri» e
«iornu» (nnô postu di «jinnaru», «jiri» e «jornu»). Sparti dâ ambiguitati ca sti
formi pòrtanu, lu verbu «jiri» scrittu «iri» poi nn'havi li soi limmitazziuna
scrivennu ntô passatu rimotu, p'asempiu: «iu ìi» (o iìi?) e «iddu iu». Si vidi
sùbbitu ca «ju/iu jìi» e «iddu jìu» si prisèntanu cchiù chiari e puliti. Comu lu
talianu, la «j» si usava 'n pusizzioni ntirvucàlica, ma puru ntô sicilianu si
sta spirennu adaciu adaciu. Asempi: haju-haiu; maju-maiu; staju-staiu;
vaju-vaiu; eccetra. Ma a li voti, puru st'usu arresta mpurtanti ntô sicilianu pi
fari lu lèggiri cchiù chiaru e fàcili. N'asempiu è la palora «addijiri» mmeci di
«addiiri». Si vidi sùbbutu ca l'ùrtima forma addiventa assai ambìgua pi chiddi
ca nun canùscinu la palora. S'attròvanu tanti asempi di stu gèniri.

La grammàtica di Sarvaturi Camilleri [4] porta macari la littra «DD», lu sonu
retruflissivu ca si senti 'n «beddu». Facirmenti sta littra rapprisenta lu sonu
cchiù distintu dû sicilianu. Puru siddu rapprisenta nu sonu unicamenti
sicilianu, lu fattu è ca la gràfica pi stu sonu hà statu sempri na cosa
disfìcili ntô senzu d'arrivari a n'accordu tra li scrittura siciliani. Si vidi
spissu «DDR» e «DDH» ma la majuranza dî scrittura ùsanu (e usaru) la «DD»
simpricimenti.

N'àutru sonu sicilianu chi hà sempri avutu li soi difficurtati, e lu sonu
sicilianu chi discenni dû latinu «FL», p'asempiu flatus = «ciatu»; flumen =
«ciumi», eccetra. Certi scrittura spirimintaru cu la «ç» pi riflèttiri stu sonu
(anticchia comu lu sonu «sci-» ma cchiù strascinanti). Ma quasi tutti li
scrittura cèlibbri, e li studiusi comu Giuseppi Pitrè e Camilleri[5], usaru la
«ci» sìmprici. Li vucabbulari di Piccittu[6] pòrtanu sta gràfica, ma ntô stu
casu chiossai pi fari chiaru la prununza ca pi suttaliniari lu scrìviri.

La «e» e la «o» hannu na carattirìstica particulari ntô sicilianu. Si mùtanu
rispettivamenti 'n «i» e «u» quannu pèrdinu l'accentu tònicu. Camilleri li
chiama li vucali mòbbili.

Si tratta di na rèula assai custanti ntô sicilianu, ma li ccizzioni s'attròvanu,
spiciarmenti tra li tèrmini cchiù muderni. Pi quantu riguàrdanu li cuniugazzioni
dî verbi, sta rèula si rispetta senza nudda ccizzioni[7], p'asempiu:

Li noma dâ lingua siciliana chi sunnu pussìbbuli cumprènninu:
Càlabbru-Sicilianu, Sicilianu, Sìculu[8]. Lu tèrmini "Càlabbru-Sicilianu" fa
rifirimentu ô fattu ca na forma dû sicilianu veni parrata ntâ strimitati
miridiunali dâ Calabbria. La palora "sìculu" discrivi unu di cchiù granni gruppi
pristòrici chi campàvanu ntâ Sicilia prima dâ vinuta dî Greci antichi duranti lu
sèculu VIII a.C. (viditi sutta). Veni usata puru comu aggittivu pi discrìviri,
spissu 'n parti, l'urìggini di na pirsuna, p'asempiu: sìculu-miricanu o
sìculu-talianu.

N Sicilia, li gruppi dialittali o riggiuni dialittali principali unni li parrati
sunnu cchiù o menu omuggenî sunnu[9]:

Lu cchiù spissu si tratta di diffirenzi mìnimi e di maneri d'accintari certi
palori a na manera scanciu di n'àutra. Accussì ntâ Sicilia nord-uccidintali si
parra nu sicilianu ccu n'accentu palirmitanu. Lu trapanisi havi però n'accentu
diversu. N'àutra parti mpurtanti è la pruvincia di Catania, unni si parra lu
sicilianu cu n'accentu assai carattirìsticu, chi si pò difìniri catanisi. Lu
missinisi e lu sarausanu si distìnqunu facirmenti dû catanisi. Lu rausanu è
n'àutra forma di dialettu dû sicilianu. Si distinqui facirmenti pi l'usu dâ
doppia cc senza h mmeci dâ doppia cch. Accussì a Rausa si dici ciovu e ciavi
nveci di chiovu e chiavi. Nta certi banni dâ pruvincia di Missina e dâ pruvincia
di Enna, s'attròvanu puru paisi chi pàrranu ancora varî dialetti gallu-siculi ca
a picca a picca si sicilianìzzanu chiù assai.

Puru siddu la lingua siciliana è na lingua latina, mèritanu èssiri suttaliniati
sti dui punti:

Pû fattu dâ sò pusizzioni giogràfica, la Sicilia havi sempri attiratu diversi
genti a idda, e dunca la storia e forma dû sicilianu rifletti tutti li pòpuli du
Midittirràniu. S'attròvanu cchiù o menu traccî di tutti sti lingui: lu grecu, lu
latinu, l'àrabbu, lu francisi, lu lummardu, lu tudiscu, lu pruvinzali, lu
catalanu, lu spagnolu e ovviamenti lu talianu; e nun ni scurdamu li primi
abbitanti di l'ìsula.

Prima dâ cunquista rumana, la Sicilia era occupata di genti ndìggini (Sicani,
Èlimi e Sìculi, l'ùrtimi agghicaru ntra lu primu e lu secùnnu spazziu di
mill'anni di tempu a.C.), li finici (chi vìnniru ntra lu dudicèsimu e l'ottavu
sèculu a.C.) e li Greci (di l'ottavu sèculu a.C.).

La siquenti tabbella suttalinia pirfettamenti la difficultati ca s'attròvanu
l'etimoluggisti chi stannu ricircannu li diversi sutta-stratificazzioni dâ
lingua siciliana[10].

Li palori cu n'urìggini miditirrània pristòrica tràttanu spissu di chianti
ndìggini dû miditirràniu o d'àutri elimenti naturali. Tinennu accura a l'avvisu
di supra (siddu cci sunnu àutri pussibbilitati pi na fonti, chissi vennu dati),
li siquenti sunnu asempî di sti tipi di palori cu na pruvinenza pristòrica[11]:

Tanti linguisti crìdinu c'ancora si vìdinu nfruenzi dâ antica lingua
indu-aurupea, lu sànscritu chi, forsi, purtaru 'n Sicilia li sìculi. Sparti di
acchi vucàbbulu, iddi pùntanu a certi modi grammàtici, comu la cunzunanti
sànscrita Rhj ( ŗ ) di tŗenu, stŗittu, ŗonni, ecc. Àutri palori siciliani cu
n'urìggini induaurupea antica [12]:

Ssi vucàbbuli siciliani sunnu d’urìggini greca (ammustrannu puru chiddi chi
forsi agghicaru ô sicilianu via lu latinu) [13]:

Lu latinu vulgari vinni parratu dî surdati rumani quannu accupàvanu l'ìsula e la
Sicilia addivintau na pruvincia di Roma (circa 261 a.C.). Stu latinu nun ni duna
la basi dâ lingua siciliana comu la canuscemu oi pû fattu d'àutri accupazzioni
chi si succidèttiru, ma forsi acchi palora latina supravivi di st'èbbica,
p'asempiu:

Cci sunnu prisenti nflussi di diversi àutri lingui europei e puru nfruenzi
àrabbi. Palori comu muarra chi veni dû francisi armoir; palori comu agghicari
chi veni dû spagnolu llegar.

Ntô 535, lu Mpiraturi Justinianu I fici addivintari la Sicilia na pruvincia
Bizzantina, e pâ secùnna vota ntâ storia siciliana, la lingua greca si sintìa pi
tutta l'ìsula. Ma quannu lu putiri Bizzantinu accuminzau a arridducìrisi, la
Sicilia vinni cunquistata adaciu adaciu dî saracini di l'Àfrica dû nord, dû
sèculu X nzinu â mitati dû sèculu XI. St'Emiri àrabbi èranu munarchi avanzati e
ntilliggenti e la Sicilia sfruttau un pirìudu di pruspiritati ecunòmica e
d'attivitati ntillituali. La nfruenza àrabba si vidi nta circa 300 palori
siciliani, di cui la maiuranza tratta d'agricultura e sìmuli. Chissu havi senzu,
pirchì li saracini purtaru cu iddi 'n Sicilia li cchiù muderni mètudi
d'abbivirazzioni e cultivazzioni - tanti chianti ntraminzati di l'àrabbi tannu,
ancora sunnu tra li cchiù ndèmici dâ Sicilia oi[14].

Li noma di cità o di lucalità custeri, comu Marsala, Marzamemi, Marza, vennu di
l'àrabbu Mars chi signìfica "portu". Marsala signìfica "portu d'Allah (Diu)".
Puru Caltanissetta e Calascibetta vennu di l'àrabbu.

Ntâ linguìstica stòrica videmu ca l'àrabbu nun sulu lassau tanti palori ntô
sicilianu, ma puru tracci ntâ grammàtica, ca puru siddu è latina, nun lu è
cumpritamenti.

Versu lu 1000 l'Italia miridiunali e la Sicilia, eranu n'ammiscata cumplessa di
stati, di lingui, riliggiuni e pòpuli. Tutta la Sicilia era duminata dî
saracini, sarvu la parti nord-livanti, chi era principarmenti greca e cristiana.
Lu stremu sud dâ pinìsula taliana facìa parti dû Mpiru bizzantinu e si parrava
principarmenti lu grecu, puru siddu assai cumunitati avìanu na certa nnipinnenza
di Cunstantinòpuli. Lu principatu di Salernu era lummardu. Li lummardi (o
langubardi) avìanu accuminzatu a trasfurmari arcuni di tirritorî bizzantini e
avìanu arrinisciutu a stabbìliri arcuni cità-stati ndipinnenti. Era nta stu
cuntestu ca li nurmanni si cci traseru nnâ storia di l'Italia miridiunali pûn
nùmmuru sempri criscenti duranti la prima mitati dû sèculu XI.

Quannu li dui briganti cchiù famusi dî nurmanni di l'Italia miridiunali, Ruggeru
I di Sicilia e lu sò frati, Rubbertu Guiscardu, accuminzaru la sò cunquista dâ
Sicilia ntô 1061, già cuntrullàvanu lu stremu sud di l'Italia (la Pugghia e la
Calabbria). Ruggeru avìa bisognu di na trintina d'anni pi cumpritari la
cunquista dâ Sicilia (Rubbertu murìu ntô 1085). D'accussì, accuminzau arreri la
latinizzazzioni e la cristianizzazzioni dâ Sicilia. Nu granni nùmmuru di palori
nurmanni traseru la nova lingua duranti stu pirìudu, p'asempiu:

Ccà supra putemu vìdiri li fattura principali chi hannu ditirminatu la
furmazzioni dâ lingua siciliana comu la canuscemu oi. La basa dû latinu vulgari
(principarmenti dâ Campania) era sìmuli ô latinu vulgari nna l'Italia cintrali
(e dunca, putemu cunchiùdiri, abbastanti sìmuli ô latinu vulgari nnâ Tuscana chi
nfini addvintassi la basa pâ lingua nazziunali). Stu suttastratu linguìsticu
campana era nfruinzata di tanti nfruenzi gàllichi prisenti 'n Sicilia, vali a
dìciri francu-nurmanna e langubàrdica. Sutta di chissu cci attruvamu lu restu di
l'idiomi àrabbi e greci chi la nova lingua havi sustituiutu, ma na cintinara di
palori di sti du lingui s'arristaru ntô vucabbulariu dâ nova lingua rumanzisca.

Duranti li primi jorna di l'accupazzioni nurmanna, accuminzau nu pirìudu di
migrazzioni di l'Italia sittintriunali 'n Sicilia. Pi stu fattu oi cci asisti na
dicina di paisi chi ancura dimòstranu sta nfruenza gàllica, unni lu pòpulu pàrra
n'idioma chi si pò discrìviri comu èssiri gallu-sìculu. Spissu st'idiomi vennu
chiamati dialetti lummardi. Li paisi unni si senti sta nfruenza cchiù forti
sunnu Nuvara, Nicusìa, Spillinga, Aidoni e Chiazza. St'idioma nun supravivìu nta
l'àutri banni unni s'attruvàvanu culonî lummardi na vota, comu Rannazzu, Bronti
e Patirnò (nustanti stu fattu ancura unu s'adduna sta nfruenza nta li parrati
lucali). Sta nfruenza, si senti puru ntâ lingua, p'asempiu[15]:

Facirmenti lu nùmmaru di nurmanni veri chi cunquistaru la Sicilia (voldiri
propiu dâ Nurmannìa) era vasciu, circa 5.000 ô màssimu. Dunca iddi àppiru
bisognu di surdati di vintura di l'Italia, e facirmenti di l'àutri banni luntani
comu la Francia miridiunali. Nni primi jorna di l'accupazzioni dâ Sicilia, San
Frateddu addivintau na furtizza appressu li cunfini tra lu tirritoriu saracinu e
chiddu nurmannu. Oi l'idioma di stu paisi dimostra li caratarìstichi dû
pruvinzali, e ni fa cunchiùdiri ca certamenti nu gran nùmmuru di surdati di
vintura avìssiru a viniri di sti banni. Pi quantu riguarda la nfruenza dû
pruvinzali â lingua siciliana cchiù largamenti, cci sunnu autri pussibbilitati.

Certi palori pruvinzali traseru la lingua duranti la riggenza di Marghirita di
Navarra ntra l'anni 1166 e 1171 quannu sò figghiu, Gugghiermu II di Sicilia
succidìu ô tronu avennu sulu 12 anni. Tutti li cunziggheri dâ riggina vineru dâ
Francia miridiunali, e pi chissu tanti palori siciliani cu na pruvinenza
pruvinzali ni vennu di stu pirìudu.

La scola siciliana di puisia (viditi lu discursu ccàsutta) vinni infruinzata dû
pruvinzali dâ tradizzioni dî truvatura. Sta tradizzioni è na parti mpurtanti dâ
cultura siciliana, comu putemu vidiri câ tradizzioni di l'òpira dî pupi e li
cantastorî. Tanti truvatura pruvinzali sicci rapprisintaru duranti lu regnu di
Fidiricu II di Hohenstaufen, e certi palori pruvinzali avìssiru a trasutu la
lingua pi stu modu. Li siquenti sunnu asempî di palori siciliani d'urìggini
pruvinzali:

La Scola siciliana fu na scola puètica ca ciurìu 'n Palermu ntra lu 1230 e lu
1250, duranti lu regnu di Fidiricu II di Hohenstaufen di Svevia (Fidiricu I di
Sicilia, 1194-1250). La Scola siciliana havi na granni mpurtanza nta la storia
dâ littiratura e la lingua siciliana pirchì cu idda, pi la prima vota, si usau
lu vulgari a scopi littirarî. Sta scola littiraria appi na granni nfruenza supra
Dante Alighieri, tantu c'assai studiusi chiàmanu lu sicilianu comu "patri dâ
lingua taliana", cu l'idioma tuscanu facennu di "matri".

Quannu Carlu d'Angiò battìu l'asèrcitu di Manfredi di Sicilia ô cummattimentu di
Beniventu ntô 1266, appi dui affetti: accabbau lu regnu nurmannu-svevu di 136
anni ntâ Sicilia; e lu centru littirariu di l'Italia si spustau dâ Sicilia â
Tuscana.

Doppu li Vespri siciliani ntô 1282, lu regnu vinni culligatu cû regnu aragunisi,
e pi cunsiquenza, novi palori di na pruvinenza catalana traseru la lingua
duranti lu sèculu siquenti. Pi tuttu lu sèculu XIV, lu catalanu e lu sicilianu
èranu tutti dui lingui ufficiali dâ curti riali. Ô stissu tempu lu sicilianu
vinni usatu pi nutari li discursi dû parramentu sicilianu (unu dî cchiù vecchi
di l'Europa) e p'autri affari amministrativi[16]. Sti palori rapprisèntanu
asempî dâ nfruenza catalana[17]:

Duranti lu pirìudu in cui li curuni Araunisa e Spagnola si unceru, versu la fini
dû sèculu XV, la tuscanizzazzioni dû sicilianu scrittu nnî ricordi dî curti e dû
parramentu avìa accuminzatu. Versu la mitati dû sèculu, stu sviluppu era quasi
cumpretu, la nova lingua franca dâ pinìisula taliana avìa pigghiatu lu postu dû
sicilianu scrittu - di tannu 'n poi. Lu regnu spagnolu avvanzau stu prucessi pi
dui modi mpurtanti: cuntrariamenti a l'Aragunisi, quasi sùbbutu li re spagnoli
cci mìsiru li soi rapprisintatni supra lu tronu sicilianu. Pi stu modu, la stima
diminuenti dû regnu sicilianu si riflittìu la dicadenza dû sicilianu d'un
linguaggiu ufficiali e scrittu ôn linguaggiu parratu principalmenti tra
analfabbeti; e la spulsioni di tutti l'ebrei di tutti li duminî spagnoli ntô
1492 trattau nu curpu radduppiatu ntâ Sicilia. Binchì la pupulazzioni si
diminuìu pi quasi 10%, tanti di cui èranu patruna di nnustrî mpurtanti, ma
sparti di chissu, st'ebrei avìanu statu Siciliani pi 1.500 anni e lu sicilianu
era la sò lingua materna chi usàvanu nnî soi scoli. D'accussì la pussibbilitati
d'un largu sistema aducativu basatu a l'usu di libbra scritti pi sicilianu si
pirdìu pi sempri. Lu regnu spagnolu durau tri sèculi (senza cuntannu li pirìudi
borbònici e aragunisi d'ogni latu) e appi na nfruenza significativa supra lu
vucabbulariu sicilianu. Li siquenti palori sunnu dâ pruvinenza spagnola[18]::

Dû tempu dû Risurgimentu (1860-1861) la lingua siciliana havi statu nfruinzatu
significativamentu dû talianu. Stu prucessu s'apprimurau dâ secunna guerra
munniali pû fattu di l aducazzioni e l'affettu dî media muderni, accussì assai
ca puru a la casa, lu sicilianu non veni usatu cutiddianamenti comu la lingua
prifiruta. Nni l'ùrtimi anni lu parramentu sicilianu riggiunali vutau pû
nzignari dû sicilianu nnî scoli elemintarî, ma a stu mumentu picca lu nzìgnanu.
Nun s'attrovanu quasi nuddu formi dî media chi ùsanu la lingua siciliana. La
cumminazzioni di sti fatti signìfica ca la lingua siciliana cuntìnua a aduttari
lu vucabbulariu talianu e li soi formi grammaticali a stu puntu ca tanti
siciliani stissi nun ponnu distìnguiri tra l'usi dû sicilianu currettu e
sgarratu.

Ntrâ li studiusi dâ linguìstica cc'è cu riteni ca ntô sicilianu s'ammùccianu
modi virbali di «scurrimentu timpurali» (pi [[Lingua ngrisa|ngrisi: continuos
form, o forma cuntìnua). Accussì si spiaca pirchì haiu statu ddà signìfica I
have been there e nun sono stato là (ca si traduci «stetti ddà» o «stesi ddà»).
Ntâ li nostŗi jorna, cu l'ammiscàrisi dû talianu, chissi pàrinu lu «passatu
pròssimu», ma ntô sicilianu stòricu (nun littirariu) stu tempu passatu è nu
tempu sìmuli ô continuous ngrisi e pì chistu nun è sbagghiatu dìciri «l'àrabbi
hannu statu ccà» puru si lu passatu nun è pròssimu ma è rimotu (mill'anni fa).

Li tèmpura di motu ndìcanu l'azzioni ca si svòrcinu nta nu lassu di tempu (as.
haiu parratu; haiu jiutu = I have been speaking; I have been going), ma quannu
nun c'è nu lassu di tempu (agghicai ora) s'usa lu passatu sìmprici. Stu modu è
divisu ntê tèmpura:

Naturarmenti nta li nostri jorna sti tèmpura vannu scumparennu o hannu già
sparutu pirchì tuttu si va ammiscannu cu lu talianu e ntô particulari stu
passatu sicilianu s'ammisca cu lu passatu pròssimu talianu, chi havi rèuli tutti
diffirenti.

Benchì lu sicilianu vinni usatu comu na lingua d'amministrazzioni duranti
l'èbbica aragunisa (circa 1300 ô 1450), è macari veru ca siccomu nun ha mai
statu nzignatu ntê scoli o usatu pi nu modu diffusu usannu li media muderni, lu
sicilianu nun riniscìu a èssiri ricanusciutu comu na lingua unificata. Sarvaturi
Camilleri, nu scritturi sicilianu di l'ùrtimu sèculu, chi scrissi puisìi pi
sicilianu, traducìu puemi dâ Grecia antica, e chi scrissi puru na grammatica dâ
lingua siciliana, cridi ca lu ndrizzu oi e pi tanti pueti a scrìviri a vogghia
soa[23]. Ma Camilleri fa n'argumentu rubbustu ca nfatti la cunfusioni chi si
vidi oi tra li pueti muderni si tratta di nu finòminu assai ricenti.

Camilleri raggiuna ca doppu lu granni successu di Antoniu Vinizzianu ô fini dû
sèculu XVI, l'ortugrafìa dû sicilianu si sfrutta di quasi tri sèculi
d'equilìbbriu, nu pirìudu 'n cui attruvamu na koiné abbastanti unificata pi
quantu riguarda la sò scrittura. Comu n'asempiu, Camilleri parraggia lu
palirmintanu, Giuseppi Marchisi, nu scritturi dâ prima mitati dû sèculu XVIII cû
pueta catanisi, Tommasu Custanzu dâ stissa èbbica pi vidiri ca a ddu tempu
cc'era quasi nudda diffirenza[24].

Nu beddu asempiu di zoccu sta dicennu Camilleri è lu puema tradizziunali: La
Barunissa di Carini, chi Salvaturi Salomuni-Marinu trascrissi ntô 1873 e 1914
(dui virsioni diffirenti, ricurdannu chi si tratta di nu puema pupulari cu tanti
virsioni attraversu li sèculi)[25]. Sta virsioni di 1873 accumenza:

Si pò diri la stissa cosa dî pruverbi arricugghiuti e trascritti di Giuseppi
Pitrè nnâ fini dû sèculu XIX. N'asempiu[26]:

Cu l'unitati di l'Italia, lu sicilianu finìu a èssiri na lingua nazziunali e la
Koiné accumenza a riducìrisi 'n tèrmini di mpurtanza. A partiri dû sèculu XX
crisci nu muvimentu fonugrafista di pueti siciliani unni pruvàvanu a riflèttiri
li soni di soi parrati stissi. Puru Ninu Martogliu spirimintau cu sti formi,
prima d'abbannunàrili. 'N ogni casu, oi, si vidi largamenti sta prifirenza dû
"scriviri a arbìtriu".

Na dirizzioni nutèvuli duranti l'ùrtimu sèculu e assai accittata di tanti
scrittura siciliana veni rapprisintata di l'usu (o cchiù pricisamenti, lu nun
usu) di l'appòstrufu, supratuttu, pi signalari la pirduta di na vucali. Lu
megghiu asempiu è la pirduta di la «i» ô principiu di certi palori chi avìanu
sta «i» ntô latinu, p'asempiu: «mpurtanti», «gnuranti», «nnumanni», eccetra.
Quannu Pitrè scrissi la sò grammàtica ntô 1875, iddu usava l'apòstrufu pi
signalari sta pirduta di la «i», comu facìanu tanti scrittura di ddu tempu[27].
Piccittu cunzigghìu a lassàrila jiri, e iddu nun l'usava pû sò vucabbulariu
cèlibbri[28]. Camilleri fici la stissa cosa, e scrissi[29]: La caduta è ormai
definitiva, e non conta più ricordarla, zzoè la pirduta di sta «i» ô principia
di certi palori succidìu tanti sèculi fa, e oi nun servi nuddu mutivu
ricurdànnucci.

L'assuciazzioni L'Altra Sicilia istituìu un Cumitatu Prumuturi, apertu a tutti,
p'arricògghiri firmi pi na liggi di nizziativa pupulari chi, ntra àutri cosi,
pruponi lu nzignamentu ntê scoli e l'usu ntê ducumenti ufficiali e ntâ
signalètica dû Sicilianu. Taliati macari: Pruggettu di liggi pû ricanuscimentu
ufficiali dâ lingua siciliana



https://scn.wikipedia.org/wiki/Italia

Italia, Talia u Tàlia, (Talianu: Italia; Ngrisi: Italy); Nomu ufficiali,
Ripùbblica di Tàlia (Talianu: Repubblica d'Italia; Ngrisi: Republic of Italy),
Europa.

La storia di l'Italia accuminza cu la storia dî pupulazzioni chi abbitaru li
vari tirritori dâ pinìsula e di l'ìsuli nti lu primu millenniu a.C. Tra li cchiù
mpurtanti nutamu li Etruschi, li latini, li Galli e li Greci chi agghicaru ntô
sud a pàrtiri di l'VIII sèculu avanti cristu. La civilizzazzioni greca prima e
rumana ciurìu 'n Italia nzinu â fini dû V sèculu doppu cristu. Lu mediuevu vitti
l'Italia nvasa di vari pupulazzioni cussidditti barbari, tra cui l'Ostrogoti e
li Vànnali. Li bizzantini tra lu VI e lu X sèculu arrinisceru a cuntrullari vari
zoni dû sud ancora sutta nfluenza greca. Ntô IX sèculu l'àrabbi accuminzaru a
pigghiari lu cuntrollu dâ Sicilia, dâ Sardegna e di vari àutri territori dû sud.

Li longobbardi e li nurmanni foru li prutagunisti dî vicenni italiani dî sèculi
X, XI e XII. La cità di Roma, sacchiggiata diversi voti e n ruvina doppu la fini
di lu mpiru rumanu era la sedi dû papatu, chi cuntrullava direttamenti o
ndirettamenti làrichi zoni di l'Italia cintrali. L' Italia ha statu ppi sèculi
divisa in principati, regni, ducati, chi spissu èranu in mali rapporti ntra di
iddi. Versu lu XII sèculu si sviluppanu nti diversi banni li cumuni, e nasciunu
ripùbbrichi assai attivi, comu li ripùbbrichi marinari di Venezzia, Amalfi, Pisa
e Genuva. Lu Rinascimentu sinna appoi nu sviluppu culturali assai mpurtanti. E'
l'èbbica di Liunardu da Vinci, Michilàncilu Buonarroti, Botticelli, Lurenzu dî
Mèdici, Niccolò Macchiavelli e tanti àutri chi dunanu lustru all'Italia puru
fora dû sò tirritoriu.

Articulu principali Regnu d'Italia. Ntô 1860, chî Milli, Garibbaldi sbarcau a
Marsala, e annittìu lu sud di l'Italia ô regnu di Sardegna. Unificata ntô 1861,
L'Italia attrivirsau nu primu periudu unni era na munarchìa parlamintari. Sutta
Vittoriu Emanueli III lu primu ministru fu Benitu Mussolini di lu 1922 ô 1943.
Mussolini fu la causa di la trasuta di l'Italia ntâ Secunna Guerra Mondiali dû
latu di l'Assi chi liava l'Italia, la Girmania e lu Giappuni.

La guerra si pirdìu, a Mussolini l'ammazzaru pinnènnulu câ testa a pizzuni e ntô
1946 nu referendummi promulgau la Ripùbblica.

Lu fini dâ guerra e l'allianza stritta cu l'amiricani, purtau grazzi puru ô
Pianu Marshall a nu sviluppu econòmicu chi sviluppau tutta la so forza nti
l'anni 60 e chi purtau l'Italia a li vèrtici di l'econumìa munniali, na
pusizzioni chi manteni oi grazzi ê soi nnustri, ô so pòpulu e a l'attrattiva dî
so cità, meta di turisti chi vèninu di tuttu lu munnu a miliuna ogni annu.

Italia si sviluppa longu na pinìsula nta lu menzu dû Mari Meditirraniu, e lu sô
tirritoriu cumprenni du' ìsuli maggiuri, la Sardigna e la Sicilia e diversi
arcipèlachi. Ô nord, lu tirritoriu è dilimitatu di la catina di li Alpi, chi
marca la fruntera ccu la Francia, la Svizzira, l'Austria e la Slovenia. La costa
est duna ntô Mari Adriaticu e a suddest ntô Mari Joniu. La costa ovest duna ntô
Mari Tirrenu. Ô sud la Sicilia chiudi lu tirritoriu ccu lu Canali di Sicilia, ca
sparti l'Italia di la Tunisia e di la Libbia.



https://scn.wikipedia.org/wiki/Wikipedia

Wikipedia (Vichipedia, scrivennu â siciliana) è na nciclupidìa lìbbira, scrivura
nta tanti lingui e funziona senza scopu di lucru.

Fu criata ntô jinnaru dû 2001 ntâ lingua ngrisa, a sìquitu di cuntatti tra Larry
Sanger e Ben Kovitz, e videmma grazzî ô mpegnu di Jimmy Wales, chi mittìu a
dispusizzioni li server nicissari pî spirimenti.

Wikipedia usa software lìbbiru, zoè spiratu dî riflissioni di Richard Stallman,
funnaturi dâ Free Software Foundation, lu quali fu prubbabbilmenti lu primu a
tiurizzari l'esiggenza d'aviri macari nu nciclupidìa cumpritamenti lìbbira[1].

Scn.wiki nascìu ntâ secunna mitati dû uttuvìru 2004[2] chî nizziatura dû forum a
linguasiciliana.org[3].

La virsioni siciliana di Wikipedia, chi stai liggennu accamora, è supranumminata
scn.wiki.

Li server di wikipedia sunnu abbastanti nichi: na dicina di computer (dui
database e quarchi server web), ca s'attròvanu nta na stanza c'òspita li server
di Bomis.com. Lu pruggettu veni finanziatu principalmenti di na pirsuna, cchiù
li dunazzioni vuluntarî, avìa esattamenti n'addipinnenti pû primu annu (e doppu
nuddu), e li server sunnu gistuti di na pirsuna part-time, puru chista supra la
basa vuluntaria.



https://scn.wikipedia.org/wiki/Sicilia

La Sicilia eni n'ìsula ntô Mari Meditirraniu. Si stenni pi 25,708 km² di
supirfici e cci nni càmpanu 5.098.034 abbitanti (1998). È la cchiù granni
riggiuni d'Italia e rapprisenta nu dudicèsimu di lu tirritoriu talianu. Lu
nùmmaru d'abbitanti eni lu terzu cchiù àutu di tutti li riggiuna di l'Italia.
Havi na dinzitati di pupulazzioni di 198 abbitanti p'ogni km². Palermu eni la
capitali cu na pupulazzioni di quasi 700.000 abbitanti. La Sicilia si cumponi di
9 pruvincî e havi un tutali di 390 cumuna di li quali 199, lu 51%, hannu menu di
5.000 abbitanti. La pupulazzioni risidenti nta sti cumuna cu menu di 5.000
abbitanti rapprisenta lu 10% di tutta la pupulazzioni dâ riggiuni.

La Sicilia eni unu dî centri turìstichi cchiù mpurtanti di la Ripubbrica Taliana
e ntô sèculu XVIII era l'ùrtima tappa dû viaggiu ca li picciotti aristucràtici
ngrisi facìanu 'n Europa pi struìrisi.

La Sicilia eni l'ìsula principali di l'Italia e di tuttu lu Mari Meditirraniu.
Nclusi ntrâ riggiuni dâ Sicilia sunnu sti diversi ìsuli minura: lu gruppu di
l'Ìsuli Eolî (Lipari), Ìsuli Ègadi, Ìsuli Pilaggî, e l'ìsuli di Pantiddarìa,
Lampidusa e di Ùstica. L'ìsula eni assai muntagnusa e cchiù picca dû 14% dû sò
tirritoriu eni chianu. Lu chianu cchiù granni è la Chiana di Catania. Lu Salsu è
lu ciumi cchiù longu: 144 km.

L'ìsula eni spartuta dû cuntinenti pi menzu dû Strittu di Missina (circa 3km).
La Sicilia havi lu cchiù granni vurcanu d'Europa, l'Etna (vurcanu), chi ancora
eni attivìssimu. Tutta la riggiuni veni assuggittata a n'attivitati giològgica,
e dui ìsuli vennu chiamati comu àutri dui vurcani attivi, zoè Stròmbuli e
Vurcanu.

L'ìsula di Sicilia pigghiau lu nomu di li Sìculi, un pòpulu c'accuminzau la sò
storia nta tèmpura luntani. Pi la sô furma trianculari, la Sicilia, prima
d'èssiri chiamata accussini, fu chiamata di li Greci "Trinacria", chi veni a
diri Terra a tri Punti, picchì la Sicilia eni effettivamenti la terra di li tri
prumuntorî: Capu Faru, o Piloru, a Est, p'agghiri Missina; Capu Boeu, o
Lilibbeu, a Ovest, p'agghiri Marsala; e Capu di l'Ìsula di li Currenti, a Sud,
p'agghiri Capu Passaru.

La Sicilia eni vagnata di l'acqui tèbbiti di tri mari: Mari Tirrenu, a Nord,
Mari Meditirraniu, a Sud, e Mari Joniu, a Est. Tutti e tri sti mari, nni la
giografìa munniali, hannu nu nomu sulu: Mari Meditirràniu, chi veni a diri
« mari 'n menzu a li terri ». La Sicilia havi, nta lu Meditirràniu, na
pusizzioni stratèggica assai bona, cu lu Strittu di Gibbilterra a Ovest, lu
canali di Suez a Sud-Est e lu Strittu di Missina a Nord-Est. Lu puntu cchiù
vicinu a l'Italia, nni lu strittu di Missina, è di tri chilòmitri e menzu. Lu
puntu cchiù vicinu â Tunisia, ntô Canali di Sicilia, è di centucinquanta
chilòmitri. È nta la Sicilia chi avemu l'Etna, lu vurcanu cchiù granni d'Europa,
cu n'autizza di 3.343 metri, o quasi dùdici mila pedi. La basi di lu vurcanu è
di 200 chilòmitri. A stu vurcanu, duranti la duminazzioni àrabba, ci fu datu, di
l'Àrabbi, lu nomu di Gebel Utlamat chi voli diri muntagna di focu, n'autru nomu
eni "Mungibeddu".

Giofisicamenti l'arcipèlacu maltisi, e la pinìsula rausana (Sarausa, Rausa)
sunnu ntâ chiattafurma cuntinintali africana: n'àutri paroli sti dui riggiuni,
nzèmmula a l'ìsuli Pilaggî, sunnu parti dû cuntinenti africanu.

Malta fici puliticamenti parti dâ Sicilia nzinu a lu 1798 e li Maltisi sunnu di
urìggini Siciliana ppi chissu lu Maltisi havi tanti palori Siciliani, picchì
veni di lu "Siculu-Arabbu" chi si parrava 'n Sicilia nni l'ebbica Arabba.

Lu clima dâ Sicilia è di tipu subtropicali, cu stati càudi e timpiraturi ca
pònnu agghicari a 40 gradi cintigradi, e verna rilativamenti miti, cu
timpiraturi ca raramenti scìnninu sutta li 5 gradi.

Abbitata dî Sìculi, dî Sicani e di l'Elimi, già dû terzu millenniu a.C., ntô
VIII sèculu a.C. foru li Finici chi si nstallaru ntê banni uccidintali. Ntô
sèttimu sèculu li Greci funnaru diversi culònî ntê banni a urienti, 'n
particulari Naxos, Camarina, Missina. Sarausa funnata ntô 734 a.C. fu la citati
cchiù mpurtanti. Ntô 212 a.C., doppu â scunfitta di parti dî rumani, la Sicilia
addivintau na pruvincia, sfruttata dî rumani pû furmentu, lu vinu e li tassi chi
li cuvirnatura di l'èbbica mpunìanu â pupulazzioni. Cèlibbri fu a stu prupòsitu
lu malu cuvernu di Verri. Ntô 464, la Sicilia è mmasa dî Vànnali a cui ntô 491
si sustitueru l'Ostrogoti di Tiuduricu chi ci dèttiru nu certu sviluppu
ecunòmicu e suciali. Ntô 535 lu ginirali bizzantinu Bilisariu allibbirtau la
Sicilia dî bàrbari. La Sicilia fici parti dû mpiru bizzantinu. Dû 663 ô 668, lu
mpiraturi Custanti II eliggiu comu capitali Sarausa, pi megghiu addifènniri la
Sicilia dî bàrbari e dî primi ncursioni mussurmani. Ntâ secùnna mitati du IX
sèculu, l'àrabbi sbàrcaru a Mazzara, cunquìstaru Palermu c'addivintau la nova
capitali, e cacchi annu doppu, cu la cunquista di Sarausa ntô 878, la Sicilia è
ntiramenti ntê manu di l'àrabbi. Addivintau allura n'emiratu fatimita, pròspiru
e tulliranti.

Tra lu 1060 e lu 1091 la Sicilia fu arricunquistata dî nurmanni, e nnô cursu dû
sèculu XII addivintau un regnu putenti c'agghicau a l'àpici sutta lu putiri di
Fidiricu II di Hohenstaufen chi murìu ntô 1250. Ntô 1266 la Sicilia passau ntê
manu francisi, ma li vespru sicilianu dû 1282 marcaru la fini dû putiri di
l'Angiò. La Sicilia passau pirciò sutta lu putiri araunisi e pi cchiossai di un
sèculu cuntinuava na verra cu Nàpuli addimentri ca la Sicilia arristava
nnipinnenti cû nomu: Regnu di Trinacria. A pàrtiri dû sèculu XV, li curuni
d'Arauna e Spagna si junceru e di ddu mumentu nzinu ê Burbuna, la Sicilia veni
cuvirnata nzemmula a la Spagna avennu lu stissu re.

Ntô 1713 passau ê Savoia 'n scanciu dâ Sardigna. Ntô 1734 lu Regnu di Sicilia
era cuvirnatu di Carru di Burbuni. Tra 1812 e 1848 cci foru armenu quattru
rivuluzzioni ntrâ Sicilia contra li Burbuna chi l'avìanu junciuta ô Regnu di
Napuli chiamannu lu novu statu Regnu dî Dui Sicilii. L' ùrtima fu la
rivuluzzioni nnipinnintista siciliana dû 1848, chi appi lu risurtatu di nu
cuvernu nnipinnenti dî Burbuna, cu la sò custituzzioni assai avanzata, chi durau
pi 16 misi.

Li cammisi russi di Garibbardi sbarcaru a Marsala ntô 1860. Li siciliani ajutaru
a Garibbardi, pirchi iddu avìa purmisu chi facìa ’na ripubbrica, e l’ugualitati
pri li siciliani; pirò nun fici ne ripubbrica ne ugualitati. Cu nu plibbiscitu
fausu (puru li morti jeru a votari) cacchi misi doppu la Sicilia fu junciuta, no
cu 'na ripubbrica, ma cu 'na munarchia, lu regnu d'Italia. A pàrtiri di jornu 16
nzinu ô jornu 22 di sittèmmiru 1866 li Siciliani s'arribbilaru a lu novu patruni
Talianu ni lu "Ribellamentu dǔ Setti e menzu" picchì durau giustu setti jorna e
menzu prima chi l'asercitu talianu, cumannatu di Raffaele Cadorna appi l'ordini
di sparari puru chî cannuna , ddu jornu mureru circa 1000 Siciliani chi vulìanu
arrè la libbirtati pâ Sicilia.

Lu 19 di uttùviru 1944, vista la trasuta 'n verra di l'Italia e la puvirtati chi
c'era 'n Sicilia, lu populu Sicilianu sempri 'n Palermu s'arribbilau arrè a lu
statu talianu, e fu tannu chi l'asercitu talianu di lu 139° reggimentu fanteria
di la "Reggio" (ex Sabauda) appi l'ordini di sparari ncapu sta fudda di
cristiani chi nun eranu armati e addumannavanu pani e travagghiu, mureru circa
30 cristiani e chiossai di 158 foru firuti. Chissa fu la prima straggi di
l'Italia doppu l'ebbica fascista, e accussini tanti Siciliani accuminzaru a
addivintari nnipinnintisti. E grazzi a lu Muvimentu Nnipinnintista Sicilianu
nascìu l'asercitu sicilianu ntisu E.V.I.S. ('n talianu Esercito volontario per
l'Indipendenza della Sicilia).

Doppu la secunna guerra munniali, e la riprissioni di lu muvimentu
nnipinnintista, ntra Sicilia e Italia ci fu un trattatu di paci firmatu di
Umbertu II di Savoia, la Sicilia addivintau la prima riggiuni autonuma e uttinni
na certa autunumìa amministrativa, cu parramentu e liggi propî. Sfurtunatamenti
ancora òi lu statu talianu nun appreca lu Statutu d'autonumìa sicilianu puru
siddu fa parti dâ so' costituzzioni, cu lu risurtatu chi 'n Sicilia travagghiu
nun ci nn'eni e nun si pò sviluppari comu lu nord Italia.

Dû 1946 la Sicilia godi di na certa autunumìa amministrativa. L'Assemblea
Siciliana è lu parramentu sicilianu chi havi la sedi a Palazzu dî Nurmanni, 'n
Palermu. Lu parramentu sicilianu eni unu di li cchiù antichi dû munnu. Novi
pruvinci fannu parti dâ Sicilia: Palermu, Catania, Missina, Sarausa, Rausa,
Girgenti, Trapani, Cartanissitta e Enna.

La Sicilia, già di l'antichitati, hà datu cuntribbuti culturali di tutti li
campi dâ cultura. Artisti e ntillittuali siciliani secunnu li vari campi dâ
cultura si distingueru ntî sèculi ggià a pàrtiri di l'antichitati.

La cultura n Sicilia si manifesta cu na certa vivacitati di la cirazzioni
artistica, ntô cìnima, cô Festival ntirnazziunali di Taurmina ntô tiatru, chi si
distingui ntô tiatru di prosa, tiatru anticu, rapprisintatu ogni annu ntê tiatra
grechi di Sarausa, Taurmina, Seggesta, e ntô tiatru n Lingua siciliana, puru
assai apprizzatu.



https://scn.wikipedia.org/wiki/Francia

La Francia (oppuru Franza), ufficiarmenti République Française, è na ripùbbrica
auropea di circa 64 miliuna d'abbitanti (cifra di jinnaru 2008). La capitali,
Pariggi havi 12 miliuna d'abbitanti.

La Franza, havi na forma asagunali, e pi chistu è diciuta macari L'Asagonu. Li
so' cunfini a sud ovest sunnu li Pirinei, ca fannu di fruntera naturali cu
Spagna e Andorra; a sud est cunfina cu lu Mari Meditirràniu; a est havi l'Alpi e
lu Giura comu fruntera cu l'Italia e la Svìzzira; a nord-est cunfina cû Belgiu,
lu Lussimburgu e la Girmania; a nord cu lu canali di la Mànica, e a ovest havi
l'Ocèanu Atlànticu.

Lu tirritoriu francisi cumprenni puru la Còrsica, e diversi àutri tirritori
sparsi ntô munnu. Amministrativamenti la Francia si sparti nti 22 riggiuni, e
ognuna dî riggiuni francisi è spartuta nti dipartimenta. Certuni dî tirritoria
sparsi ntô munnu hannu lu status di Dipartimenta d'Oltrimari e àutri
simplicimenti di Tirritoria d'Oltrimari.

Ô primu sèculu a.C., lu tirritoriu francisi era abbitatu di tribbù di Galli,
contra cui Giuliu Cèsari appi a cummàttiri ntâ sò òpira di spanzioni rumana.
Sutta lu mpiru rumanu, la Gallia fu prima rumanizzata. Cu li nvasioni bàrbari,
lu pòpulu dî Franchi subbintrau ê rumani, mittennu li basi di chidda ca fu pi
sèculi na munarchìa. La munarchìa agghicau a lu splinnuri màssimu sutta lu regnu
di Luiggi XIV. Cu la rivuluzzioni francisi, l'idei ripubbricani hannu avanzatu e
la munarchìa s'avìa altirnatu cu la ripùbbrica. Doppu la Secunna Guerra
Munniali, la Francia è na ripùbbrica prisidinziali. La custituzzioni dû 1958 è
la basi di l'attuali riggimi prisidinziali ca va sutta lu nomu di quinta
ripùbbrica.



https://scn.wikipedia.org/wiki/Girmania

La Ripùbblica Fidirali di Girmania è nu statu europeu ccu capitali Birlinu. Di
na populazzioni di circa 80 miliuna, la Girmania ha statu divisa ppi cchiù di 40
anni doppu la Secunna Guerra munniali e la caduta dû Terzu Reich, lu reggimi chi
avìa statu mpostu di Hitler.

La riunificazzioni avvinni lu 9 di nuvemmiru 1989 ccu l'abbattimentu dû muru di
Birlinu.

Li primi nutizzi mpurtanti dâ storia dâ Girmania pàrranu di vari tribbù di
cusidditti barbari ca s'uppònunu all'espansioni rumana a nord di l'Alpi e a est
dû Renu. Li rumani agghicanu cumunqui a funnari roccaforti militari chi n
sèquitu si trasformanu n cità. E' lu casu di Aquisgrana e di Colonia cità di
etimuluggìa chiaramenti rumana.

Ntô mediuevu la Girmania fu ô centru di nu putiri pulìticu di tipu munarchicu,
funnatu supra la stituzzioni di lu Sacru Rumanu Mpiru, furmarmenti suttamisu ô
papa di Roma ma chi dittava liggi nti bona parti di l'Europa cintrali e
miridiunali.

Girmania ha statu divisa ppi cchiù di 40 anni doppu la Secunna Guerra munniali e
la caduta dû Terzu Reich, lu reggimi chi avìa statu mpostu di Hitler.

La riunificazzioni avvinni lu 9 di nuvemmiru 1989 ccu l'abbattimentu dû muru di
Birlinu.

La pulìtica n Girmania ê jorna nostri è rigulata di elizzioni piriodichi pi lu
cuvernu dî Land e pi lu cuvernu fidirali, lu cui primu ministru havi la càrrica
di cancilleri. Li partiti pulìtici cchiù mpurtanti, e chi s'altirnaru ô cuvernu
dû paisi sunnu la CDU, a cui apparteni l'attuali cancillera Angela Merkel e lu
SPD, sprissioni di l'ànima sucialdimucràtica dâ papulazzioni tidesca.

Cunfina cu la Polonia, la Ripubblica Ceca, l'Austria, la Svizzira, la Francia,
lu Lussimburgu, lu Belgiu, l'Olanda e la Danimarca.



https://scn.wikipedia.org/wiki/Regnu_Unitu

Lu Regnu Unitu di Gran Britagna e d'Irlanna dû Nord è na nazziuni europea
funnatrici di l'Unioni Europea. La forma di cuvernu è la munarchìa parramintari.
Lu primu ministru è Theresa May e lu capu di statu è la riggina Elisabetta II dû
Regnu Unitu

Galles e Scozzia sunu nazzioni custituenti e hannu, macari iddi, nu cuvernu
propriu.

Lu tirritoriu cumprenni l'ìsula dâ Gran Britagna, ca si cumponi di divirsi
riggiuni (la Nglaterra, lu Galles, la Curnuvagghia, la Scozzia a nord), e
l'Irlanna dû Nord. Àutri tirrituri e culonî sparsi ntô munnu fannu parti dû
Regnu unitu, ntra cui l'ìsuli Falkland, l'arcipèlacu di Pitcairn, la rocca di
Gibbilterra.

Arcuni di li primi scritti supra la storia di lu Regnu Unitu sunnu di Tacitu [1]
"Cu eranu li primi abbitanti dâ Britagna, si fussiru dû locu lu furasteri è,
comu sempri pi li varvari, picca canusciutu." Quannu Cesari cunquistò la Gaddia,
mannò dui spidizzioni pi vìriri chi era dda terra ca vidìa di na costa. Scari
eranu li nutizzi. Agricola suttamisi li genti varvari ca viviànu nta l'ìsula, ma
li genti di dda terra ca chiamamu Scozzia mai furu suttamisi. Nu mur fu isatu di
lu Mpiraturi Adrianu pi diffinnirisi di sti genti, secunnu iddi billicusi, ca
nun si facìanu suttamittiri. Cu la fini di lu mperu d'uccidenti, l'ìsula si
spartìu e pi sèculi arristò siparata. Li primi nvasura furu l'Anglu-Sassuni ca
ntra lu III e lu VII sèculu si sparteru li tirrituri dâ Gran Britagna funnannu
diversi regni.



https://scn.wikipedia.org/wiki/Roma

Roma è la capitali di l'Italia. Di na populazzioni di circa tri miliuna
d'abbitanti, s'attrova casi ô centru dû tirritoriu talianu, e di la pinìsula
taliana.

Secunnu la tradizzioni fu Ròmulu, frati giameddu di Remu lu funnaturi e primu
reghi di Roma. Iddu mmintau e fici la delimitazzioni dâ zona sacra dâ citati e
propriu pi ssu mutivu lu frati Remu, surpassata sta banna nvalicàbbili, fu
ammazzatu di iddu. Doppu la morti di Ròmulu addivintau reghi Numa Pompiliu ca
cumannau pi 43 anni. Lu terzu fu Tulliu Ostiliu ca murìu doppu 32 anni di regnu:
la liggenna cunta ca lu so' regnu finìu quannu li furmini curperu la so' casa.
Duranti lu sò regnu li Rumani li Albani e a citati di Roma fu allargata finu o
munti Caeliu. Ancu Marziu, lu quartu, arrignau pi 24 anni, allargau la cità finu
o Gianiculu e l'Aventinu; mossi di malatia. Lu quintu fu Tarquiniu Priscu,
duranti lu so' regnu fu custruiutu lu primo cìrculu e accuminciaru li primi
jochi. La citati vinni allargata finu o Campidogliu e megghiu addifinnuta câ
custruzzioni di novi mura. Pi risòrviri li prubblemi iggenici custruìu la Cloaca
Maxima. Rignau pi 37 anni. Serviu Tulliu arrignau pi 43 anni. L'ùrtimu fu
Tarquiniu lu Superbu ca arrignau pi 25 anni.

Doppu ca li Rumani àppiru fora l'ùrtimi reghi, ntô 509 a.C Roma addivintau na
ripùbbrica.

Fu sulu ntô 31 a.C. ca Ottavianu Augustu, pruchiamau lu mpiru rumanu ca durau
nzinu ô 476 dâ nostra era. A st'èbbica la zona dî Fori Mpiriali era lu centru dâ
vita pulìtica e culturali di tuttu lu tirritoriu di lu mpiru.

Li sèculi dû mediuevu sunnu carattirizzati di na ginirali dicadenza, cu
saccheggi e nvasioni bàrbarichi succissivi e ripituti nnû tempu.

Fu sulu a pàrtiri dâ fini dû mediu evu, versu lu Sèculu XIV ca Roma accuminza
n'àutra vota a affirmàrisi, supratuttu comu guida riliggiusa sutta li papi. Ntê
sèculi chi vìnniru, li papi cumannaru lu rinnuvamentu dâ cità, e grazzi ê
cuntribbuti di architetti comu Michelàngelu, Borromini, Bernini, la cità si
prisintava sempri cchiossai comu na capitali e na rifirenza ppi tutta l'Europa
di l'èbbica.

La storia muderna di Roma cuminza ntô 1870, annu unni li bersagghieri tràsunu a
Porta Pia e lu putiri timpurali dû Papa s'accapa. Ppi vuliri dû Reghi d'Italia,
Vittoriu Emanueli II, Roma addiventa ntonzi la capitali di l'Italia, e sedi dû
cuvernu.

Roma è na citati famusa assai pî sò granni monumenti e pâ sò architittura
clàssica e rinascimintali. Lu Pantheon surgìu nta l'èpuca rumana ntâ chiazza ca
ora si chiama Chiazza dâ Rotunda, vinni custruitu dû cònzuli Marcu Agrippa ntô
27 avanti Cristu ma abbruciau ntô 80 doppu Cristu, ricustruitu ntô 127 doppu
Cristu pi grazzia dô mpiraturi Adrianu, ristrutturatu ntô 607 di Papa Bonifaciu
IV ca lu fici addivintari na crèsia, pi chissu mutivu arristau comu è cammora e
nuddu s'arrisicau a sfasciàrici pezzi (sorti ca tuccau a tutti l'àutri
monumenti), l'ùnicu granni canciamentu fu l'agghiunta di dui campanari latirali
custruiti di Gian Lorenzu Bernini ma chi fìciru spasciari ntô XIX seculu picchì
li rumani ni sbintàvanu sempri la forma (lu suprannuminaru addirittura orecchie
d'asino "auricchi di sceccu").

Lu Culusseu fu custruitu di li mpiraturi dâ dinastìa Flavia dô 70 dopu Cristu
finu o 80 dopu Cristu. Putìa ricògghiri macari 50.000 pirsuni e ntô menzu ci
cumminàvanu battagghi di Gladiaturi, di bestî o di cristiani, ô cuntrariu di
chiddu ca si penza, li gladiatura ca s'hannu murutu ntô Culusseu su' daveru
picca, iddi nun cummattìanu mai chî bestî ma sempri ntra di iddi e quannu unu
s'arrinnìa, vinìa sempri sparagnatu, li gladiatura cummattìvanu pî sordi o pâ sò
libirtà (siddu èrunu schiavi) e l'addestramentu custava assai, siddu nu
gladiaturi assimpicava pî firiti vinìa sùbbutu midicatu. Li cristiani, ô
cuntrariu, cumbattìvanu tra di iddi o chî bestî spissu a manu nudi o cu armi
ruggiati, èrunu schiavi e cummattìvanu pâ sò libirtà. La famusa scena dô
mpiraturi ca facìa ammazzari nu gladiaturi scunfittu fàusa è, sta cosa succidìa
sulu tra cristiani.

Lu culusseu comu si vidi accamora è tuttu spugghiatu, picchì ntô XV sèculu lu
papa fici scippari tuttu lu màrmuru pi fàricci la cresia di San Petru.

Parrannu di Roma, nun si pò nun parrari dû manciari lucali. Li chiatti tìpichi
su' li bucatini a la matriciana, la carbunara e la purchetta di Ariccia. Roma
vanta puru na para di vini piddaveru boni, li vini dî Casteddi, e nu salami
troppu gustusu.



https://scn.wikipedia.org/wiki/Spagna

La Spagna, o Regnu di Spagna, è na monarchìa parramintari riggiuta dû Re Filippu
VI.

La Spagna havi quasi 44 miliuna di abbitanti. La capitali è Madrid.
Amministrativamenti la Spagna si sparti nti 17 riggiuni chiamati cumunitati
autònumi.

Statu europeu chi òccupa bona parti di la pinìsula ibbèrica; è dilimitatu a
Nord-ovest e a nord di l'Ocèanu Atlànticu, a nord-est dî Pirinei, a est e a sud
dû Mari Meditirraniu, e a ovest dû Portugallu. Dû latu dî Pirinei, la Spagna
cunfina cû principatu d'Andorra e câ Francia.

La pulitica spagna si basa supra un sistema multipartiticu. Attuali primu
ministru spagnolu è José Luis Rodríguez Zapatero, di lu Partitu Sucialista
Upiraiu Spagnolu (PSOE), di centru-sinistra. L'autru partitu chiù mpurtanti è u
Partitu Pupulari (PP), di centru-destra. Chiddu di Zapateru (2008) è lu secunnu
mannatu, dopu chiddu do 2004.

Pupulata di l'Iberi priam dâ cunquista rumana, la pinisula ibberica fu nvasa dê
Vànnali versu lu V sèculu. Già nti l'VIII sèculu, forru nveci pupulazzioni di
pruvinenza nordafricana e di riliggiuni islamica ca s'anslattaru di manera
durabbili. N eèquitu ô cummattimentu di Poitier, e â nfluenza di Carlu Magnu, la
prisenza cristiana sutta forma di regni mpartintati cô regnu di Francia,
accuminzau a essiri sempri cchiù mpurtanti, e ntô XI sèculu li vittori di
Alfonsu di Castigghia pi esempiu âppiru na mpurtanza stratèggica ca appi
ripercussioni ntê sèculi appressu.

Si poti accuminzari a parrari di Regnu di Spagna a pàrtiri di lu 1492, finuta la
ricunquista e cû maritamentu ntra Isabbedda I Riggina di Castigghia e Lion e
Firdinannu V Re di Aragona e Catalugna. N viritati nun asisti na data certa di
l'allistimentu dô Regnu di Spagna. Cù sicurezza si poti diciri ca cu l'ammentu
dê Asburgo e cchiù pricisu doppu la muruta di Carru V, lu regnu addiventa nti
tutta l'Auropa canusciutu cô nomu di Spagna. Cu la agghiunzioni ntô 1512 dô
Regnu di Navarra, la Spagna utteni n'unitati tirrituriali supra lu cuntinenti ca
manteni nzinu ê jorna nostri.

Ntô vintèsimu sèculu, la storia dâ Spagna è sinnata di la guerra civili spagnola
ca â fini di l'anni 1930 misi contra ripubbricani, appujiati di vuluntari di
idiuluggia sucialista e cumunista contra li munarchici, appujiati dî cuverni
cunsirvatura di l'èbbica. Di l'Italia, comu puru dâ Sicilia si parteru surdati
di tutte dui li banni. La guerra s'accapau cu la scunfitta dî ripùbbricani a
l'acchianata ô putiri dû ginirali Franciscu Francu ca nstaurau nu riggimi
dittaturiali ca durau nzinu â sò morti ntô 1975. E' a su mumentu ca la munarchia
ripigghia culuri, cu l'acchianata ô tronu di Juan Carlos, sutta cui la Spagna si
mudirnizzau e aduttau istituzzioni dimucratichi, n particulari cu l'adisioni a
l'Unioni Europea ntô 1992.



https://scn.wikipedia.org/wiki/Russia

La Fidirazzioni di Russia (o cchiù cumunimenti la Russia) è na cunfidirazzioni
di ripùbbrichi tra cui la cchiù granni e cchiù mpurtanti è la ripùbbrica di
Russia, e la cui pupulazzioni tutali è di circa 145'000'000 d'abbitanti. Pi
supirfici la Russia, chê sò 17'075'400 chilòmitri quatrati è lu statu cchiù
estisu dû munnu. La capitali è Mosca.

La Fidirazzioni Russa occupa quasi tutta la parti sittintrionali dû cuntinenti
eurasiaticu. A ovest cunfina cu li stati di l'Europa orientali e la Scandinavia.
A Nord, s'attrova l'Ocèanu Articu. A nord est, è siparata dê Stati Uniti di lu
strittu di Bering. A est l'Oceanu Pacificu. A sud cunfina cu la Cina, la
Mongolia, lu Kazakhstan e la Georgia.

La Fidirazzioni Russa è abbitata privalintimenti di na pupulazzioni di etnia
russa e di riliggiuni ortodossa. Data l'estinsioni dû tirritoriu, diversi etnii
autòctuni o storicamenti mpiantati nti diversi parti dû tirritoriu esistunu.
Oltri ô russu, si pàrranu diversi àutri lingui, chi sunnu ufficiali sulu nti
certi ripùbblichi autònumi, comu lu baskiru o lu tataru. Àutri lincui parrati
sunnu n piriìculu d'ensisioni, comu la lingua ainu. Autri ancora, comu la lingua
mator, nun si parranu cchiù.

La Storia dâ Russia cuminza versu lu 900 cu li principati vichinghi, chi si
unerru versu l'annu 1000 cu lu regnu di Oleg a Kiev. La cità di Mosca fu funnata
sulu versu lu XIII sèculu, e San Pietruburgu, chi divinni n tempi cchiù moderni
la capitali di lu mpiru zarista, fu funnata di Pietru lu granni all'inizziu dû
XVIII sèculu. Vittima di attacchi mongoli duranti tuttu lu mediu evu, ntê sèculi
chi siguèrru, lu mpiru russu agghicàu a mantèniri lu cuntrollu dî tirritori
asiatichi, nzinu all'Alaska, vinnùta all'amiricicani ntô XIX sèculu. Ntô 1812,
all'èbbica dû zar Alessandru lu ginirali Michail Illarionovič Kutuzov rinesci a
battiri l'esercitu di Napuliuni chi avia ggià trasutu a Mosca. La cità avìa
statu bruciata dê russi, e l'esercitu francisi, chi avìa già subbitu gravi
perditi â battagghia di Borodinu, appi a ritiràrisi a causa du nvernu russu pi
cui nun era equipaggiatu.

Lu XX sèculu è marcatu di la fini di lu putiri mpiriali e la rivoluzzioni
bolscevica guidata di Lenin ntô 1917 e chi instaura in Russia e ntê tirritori
sutta lu sò putiri, la cusidditta Unioni suviètica, nu riggimi cumunista. Sta
fasi dura nzinu ô 1991 cu la dissuluzzioni di l'Unioni suviètica e
l'instaurazzioni di nu statu di dirittu sutta na forma di ripubblica
prisidinziali. Lu capu di statu attuali è Dmitrij Medvedev.



https://scn.wikipedia.org/wiki/Europa

L'Auropa è lu cuntinenti di l'amisferu sittintriunali dilimitatu a occidenti di
l'Ocèanu Atlànticu i a sittintriuni di l'Ocèanu Àrticu, a miridiuni di lu Mari
Meditirràniu e l'Àfrica, e a orienti di l'Asia.

Terra matri dâ civilizzazzioni occidintali, chî Greci e i Romani, l'Europa di
ora si cumponi di populazzioni diversi pi lingua, tradizzioni, ecunumìa, e forma
pulìtica. L'Unioni Europea è la rialtà pulìtica cchiù mpurtanti. Accamora li
stati europei coòrdinanu li liggi, l'ecunumìa, pi arrivari nta n futuru pròssimu
a na ntagrazzioni pulìtica sutta na forma di na federazzioni comu chidda dî
Stati Uniti o dâ Svizzira. Già na quinnicina di paisi granni e nichi ùsanu ntô
2002 la stissa munita, l'Euru .

L'Europa dû sud si carattirizza pi lu clima meditirràniu, ntâ pinìsula ibbèrica,
ntâ pinìsula italiana, ntâ pinìsula balcànica, e ntâ costi dâ Francia dû sud.
L'Europa cuntinintali è carattirizzata di la prisenza di pianuri, comu n
Girmania, n Pulònia o n Russia, comu puru di catini muntagnusi, comu li Alpi, li
Carpazzi, l'Appinnini, li Pirinèi o l'Urali chi marcanu la fruntera urientali di
l'Europa. Ô nord di l'Europa s'attrova la scandinavia, li ìsuli britannichi.



https://scn.wikipedia.org/wiki/Australia

Australia è sia lu nomu dû cchiù nicu dî cuntinenti, sia la forma accurzata e
cumunimenti usata di Commonwealth of Australia, la nazzioni principali dû dittu
cuntinenti.

Lu Commonwealth of Australia è la sesta nazzioni dû munnu 'n tèrmini di
grannizza, l'ùnica chi accupa nu nteru cuntinenti e la cchiù granni di
l'Australasia. Essennu n'ìsula, nun havi li cunfini cu àutri nazzioni. Chiddi
cchiù vicini cumprènninu la Nova Zilanna ô sud-est; e l'Indunesia, Papua Nova
Guinea e Timor Orientali ô nord. Lu nomu 'Australia' diriva dâ frasi latina
terra australis incognita, e signìfica quindi "miridiunali".

L'Australia è stata abbitata di ntra 42.000 - 48.000 anni, quannu li proginitura
di l'attuali aborigini australiani arrivaru via lu sud-est d'Asia. La terra nun
vinni scuperta dî Europei nzinu lu sèculu XVII, quannu fu avvistata e visitata
di quarchi spidizzioni. Li dui terzi orientali dû cuntinenti vìnniru riclamati
dû Regnu Unitu ntô 1770, e li primi culonî nta New South Wales vìnniru criati lu
26 di jinnaru dû 1788 comu culonia pinali britànnica. Lu restu fu riclamatu dû
Regnu Unitu ntô 1829. La maggiuranza dî stati chi cchiù tardu si fidiraru
furmannu l'Australia nun èranu culonî pinali. Lu 1 di jinnaru dû 1901, nascìu lu
Commonwealth, o fidirazzioni d'Australia, comu duminiu dû Mpiru britànnicu.
L'Australia era oramai ndipinnenti, puru siddu li ùrtimi liami ligali cû Regnu
Unitu nun foru tagghiati nzinu lu 1986. L'Australia è na munarchìa
custituzzionali, cu Elisabetta II dû Regnu Unitu rignanti comu 'Rigina
d'Australia'. Ntô 1999 si tinni un rifirennu pi fari un canciamentu
custituzziunali e trasfurmari l'Australia nta na ripùbblica, cûn prisidenti
numinatu pi sustituiri la Rigina comu capu dû statu, ma lu risultatu fu
negativu.

Lu Commonwealth of Australia è na munarchìa custituzziunali: la Rigina
d'Australia è lu capu di statu ufficiali ed è rapprisintata dûn
Straticotu-Ginirali. Praticamenti, lu rolu dâ Curuna (e quindi dû
Straticotu-Ginirali) è largamenti cirimuniali. La putenza asicutiva,
tiuricamenti rapprisintata dâ Curuna, veni asircitata di na curia guidata dû
primu ministru. Lu primu ministru è quasi sempri lu capu dû partitu di
maggiuranza nnâ Casa dî Rapprisintanti, la càmera vascia (cu 150 seggi) dû
parlamentu bicamirali. La càmera àuta (76 seggi) è lu Sinatu, nnô quali ogni
statu è rapprisintatu di 12 senaturi, ndipinnentamenti dâ sò pupulazzioni, e
ogni tirritoriu di dui. L'alizzioni di tutti dui cameri si tèeninu ogni tri
anni, tipicamenti cu mità dû sinatu liggìbili pâ rializzioni.

L'Australia è spartuta ntra sei stati e diversi tirritorî. Li stati sunnu: New
South Wales, Queensland, South Australia (miridiunali, Tasmania, Victoria e
Western Australia (occidintali); li tirritorî sunnu: l'Australian Capital
Territory (lu tirritoriu dâ capitali) e lu Northern Territory (dû nord).

L'Australia havi puru un tirritoriu minuri nternu, Jervis Bay Territory (na basi
navali ntô New South Wales), diversi tirritorî esterni abbitati Isula Norfolk,
Isula Christmas, Isuli Cocos e varî tirritorî esterni 'n larga parti
disabbitati: Tirritoriu dî Isuli dû Mari dî Curalli, Isuli Heard e McDonald,
Isuli Ashmore e Cariter e lu Tirritoriu Australianu Antarticu.

L'Australian Capital Territory fu criatu ntô locu scetu pâ capitali Canberra.
Canberra fu funnata comu cumprumissioni tra li dui principali cità, Melbourne e
Sydney.

La maggiuranza dû tirritoriu australianu è sdisertu o semi-sdisertu. Lu 40% dâ
superficî è accupunatu di duni di rina. Sulu l'agnuni ntô sud-est e sud-ovest
hannu un clima timpiratu e un turrenu tanticchia fèrtili. La parti dû nord havi
un clima trupicali. Lu Great Barrier Reef, è la cchiù granni barrera curallina
dû munnu e si trova vicinu la costa nord-est. Uluru, nta l'Australia cintrali, è
lu cchiù granni monolitu dû munnu.

Puru si na granni parti dû cuntinenti e sdisertu o semi-sdisertu, nunnimenu
l'Australia cumprenni diversi tipi di abbitata, dî muntagni accupunati di nivi ê
boschi trupicali. A causa di la elevata età dû cuntinenti, dû clima assai
variàbbuli e di lu so antichìssimo isulamentu geogràficu, la major parti di li
specî animali e vegetali australiani sunnu ùnichi.

La maggiuranza dâ pupulazzioni australiana discenni d'immigranti dû sèculu XIX e
dû sèculu XX, di prima, principalmenti dû Regnu Unitu e di l'Irlanda ma
succissivamenti puru d'àutri nazzioni, suprattuttu Italia, Grecia e cchiù
ricentimenti, nazzioni Asiatichi. Li discinnenti dâ pupulazzioni urigginali,
l'aborìggini australiani, cumprènninu lu 2,2% dâ pupulazzioni (censimentu dû
2001). Comu àutri nazzioni sviluppati, l'Australia havi na pupulazzioni chi si
sta nvecchiannu, cu cchiù pensiunati e menu pirsuni in età travagghiativa. Lu
ngrisi è la lingua parrata nn'Australia, puru siddu arcuni dî cumunità aborigini
mantèninu lu sò linguaggiu nativu, e un nùmmuru abbastanti granni d'immigrati di
prima e secunna ginirazzioni sunnu bilingui. Spartu ca la nazzioni è ampiamenti
seculari e sunnu picca li praticanti, tri quarti di l'australiani
s'addicchiàranu cristiani, principalmenti cattòlici o anglicani. Vennu raticati
puru diversi àutri riliggiuni.



https://scn.wikipedia.org/wiki/Unioni_Europea

L' Unioni Europèa è n'urganizzazzioni di tipu suvranazziunali e ntircuvirnativu.
Nzinu a ora havi 28 stati.

Ntô 1951, sii stati (Italia, Francia, Girmania, Belgiu, Olanda e Lussemburgu)
funnàrunu la CECA (Cumunitati Ecunomica dô Cravùni e dô Acciàiu). L'ubbittivi dâ
CECA eranu chìddi di facilitari lu cummerciu di carvuni e azzaru. S'uttènniru
boni risurtati e accussì li stessi stati funnàrunu la CEE (Cumunità Ecunomica
Europea), ca sirvìva ppô sviluppo di la nnustria e nun sulu di li singuli stati,
ma nnî gruppu. Quinni, li leggi avìanu a èssiri pari nnî tutti li paìsi ca ni
facìanu parti. Siccumu la CEE s'uccupava principarmenti di cosi di ecunumia,
nascìu n'àutra urganizzazzioni pi sta sizzioni: lu MEC (Mercatu Cumuni Europeu),
ca faurìa la circulazzioni di capitali, di merci e di pirsuni, zoè sirvizzi,
travagghiu, beni e picciuli. Ntô 1973, la CEE s'allasca e si juncinu tri stati:
Regnu Unitu, Danimarca e Irlanna. Cchiù tardu, s'aggiunsiru la Grecia ntô 1981 e
la Spagna e lu Portugallu ntô 1986.

Ntî stu piriudu, la CEE arrializzà tutti li so' obbittivi ecunomici e allargà
atri so' obbittivi, ca arriguardàvanu la vita cutidiana: istruzzioni, cultura,
ammenti naturali, traspurti. Tutti sti boni risurtati spinciru a funnari n
Maastricht nnû novu trattatu, ntô 1992. La CEE canciò nomu e addivintò Unioni
Europea, picchì tutti li stati ca ni facìanu parti, vulìanu addivintari nnâ
cunfidirazzioni di stati.

Ntô 1999 la majuranza dî paisi di l'unioni aduttaru na munita unica, l'euru, chi
accuminzò a circulari ntô 2001.

Ntô 1995 la nova unioni europea s'allascò cu l'junciuta di àutri paisi: Austria,
Svezia e Fillannia. Videmma la Nurveggia fu a lu puntu di tràsiri, ma nnû
refirendum pupulari avvucciò l'adisiuni. Vutaru cuntra di cchiù li piscatura
nurviggisi, ca si scantavanu ca l'Unioni Europea danniggiassi la pesca. Ntô 1995
ci fu lu Trattatu di Schengen e ntô lu 1997 lu Trattatu di Amsterdam. Ntô 1999
trasi n'viùri l'euro, aduttatu in tutti li stati tranni Regno Unito, Svezia e
Danimarca. Cchiù di ricenti, ntô 2004, trasiru macari li ripubblichi baltichi
(Estonia, Lettonia e Lituania), atri stati di la Europa occidintali, Cipru e
Malta. Ntô 2007 trasirunu la Rumania e Bulgaria, e ntô 2013 la Croazzia. La
Turchia grapiu li negozziati pi l'adisioni ma nu calindariu pi la trasuta nun fu
ancora fissatu.

Doppu na bucciatura di nu pruggettu di custituzzioni europea, ntô 2009 fu
aduttatu lu trattatu di Lisbona. Lu trattatu havi comu funzioni di aumintari la
rapprisintanza e la visibbilità pulitica di l'unioni, n particulari cu
l'istituzzioni di la carrica di prisidenti di l'Unioni, e ô stissu tempu di
pirmettiri na gistioni dî dicisioni distinata a passari di nu riggimi
all'unanimità a nu riggimi a duppia maggiuranza pô nùmmuru di paisi e pâ
pupulazzioni ca rapprisentanu.

Ntô 2012 l'accademia svidisi dicisi di dari lu premiu Nobel pâ paci all'Unioni
Europea pi lu sò cuntribbutu â pacificazzioni dû cuntinenti europeu, òpira ca
l'Unioni Europea cauzziona cu successu nun sulu n Europa ma puru ntê Paisi dô
bacinu dû Meditirraniu e nti àutri banni dû munnu.

Ô mumentu dâ primiazzioni ci foru na certa quantitati di pulèmichi. Si dissi ca
chistu era nu premiu Nobel postumu ê custruttura di l'Unioni Europea di l'anni
'50, e dî dicenni addoppu, comu Charles de Gaulle o Konrad Adenauer. Autri
ancora dìssiru ca lu premiu Nobel cadìa ô mumentu bonu pi cuntribbuiri a dari na
botta di uttimismu a nu cuntinenti diprimutu di na crisi finanziaria ca si
cataminìa di la fini dû dicenniu pricidenti.

Si arriunìsci nn'âssimblèa a Strasburgu e è furmatu da 626 diputàti alètti ogni
5 anni direttamènti da li cittadìni europei. Cuntrolla la cummissioni.

Si trova a Bruxelles e è furmata da vìnti cummmissàri ementuàti da li guverni di
li stati. È lu veru guvernu d'Êuropa pirchì proponi li lèggi e cuntrolla ca
vìnninu arrispittàti. Attuarmenti è prisiduta di José Manuel Barroso.

Lu prisidenti di l'unioni Europea è na càrrica chi fu criata cu l'aduzzioni dû
trattatu di Lisbona ntô 2009. Lu primu prisidenti è Herman Van Rompuy.



https://scn.wikipedia.org/wiki/Brasili

Lu Brasili è nu statu di l'America miridiunali. Havi 200 miliuna di abbitanti i
è lascu 8 miliuna di chilòmitri quatrati. Lu Brasili occupa mitati di l'America
miridiunali i è lu paisi cchiù granni pi estinsiuni e pi lu nùmmaru di
abbitanti. La lingua parrata è lu purtughìsi, la munita è lu "real" e la furma
di cuvernu è la ripùbbrica prisidinziali.

Lu Brasili cunfina cu la Guyana francisi, lu Surinami, lu Venezuela e la
Colommia. Li sò catini muntagnusi nun sunnu assai àuti, sparti di lu Pico da
Neblina (3014 m).

Lu rilìvu è spartutu nni arcuni granni riggiuni: a nord lu Massicciu di la
Guyana, di urìggini antichissima, cu n'autizza midia di 500 metri; l'Amazzonia,
ca s'attrova a lu nord-ovist di lu Paisi e lu Mato Grosso, a lu centru. Li costi
si sviluppanu nni lu Oceanu Atlanticu pi 7400 chilumitri: n geniri su bassi e
sabbiusi nti la parti sittintriunali, àutri e sdirrupati nti lu centru. Li ciumi
e li lachi su migliara, li cchiù mpurtanti su lu Paranà e lu Rio di li Amazzoni.
Lu clima è equaturiali: la timpiratura pò agghicari a 27° C. Nni li costi,
mmeci, lu clima è timpiratu, pi li friquenti chiuvuti.

Nzinu a lu 1500 lu Brasili era abbitatu di pupulazzioni ndìggini, ca campàvanu
nti li guddefi equaturiali, n granni capanni custruiti cu li fogghi. Appoi, lu
navigaturi Pedro Alvares Cabral culunizzò lu tirritòriu. La fascia custera vinni
spartuta n pruprietà assai granni. Poi vinni ntruduciuta macari la curtivazzioni
di la canna di zùccaru e lu Brasili addivenni lu cchiù granni curtivaturi di lu
munnu (nzèmmula a Cuba). Nta lu 1822 lu Brasili uttinìu la nnipinnenza. A
pàrtiri di lu 1930 cci fu nu pirìudu di viulenta dittatura, ca accabbò nti lu
1988, quannu vinni appruvata la custituzzioni ca è n viùri ancora òi.

Cu casi 170 miliuna di abbitanti, lu Brasili è lu paisi cchiù pupulusu di
l'America di lu sud. Li brasiliani su nu pòpulu juvani: lu 47 pi centu havi menu
di 20 anni. Lu 6% di la pupulazzioni è cumpunuta di nìuri, discinnenti di li
schiavi africani. Ergu lu semu davanti a na sucitati multiètnica. Nzinu a la
nnipinnenza di lu paisi la maggiuranza di li janchi era di urìggini purtughisi:
di lu 1822 arrivaru immigrati di tuttu lu munnu. La lingua ufficiali di lu
Brasili è lu purtughisi. La furma di urdinamentu è na ripùbbrica di tipu
prisidinziali, spartuta nti 26 stati fidirati. Ogni statu havi li propi leggi e
li propi usanzi. Lu prisidenti veni eleggiutu di lu pòpulu doppu 4 anni.

Lu Brasili havi assai risorsi naturali. Nfatti cci su ricchi jacimenti di
pitròliu ca lu fannu unu di cchiù granni espurtaturi. Pi la abbunnanza di la
forza di travagghiu e lu sviluppatu liveddu ticnulòggicu e scientìficu ponnu
cumpètiri a liveddu munniali nti li attivittati di sitturi e di pruggittazzioni.
Di l'àutra banna, pirò, lu Brasili s'sttrova a cummàttiri la misèria: cchiù di
la mitati di la populazzioni campa ntâ puvirtati casi tutali e ntâ fami. Pi
chissu la sò situazzioni suciali i ecunòmica pò èssiri paraunata a chidda di
l'Innia Lu Brasili pruduci cafè, agrumi, zùccaru, sòja, tabaccu, mais, banani,
cacau e cuttuni. Lu paisi è videmma a li primi posti pi l'allivamentu di buvina,
ca è n'attivitati tradizziunali. Pi zoccu arriguarda la nnùstria, sunnu assai
sviluppati li sitturi di li telicumunicazzioni e l'elittrònica.



https://scn.wikipedia.org/wiki/Wiki

Nu wiki eni nu tipu di paggina webbi ca pirmetti a chiunqui di criari e iditari
i so paggini ca fu strummintatata di Ward Cunningham prima vota nta lu 1995. A
palora urigginariamenti vinissi di la lingua Hawaiana e stapissi a significai
"viluci" o "vilucità". Passau nta a tirminoluggìa culloquiale supra a internet
ca stapissi a significari a parula curta ppi "vilòci", "Wikipedia",
"Anarchopedia", "Conservapedia" ecc. ecc. Si quarchidunu scrivi quarchi ccosa ca
è sbagghiata, allura n'autra pirsuna ca si n'adduna a ppo canciàri facirmenti.
Ppi stu motivu a pàggina addiventa sèmpri miegghiu ogni vta ca quarchidun a
cància. Si quarchidun s'arricrìa a scrìviri quarchi cosa sbagghiata ppi sfìzziu
allura l'amministraturi u bloccanu accussini iddu nun ppo cchiu participàri.
Purtroppu a maggiuritati dei participanti è anonima picchi s'anu virificatu
spessu uffisi gràvi versu autri pirsuni ca s'arriggistrarru cu lu veru nomi e
cugnomi. I pirsuni pònu màcari fàrisi na parrata supra a "pàggina i discussioni"
in qustioni accussì ca i pirsuni capisciunu i còsi miegghiu.

Li Wiki pònu ssiri utilizzati ppi robbi diffirènti e tutti li wiki nun anu i
stissi rèuli. Ppa isempiu lu scopu di Wikipedia è chiddu di scrìviri articuli
ppi criàri n'inciclupidia nta tutti i lincui canusciuti.



https://scn.wikipedia.org/wiki/Sv%C3%ACzzira

La Svìzzira, circa 7.900.000 (nu 2011) abbitanti è nu statu europeu cunfinanti a
sud cu l'Italia, a ovest câ Francia, a nord câ Girmania e a est cu l'Austria e
lu Liechtenstein è na cunfidirazzioni di 23 cantuna e 3 di chisti divisi nta 6
semicantuna. La capitali è Berna. Àutri cità mpurtanti sunnu Zuricu, capitali
cummirciali e sedi dâ bursa, e Ginevra, sedi di diversi organizzazzioni
ntirnazziunali.

La storia dâ Svìzzira accuminza cu l'attu funnaturi. Tri campagnoli di Svittu,
Unterwald e Uri, secunnu la liggenna chi si tramanna, si ncuntraru ô Grütli, nu
spiazzu vicinu ô lacu dî quattru cantuna, lu primu austu 1291. Di st'èbbica è la
liggenna di Guglielmu Tell, eroi ca s'appunìa ô putiri latifundista
proto-austrìacu.

Siccomu la Svìzzira s'attrova n vallati siparati dî l'Alpi, la pupulazzioni
svìzzira parra diversi lingui. Li lingui origginali dâ Svìzzira sunnu lu tudiscu
ntê sò varianti switzerdutch, lu francisi, l'italianu, e lu rumanciu. Li 26
cantuna e semicantuna sunnu pi du terzi di lingua tudisca; 5 cantuna, Ginevra,
Vaud, Giura e Neuchâtel sunnu di lingua francisa; unu di lingua italiana, lu
Ticinu. Nta certi cantuna si pàrranu dui o tri lingui ufficiali, comu ntô
cantuni dî Griggiuni, unni si parra lu tudiscu, l'italianu, e lu rumanciu oppuru
ntô Vallisi, unni si parra tudiscu e francisi o puru comu ntô cantuni di
Friburgu unni la lingua principali è lu francisi cu na pocu di cumuna chi sunnu
girmanòfoni; ntô cantuni di Berna la lingua principali è lu tidescu e na pocu di
cumuna sunnu francòfuni.

Canusciuta pâ sò dimocrazzìa diretta, ca si manifesta ancora òi câ
Landsgemeinde, òi la Svìzzira è nu statu fidirali. Ogni cantuni havi lu sò
cuvernu, e a Berna si trova lu parramentu fidirali, e lu cuvernu fidirali, ca
cunta sempri 7 cunzigghieri fidirali (ministri).

Nun si pò parrari dâ Svìzzira senza parrari dî sò furmaggi, l'Emmental, lu
Gruviera, lu Vacherin Friburgeois, lu Vacherin Mont D'Or, lu Tilsit,
l'Appenzeller e tanti àutri. E senza parrari di la cioccolatta svìzzira, chî sò
cioccolatteri, ca si diclina nta na quantitati enormi di marchi e di
spicialitati.



https://scn.wikipedia.org/wiki/Turch%C3%ACa

La Turchìa è nu statu di 68 miliuna d'abbitanti chi si sparti ntra l'Asia e
l'Europa. La cità cchiù mpurtanti è Istanbul (10 miluna d'abbitanti), ma pi la
sò posizzioni troppu occidintali, la capitali ha statu dichiarata Ankara (4
miliuna), chi si trova ô centru dû tirritoriu turcu.

La quasi tutalità dû tirritoriu dâ Turchìa s'attrova ntô cuntinenti Asiaticu,
nti la cussidditta pinisula di l'Asia Minuri. A Est cunfina cu l'Armenia la
Giorgia l'Iraq e la Siria; a sud è vagnata dô mari Miditirraniu, a tramuntana dû
mari Nìuru e a uccidenti dû Mari Eggeu. La parti europea dâ Turchìa, unni
s'attrova la capitali ecunònica dû Paisi, Istanbul, cunfina câ Grecia a sud e câ
Bulgaria a nord.

La storia antica dâ Turchìa è liata a strittu cuntattu cu chidda dâ Grecia.
Mittennu a parti la guerra di Troia, chi secunnu la liggenna vitti truiani e
Greci cummattiri versu lu XII sèculu a.C., fu ntê costi uccidintali di l'Asia
minuri ca li Greci funnaru li primi culoni di dabbanna lu mari. E fu ntâ culonia
di Miletu ca si svilupparu li scienzi e la filosufìa chê primi filosufi
presucratici.

Doppu la rumanizzazzioni chi siguiu l'èbbica greca, la Turchìa fu nu tirrinu
favurevuli pâ diffusioni dû cristianesimu. Lu mpiraturi rumanu Custantinu lu
granni, cu la sò pulitica di graputa â riliggiuni cristiana, desi lu nomu â nova
capitali di lu mpiru rumanu d'orienti. Custantinòpuli, l'attuali Istanbul,
addivintau la cità cchiù mpurtanti pi tuttu lu mediuevu. La nfluenza curturali
pulitica e ecunomica di Custantinòpuli si facia sèntiri forti nti tutta l'Italia
miridiunali e ntâ Sicilia. Li bizzantini tintaru ô cursu dî sèculi di cummattiri
contra li nvasioni mussurmani ntâ pinisula italiana, senza successu. La nfluenza
bizzantina nun si ni calau accussì assau, pirchì all'èbbica dû scisma granni dû
1054, cu puru ca la Sicilia era amministrata dî mussurmani, li cristiani dâ
Calabbria e dâ Sicilia caderu sutta la nfluenza dâ nova duttrina ortudossa dû
patriarca di Custantinopuli. Fu all'èbbica bizzantina ca la Turchìa appi liami
assai stritti câ Sicilia nurmanna. Artisti bizzantini foru li capimastri ntê
dicorazzioni dî principali chiesi d'èbbica nurmanna n Sicilia.

Ntô 1453 lu mpiru bizzantinu, attaccatu di guirreri turchi vinuti di l'Asia,
cadi n favuri di la staurazzioni di lu mpiru uttumanu. Lu mpiru uttumanu
addiventa na putenza riggiunali assai mpurtanti, agghicannu a cuntrullari tutta
la parti est dû Miditirraniu. Nun agghicau mai a suttamettiri li tirritoria
cristiani dâ pinisula italiana, misu a aprti quarchi raid di pirati. Li turchi
appiru a cummattiri contra li cristiani e subberu na scunfitta assai pisanti ntô
1565 nti l'assediu di Malta. Lu mpiru uttumanu, si cunsolida agghicannu a
cunquistari tirritoria ntê Balcani e agghicannu ê porti di Vienna, prima di
accuminzari a dicadiri, e a scumpàriri â fini dâ prima guerra munniali. unu di
l'urtimi drammatichi capituli di la storia dâ Turchìa prima di la nascita dâ
Turchìa muderna fu lu genucidiu di l'Armeni, chi purtau, cô massacru di circa un
miliuni di pirsuni, â scumparuta di tutta na minuranza chi pi seculi avìa
abbitatu ntê tirritoria di lu mpiru.

Cu Ataturk, la Turchia diventa nu statu mudernu e laicu, basatu supra la
distinzioni netta tra riliggiuni e pulitica, cu puru ca la pupulazzioni è quasi
tutta mussurmana. La Turchìa muderna travirsau pi tuttu lu XX sèculu fasi di
sviluppu ecunòmicu e culturali chi la purtaru â punta dû munnu mussurmanu.
Agghicannu a ricanusciri lu statu d'Israeli, a ntigrari la NATU e a fari la
dumanna pi essiri ammittuta nti l'Unioni Europea.

L'econumìa dâ Turchìa si basa supra la manifattura. Li sô nnustri òffrunu manu
d'òpira rilativamenti appirnenti, e la sò pruduzzioni è espurtata pi na parti
granni ntê paisi di l'Unioni Europea. Lu turismu è puru n'attività ecunòmica di
na certa mpurtanza. A parti li siti archiològgici di liveddu munniali, comu pi
esempiu la bibblioteca di Efesu, ntâ costa sud dâ Turchìa, agghiri Antalia, si
svilupparu diversi cumplessi distinati ê turisti chi cercanu vacanzi vicinu ô
mari.

Lìati cca storia dâ Turchia e dê so' abbitanti su' tanti parrìati siciliani.
Chidda cha forsi è assai chiùi antica è Mamma li Turchi!, cha si usava quannu
nto XVII sèculu la Sicilia fu vittima di li pirati ottumanni. 'Sta parrìata si
usa quannu ci si scanta di quarchi cosa cha è supiranummìru e cha porta vaij.
Autri parrìati su' lijati mmeci ô stiriotipu di li ggenti dô Livanti, cha
avissanu a essiri tutti ncatramati: si dici nfatti Turcu unu cha è scuru nta
facci. Pozza si dici macari fumari quantu 'n Turcu quannu si fuma assaiuni,
pricchini si penza cha li Turchi fumunu assai.



https://scn.wikipedia.org/wiki/Lingua_francisa

Lu francisi è na lingua dû gruppu dî lingui rumanzi dâ famigghia dî lingui
indoeuropei. È una dî lingui rumanzi cchiú diffusi, superata sulu dû spagnolu e
dû portughisi.

Lu francisi è l'unnicèsima lingua ntô munnu, parrata di circa 77 miliuna di
pirsuni (chiamati francòfuni) comu lingua matri e di circa 128 miliuna di
pirsuni comu secunna lingua (1999). È la lingua officiari o di travagghiu nta
diversi stati (Svizzira, Belgiu, Québec), cumunitati e amministrazzioni (comu
l'Unioni Europea, lu Cumitatu Nternazziunali Olìmpicu, li Nazzioni Uniti).

Lu francisi si scrivi chî 26 littri di l'alfabbetu latinu: a b c d e f g h i j k
l m n o p q r s t u v w x y z. Ci sunnu macari la vucali œ (na o siquita di na
e) e arcuni segni diacrìtici (spissu accenti) comu: à â ç è é ê ë î ï ô ù û ü.
La prununcia nun è facili, cu armenu 32 funemi di cui certi nun hannu
currispunnenti n sicilianu.

Li dialetti proprî dû francisi sunnu quasi scumparsi (ntra li cchiú famusi, lu
picard, lu gaddu (parratu n Bretagna) o lu valloni n Belgiu). Ma, nta diversi
riggiuni francisi, arristaru àutri lingui rumanzi e nun: lu corsu, na lingua
itàlica ntâ Corsica, lu brètoni na lingua cèltica, li dialetti tudischi parrati
nta l'Alsazzia o la lingua basca. La cchiú estesa (ma n via di sparizzioni) è la
Linguadoca (n francisi "Langue d'oc"), ntô miridiuni, parrata macari di Danti.

N ginirali si riteni ca lu primu testu scriutu n protofrancisi (o rumana lingua
o ancùra lingua rumanza) foru li Juramenti di Strasburgu di l'842. La prima
minzioni di l'esistenza di na lingua rumanza è di l'813, n occasioni dû synode
de Tours. Abbisugna però aspittari li anni 880-881 pû primu testu littirariu, la
Séquence de Sainte Eulalie, macari siddu la lingua di stu testu si pò
cunsidirari cchiú simili ô picard ca ô francisi. Abbisugna macari arricanùsciri
ca la distinzioni ntra lingua e dialettu è n'attivitati stèrili: quinni nun si
pò decìdiri obiettivamenti. È ntô 1539 ca l'ordonnance de Villers-Cotterêts
imponi lu francisi comu lingua dû dirittu e dâ mministrazzioni.



https://scn.wikipedia.org/wiki/Innia

L' Innia cû sò miliardu e centu miliuna d'abbitanti è, doppu d'a Cina, la
secunna nazzioni dû munnu pi nummuru d'abbitanti. Lu tirritoriu di l' Innia è
situatu a orienti di l'Ocèanu Innianu. La cità di Nova Delhi è la capitali.

N'èbbica antica Alissandru Magnu agghicau nzinu all'attuali India, prima di
arriturnârisi a uccidenti. A pàrtiri dû primu sèculu, lu nord di l'India, nzinu
a valli dû Gangi fici parti di nu mpiru di uriggini cinisi, lu Mperu Kushan, e
chistu nzinu ô III sèculu circa. Pi tuttu lu mediuevu l'India fu nfluinzata n
parti di la spansioni di l'Islam, cu cuverni di ispirazzioni mussurmana, comu
chiddu ca desi uriggini â cèlibbri epupea ca purtau â custruzzioni dû Taj Mahal.
Versu lu 1600 l'India è occupata pi quasi la tutalità dû tirritoriu suio dî
Mogol, nu pòpulu mussurmanu vinutu di l'attuali Afganistan. Li Mogol rignaru
nzinu all'uccupazziuni ngrisi dû XIX sèculu. Culònia nglisa, cunquistau la
nnipinnenza ntô 1948 grazzi ê rivinnicazzioni ispirati dû muvumentu nun viulentu
di Mahatma Gandhi.



https://scn.wikipedia.org/wiki/Google

Google (prununzia /'gu:gl/) è nu muturi di circata pi Internet ca nun si
pròccupa sulu di catalugari lu World Wide Web, ma tratta macari mmàggini, fotu,
newsgroup e nutizzi, noltri a mantèniri na copia cache di tutti li pàggini ca
canusci. Cu n'ìnnici ca cumprenni chiossai di 8 miliardi di pàggini Web, veni
ricanusciutu comu lu cchiù granni e lu megghiu muturi di circata, pigghiànnusi
lu 80% di tutti li circati fatti 'n capu Internet e avennu clienti comu AOL e
Microsoft. La pupularità di Google è talmenti granni ca ntâ lingua ngrisa nascìu
lu verbu "to google" ca havi lu significatu "fari na circata ntô web".

Google vinni spummintatu ntô 1998 di Larry Page e Sergey Brin, ca a l'èbbica
studiàvanu nti l'Universitati di Stanford, doppu aviri sviluppatu la tiurìa
secunnu cui nu muturi di circata abbasatu 'n capu l'anàlisi matimàtica dê
rilazzioni ntra siti web avissi pututu fari megghi risurtati 'n cunfrontu ê
tècnichi empìrichi addupirati ntô passatu. Cumminti ca li pàggini richiamati cu
nu megghiu nùmmiru d'ipirculligamenti fùssuru li cchiù mpurtanti e miritèvuli
(Tiurìa dê Riti), si mìsuru d'accordiu di canùsciri megghiu la sò tiurìa dintra
li sò studi e mìsuru li funnamenta pô sò muturi di circata. Funnaru l'azzienna
ntô sittèmmiru dû 1998.

L'azzienna, ca risiedi a Mountain View ntâ California, nti l'accussì diciutu
Googleplex, ô mumentu veni gistuta di capitali privati, li megghiu pussiditura
dê quoti sunnu Kleiner Perkins Caufield & Byers and Sequoia Capital. Ntô
uttùviru 2003, discurrennu na pussìbbili uffruta pùbbrica nizziali, la sucità
vinni cuntattata dâ Microsoft 'n capu nu pussìbbili accordiu o fusioni; Google
rifiutau l'uffruta. Ntô jinnaru 2004 vinni annunziata l'assunzioni di Morgan
Stanley e Goldman Sachs Group pi urganizzari l'uffruta pùbbrica nizziali, ca
putissi èssiri di quasi 4 miliardi di dòllari miricani, dannu a Google nu
capitali di mircatu di 12 miliardi di dòllari, secunnu nu banchieri
cuinvurggiutu ntâ tranzazzioni.

Lu 9 di marzu 2006, Google s'accattau dâ cumpagnìa Upstartle Writely nu word
processor addupiràbbili tràmiti Browser, ca pirmetti la sarvata dê files
pruduciuti nti furmati assai spargiuti, pirmittennu na fàcili nterupirabbilità
cu certiduni Software di pruduttività pirsunali. Pi finiri, lu 9 di uttùviru
2006, Google s'accattau macari lu purtali pê filmati amaturiali YouTube, veru
finòminu di matassa ntra li carusi pâ facilità di cunnivisioni dê vìdiu
amaturiali cu quasi 20 miliuna di visitatura ô misi, pô prezzu di 1,65 miliardi
di dòllari.

La palora "Google" addiveni di googol, nomu spummintatu di Milton Sirotta
(niputi minurenni dû matimàticu miricanu Edward Kasner) ntô 1938, pi fari capiri
lu nùmmiru rapprisintatu di 1 cu appressu 100 zera. L'addupiramentu dâ palora
fattu di Google rifletta lu vuluntà dâ sucità di urganizzari la granni matassa
di nfurmazzioni prisenti 'n capu ô Web. Sparti lu tèrmini veni nzirragghiatu cu
nu jocu di palori dâ palora ngrisi "goggle" (ca ntô sicilianu sunnu l'ucchiali
di prutizzioni) pi chistu lu muturi di circata pirmetti di "taliari di vicinu"
la riti. La palora Google richiama a na fantasiusa fòrmula màggica capaci
d'attruvari la qualisiasi cosa 'n capu ô Web. Pâ dirivazzioni dâ fòrmula ci
sunnu diversi upinioni rivali e cuntrastanti, ma la cchiù pupulari veni
attribbuiuta a na pupulazzioni africana ca addupirava la fòrmula comu auguriu pâ
caccia.

AdWords è nu sèmprici sirvizziu di Google ca pirmetti la pubbricazzioni 'n capu
ô Web di annunzi ca riguàrdanu lu propiu situ. Prezza pi click e tetta màssimi
ragghiuncìbbili. Veni macari canusciutu comu Pay per click (Pubbricità unni si
pàjanu li click).

Google addòpira na matassa di màchini cu chiossai di 450.000 computer GNU/Linux
pi rispùnniri ê circati e catalugari lu Web. La Catalugazzioni è fatta di nu
prugramma (googlebot) ca dumanna piriodicamenti novi copi dê pàggini ca canusci.
Li link nti sti pàggini vèninu taliati pi scupriri novi pàggini e agghiuncìrili
ntô database, unni l'ìnnici, nzèmmula â cache, pigghia miliuna di terabyte.

Di quannu Google addivintau unu dê mutura di circata cchiù canusciuti, assai
webmaster hannu accuminciatu a gghiri appressu e a circàrisi di spiegari li
canciamenti ntô pusizziunamentu (rank) dô sò situ.

Na nova catigurìa prufissiunali hà nasciutu pi assistiri ê webmaster e macari a
l'azzienni pi fari megghia la pusizzioni dê sò siti ntê circati nti Google,
accussì comu macari supra àutri mutura di circata. Sti cunzulenti si pròccupanu
di n'attività canusciuta comu "uttumizzazzioni dê mutura di circata" (Search
Engine Optimization) ca havi lu scopu di spummintari pàggini e siti ca
rispèttanu li rèuli dê mutura di circata arriniscennu a fari megghia la sò
pusizzioni ntê risurtati dê circati.

Ntô web ci ponnu attruvari discurruti nti forum o siti ca fannu rifirimentu a
finòmini comu la Google dance. Si tratta di nu fattu, ca ora nun succedi cchiù,
ca spuntava nti nu pirìudu di picca jorna (quasi ogni misi) unni Google
aggiurnava lu sò database e macari li risurtati dê circati. Ntra na dance e
n'àutra li risurtati arristàvanu li stissi. La palora dance s'arrifirìa ô fattu
ca pi certiduni jorna li risurtati dê circati canciàvanu (danzàvanu)
cuntinuamenti prima di abbissàrisi. Ntâ stati dû 2003 Google canciau li sò
abbitùdini di catalugazzioni limitannu l'effetti dâ "danza": ora li risurtati dê
circati càncianu 'n manera viloci e cuntinuativu senza nuddu stravurgimentu
piriòdicu.

Una dê sfidi cchiù mpurtanti di Google, ora ca lu muturi addivintau pupulari
ntra l'utenti dû web, è mpidiri ca genti senza judizziu arrinèscinu a furzari li
dibbulizzi di l'algoritmu pi canciari li risurtati dê circati a sò piaciri.
Assai cunzulenti pi uttumizzazzioni scarsamenti prufissiunali hannu circatu di
addupirari tècnichi fasulli e dannusi pi canciari lu pusizziunamentu dê siti di
certiduni dî sò clienti. Google arriniscìu a cumannari assai sti provi
raffinannu lu sò algoritmu pi vìdiri li siti ca fannu nfamiati e limitàrini la
rilivanza ntê risurtati (oppuru macari luvari sti siti dê sò archivia). Nu bonu
pusizziunamentu ammenzu ê risurtati di Google pò fari vèniri sordi câ pala,
suprattuttu pê siti di e-commerce. La scigghiuta di nu cunzulenti seriu è spissu
stratèggica pâ supravivvuta o lu successu di nu situ. Pi sti mutivi, Goggle
pubbricau na matassa di lìnii guida pi ajutari li prupitari dê siti a capiri
comu attruvari cunzulenti prufissiunali e comu scanziari truffi.

Google hà statu criticatu pi via dê cookie ca si ni va mittennu ntê computer di
l'utenti; n ogni casu la megghia parti dê sirvizzi di Google ponnu macari èssiri
addupirati macari chê cookie disattivati.

Nu nùmmiru di urganizzazzioni hannu addupiratu li liggi supra ô DMCA pi
dumannari a Google di luvari link di matiriali di àutri siti unni chisti
riguàrdanu li sò dritti di copyright. Google rispunnìu a sti dumanni luvannu li
link e mittènnunni unu â dumanna ntê risurtati dâ circata. Ci hannu statu macari
crìtichi 'n capu ô fattu ca la cache di Google nun rispetta lu copyright, pi
tutti li casi lu caching è nu nurmali prucessu dê funzioni dû web e lu
prutucollu HTTP metti a disposizzioni miccanismi pi disattivàrilu.

Ntô 2002 si spargìu la nutizzia ca ntâ Cina la trasuta a Google avìa statu
ntuppata (lu cuvernu havi lu cuntrollu dâ riti e pò luvari lu liami a bbèri
certiduni siti). Nu situ mirror (nti tutti li senza, cumprinnutu lu testu ca jìa
di dritta a manca; mirror littirarmenti veni a significari specchiu) chiamatu
"elgooG" fu capaci di passari stu divietu. Passau lu tempu, lu divietu finìu e
fu diciuta ca nun avìa statu fattu pi ntuppari li circati, ma la trasuta ntâ
cache (ca pirmittìa di passari àutri divieta misi dû cuvernu). Esisti macari nu
mirror di Google ca funziona comu proxy server ô nnirizzu
http://www.zensur.freerk.com/google/. È ntirissanti nutari ca nu sirvizziu di
caching veni rializzatu macari di Internet Active, unni pirò nun vinni ntuppata
la trasuta.

Diversamenti di Yahoo!, Google nun è na directory; tutti li pàggini di Google
sunnu innicizzati 'n manera automàtica di nu algoritmu statìsticu ca valuta la
cunchiusioni dû situ chê palori chiavi innicati, quali palori dàricci, lu
nùmmiru di trasuti e àutri paràmitri comu innicatura di qualità dû situ.

La prova diciuta di Google è custruiri nu World Wide Web, primiari li siti di
qualità dannu megghia "luci" ntê primi risurtati dê diversi circati, di sèrviri
a l'utenti pi aviri rispunnuti suddisfacenti ê sò circati. Assai mutura di
circata hannu macari na funzioni cummirciali; diversi azzienni pàjanu nu ranking
ntra li primi 10 risurtati comu spisa pubbricitaria.

Lu sirvizziu Google News cinisi, di nova ntruduzzioni, fussi fattu 'n capu li
nicissità di cinzura dû paisi urientali. Certiduni nutizzi ca appartèninu ê siti
cinzurati dû cuvernu di Pechinu nun vinìssuru pubbricati trasennu ntô purtali
tràmiti na cunnissioni cinisa.

Cu tuttu di Screenshot veni macari ammustratu comu tistati comu
www.epochtimes.com.au e www7.chinesenewsnet.com nun ponnu èssiri pigghiati ntra
li risurtati quannu na circata veni fatta quannu unu s'attrova dintra lu
tirritoriu cinisi.

Lu primu portavuci contru ô Matrix cinisi è Bill Xia ca ammutta direttamenti 'n
capu la matrici ideològgica li scaciuna di tutti cosi. La tiurìa di Xia pari
èssiri cunfirmata di certiduni ducumenti nterni pubbricati dô San Francisco
Chronicle, secunnu chisti l'attività dû paisi urientali sunnu cumannati di liggi
ca arrìvanu a vìdiri macari giusti filtri web pi siti chê cuntinuti illigali.

Chiossai proccupanti dâ nutizzia di na pussìbbili cinzura, è l'abbilitazzioni dê
nurmali risurtati di circata nti Google cinisi dû filtru "Safesearch" 'n manera
pirmanenti. Tali filtru havi lu scopu di prutèggiri li minuri dû matiriali
pornugràficu ca c'è ntô web. Si si fannu pirò certiduni particulari circati ntô
Google cinisi, si veni avvirtuti ca lu filtru "Safesearch" è addumatu. La cosa
particulari è ca li vuci 'n chistioni sunnu, p'asempiu, "Dalai Lama", "Falun
Gong", nzèmmula ê palori "libbirtà", dimucrazzìa" e sumigghianti. È pussìbbili
mèttiri 'n cunfrontu li risurtati dê circati ntra la virsioni cinisi dû muturi
di circata e chidda uccidintali addupirannu sti nnirizzi. Nti l'asempiu si
cèrcanu li mmàggini ô quantu â palora "Dalai Lama". Ntra li cchiù significativi
diffirenzi lu nùmmiru di risurtati (81 pâ virsioni cinisa, 44.100 pi chidda
uccidintali) e la mancanza nti chidda cinisa dâ mmàggini câ facci dû capu
spirituali tibetanu.

Cchiù putenti è la cinzura supra ô muvimentu spirituali pacifista "Falun Gong".
Lu Google uccidintali nun hà scanzìa li mmàggini dâ durizza dâ riprissioni dû
cuvernu cinisi contru â setta ca dumanna libbirtà civili e dritti riliggiusi pô
pòpulu cinisi. Lu Google urientali duna àutri risurtati cumpritamenti diversi,
purtannu siti e cummenti 'n capu â setta ca sunnu pirfittamenti alliniati câ
prupaganna dû riggimi.

Abbisogna scrìviri ntâ barra dê nnirìzzi www.google.it/addurl.html e ntâ pàggini
graputa ammaccari URL dâ pàggina web e palòri chiavi. Si Google innicizza la
pàggina, ammaccannu li palòri chiavi scigghiuti cumpari ntra li risurtati.

Àutri funziunalità particulari dû muturi di circata, macari comu beta testing,
s'attrovanu ô nnirìzzu labs.google.com.

Nti Google Maps si ponnu attruvari viduti dâ Terra dê satelliti civili miricani,
no aggiurnati e ntirattivi ca arrivunu a na vicinanza di quarchi dicini di
metri. Lu sirvizziu fici nèsciri assai pulèmichi picchì ntê cità miricani la
vicinza secunnu certiduni è troppu assai e trasa nti la privacy e macari picchì
ntâ mappatura cumparunu zoni militari unni li ripresi sunnu vietati.



https://scn.wikipedia.org/wiki/Prima_guerra_munniali

La Prima guerra munniali (pi li cuntimpurànii Granni guerra) fu lu cunfrittu
accuminzatu lu 28 di giugnettu dû 1914 doppu l'ammazzatina di l'archiduca
Franciscu Firdinannu, aredi di lu tronu di lu Mpiru Austru-Ungàricu, chiumputa a
Sarajevu (Bosnia) lu 28 di giugnu dû 1914 di parti di lu studenti nazziunalista
serbu-busnìacu Gavrilo Princip, e accabbatu l'11 di nuvèmmiru dû 1918 cu la
rinnuta di la Girmania.

Â sò accuminzagghia la Prima guerra munniali vidi lu ncontru di lu Mpiru
cintrali di Girmania e Austria-Ungarìa contru a la Serbia, lu Muntinegru, lu
Bergiu e li nazzioni di la Ntisa Trìplici: Francia, Regnu Unitu (chî Dominion) e
la Russia.

Lu cunfrittu s'allaricau succissivamenti a chiù nazzioni. Traseru n guerra
alliati di lu Mpiru cintrali: lu Mpiru Uttumanu (1914) e la Bulgarìa (1915).
Traseru n guerra alliati di la Ntisa Trìplici: lu Giappuni (1914), L'Italia, ca
lassau l'Allianza Trìplici (1915), lu Portugallu (1916), la Rumanìa (1916), li
Stati Uniti (1917), Panama (1917), Cuba (1917), la Grecia (1917), lu Siam
(1917), la Libberia (1917), la Cina (1917), lu Brasili (1917), lu Guatemala
(1918), lu Nicaragua (1918) è lu Costarica (1918).

Lu 25 di aprili dû 1915 nu squatruni di l'Australia e dâ Nova Zilanda cummattìa:
li forzi d'ANZAC attàccanu la Turchìa ntâ pinisula di Gallìpuli unni mòrinu
tanti surdati d'ogni latu.



https://scn.wikipedia.org/wiki/Libbia

Paisi di l'Africa dû Nord, la Libbia si affaccia ntô Mari Meditirraniu a Nord,
unni si trovunu tutti li cità cchiù mpurtanti, tra cui la capitali Tripoli. La
pupulazzioni dâ Libbia è di circa 5,5 miliuna di pirsuni, e la sò supirfici è di
quasi dû miliuna di chilomitri quatrati, quasi tutti occupati dû desertu dû
Sahara

La storia dâ Libbia cuminza cchê Fenici. Li greci e li romani l'occuparru e
versu lu secunnu seculu d.C. la Libbia arrivò â massima mpurtanza ppî tempi. La
cità di Leptis Magna è tistimoni ancora oggi di la mpurtanza chi ddu tirritoriu
avia all'ebbica, ô puntu ca nu mpiraturi rumanu, Sittimiu Siveru, fu origginariu
di ddà.

N'èbbica mediuevali, la storia dâ Libbia si cunfunni cu la storia dî cunquisti
àrabbi. A mità dû XII sèculu la cità di Tripoli cadi sutta lu cuntrollu nurmannu
dû Regnu di Sicilia. L'islamizzazzioni permia la storia dâ Libbia pi diversi
sèculi, sutta lu duminiu uttumanu. Cu la caduta di lu mpiru uttumanu, la storia
dâ Libbia si ncrocia attorna cu la storia d'Italia. La Libbia addiventa na
culònia italiana. Travagghiatura italiani (assai puru dâ Sicilia) agghicanu a
Tripoli e Bengasi pi custruiri e ammudirnari li cità. Lu spiritu dâ
culunizzazzioni italiana è pirò riciputu nigativamenti dâ pupulazzioni. Doppu
aviri uttinutu la nnipinnenza e nstauratu nu regnu, ntô 1969 na rivuluzzioni
capiata di Muammar Gheddafi nstaura nu riggimi chi amministrau lu Paisi nzinu ô
2011. Di lu misi di frivaru dû 2011 na guerra civili uppòni li forzi di
Gheddafi, ca controllanu Tripoli a chiddi di lu Cunsigghiu nazzionali di
transizzioni ca pigghiau lu cuntrollu di Bengasi, di Misurata e di àutri cità a
uccidenti di Tripoli. Â fini d'austu Gheddafi persi Tripoli. Lu Paisi tummau
difinitivamenti sutta lu cuntrollu dû CNT câ cunquista di Sirti l'ùrtima cità
fideli a Gheddafi e l'ammazzatina di Gheddafi stissu.

La Libbia s'affaccia ntô Mari Meditirraniu cintrali, a circa 400 chilomitri ô
sud dâ Sicilia. A Est cunfina ccu l'Egittu, a ovest ccu la Tunisia e l'Algiria,
ô sud ccû Ciad. La costa dâ Libbia è spartuta nti la Tripulitania a uccidenti e
la Cirinaica a est dû Golfu dâ Sirti. Lu Fezzan è n'autra riggiuni e currispunni
a parti sud uccidintali dû Paisi.

La forma di cuviernu dâ Libbia è ufficialmenti socialista. Lu capu dû cuviernu,
Muammar Gheddafi è puru lu leader dâ rivuluzzioni chî ntô 1969 lu purtò ô
cuviernu. Gheddafi ha diriggiutu lu Paisi di manera assai cuntruversa. Di na
manu la sò pulitica basata supra li principi dû libbru virdi ispiratu dî
principi di l'egualitarismu socialista, fu tali chi ogni forma di fanatismu
riliggiusu ha statu ripressa cu forza. Di l'autru latu la Libbia ha statu
accusata di essiri na dittatura, ostili ê paisi dimucratichi, alliata dî
tirruristi, ô puntu chi ntô 1986 fu oggettu di bummardamenti amiricani pi
ritursioni contra n'attintatu a Birlinu attribbuitu ê libbici. La Libbia ha
statu cunnannata a n'embargu ntirnazziunali di unni niscìu sulu all'inizziu dû
XXI sèculu quannu Gheddafi pubblicamenti dichiarau la lotta ô tirrurismu
ntirnazziunali e la nurmalizzazzioni dî rapporti ntirnazziunali chî paisi
Europei e chê Stati Uniti.

L'ecunumia dâ Libbia si basa supra l'esportazzioni dû pitroliu e di sò dirivati,
esportati sopratuttu n'Italia e n'Europa. N'oleodottu traversa lu mari chi lu
sipara dâ Sicilia.



https://scn.wikipedia.org/wiki/E-mail

L' e-mail o Posta Alittrònica (prununziata imeil, e scrivuta macàri email) è nu
missaggiu scrittu ô computer, e chi viaggia tràmiti la riti internet.
Affirmàtusi â pàrtiri di l'anni '90 grazzi ô sviluppu di internet, e â
pussibbilitati chi l'e-mail offri di mannari missaggi di manera istantània, e
senza bisognu di usari ne carta ne stampanti, l'e-mail hà rivuluzziunatu la
manera di cumunicari divintannu lu sirvizzu cchiù pupulari offertu di Internet
oggi. Pirmetti a li pirsuni ca hannu nu ndirizzu di posta alittrònica di mannàri
e arricèviri lìttiri alittrònichi. Sù assai sìmuli a chiddi pustàli, eccettu ca
sù cunzignati assai cchiù vilocimenti di la Posta Vavaluci quannu si spidisci a
distanzi lonchi, e eni, nna la maggiur parti di li casi, gratùita. Pi mannari o
arricèviri Posta Alittrònica, nu compiuter cu nu modim e na lìnia tilifònica
cunnessa a Internet, e nu "softueir" ("software", chiamatu simplicimenti mailer)
sù addumannati. Ci sù diversi furmati pâ Posta Alittrònica. Lu cchiù cumuni,
chiamatu RFC 2822 assumgghiggia a utenti@duminiu.it. Li missaggi di Posta
Alittrònica cuntèninu di sòlitu testu, a li voti nta na stili HTML.

Comu la posta rigulari (la cusiddetta "posta vavaluci"), li utenta ponnu
arricèviri nu munzeddu di posta ca nun ci ntiressa. Cu la Posta Alittrònica,
chissa si chiama spammi. Certi "softueir" usati pi spidiri e arricèviri posta
ponnu truvari stu spammi e filtràrilu cumplitamenti.

Certi azzienni fannu arricèviri e spidiri Posta Alittrònica aggratissi di nu
"uebsait" ("website") rimotu. Gmail, Hotmail e Yahoo! fannu stu tipu di sirbizzu
chiamatu "web mail".



https://scn.wikipedia.org/wiki/UNESCO

L'UNESCO (ntô ngrisi: United Nations Educational, Scientific and Cultural
Organization) sta pi Organizzazzioni dî Nazzioni Uniti pi l'Aducazioni, la
Scienza e la Curtura fu funnata dî Nazzioni Uniti lu 16 di nuvèmmiru 1946 pi
ncuraggiari la cullaburazzioni ntra li Nazzioni ntê àrî di l'Aducazzioni, la
Scienza, la Curtura e la Cumunicazzioni.

Attuarmenti 195 Nazzioni sunnu membri di l'UNESCO. L'urtima ammittuta fu la
Palistina ntô 2011. Lu sô quarteri ginirali s'attrova a Pariggi, n Francia, e
òpira prugrammi di scanciu aducativu, scientìficu e curturali di 60 offici
riggiunali ntô munnu. Li pruggetti spunsurizzati di l'UNESCO cumprènnunu
prugrammi scientìfici nternazziunali; prugrammi di alfabbetizzazzioni, tècnici e
di furmazzioni dî nzignanti; pruggetti riggiunali e di stùria curturali; e
coopirazzioni nternazziunali pi assicurari lu Patrimoniu Curturali e Naturali dû
pianeta e pâ cunsirvazzioni dî Diritti Umani.

L'UNESCO ha statu a voti ô centru di cuntraversî. Duranti li 1970ini e li
1980ini, li nazzioni occidintali, spiciarmenti li Stati Uniti e lu Regnu Unitu,
ritinìsseru ca vinissi usatu dî paisi cumunisti e dû Terzu Munnu, comu forum pi
attaccari l'Occidenti. Accussì, L'UNESCO criàu un pianu chiamatu "Novu Òrdini
Nternazziunali dâ Nfurmazzioni", pi arristari li prisunti minzogni e la
disinfurmazzioni ca fu diffusa circa li nazzioni nta via di sviluppu.
L'Occidenti lu rifiutàu e li Stati Uniti si ritiràru di l'organizzazzioni comu
segno di prutesta ntô 1984 e lu Regnu Unitu ntô 1985. (Lu Regnu Unitu
c'arriturnàu ntô 1997 e li USA ntô 2003). L'UNESCO ha statu criticatu di arcuni
macari pâ sô burocrazzìa enormi.

Fu rispunsabbili dâ funnazzioni di l'OANA. L'UNESCO dugna macari funni ô
Cunsigghiu Nternazziunali dâ Scienza.

Una dî missioni di l'UNESCO è chidda di mantiniri la lista dû Patrimoniu di
l'Umanitati. Chiddi sunnu siti mpurtanti assai ô liveddu curturali o naturali,
la cui cunsirvazzioni e sicurezza è ritinuta mportanti pâ cumunitati munniali.



https://scn.wikipedia.org/wiki/Computer

Lu computer è na màchina cumplicata ca semu abbituati a usari comu na
televisioni. Macari nta l'antichità c'era l'àbbacu (na sorta di badduttuleri).
Ntê tempa muderni, ntô 1642, lu matimàticu e filòsufu Blaise Pascal mvintau na
màchina carculatrici ca sirvìa pi fari cunti.

Fu sulu ntâ secunna guerra munniali ca, pi fari li càrculi balìstici ca sirvìanu
pi sparari cchê cannuna, li miricani si mvintaru lu computer: ca nta li nizzi
era na màchina grossa assai, e cu na putenza ca oi facissi arrìdiri.

Lu computer, epperò, sirvìa sulu a li granni nnustri: custava assai, e era
accussì granni ca ci vulìa n'appartamentu sulu pi fàrilu tràsiri. Sulu nta
l'anni ottanta, quannu la IBM mvintau lu "personal computer", e suprattuttu
quannu li giappunisi si cupiaru lu "personal computer IBM" e lu sò firmware, lu
computer accuminzau a èssiri nu strumentu pi li cristiani cumuni. Li prezzi
calaru, e li màchini accuminzaru a addivintari sempri cchiù putenti: avvucati,
raggiuneri, e mpiegati - pi fari n'asempiu - s'accattaru lu sò personal computer
e cci travagghiàvanu tutti li jorna, pi scrìviri (jittannu li vecchi màchini pi
scrìviri o sarvànnuli comu robba antica bona sulu pi li musea), pi fari cunti
(cu li fogghi alittrònici, ca fannu li cunti quasi di suli) e - chianu chianu -
pi li vari travagghi.

Siccomu l'omu è macari schirzusu, cu li computer mvintau li vidiujoca
(videogames), ca 'n principiu èranu sulu na specî di pinghe-ponghe cu na
badduzza, e oi pàrinu film accussì riali ca quannu unu ci finisci di jucari e si
susi ci pari ancora d'èssiri addivintatu nu zeru zeru setti oppuru lu
Terminator.

La palora siciliana "computer" è nu neoluggismu ca poti puru asìstiri sutta li
formi urali siciliani "compiuter", "compiuteru", "compiuteri", "cumputer", ecc.



https://scn.wikipedia.org/wiki/Palermu

Palermu (o Paliajmmu ntâ parrata da zona) havi na pupulazzioni di 663.173
abbitanti (datu dû 2007), è la quinta citati d'Italia pi pupulazzioni doppu
Roma, Milanu, Nàpuli e Turinu e 31esima citati nta l'Europa. Cunziddirannu la sò
ària metrupulitana, lu nùmmuru d'abbitanti acchiana a 1.024.064, la sò ària
metropulitana cunta 27 cumuni dâ sò pruvincia. È la citati principali e lu
capulocu ecunòmicu e amministrativu di l'omònima pruvincia e dâ Sicilia.
Arricogghi munumenta di tutti li pirìudi stòrichi a cuminciari dê Fenici nzinu ê
nostri jorna. Pi chistioni culturali, artìstichi e ecunòmichi hà statu tra li
maggiuri citati dû Miditirràniu e oi è tra li principali citati turìstichi dâ
riggiuni e dâ nazziuni.

L'ària unni ora c'è la citati di Palermu vinni abbitata già nnâ pristoria,
nfatti nta lu Munti Piddirinu s'attròvanu tistimunianzi di pupulazioni
pristòrichi, n particulari li graffiti ca lassaru d'intra li grutti. Palermu la
funnaru nnâ l'uttavu sèculu a.C. li Finici, ntornu a na nzinatura naturali e ntô
menzu di dui ciumi, lu Kemonia e lu Papireto, nnâ Sicilia nord-uccidintali.

Palermu arristò finicia finu a la Prima Guerra Pùnica (264-241 a.C.), quannu la
Sicilia cadìu sutta lu putiri rumanu. Stu piriudu fu unu dî cchiù tranquilli di
la sò storia, sutta l'amministrazzioni pruvinciali di Sarausa. Lu nomu finìciu
era Zîz, ma li grechi antichi la chiamaru Panormos, ca veni a diri tuttu portu.
Quannu lu Mperu Rumanu si spartìu, la Sicilia, e macari Palermu, addivintaru
parti di lu Mperu Bizzantinu.

La situazzioni stetti accussì n' finu nonu sèculu, quannu li Mussurmani nvàsirù
l'Africa sittintriunali e appoi la Sicilia; iddi pigghiaru Palermu nnû 831 e lu
restu dâ Sicilia nnû 965. Li Mussurmani canciaru la capitali di la Sicilia di
Sarausa a Palermu (ca pigghiò lu nomu di Balarm), e accussì idda addivintò pâ
prima vota ntâ sò storia la citati dâ Sicilia cchiù mpurtati pù cummerciu e pâ
curtura; li funti dìcinu ca la citati avìa chiàssai di 300 muschèi e dìcinu
macari ca era n'èbbica di pruspiritati e li cristiani e l'ebbrei putìanu campari
n paci, ô ciancu l'unu cu l'àutru, nnâ stissa citati.

Doppu 200 anni arrivaru li Nurmanni (pricisamenti nnû 1071) e n picca tiempu
cunquistaru la citati e tutta l'ìsula. Palermu arristò la capitali e, sparti,
addivintò capitali di lu mperu. Doppu li Nurmanni, vìnniru li Svevi di lu 1194
nzinu a lu 1266; la citati àppi lu cchiù àutu splinnuri cu l'arrivu di lu
Mpiraturi Fidiricu II nnû tridicèsimu sèculu, ca, a la sò morti, si fici
accrozzar' nnâ Cattidrali di Palermu.

Appoi vìnniru li Angioini, di lu 1266 nzinu a lu 1282 (ca spustaru la capitali a
Nàpuli, picchì chissa era na citati cchiù facirmenti gistìbbili e non suggetta a
rivorti, comu anveci era Palermu); vìnniru appoi l'Aragunisi di lu 1282 nzinu a
lu 1500 e doppu li Spagnoli. Ntô 1713 la citati veni pigghiata di li Burbona, ca
spustaru la capitali a Nàpuli n manera difinitiva, e accussì arresta nzinu ô
1860 cu la mmasioni dâ Sicilia fatta dî piemuntisi, cumannati di Garibbaldi.

Di stu mumentu li ntiressi ecunòmichi e pulìtichi s'arrassaru dâ citati, ca avìa
stata mpurtanti nzinu a ddù mumentu. Pi unurari l'unitati taliana, lu cumuni di
Palermu accumincia la custruzzioni di granni òpiri architittònichi, tra chisti
lu tagghiu dâ Via Roma e la custruzzione di li dui tiatri cchiù mpurtanti dâ
citati: lu Massimu e lu Politeama.

Palermu è l'ùnica granni citati taliana ca di lu 1971 a lu 2001 aumintò lu sò
nùmmaru d'abbitanti.

Palermu, nnû 2007, arrisurtò la quinta citati d'Italia, ntra tutti li 103 citati
capulochi di pruvincia, pi la pircintuali di pupulazzioni juvanili (15-29 anni)
cchiù àuta: 21,2 %.

Lu centru stòricu di Palermu (prima circuscrizzioni), currispunnenti a chidda ca
a l'èbbica era la citati d'intra a li mura cincucinteschi, è spartutu di dui
strati ca s'ancrocianu a li Quattru canti e vannu a criari a "la cruci barocca"
(chiamata macari lu "Tiatru dû Suli"), la via Maqueda e Lu Càssaru. Sti dui
strati crìanu quattru quartera stòrichi accanusciuti comu a li quattru
mannamenti:

Sti quartera foru sistimati ntê sèculi passati: la prima trasfurmazzioni vinni
fatta nnû 1600 cô tagghiu dâ via Maqueda, ca criò la cruci barocca; la sucunna
vinni fatta nnû 1885 cû tagghiu dâ Via Roma.

Palermu havi diversi frazzioni; li cchiù mpurtanti sunnu Munneddu e
Sferracavaddu. Sti frazzioni s'attròvanu tutti dui nta la parti nord di la
citati e nti la zona custera. N'àutra frazzione di Palermu è Baida, ca s'attrova
supra la citati: é nicaredda, ma assai tranquilla n cunfrontu a ddu caos dâ
citati.

La Metropulitana di Palermu, gistita di l'AMAT e di l'FS, utilizza li binari dû
passanti ferruviariu e havi dui lìnii.

Lu trasportu citatinu supr'â umma è fattu di l'AMAT. Li lìnii di l'autubussi
firrìanu pi tutta la citati e agghìcanu macari finu a nu pocu di cumuna cchiù
vicini. L'urarî vannu di li 4:00 di matina nzinu a menzanotti. Li lìnii N1 e N2
sù lìnii nutturni e camìnanu di li 23.00 finu a li 4.00. Lu capu-lìnia s'attrova
nnâ zona "Passu di Rìganu" . Chiossai di li autubussi tradizziunali, ci nni sù
àutri n virsioni graputa, ca vènunu utilizzati ntâ stati pi cullicari lu centru
a Munneddu.

Li lìnii dû trammi sunnu n custruzzioni e quannu finìsciunu li travagghi ci sù
appoi dui capulìnii, unu nnâ zona Ruccedda e unu nnâ zona Brancacciu, cursìi
prutetti e 3 lìnii:

Ha statu pruggittata la custruzzioni dâ mitrupulitana leggia supra umma cu menzi
sinza piluta. Dui linii avrìanu a pàrtiri di la rutunna dâ strata Oreto supra
strata Riggiuni Siciliana e avrìanu a agghicari n Munneddu, cu pircursi
diffirenti. Li treni avrìanu a passari unu pi 3 minuta e li stazziuni prividuti
sunnu: Svincolo oreto; Oreto sud; Oreto nord; Piazza Giulio Cesare; Piazza
Borsa; Teatro Massimo; Politeama; Archimede; Notarbartolo; Sciuti; Empedocle
Restivo; Alcide De Gasperi ;Stadio; Libertà-Lazio; Via D'annunzio; Aldisio;
Lanza Scalea; Villa adriana; ZEN San Filippo Neri; Tommaso Natale; Piano Verde;
Partanna-Mondello.

La citati di Palermu è culliata, grazzi a la circunvaddazziuni o strata Riggiuni
Siciliana (cu 2 cursii pi sensu di marcia, cchiù li cursii d'emirgenzia), a 4
autustrati:

La pruvincia havi pruggittatu na nova tanginziali cchiù di fora rispittu a
Palermu, ca avissi a cullìari li autustrati Nord cu chiddi a Sud, jiennu di
Villabbàti a l'Aeroporto di Palermo-Punta Raisi.



https://scn.wikipedia.org/wiki/Nciclupid%C3%ACa

Na nciclupidìa (o enciclopedìa) è nu cumpenniu scrittu ca cogghi pi quantu
pussìbbuli tutti li canuscenzi e lu sapiri umanu.

Lu tèrmini diriva dû latinu mediuevali, e voli diri cchiù o menu "cursu di studi
ginirali" (dû grecu εγκυκλιος ="tuttu-ntornu" + παιδεια = "aducazzioni", obberu
enkyklios paidéia, ca pò èssiri ntinnutu videmma comu struzzioni circulari, zoè
cumpreta, n gradu di cumprènniri tutti li disciprini).

L’enciclopedìi ponnu èssiri giniralisti, e cuntèniri artìculi supra quarsiasi
arcumentu, oppuru spicialìstichi e spicializzàrisi ntô n particulari campu dâ
canuscenza (p’asempiu. N’enciclopedìa di midicina o di filosufìa).

Li Nciclupidìi si ponnu distìnguiri n ginirali, cuntinenti artìculi di
diffirenti e nun nummirèvuli campi di ntiressi (la Nciclupidìa Britànnica e la
Nciclupidìa Brockhaus sunnu l’asempî cchiù noti), o ponnu èssiri spicializzati
nta n’ùnicu campu di ntiressi, accussì comu n’enciclopedìa mèdica, scintìfica o
filusòfica. Cci sunnu videmma enciclopedìi ca cummìgghianu na granni varitati
d’arcumenti e aspetti di na data curtura cu na pruspittiva uggittiva dû gruppu
ètnicu, comu la Nciclupidìa Suviètica o la Nciclupidìa Abbràica.

Li travagghi nciclupidìci hannu lu scopu di trasmèttiri la canuscenza cchiù
significativa ammunziddata n rilazzioni ô suggettu n custioni. Tali òpiri furu
chianificati e furu tintati ntô cursu di maiuri parti dâ storia umana, ma lu
tèrmini nciclupidìa fu usatu la prima vota pi fàciri rifirimentu a tali
travagghi ntô XVI sèculu. Li primi nciclupidìi ginirali c’arrinisceru a èssiri
sia auturèvuli sia nciclupidichi ntâ trattazzioni appareru ntô XVIII sèculu,
ispirati di l'illuminismu. Denis Diderot fu lu piuneri n Francia. Ogni
travagghiu nciclupèdicu è, chiaramenti, na virsioni sintitizzata di tutta la
canuscenza, e li travagghi vàrianu pi vastitati dû matiriali e pi
l’apprufunnimentu dâ trattazzioni. Lu pùbblicu di distinazzioni pò nfruinzari lu
scopu; n'enciclopedìa pinzata pî picciriddi va a èssiri cchiù arriduciuta d’una
pi l’adulti.

La nciclupidìa, pi comu la canuscemu òi, si sviluppau dû dizziunariu ntô cursu
dû XVIII sèculu. Nu dizziunariu si cuncentra n primu locu supra li palori e
supra li sò difinizzioni, e di solitu furnisci picca nfurmazzioni rilativi a lu
cuntestu dû vucàbbulu di cui tratta. Nunustanti nn’offra na difinizzioni, spissu
accabba cû nun fòrniri ô litturi n'adiquata cumprinzioni dû significatu e dû
senzu di nu tèrmini, e di comu lu tèrmini ntrasi n cuntattu cu àutri sitturi dû
sapiri.

Arcuni travagghi ca cuntènunu ntô tìtulu la palora dizziunariu risùrtanu ntê
fatti èssiri cchiù sìmuli a n'enciclopedìa, spicialmenti chiddi ca arriguàrdanu
àmmiti sitturiali.



https://scn.wikipedia.org/wiki/Cina

La Ripùbblica Pupulari Cinìsa ( n cinìsi 中华人民共和国 Zhōnghuá Rénmín Gònghéguó) è nu
statu di l'Asia urientali, granni 9.596.960 km², cu 1.306.313.813 abbitanti. È
lu statu cchiù pupulatu di lu munnu. La capitali è Pechinu. La cina cunfina a lu
nord cu la Russia e la Mongolia, a sud cû Vietnam, la Birmania, lu Laos, lu
Bhutan e lu Nepal, a uvist cu l'India, lu Pakistan, lu Kazakistan, lu
Tagikistan, l'Afghanistan e lu Kirghizistan.

A est ci sunnu granni chianuri, unni ci abbitanu assai cristiani. Lu tirritòriu
è assai muntagnusu (lu 85%). Ccà s'attròvanu li muntagni cchiù àuti dû munnu,
cumu la catina muntagnusa di l'Himalaya situata ntâ riggiuni autònuma dû Tibet.
Ntô sud, mmeci, cc'è n'autizza ca cancia di 2000 metri nzinu a agghicari a 500
metri, vicinu ô mari. La Cina havi assai ciumi. Chiddi cchiù mpurtanti su lu
Huang He, Chang Jiang e Xi Jiang.

Li divisioni amministrativi dâ Cina sunnu catigurizzati nti riggiuni autònumi,
comu lu Tibet o lu Xinjiang; pruvinci comu lu Qinghai; cità comu Hong Kong.

La Cina vinni abbitata nzina di li tempi cchiù antichi. Ô tempu di Qin Shi Huang
ntô terzu sèculu a.C. si facìa la sita cu lu bacu da sita. Fu custruita la
Granni Muraglia, longa 6500km ppi nun fari passari li monguli. Pi sècula la Cina
fu urganizzata sutta la forma di nu Cinisi. Ntô XII sèculu lu vinizzianu Marcu
Polu nti nu sò viaggiu si stabbiliu n Cina e travagghiau â curti dû mpiraturi.
Poi, lu primu uttuviru dû 1949, doppu li guerri ccu lu Giappuni, uttenni la
nnipinnenza cu la ripubblica pupulari, riggiuta dû muvumentu cumunista sutta la
dirizzioni di Mao Tse Tung.

Puru siddu lu PIL pro capiti è rilativamenti vasciu (7.198 dollari), oi la Cina
si sta sviluppannu assai, ca sta divintannu una di li cchiù granni putenzi
munniali. La Cina è lu cchiù granni prudutturi di frumintu e è a unu di li primi
pusti cu la pisca. Macari li nnustrî sunnu assai sviluppati, ca prudùcinu joca,
cellulari, elettrudumèstici e autri cosi di elettronica.



https://scn.wikipedia.org/wiki/Svezzia

Lu Regnu di Svezzia (Konungariket Sverige ntâ Svidisi) è un paisi Scandinavu,
nta l'Europa dû Nord. Cunfina câ Norveggia a l'ovest e câ Finlandia ô nord-est;
lu restu dû paisi è vagnatu dû Mari Bàlticu e dû Kattegat. A causa dû numiru
rilativamenti nicu di abbitanti, lu panorama Svidisi è canusciutu pâ sò quieti,
li furesti e li muntagni sarvaggi.

Asistinu provi sufficienti pi cridiri ca l'area cumprinnennu la Svezzia muderna
fu culunizzata duranti l'ebbica dâ petra, quannnu li ghiacciai di l'urtima
ebbica glaciali si ritiraru. Si credi ca li primi abbitanti foru cacciaturi e
raccugghituri, chi viveru principarmenti di chiddu chi lu mari uffrìa iddi.

Duranti lu IX e seculu X, la cultura vichinga ciuriu nnâ Svezzia, cu cummerci,
cunquisti e culunizzazzioni chi si stinneru supratuttu versû livanti pû ndrizzu
dî Stati Baltici, dâ Russia e dû Mari Nìuru.

Ntô 1389, li tri nazzioni di Norveggia, Danimarca e Svezzia eranu uniti sutta un
unicu munarca. L'Unioni di Kalmar appi carattiri pirsunali e nun puliticu, e
duranti lu seculu XV, la Svezzia risistiu ê ndrizzi di cintralizzari lu cuverni
sutta lu re danisi, fina ô puntu di junciri cu na ribillioni armata. La Svezzia
succissivamenti si siparau ntô 1523, quannu Gustav Eriksson Vasa, cchiù tardu
ricanusciutu comu Gustavu I di Svezzia ristabbiliu la siparazzioni dâ Curuna
Svidisi e di l'Unioni.

La Svezzia è na munarchia di quasi un millenniu, câ fiducia cuntrullata dû
parlamentu fina ô 1866, e il putiri liggislativu cundivisu tra lu Re e lu
Parlamentu (fina ô 1975).

La Svezzia è divisa in 21 riggiuna o län. In ogni riggiuni cc'è un Cunzigghiu
Amministrativu Riggiunali o länsstyrelse chi veni numinatu dû cuvernu. In ogni
riggiuni cc'è puru un Cunzigghiu Riggiunali siparatu (landsting), chi è na
rapprisintanza municipali numinata dî citadini dâ riggiuni. Ogni riggiuni si
dividi pi di cchiù in cumuni (kommuner), pûn tutali di 289 ntô 2002. Asistinu
sparti antichi divisioni storichi dû anticu regnu di Svezzia in pruvinci e
terri.

La Svezzia havi vantaggiu dûn clima timpiratu, nustanti la latitudini
sittintriunali, suprattuttu a causa dâ Currenti dû Gulfu. Nnî muntagni dâ
Svezzia sittintriunali pridomina un clima sutta-articu Nnâ parti ô nord dû
Circulu Pulari Articu lu suli nun si cala duranti la stati e lu mmernu la notti
nun termina.

Aiutata di paci e neuralità pi tuttu lu seculu XX, la Svezzia havi junciutu un
nvidiabbili standard di vita pi menzu dûn sistema ammiscatu di capitalismu e
binifici dû statu suciali. Havi un mudernu sistema di distribbuzzioni,
eccillenti cumunicazzioni nterni ed esterni, e na forza di travagghiu assai
qualificata. Lignami, energia idrualettrica, e minirali firrusi custituiscinu li
risorsi di basa dûn econumia pisantimenti disposta verso lu cummerciu cu
l'estiru.

La cultura svidisi dû seculu XX e carattirizzata di l'opiri primarî dâ
pillicula, di Mauritz Stiller e Victor Sjöström. Cchiù tardu, attrici celibbri
comu Ingmar Bergman, Greta Garbo, Ingrid Bergman e Anita Ekberg attruvaru
furtuna a l'estiru.

La mùsica svidisi pop veni priduminata câ prisenza di ABBA, armenu fora dâ
Svezzia.



https://scn.wikipedia.org/wiki/Palluni_(sport)

Lu jocu dû palluni eni lu sport di squatra cchiù diffusu e canusciutu ntô munnu,
si joca intra nu campu longu circa centu metri e largu sittanta, li jucatura sù
spartùti intra dui squatri di ùnnici cumpunenti l'una, di cui unu è lu purteri,
ca poti pigghiari la palla cu li mani intra la sò ària, e tutti l'àutri sù
jucatura ca ponnu tuccari la palla sulu cu li pedi o cu la testa o comu è gghiè
cu tutti li parti di lu corpu sparti li manu e li vrazza.

Lu jocu cunzisti nni lu mannari la palla intra la porta di l'àutri, cà è na zona
di lu campu limmitata di tri pali, dui a l'addritta e unu pi nchianu misu n capu
e arriggiutu di chiddi susùti. Chista porta è longa setti metri e rutti. Li
jucatura sù spartuti, a parti lu purteri, intra tri tipi di roli funnamintali,
li difinzura, li centrucampisti e l'attaccanti. Asìstinu diversi urganizzazioni
ca cuurdìnanu lu munnu dû palluni a liveddu munniali (FIFA), europeu (UEFA) e
nazziunali, n Italia l'òrganu ca cuntrolla lu palluni si chiama FIGC.

Lu palluni è sicuramenti l'attivitati spurtiva cchiù praticata di li picciotti
dû sud di l'Italia, Sicilia e Sardigna. A liveddu prufissiunisticu, pirò, li
squatri dû sud e isuli nun sunnu a liveddu e n quantità di chiddi dû nord. Siddu
si eccettua lu Napuli di Diegu Maradona chi vincìu dui scudetti,lu Cagliari di
Gigi Riva chi vincìu lu scudettu du '70, li suli squatri dû sud e isuli chi
sunnu rapprisintati a liveddu àutu sunnu lu Palermu, lu Catania e la Riggina. Lu
Missina, comu puru lu Bari e lu Lecce sunnu àutri squatri chi n tempura ricenti
jucaru n Seria A, lu màssimu campiunati nazziunali. Tra li jucatura na traccia
mpurtanti fu lassata dû sicilianu Totò Schillaci chi fu capucannunèri dû
munniali jucatu n Italia ntô 1990. Lu Palermo havi tri finali di Coppa Italia e
lu Catania arrivau n semifinali ntô 2007/2008.



https://scn.wikipedia.org/wiki/Matim%C3%A0tica

La palora matimàtica, dû grecu μάθημα (mathema): canuscenza nicissaria
p'affruntari la vita (â littra: li cosi c'avìatu a sapiri pi jiri avanti ntâ
vita) (mathematikos: ca ci piaci mparari), voli diri lu studiu di mudelli di
struttura, di trasfurmazzioni e di spazziu. D'un puntu di vista mudernu, è la
ricerca di strutturi astratti difinuti di manera assiumàtica utilizzannu la
lòggica furmali comu basi di travagghiu. Li strutturi circati hannu spissu
urìggini ntê scienzi naturali, lu cchiù spissu 'n fìsica. Comegghiè, lu
cchiossai sunnu purumenti nterni â matimàtica, e jùncinu turrena diversi
d'appricazzioni o strummenta c'aiùtanu ô càrculu.

Sturicamenti, la matimàtica sirvìa ntô cummerciu, pâ misura di turrina e pi
nzirtari li cclissi e àutri abbinimenta astrunòmici.

Lu studiu dî mudelli accumenza chî nùmmura, prima di tuttu li nùmmura naturali.
Li règuli pi l'upirazzioni di tutti li jorna fannu parti di l'arittimmètica
elementàri. L'àlgibbra si funna nta l'astrazzioni di sti règuli. Lu studiu dî
superficî forma la giometrìa elementàri.

La storia dâ matimàtica nasci chî babbilunisi e li greci grazzî a pirsunaggi
comu Euclidi, Archimedi e Pitàgura. Doppu lu mediu evu, appi nu sviluppu
mpurtanti câ ntroduzzioni dî nùmmura àrabbi, ca fu mèritu di Fibonacci, nnô
1200.

Li duminî dâ matimàtica appricata ùsanu la canuscenza dâ matimàtica pâ
suluzzioni di prubbremi riali.



https://scn.wikipedia.org/wiki/Unioni_Suvi%C3%A8tica

L' Unioni dî ripùbblichi sucialisti suviètichi (URSS) o Unioni suviètica era na
nazzioni chi cumprinnìa tirritori di diversi parti di l'Europa di l'Est e di
l'Asia cintrali, e di cui la Russia era l'intità cchiù mpurtanti e
rapprisintativa.

Sta nazzioni si furmò ccu la rivuluzzioni d'uttùviru ntô 1917, e supravvissi
nzina ô 1991, l'annu in cui li ripùbblichi chi la cumpunèvunu divintaru
ndipinnenti.

Ppi tutta la sò asistenza, l'URSS fu riggiuta sutta nu cuvernu cumunista,
cumannatu dû Segretariu Ginirali dû Partitu. Primu segretariu fu Vladimir Lenin.
Cci succidìu poi Giuseppi Stalin, Nikita Kruscev, Leonid Breznev, Yuri Andropov,
Kostantin Cernienko e Michail Gorbaciov, chi rifurmò l'istituzzioni di l'URSS e
cuntribbuìu â fini dû partitu ùnicu e â furmazzioni di nu statu di dirittu.

L'Unioni dî Ripùbbrichi Sucialisti Suviètichi era lu Paisi cchiù granni dô munnu
'n termini di supirfici. Quannu li ripùbblichi divintarunu nnipinnenti la Russia
ereditau lu primatu.



https://scn.wikipedia.org/wiki/Sceccu

Lu sceccu - quarchi vota chiamatu macari asinu dâ nfruenza taliana e ciucciu nta
li dialetti dû cuntinenti (salintinu e calabbrisi), unni si dici macari sumeri
ntâ zona jonica comu Sidernu e Locri - è n'armali di soma sìmuli ô cavaddu ma
cchiù nicu, câ testa grossa, aricchi longulini e manteddu di culuri griciu
uniformi.

L'etimoluggiìa dâ parola sceccu è diffirenti dî na classica etimoluggìa di na
parola siciliana. Nfatti la parola nun havi equivalenti fònici cû stissu
significatu né ntô latinu, né ntô spagnolu, italianu, àrabbu ô francisi. La
palora "sceccu" parirìa vèniri dû turcu eşek. Puru Micheli Pasqualinu parra di
n'uriggini turca. Pirò s'attrovanu àutri lingui di origgini innueuropea ca hannu
nu nomu sìmuli: nta l'armenu si dici իշակ ("ishak") e ntô russu ишак ("ìshak") e
l'eòlicu (antica parrata greca) ίκκος ("iccos"), ca scìnninu diretti dâ radici
innueuropea h₁éḱwos ( palora pi "cavaddu"). Agghiuncennu, parirìa macari câ la
palora turca sarìa nu prestitu di via armena.

Autri orìggini sunu leggendàri. Si cunta ca quannu i saracini si pigghiaru a
Sicilia nell’annu 827 d.C., a 'n cettu puntu arristaru senza cavaddi. U re
saracinu Miramolino allura fici arrivari dal nord Africa cavaddi e asini.
Duranti ‘na tempesta però i navi cchè cavaddi affunnaru e in Sicilia arrivaru
sulu l’asini. L’arabi allura furunu custritti a cavalcare l’asini e i siciliani
‘i abbuffuniavanu: "Li sceicchi supra all'asini!". Li sceicchi addivintaru asini
e di dû mumentu l'asini in Sicilia furono chiamati scecchi[1] .

Cci sunnu tri razzi di scecchi siciliani: lu Firranti o Griciu Sicilianu o sulu
Sicilianu, è lu sceccu chiussai diffusu; lu Rausanu, tipicu di l'autuchianu di
Rausa e lu Pantalicu o Sceccu di Pantiddarìa, ca casi estintu ormai è.

Lu sceccu fa parti dâ tradizzioni siciliana nzinu dî tempura cchiù antichi.
L'antichi pòpuli dû Miditirràniu avìanu granni rispettu pi st'armali tantu ca
nni facìanu nu cultu (l'Onulatrìa). La curtura rurali dî campi nni facìa
n'armali assai prizziusu pi li famigghi, tantu ca quannu c'era malutempu, mi nun
s'impaddava câ frevi, lu curcavanu dintra ô càudu. Lu sciccareddu è lu titulu di
na canzuna pupulari siciliana. Na virsioni fu riggistrata ntô 2008 dû cèlibbri
tinuri sicilianu Robbertu Alagna. Asistunu puru assai fàuli e cunti supr'ô
sceccu, comu "Lu sceccu cacadinari". Esisti puru nu jocu di carti chiamatu lu
sceccu o lu sciccareddu



https://scn.wikipedia.org/wiki/Euru

L'Euru (€) e' la munita ca si usa nta 19 stati (di 28) di l'Unioni europea. Si
cumponi di pìcciuli di 1, 2, 5, 10, 20, 50 cintèsimi, 1 e 2 euru, e di munita di
carta di 5, 10, 20, 50, 100, 200 e 500 euru.

N funzioni ntê banchi, a partiri dû 1999, cumincia a circulari ntô 2002 comu
munita ùnica pî stati ca rispèttanu li paràmitri di Maastricht ca l'Unioni
Europea si detti. N Italia l'euru pigghiau lu postu dâ lira.

La Banca Cintrali Europea è responsàbbili di la gestioni econòmica di la munita.

La forza e la mpurtanza di l'euro ha cunvinciutu diversi àutri nazzioni ca nun
fannu parti di l'Unioni Europea, comu lu Montenegru, o lu Kossovu a usari
l'euru. Autri stati europei, comu la Bosnia Erzegovina, la Bulgarìa usunu muniti
chi hannu nu canciu fissu cu l'euru. Autri stati e tirritori ntô munnu, ma
principarmenti 'n Africa, ùsanu lu francu CFA, na munita chi havi nu canciu
fissu cu l'euru.

A stu momentu li stati membri ca partecipanu all'euru su 19: tutti sti paisi
inzemmula viene chiamatu "Eurozona", o "Eurolannia". L'ultimi stati ca traseru
ntâ zona euru foru la Slovacchia a cuminciari dû 1 di jinnaru 2009, l'Estonia a
cuminciari dû 1 di jinnaru 2011; la Lettonia dû primu di jinnaru dû 2014, e la
Lituania dû primu di jinnaru dû 2015.



https://scn.wikipedia.org/wiki/Terra_(pianeta)

La Terra è unu di l'ottu planeti dû nostru sistema sulari e ntra chissi è lu
terzu pi vicinanza ô suli; pâ sò furmazzioni s'arrisàliri, nzemi a l'àutri setti
planeti, ammeri a 4 miliardi d'anni arredi; lu diàmitru e di quasi 13.000 km e
la sò supirifici è fatta d'acqua pi chiossai dû 70%, mentri ca lu restu è ruccia
e ghiacciu.

Pi chiddu ca si nni sapi e si canusci nzinu a ora, la Terra aviss'a èssiri lu
sulu planeta nta tuttu l'universu unni la vita si sviluppau, macari ca tanti
scinzati aoggi sunnu purtati a pinzari ca la vita putissi èssiri prisenti macari
fora dû nostru planeta.

N'àutra dumanna ca è senza rispunnuta è comu s'eppi l’urìggini dî furmi viventi
supra la Terra primurdiali: cui dici ca putissi èssiri di urìggini
extratirrestri; cui parra di na tiurìa saputa sèntiri criazziunìsimu, ca veni a
diri ca la vita ntâ Terra s'eppi pi vuluntati suprannaturali; ma la tiurìa cchiù
criduta dî scinzati è chidda chiamata evoluzione prebiotica , ca privedi la
furmazzioni di mulèculi urgànichi cumplessi a partiri di muleculi sèmprici ca,
pi finiri, giniraru li primi èssiri viventi, sutta forma di batterî (ammeri a 3
miliardi di anni di oggi).



https://scn.wikipedia.org/wiki/Malta

Malta è n'ìsula e nu statu europeu situatu ntô Mari Meditirraniu, ntra la
Sicilia e la Libia. La pupulazzioni è di casi 400.000 abbitanti. Lu Maltisi e lu
ngrisi sugnu li lingui ufficiali. Lu talianu nun è na lingua nazziunali, ma veni
parratu d'assai genti, spiciarmenti nnî centri turistici.

Di la Sicilia, si pò agghicari a Malta pi menzu di l'ariupranu o la navi. Si pò
varchiari di Catania, Puzzaddu, Licata, Sarausa.

L'arcipèlacu maltisi s'attrova sulu a 93 chilòmitri a sud dâ Sicilia e a 290
chilòmitri a livanti dâ Tunisia. Cumprenni sti tri ìsuli maggiuri:

Lu puntu cchiù àutu supra l'ìsula di Malta è Ta' Dmejrek a 253 metri s.l.m. Lu
clima è timpiratu meditirraniu, cu mmernu mudirusu e chiuvusu e stati càuda e
sicca.

L'ìsula principali è spartuta n cincu cumuni, mentri Gozo e Cumminu furmanu
nzèmmula lu sestu cumuni.

La capitali è Valletta. L'àutri dui paisi maggiuri sugnu Rabat (o Victoria)
supra l'ìsula di Gozo, e Birzebbuga supra l'ìsula principali. Mdina, ô centru di
l'ìsula principali, era l'antica capitali.

Malta havi na storia millinaria e ricca, ca tanti voti s'assimmigghia a la
storia dâ Sicilia. Ma l'abbinimentu stòricu cchiù mpurtanti fu sinza dubbiu
l'assediu turcu dû 1565. L'ìsula cu l'esèrcitu dî Cavaleri risistìu a chidda ca
era cunzidirata comu la forza militari cchiù putenti di l'èbbica.

Malta addivintò nu statu ntô 1962 e pigghiò la sò nnipinnenza dû Regnu Unitu lu
21 di sittèmmiru 1964. Addivintò na ripùbbrica ntô 1974. Accuminzò a fari parti
di l'Unioni Europea di lu 1 di maiu 2004.



https://scn.wikipedia.org/wiki/Lingua_%C3%A0rabba

La lingua àrabba è na lingua c’apparteni â famigghia simìtica (comu la Lingua
ebbràica). Lu sô alfabbetu cunzisti di 28 cunzunanti, cchiù un grafema
particulari (hamza). Tri di sti cunzunanti hannu un valuri semi-cunzunànticu (o
semi-vucàlicu, siddu si prifirisci), sirvennu videmma a ndicari l'allungamentu
di l’ùnici tri sona vucàlici c’asìstinu nta l'àrabbu clàssicu (fusha):

Li vucali brevi (a, u, i) sunnu ndicati di tri diversi signi posti susu o sutta
la cunzunanti ca pricedi mmidiatamenti dda vucali, cûn trattu ubbliquu nicu
suprastanti la "a" (dittu fatha ), cu n’idènticu ma suttastanti la "i" (dittu
kasra ) e cu na sorta di novi nicu, cu cuda cchiù accintuata, suprastanti la "u"
(dittu damma ).

‘N àrabbu nun asìstinu sillabbi ca nìzzianu cu na vucali brevi pi cui, pi fàciri
nu sonu vucàlicu nizziali, si va a aviri a usari la currispunnenti
semi-cunzunanti (p’asempiu, pi fàciri ‘n caràttiri àrabbi la palora "Francu" si
va a aviri a traslittiràrila "Ifrankū" o, simmai, "firānkū").

La lingua àrabba è la lingua ufficiali ntê Paisi c’adirìscinu â Liga Àrabba e è
cunziddirata lingua sacra p’aviri statu mpigata ntô Curanu, testu sacru dâ
riliggiuni islàmica a cui adirisci cchiù dûn miliardu di musurmani.



https://scn.wikipedia.org/wiki/Islam

L'Islam (àrabbu إسلام , prun. "Islàm" = suttamissioni a Diu) è dda riliggiuni
monuteista nasciuta nta lu VII sèculu d.C. e funnata supra la pridicazzioni di
Muhammad (n àrabbu ﺪﻤﺣﻣ), cunziddiratu l'ùrtimu e difinitivu prufeta mannatu di
Diu (Allah) (n àrabbu الله) a li mussurmani.

Lu sawm ramadhān, ﻥﺎﻀﻣﺭ ﻡﻮﺻ, dijunu dô misi di Ramadan pi cu è capaci di
sustinìrilu;

Lu Hajj, ﺞﺣ, pillirinaggiu cannùnicu nnô misi dû Dhū l-hijja â Mecca , chistu
macari ppi cu è capaci di sustinìrilu fisicamenti e ecunomicamenti.

L'Islam fu la riliggiuni ufficiali dâ Sicilia duranti lu piriudu àrabbu, tra lu
IX e lu XI sèculu. Nsidiamenti mussurmani eranu prisenti nti vari banni di tutta
l'Italia miridiunali e cintrali e vari èbbichi. Addoppu la cunquista nurmanna,
pupulazzioni mussurmani cuntinuaru a abbitari n Sicilia. Fidiricu II cummattiu
contra li mussurmani di Sicilia chi foru tutti trasfiruti a Lucera, cunvirtuti,
o emigrati fora dû tirritoriu mpriali. n'èbbica spagnola, l'islam subbiù na
riprissioni assai dura, e ogni traccia di prisenza islamica, comu puru di
prisenza di ebbrei, puru iddi pirsicutati, scumparìu cumpritamenti.

Doppu sèculi di assenza, l'islam, grazzi â mmigrazzioni di l'urtimi trent'anni n
pruvinenza essenziarmeni di l'Africa dû Nord, è oi la secunna riliggiuni
praticata n Sicilia doppu la riliggiuni cattolica.



https://scn.wikipedia.org/wiki/Filusuf%C3%ACa

La difinizzioni di filusufìa resta nu prubbrema filusòficu di p'iddu stissu, e ô
scopu di ntruducìrinni lu cuncettu, putemu dìciri ca si tratta dû studiu dû
significatu e dâ justificazzioni dâ canuscenza dû cchiù ginirali, o univirsali,
aspettu dî cosi, nu studiu ca veni cumpiutu furmulannu linguisticamenti li
prubbremi, uffrènnunni la suluzzioni e justificànnula, e usannu pruciduri
argumentativi rigurusi. Oltrimodu è lu studiu dî principî primi e dî raggiuni
ùrtimi, e macari attivitati ntillittuali ch'elàbbura n'aspettu particulari dâ
rialtati.

La filusufìa studia cuncetti comu chiddu di l'asistenza, dû beni, di la
canuscenza, e dâ biddizza (è lu tema affruntatu di la stètica). Cerca
d'arrispùnniri a dumanni comu Zocch'è lu beni?, o Comu è pussìbbuli canùsciri?.
Tra li cchiù famusi filòsufi attruvamu Sòcrati, Platuni, Aristòtili, Plutinu,
Tomasi d'Aquinu, Cartesiu, John Locke, Immanuel Kant, Georg Wilhelm Friedrich
Hegel, Arthur Schopenhauer, Friedrich Nietzsche, Edmund Husserl, Martin
Heidegger, Ludwig Wittgenstein, e Voltaire.

Urigginarmenti, "filusufìa" significava "l'amuri pi la saggizza". "Philo-"
addiriva dâ palora greca philein, ca signìfica amuri, e "-sofìa", dû grecu
sophia, o saggizza. Pari ca la ntruduzzioni dû tèrmini "filusufìa" sia
d'attribbuiri ô pinzaturi grecu Pitàgura, c'avissi cuniatu stu tèrmini pi
nnicari la 'ricerca' dû sapiri di parti di l'omu, dunca philo-sophos (mentri
sulu li dei pussidìssiru chinamenti la sufìa)(vidi Diogenes Laertius: "De vita
et moribus philosophorum", I, 12; Ciciruni: "Tusculanae disputationes", V, 8-9).
St'attribbuzzioni è cirtamenti basata supra nu branu d'un libbru pirdutu di
Eraclidi Punticu, discìpulu di Aristòtili. È una dî noti liggenni Pitagòrichi di
stu tempu. Di fattu lu tèrmini "filusufìa" nun vinni usatu assai prima di
Platuni. Lu "filòsufu" sustituisci la palora "sufista" (di sophoi), usatu
succissivamenti pi discrìviri li "saggi", nzignanti di ritòrica, mpurtanti ntâ
Dimucrazzìa atinisa. Tra li primi sufisti s'attròvanu chiddi c'ora chiamarìssimu
filòsufi.

Urigginarmenti l'àmmitu dâ filusufìa era tutarmenti ntillittuali. D'allura
addivinni lu studiu di n'àmmitu ntillittuali particularmenti astrattu, nun
spirimintali. Di fattu, comu minziunatu supra, filusufìa è na palora diffìcili
di difiniri e la dumanna "Zoccu è la filusufìa" è dummana discussa di li
filòsufi. Spissu s'asserva ca li filòsufi sunnu ùnici 'n quantu nun sunnu
d'accordiu mancu supra quali sia lu sò campu di discussioni.

La filusufìa nasci ntâ Grecia antica ntô Sèculu VI a.C. nnî culonî urientali di
l'attuali Turchia.

Li filòsufi divìdinu la longa storia dâ filusufìa uccidintali 'n filusufìa
antica, filusufìa mediuevali, filusufìa muderna e filusufìa cuntimpurànea. La
filusufìa antica è duminata di tri filòsufi: Sòcrati, Platuni e Aristòtili.

La Filusufìa Mediuevali custituisci nu mpunenti ripinzamentu di la ntera
tradizzioni clàssica sutta l'ammuttata dî dumanni posti di li tri granni
monuteismi. Li noma cchiù mpurtanti di stu pirìudu sunnu Avicenna e Averruè 'n
àmmitu islàmicu, Mosè Maimunidi 'n àmmitu abbràicu, Abbilardu, Tomasi d'Aquinu e
Duns Scotu 'n àmmitu cristianu.

La Filusufìa Muderna s'estenni di lu 1600 nzinu a lu 1900 circa, e tra li Primi
Filòsufi Muderni li cchiù mpurtanti sunnu René Descartes, Thomas Hobbes, John
Locke, David Hume, Immanuel Kant, e Soren Kierkegaard. La Filusufìa dû
diciannuvèsimu sèculu, ca è spissu trattata comu nu piriudu a iddu stanti, fù
duminata dâ Filusufìa post-kantiana tudisca e di li filòsufi idialisti comu
Georg Wilhelm Friedrich Hegel, Karl Marx, e F. H. Bradley. Àutri mpurtanti
pinzatura dû piriudu foru John Stuart Mill, Friedrich Nietzsche e Søren
Kierkegaard.

Ntâ Filusufìa dû vintèsimu sèculu li filòsufi europei e miricani pigghiaru
strati diversi. La cussidditta Filusufìa Analìtica, cu Bertrand Russell, G. E.
Moore, e Ludwig Wittgenstein, si sviluppau suprattuttu a Oxford e Cambridge,
unni si riuneru macari li mpiristi lòggici emigrati dâ Girmania e di l'Austria
(p'asempiu Rudolf Carnap) e àutri studiusi miricani (comu W. V. Quine, Donald
Davidson, e Saul Kripke, o com'è gghiè di lingua ngrisa (p'asempiu A. J. Ayer).

'N Europa (spiciarmenti 'n Girmania e Francia), li finominuluggisti tudischi
Edmund Husserl e Martin Heidegger graperu la strata, prestu siquiuti di
Jean-Paul Sartre e àutri asistinzialisti, a tutta na serî di "-ismi" ca purtaru
ô postmudirnismu; ca dumina li scoli di tiurìa crìtica e li dipartimenti di
filusufìa di Franza e Girmania, ca cuntìnuanu li pruggetti pirsiquiuti di sti
filòsufi.

Si vidi l'elencu di filòsufi cèlibbri e l'artìculu Storia dâ filusufìa, pi
nfurmazzioni urtiriuri.

Comu 'n ogni campu di studiu accadèmicu, la filusufìa si suddividi 'n nummarusi
suttadisciprini. La filusufìa pari aviri nu nùmmaru particularmenti àutu di
suttadisciprini, 'n larga parti a causa dû fattu c'asisti na tinnenza a
sviluppari na "filusufìa di", pi quasi tuttu zoccu veni studiatu. Li neòfiti di
sta materia sunnu di norma mmitati a pristari particulari attinzioni a lòggica,
mitafìsica, filusufìa dâ menti, filusufìa dû linguaggiu, epistimuluggìa,
filusufìa dâ scienza, ètica e filusufìa pulìtica, 'n quantu (certu,
discutibbirmenti) "disciprini cintrali" dâ filusufìa.

La filusufìa havi appricazzioni pràtichi. Li cchiù obbî sunnu l'ètica e la
filusufìa pulìtica. Li filusufìi pulìtichi di John Locke, Jean-Jacques Rousseau,
Karl Marx, John Stuart Mill, e John Rawls dèttiru forma (o foru usati pi
justificari) ê cuverni e a li sò azzioni. La filusufìa di l'aducazzioni mèrita
pur'idda attinzioni; L'aducazzioni prugrissiva ca fu prumuvuta di John Dewey
appi nu prufunnu mpattu supra li pràtichi aducativi dû XX sèculu.

Àutri appricazzioni mpurtanti, ma menu mmidiati, si ponnu attruvari 'n
epistimuluggìa, ca aiuta a difiniri li nuzzioni di canuscenza, prova e cridenza
justificata. La filusufìa dâ scenza discuti li funnamenti dû mètudu scintìficu e
àutri argumenti ùtili ê scinziati. L'estètica pò aiutari a ntirpritari l'arti.
Macari l'ontuluggìa, sicuramenti la cchiù astratta e chidda ca pari la menu
pràtica tra li vranchi dâ filusufìa, appi cunziquenzi mpurtanti pi la lòggica e
la nfurmàtica. 'N ginirali, li varî "filusufìi di", comu la filusufìa dû drittu,
ponnu furniri ê spicialisti di li rispittivi campi na canuscenza cchiù funna dî
basi tiòrichi e cuncittuali dâ propia disciprina.

Secunnu la visioni dâ tradizzioni filusòfica anglu-miricana e la tradizzioni dû
Cìrculu di Vienna, la filusufìa havi a emulari li mètudi esatti dâ scienza e dâ
matimàtica ma, 'n senzu strittu, la filusufìa havi a èssiri distinta dâ scienza.
Nun è còmpitu dâ filusufìa cunnùciri espirimenti. L'espirimenti jòcanu nu rolu
rilivanti ntâ suluzzioni di li prubbremi filusòfici. Quarcunu pò ubbittari a
chiddu, avennu canuscenza dî ntirsizzioni tra filusufìa e scienza. Li filòsufi
spissu fannu rifirimentu e ntirprètanu lu travagghiu scintìficu di li fìsici ca
svòrcinu espirimenti supra lu spazziu-tempu e la miccànica quantìstica (si vidi:
filusufìa dâ scienza). Nàutri cìtanu spissu lu travagghiu spirimintali svotu 'n
psicoluggìa quannu discùtinu di filusufìa dâ psicoluggìa. 'N ginirali, tanti
filòsufi ca stùdianu filusufìa dâ scienza hannu na furmazzioni scintìfica.

Nun c'è dubbiu ca li filòsufi a voti ntirprètanu e fannu rifirimentu ô
travagghiu spirimintali svotu 'n vari campi, spiciarmenti ntê filusufìi di
l'accussì ditti "scienzi spiciali". Ma chiddu nun è surprinnenti: lu scopu di
sti vranchi dâ filusufìa, è d'aiutari a ntirpritari l'aspetti filusòfici dû
travagghiu spirimintali, ma nun sunnu li filòsufi ca svòrcinu l'espirimenti e
furmùlanu li tiurìi espricativi di li dati arricugghiuti.

Naturarmenti la filusufìa è luntana di l'èssiri tutarmenti nun-assirvativa e
nun-mpìrica. Cirtamenti la filusufìa fa n'usu essinziali di l'assirvazzioni dû
munnu. Ma st'asservazzioni, va diciutu, sunnu ginirali assai, assirvazzioni comu
"Mi pari ca ju pozzu fàciri dî lìbbiri scigghiuti" e "Criju ca uccìdiri na
pirsuna, siddu mai nicissariu, richedi nu vàlidu mutivu". Assirvazzioni comu a
chisti hannu a richèdiri na certa attinzioni, ma ntâ maiuri parti di li casi,
nun richèdinu na canuscenza cchiù spicializzata di chidda 'n pussessu dâ pirsuna
cu na nurmali aducazzioni, a ccizzioni dâ canuscenza spicializzata riguardanti
la filusufìa stissa.

Zoccu distinchi la filusufìa di li studi riliggiusi, pur'iddi nun spirimintali?
Parti dâ tiuluggìa, chiddi ca si spìanu zocch'è Diu e comu pruvàrinni
l'asistenza, si suvrapponnu chiaramenti a chiddu ca li filòsufi chiàmanu
"filusufìa dâ riliggiuni". Chistu nun custituisci nu prubbrema. Similarmenti, li
studi clàssici, s'occùpanu di li filòsufi greci, comu a Sòcrati e Platuni, e
quinni si suvrapponnu a àrî dâ filusufìa quali la "storia dâ filusufìa greca".
Macari chistu nun è nu prubbrema. Nudda di chisti suvrappusizzioni nquina lu
cuncettu di filusufìa, o di studi riliggiusi o di studi clàssici.

Ma cunziddiramu àutri parti di li studi riliggiusi, la parti mpìrica, ca spissu
si cuncentra supra lu studiu cumparativu di li diffirenti riliggiuni munniali.
Sta parti di studi riligiusi, pò èssiri distinta dâ filusufìa ô stissu modu 'n
cui vennu distinti l'àutri scenzi suciali. Cchiù pricisamenti, vennu
cuimmurciuti assirvazzioni spicìfichi di particulari finòmini, o particulari
pràtichi riliggiusi, mentri la filusufìa nun si nn'occupa.

La Matimàtica diffirisci dâ filusufìa p'àutri mutivi. Idda usa arcuni mètudi di
prova, rigurusi e spicìfici assai, ca li filòsufi cèrcanu a li voti d'emulari,
ma raramenti dùpricanu cu lu stissu gradu di riguri. Comu cunziquenza, li
matimàtici difficirmenti sunnu 'n disaccordiu supra li risurtati, mentri li
filòsufi naturarmenti discùtinu supra d'iddi. A parti chiddu, tanti filòsufi nun
cèrcanu mancu di rènniri lu sò travagghiu rigurusu 'n senzu matimàticu.
Cuntrariamenti ê matimàtici, li filòsufi sunnu 'n disaccordiu macari supra lu
mètudu, e li diffirenzi mitudulòggichi ponnu spissu èssiri usati comu
mutivazzioni dî diffirenti cunchiusioni.

Nu matimàticu talianu ca s'occupa spissu di li rapporti ntra filusufìa e
matimàtica, è Piergiorgio Odifreddi (Home Page)

Na cumminzioni è funnamintali siddu riguarda dd'aspetti di l'universu ca si
ncòntranu cchiù cumunimenti, ca si ncòntranu unn'è gghiè: l'aspettu univirsali
dî cosi. La filusufìa studia, p'asempiu, zocch'è l'asistenza stissa. Studia
anchi li valura - la justizza dî cosi - 'n ginirali. Sicuramenti ntâ campata
umana attruvamu l'attinenza dû valuri o dâ justizza unni è gghiè, nun sulu la
justizza murali, puru siddu pò èssiri mpurtanti assai, ma macari cchiù 'n
ginirali, la justizza ntô senzu di quarsiasi cosa ca sia auspicàbbili, lu senzu,
p'asempiu, 'n cui nu pumu, nu dipintu o na pirsuna ponnu èssiri tutti justi.
(Overu siddu asisti n'ùnicu senzu 'n cui tutti quanti ponnu dìrisi "justi").

Naturarmenti, la fìsica e l'àutri scienzi stùdianu arcuni aspetti univirsali dî
cosi; ma lu fannu spirimintarmenti. La filusufìa studia l'aspetti ca ponnu
èssiri analizzati senza spirimintazzioni. Chiddi sunnu l'aspetti dî cosi ca
sunnu viramenti ginirali; pi fari n'àutru asempiu, li filòsufi si spìanu zocca
sunnu l'uggetti fìsici 'n quantu tali, distinchènnuli dî sò prupitati e dî
rilazzioni tra d'iddi, e macari distinchennu tra corpu e menti. Li fìsici
prucèdinu comu siddu la nuzzioni di corpu fìsicu fussi abbastanti chiara e
elementari - e 'n funnu putissi anchi èssiri d'accussì - ma comu è gghiè li
fìsici dùnanu chistu p'assuntu, e quinni si ponnu dumanni supra comu tutti li
corpi fìsici si cumpòrtanu, e fannu spirimenti p'attruvari la risposta.

agnusticismu -- autruismu -- anti-rialismu -- Aristutilismu -- asistenzialismu
-- coerentismu -- cuncittualismu -- Cunfucianisimu -- canuscenza --
cunsiquenzialismu -- cuscenza -- Cusmuluggia -- custruttivismu --
dicustruzziunismu-- ditirminismu -- edonismu -- egoismu -- egoismu psicològgicu
-- empiricismu -- epicureismu -- etica -- etica appricata -- fimminismu --
filusufìa analitica -- filusufìa buddista -- filusufìa (advaita) -- filusufìa di
l'azzioni -- fisicalismu -- funnaziunalismu -- furmalismu -- idialismu --
idialismu tudiscu -- irrazziunalismu e estiticismu -- irrialismu -- matirialismu
-- matirialismu francisi -- miccanicismu -- mintalismu -- mimetica -- nativismu
-- naturalismu -- numinalismu -- Ntuizziunismu -- ontuluggìa -- opirazziunalismu
-- patrinalismu -- pissimismu filusòficu -- pusitivismu luggicu -- Platunismu --
pragmatismu -- Prisucratici -- prubabbilismu -- raffurzamentu dâ rialtati --
razziunalismu -- rialismu -- rilativismu -- sculasticismu -- suggittivismu --
sulipsismu -- stuicismu -- sturicismu -- Tauismu -- tilioluggia -- tiuria
critica -- Tumismu -- Tumismu analiticu -- tradizzionalismu -- Trascinnentalismu
-- utilitarianismu -- vitalismou



https://scn.wikipedia.org/wiki/Eggittu

L' Eggittu (ca si dici Agittu ntô calabbrisi centru-miridiunali) è nu statu
nord-africanu.

La storia di l'Eggittu è antichissima e accumminza cu la formazzioni di nu regnu
circa 3200 anni prima di Cristu. Cuvirnatu di nu farauni, l'Eggittu anticu
rapprisintau pi diversi millenni la forma cchiù sviluppata di civiltà. Li
dinastìi di farauna si succideru pî millenni. Li primi farauna foru chiddi chi
cumannaru la costruzzioni di piràmidi, munumenta chi rapprisentanu ancora oggi
una di l'attrazzioni turistichi cchiù canusciuti di tuttu lu munnu, e chi
secunnu la riliggiuni eggizzia eranu la sula manera di pruteggiri lu farauni e
tuttu lu pòpulu eggizzianu doppu la morti e assicurari na vita eterna.

La storia di l'Eggittu anticu s'accapa cu la cunquista rumana di Ottavianu, chi
scunfiggìu Antoniu e Cleopatra ntô 31 a.C.. l'Eggittu addiventa na pruvincia
rumana. Ntô mediuevu addiventa bizzantina, pi pòi essiri trasfurmata
culturarmenti ntô VI sèculu di l'islam. Ntô X sèculu li fatimiti grazzi a na
spidizzioni militari capiata dû sicilianu Jawhar al Siqili, scegghiunu di
nstallârisi ô Cairu.

L'Eggittu, doppu la caduta di lu mpiru uttumanu, a cui appartenni pi diversi
sèculi, addivintau prima na culònia ngrisi, pi appoi addivintari nnipinnenti cu
Nasser versu lu 1960. Nasser purtau avanti na pulitica di nazziunalizzazzioni e
favurìu la partuta dî la cumunitati greca d'Eggittu, prisenti di cchiossai di
dumila annisupratuttu a Alissandria e ô Cairu. A Nasser ci succidiu Sadat ca fu
ammazzatu nti n'attintatu ntô 1981, a cui succidìu Hosni Mubarak nzinu ô 2011.

N sèquitu ê moti dâ primavera àrabba, Hosni Mubarak appi a dimittìrisi e doppu
nu piriudu di transizzioni guidatu di na giunta militari, foru urganizzati
elizzioni prisidinziali lìbbiri ntô 2012, n sèquitu a cui fu eliggiutu lu
prisidenti Mohammed Morsi, Doppu n'annu, lu fallimentu dâ sò pulitica fu
suttaliniatu di manifestazzioni di massa ca purtaru ntô misi di giugnu dû 2013 â
pigghiata dô putiri di l'esercitu e all'arristatina di Morsi.

L'Eggittu si affaccia ntô mari Meditirraniu e ntô mari Russu. Siparatu di l'Asia
di lu canali di Suez, cunfina a est cu Israeli e la striscia di Gaza; a ovest cu
la Libbia, a sud cu lu Sudan. La capitali è Lu Cairu, una dî cità cchiù granni
dû munnu chi sò 15.200.000 abbitanti. Autri cità mpurtanti sunnu Alessandria
d'Egittu, antica cità funnata di Alessandru Magnu; Gizah, cità dê piramidi;
Sharm el Sheick, celibbri lucalitati di villiggiatura.

Pi lu cchiossai occupatu di lu desertu dû Sahara, la pupulazzioni eggizziana
vivi pi lu cchiossai ntê granni cità e ntê riggiuni ô bordu dû Nilu, lu ciumi ca
attraversa tuttu lu tirritoriu nazziunali e chi renni li terri adiacenti fertili
pi l'agricurtura.

La ripùbbirca àrabba d'Eggittu è na ripùbbrica dimucratica. Lu putiri esecutivu
ci l'havi lu prisidenti dâ ripùbbrica. Tra lu 1981 e lu 2011, Hosni Mubarak
occupau lu postu di prisidenti dâ ripùbbrica, reeliggiutu ogni sei anni pi
referendum. Ntô 2005 l'elizzioni fu graputa pi la prima vota a àutri canninati.

N'assimblea cunsurtativa, la Choura è cunsurtata dû prisidenti dâ ripùbbrica e
di l'Assimblea dî Pôpulu, eggh'è cumupunuta di 264 pirsuni. Du terzi sunnu
numinati dû prisidenti dâ ripùbbrica.



https://scn.wikipedia.org/wiki/Copyright

Lu copyright eni nu termini angrisi ca dinota na liggi ca runu a lu pruprietariu
di nu scrittu, di na cumpusizzioni musicali, di nu libbru, di na fotugrafia, o
di nautru travagghiu criativu, lu dirittu d'addicidiri chie ca l'autri ggenti ci
ponu fari. Li lieggi supra a lu Copyright rendunu chi facili ppi l'auturi fari
sorda vinniennu li so travagghi. Ppi lu copyright, nu travagghiu ppo ssiri
cupiatu sulamenti si lu pruprietariu dunu lu pirmissu scrittu.

Pirsunu ca copìanu travagghiu ca eni prutettu da lu copyrigh senza pirmissu ponu
ssiri puniti dâ leggi. Di solitu na murta. Nta autri casi cchiu seria, na
pirsuna ca copìa lu travagghiu ca eni prutetti di copyright ppo ssiri macari
ristatu e gghiri in galera.

Nta majuritati di li paisi, l'autura autumaticamenti anu lu copyright di tutti
li travagghi ca fanu o creanu, finu a quannu nun ci rununu a quarchidunautru lu
dirittu di copyright.

Nta majuritati di li paisi nun ceni bisognu d'arriggistrarisi ppi lu copyright,
e quarchi paisi nun avi mancu pruciduri p'arrigistrari lu copyrigh. Ma, 'nta li
paisi unnu a riggistrazzioni eni dispunibbili, senza arrigistrazzioni, putissi
ssiri difficili pruvari ca lu travagghiu apparteni a n'auturi. Picciò eni na
bona idea arrigistrarisi comunqui, spicriamenti si li travagghi su vinnuti ppi
sorda.

Alcuni pirsuni anu l'opinioni ca li lieggi supra a lu copyright rennunu cchiu
facili a genti criari travagghi nova e pinzari ppi nuovi idei. Nta ogni casu, si
l'auturi si varagna sordi ppi lu tiempu, lu sforzu e li sanaredda ca ci minti
rintra, si pienza ca accussini iddu veni ncintivatu a fari cchiu ssai travagghiu
nto futuru, e fari cchiu sorda ppi putiri supravviviri.

Ma autri pienzanu ca li lieggi supra a lu copyright rennunu a vita cchiu
difficili ppi chiddi ca vonu ssiri criativi. Sienza copyright, autri pirsuna
putissiru cangiari, travagghi e invinziona ppi farili miegghiu, e a lieggi supra
lu copyright ferma chissu.



https://scn.wikipedia.org/wiki/Sport

Lu Sport è ddu cumplessu di attivitati, fìsichi e mintali, ca si pràticanu a lu
fini di migghiurari e mantèniri 'n boni cunnizzioni lu nteru apparatu mintali e
fìsicu di l'omu e di fari ntrattinimentu pi cu lu fa e pi cu è spittaturi.

Lu sport pò èssiri praticatu singularmenti (sport ndividuali) o 'n gruppu (sport
di squatra), senza cuntisa oppuru gariggiannu contra àutri spurtivi. Nta
st'ùrtimu casu si parra di agunismu spurtivu.

La palora sport diriva dû ngrisi, ma veni di l'anticu tèrmini francisi desport:
divirtimentu, svagu. Lu tèrmini talianu ca cchiù si abbicina a l'urìggini
francisa è "diporto".

La diffusioni di la pràtica spurtiva nta quasi tutti li sucitati dû munnu
cuntimpuraniu è lu signu evidenti dâ mpurtanza ca lu sport havi nta ddi
rialitati d'un puntu di vista suciali, ecunòmicu e pulìticu. Lu sport è parti
nticranti dâ cultura di na sucitati e si sviluppa nzèmmula cu li canciamenti ca
la contraddistìnguinu. Ma si penza sulamenti ô bagagghiu di tradizzioni ca li
disciprini spurtivi tradizziunali pòrtanu a li culturi dî nazzioni unni sunnu
praticati o a li stritti liami ca cùrrunu tra lu sport e li mass media.

Lassannu a parti p'un mumentu lu fatturi di l'aducazzioni fìsica, ca è
funnamintali, e cunziddirannu sulamenti a parti dû jocu di lu sport, è evidenti
ca la pràtica spurtiva è diffusa supratuttu appressu ddi rialitati suciali ca,
culturarmenti e ecunumicamenti, ponnu usufruiri di menzi nicissarî a
praticàrila. Tanti sport abbisògnanu di na particulari attrizzatura pi putiri
èssiri praticati, custituiuta di menzi miccànici (comu pi lu ciclismu,
l'automubbilismu, lu motociclismu, la vela) o di sìmprici attrezzi (comu pi la
scherma, lu sàutu cu l'asta, lu tiru cu l'arcu, lu golf), o abbisògnanu di
particulari strutturi pâ pràtica (comu p'asempiu lu natari o lu pattinaggiu).
L'aquitazzioni e l'ìppica sunnu asempî di sport praticati nzèmmula cu n'armalu,
lu cavaddu, accussì comu li sport chî cani. Mmeci àutri sport, p'asempiu la
cursa, nun richièdinu attrizzaturi particulari e vèninu praticati largamenti
macari ntê paisi cchiù pòviri. Ntâ sti sucitati lu sport spissu è vidutu dî novi
ginirazzioni comu menzu di riscattu ecunòmicu e suciali; nni sunnu un chiaru
asempiu li granni currituri africani ca di tant'anni oramai sunnu li patruna dû
menzufunnu ntâ l'attillètica leggia.

Oltri la nàscita di novi disciprini e spicialitati, ntô cursu dû sèculu XX si
sviluppau na funnamintali spartizzioni dintra lu munnu di lu sport, alliata a
l'aspettu puramenti ecunòmicu ca girìa attornu a li fatti spurtivi: la divisioni
tra sport dilittantìsticu e prufissiunìsticu. L'attilleti prufissiunisti vèninu
paiati pi fari la sò attivitati e ponnu èssiri cunziddirati travagghiatura dû
sport a tutti l'effetti.

Lu studiu dû sviluppu dû sport nnâ storia umana pò dàricci significativi
nnicazzioni suprê canciamenti suciali duranti li sèculi.

Na larga gamma di sport era già praticata ê tèmpura di l'antica Grecia: la
cursa, lu sàutu 'n longu, la latta, lu puggilatu, lu tiru dû giavillottu, lu
tiru dû discu e la gara dî carri di guerra èranu chiddi privalenti. Sta
pridilizzioni n'ammustra la nfruenza priduminanti chi la cultura militari nni
l'antica Grecia appi suprô sviluppu dî sport.

Li Jòcura Olìmpici, stituiuti ntô 776 a.C., si tinìanu 'n anuri di Zeus ogni
quattru anni a Olìmpia, nu paiseddu dû Pelopunnisu. L'olimpìadi nun èranu
sulamenti n'abbinimentu spurtivu, ma èranu la cilibbrazzioni di la ccillenza
nnividuali, dâ varitati culturali e artìstica dâ ntera cultura greca e,
suprattuttu, èranu l'accasioni p'anurari la màssima divinitati riliggiusa.



https://scn.wikipedia.org/wiki/Siria

La Siria è nu statu dû Mediu orienti di 185.180 km2 e di circa 18 miliuna
d'abbitanti. E' attravirsata dû ciumi Eufrati e cunfina a Nord cu la Turchia, a
est cu l'Iraq, a sud cu la Giordania, Israeli e lu Lìbbanu, e a ovest s'affaccia
ntô Mari Meditirraniu. La capitali è Damascu. Autri cità mpurtanti è Aleppu, una
dî cità cchiù antichi dû munnu.

La Siria è furmalmenti na ripùbbrica. E' pirò cunsidirata nu paisi n cunflittu
chî cchiossai dî sò vicini, pi la sò allianza cu l'Iran e la frangia estrimista
dî mussurmani dû Libbanu. Diriggiuta di Bashar El-Assad, la Siria attraversa di
lu 2011, câ cuminzatina dî rivuluzzioni àrabbi, na guerra civili. A diffirenza
dâ Libbia, unni li rivurtusi foru appujati dî forasteri, la Siria godi pirò di
l'appòju puliticu dâ Russia e dâ Cina ca chê sò vetu ô cunsigghiu di sicurezza
dî Nazzioni Uniti rènnunu mpussibbili nu ntirventu militari ntirnazziunali di
pacificazzioni.

Parti dû tirritoriu sirianu dû Golan, vicinu lu lacu di Tibberiadi è occupatu di
Israeli.

Cumminzata comu na rivuluzziuni cuntru lu riggimi di Assad ntô 2011, n
cunsiquenza dî moti di libbirazzioni dâ primavera àrabba, cô tempu canciuau
natura pi addivintari na guerra civili ca dura nzinu ê jonra nostri e unni
participanu assai fazzioni comu li tirruristi di al-Qaida cu lu Frunti al-Nusra,
lu frunti notu comu modiratu dâ Coalizzioni Nazziunali Siriana cu lu su
asercitu, chiddu canusciutu comu ASL.L'atri sugnu puru li rojava cumbattenti
curdi dû Nord, li cumbattenti cristiani assiri, li cumbattenti dû Statu Islamicu
ca vegnunu dî Iraq, e pi urtimu li cumbattenti dû riggimi comu Hezbollah, li
Gruppi Spiciali e puru chiddi dû Iran.

La guerra causau già dicini di migghiara di morti e miliuna di pirsuni ca si ni
àppiru a fujiri ntê campi profughi principarmenti n Turchia e Lìbbanu.



https://scn.wikipedia.org/wiki/Islandia

L'Islannia (Ísland, n islannisi) è n'ìsula e nu statu di l'Europa
sittintriunali, ntâ l'Oceanu Atlanticu sittintriunali, situata ntrâ Groenlandia
(200 km) e la Gran Britagna, a nordòvest dê Ìsuli Fær Øer. Idda fu culunizzata
dî Norveggisi e dî Celti (Scozzisi e Irlandisi) ntrô IX e lu X seculu, e ospita
lu Althing (AlÞing n islannisi), lu parramentu cchiù anticu dû munnu, istituitu
ntô 930. La capitali islannisa è Reykjavík.

L'Islannia fu abbitata a l'accuminzagghia dî monaci irlannisi celti (scuzzisi,
irlannisi) nta l'VIII seculu. Li monaci cunzidiraru l'isula comu un eremu nzinu
ô principiu dû IX seculu, quannu fu culunizzata dî vichinghi nurviggisi e dî
coloni di àutri paisi scanninavi ca, ntô 930, funnaru l'Althing ca è, nzèmmula
cû Løgting di li Ìsuli Fær Øer, l'assimblea parramintari cchiù antica d'Europa.
L'Islannia arrimasi nnipinnenti pi tri sèculi, vinennu appoi cunquistata dâ
Nurveggia prima (ntô 1262) e dâ Danimarca appoi (ntô 1380), pi effettu di
l'unioni ntrô regnu di Nurveggia e lu regnu di Danimarca, suttâ direzzioni di
chist'ùrtimu. A l'Islannia vìnniru arricanusciuti putiri limitati ntô 1874, e
ntô 1918 cci vinni ricanusciuta na nnipinnenza simili a un prutetturatu cu
suvranitati supra materî locali, mentri li relazzioni cu l'èstiru e la difisa
rimàsiru ntê putiri di l'autoritati danisi, e lu suvranu danisi rimasi capu di
statu nzinu a lu 1944, quannu fu funnata la ripùbblica. La paci di Kiel
cunsacràu (ntô 1814) ulteriurmenti la sovranitati danisi, mentri lu paisi di
orìggini (la Norveggia), macari sutta lu cuntrollu dâ Svezzia, attruvàu na via a
l'innipinnenza. Ntô 1874, pi arricurdari li vecchi tradizzioni, vìnniru
celibbrati li 1000 anni dâ culunizzazzioni. Lu 17 di giugnu 1944, duranti la
secunna guerra munniali, vinni proclamata la Ripùbblica dâ Islannia. L'Islannia
è membru funnaturi (4 di aprili 1949) dâ NATO, ccâ cunnizzioni di nun èssiri
custretta a participari ê cunflitti armati (macari picchì, pi sò scelta,
l'Islannia nun havi na forza militari propia). Faci parti di l'Assuciazzioni
europea di lìbbiru scanciu (EFTA) e, dû 25 di marzu 2001, macari dû spazziu
Schengen.

Lu parlamentu islannisi Althing havi 63 membra eliggiuti dâ pupulazzioni ogni
quattru anni. Lu capu dû guvernu è lu primu ministru, chi havi la parti
esecutiva dû cuvernu. Lu primu ministru è eliggiutu dû capu dû statu (prisidenti
dâ ripubblica), iddu macari eliggiutu pi cuatru anni. L'Islannia nun fa parti di
l'Unioni Europea.

L'Islannia è unu dê picca paisi ô munnu ca nun havi un esèrcitu. La nazziuni
havi sulu nu corpu di polizzìa e la guardia custiera, cc'havi puru battelli
armati pâ survigghianza dâ flotta di pischireccî, picchì cc'è na forti
cuncurrenza chê flotti dâ Gran Britannia, dâ Danimarca, dâ Nurveggia e dâ
Russia, cuncurrenza ca spissu sfocia n àspiri sciarriati diplumàtichi ntra
chissi paisi. La difesa militari dû paisi è affidata ê Stati Uniti, pricisamenti
â IDF (Icelandic Defence Force). Li Stati Uniti hannu misu basi militari ncapu a
l'ìsula ntâ secunna guerra munniali, ngranniti e raffurzati duranti la guerra
fridda n funzioni anti-suviètica. Puru siddu s'impignau a garantiri la sicurezza
di l'Islannia, lu guvernu miricanu havi chiusu l'ùrtima basi militari (Keflavík)
ntô 2006. L'Islannia è un mèmmiru dâ NATO (North Atlantic Treaty Organization),
allianzi militari ca lija lu chiossài dê paisi europei, lu Canadà e li Stati
Uniti.

N Islannia ci sunnu 8 reggiuni (andsvæði), 79 municipalitati (sýslur), 23
pruvinci e 104 cumuni. Lu paisi è situatu supra la frattura giulòggica dû mediu
atlànticu. Ci sunnu assai vurcani attivi, p'asèmpiu l'Hekla, e circa lu 10% dâ
superfici islannisa è arraccupunatu di ghiacciu. L'isula havi geyser (ca è na
palora islannisa) e fiordi. Li principali citati sunnu la capitali Reykjavík,
Keflavík (unni s'attrova l'ariuportu) e Akureyri. L'isula di Grímsey, supra lu
cìrculu àrticu, è a citati abbitata cchiù sittintriunali d'Islannia. Ô cuntrariu
dâ Groenlandia, l'Islannia è cunzidirata paisi d'Europa, e nun dâ Mèrica dû
Nord. È la secunna ìsula cchiù granni d'Europa, doppu a Gran Britagna e prima di
l'Irlanda, e è macari la diciuttèsima ìsula cchiù granni ô munnu.

Chissu pruverbiu sintitizza la carattirìstica cchiù evidenti dô clima di
l'ìsula, ca è veru variàbbili. L'Islannia s'attruva nta cuntrasti tèrmichi
atmusfèrichi (ntra li venti tèpidi sudoccidintali e chiddi veru friddi ca
scìnnunu dâ Groenlannia) e marini (tra la càura currenti dô golfu e chidda
fridda dâ Mèrica dû Nord e macari dâ Groenlannia): sta situazzioni urìggina
chidda ca si chiama diprissiuni d'Islannia (o puramenti cicloni subpulari), ca è
na zona di diprissiuni cc'arresta casi custanti supra l'Ocèanu Atlànticu; idda
nfuenza assai lu clima di l'ìsula, e ditèrmina granni variabbilitati ntâ forza e
ntâ dirizzioni dê venti, e nta l'umititati di l'aria. Pi chissu, n Islannia, lu
tempu varia facirmenti, e ci sunnu spissu timpesti duvuti a passaggi di
diprissiuni cu valuri bàrichi videmma cchiù vasci di 950 hPa. Rilativamenti â
latitùdini (63-66° N) e nunustanti li sò prupàggini sittintriunali s'avvicìninu
ô cìrculu pulari articu, lu mmjernu dâ Islannia nun è veru friddu (pâ currenti
dû golfu). L'astati mmeci è brevi e frisca (màssimi di jugnettu a Reykjavík sui
13° C e mìnimi sui 7° C); lu rècord pâ capitali è 24,8° C, mentri chiddu
assulutu è 30,5° C (ca è chiuttostu àutu ma s'havi di cunzidirari ca nnê citati
la media dî timpiraturi è cchiù àuta dê àrî nun antrupizzati di 2-3° C).
Giniralmenti, ntî jorna cchiù càuri (di giugnettu) si sùpiranu di picca li 20°
C, mentri la notti e veru raru nun scìnniri sutta li 10° C. Cchi'ô nternu (pi
l'autitùdini) e a Nord-Ovest (pi via dâ majuri nfluenza dâ currenti fridda dâ
Groenlandia) lu clima è chhiù rìggidu e nun cc'è na vera e propia estati. Li
ghiacciara òccupanu l'11% di l'ìsula e s'attròvanu macari a altitùdini cullinari
(ci sunnu lìncui cc'agghicanu nnissu nnissu ô mari, a 50 m s.l.m. virè), e n
zoni ummurusi lu ghiacciu arresta tuttu l'annu. Li chioggî, dipinnenti dâ
dirizzioni dô ventu, ammùntanu a circa 1000-1600 mm ànnui luncu li costi
miridiunali e urientali, a 700-1000 mm ô nternu di l'ìsola, a 800 mm a Reykjavík
e a 400-600 mm a Nord e Nordest. La parti cô pricipitazzioni cchiù vasci di
l'ìsola s'attrova a Nord di l'enormi ghiacciau Vatnajökull, unni iddi sunnu
nfiriori â 400 mm. Li nivicati pòzzonu mmàttiri puru a l'inizziu di jugnu e â
fini di austu nô ntruterra. Nnô mmjernu, comu diciutu, li timpiraturi sonnu miti
e nun scìnnunu veru sutta lu zeru: nnî jorna cchiù friddi (n jinnaru) nnî
riggioni custieri miridiunali s'hannu timpiraturi attornu ê 0° C, nnê altupiani
cintrali attornu ê -10° C, e nnê zoni sittintriunali nta -25° e -30° C.
Nunustanti zò, li gilati sunnu veru friquenti, e sunnu rari li jornati veru
supra lu zeru. Cci ponnu èssiri macari escurzioni tèrmichi giurnalieri veru
marcati, ma idde sunnu strittamenti lijàti â dirizzioni dû ventu (pi scanciu a
l'altirnanza di luci e scuru). L'arcipèlagu di Vestmannaeyjar, ca s'attrova
arrassu dâ costa miridiunali, è la zona cû clima cchiù oceànicu: nnô mmjernu la
timpiratura mìnima media è di -1° C, ma la màssima media nun acchiana supra li
2° C. Cca sunnu veru friquenti li jorna di forti ventu cu nevischiu: la nivi
cadi spissu, ma giniralmenti nun cc'arrèstanu granni quantitati (nun chiossai di
15-20 cm). L'astati mmeci è veru chiuvusa e frisca.

Nô nurdest s'attrova unu di l'ùrtimi tirritorî sarvaggî di l'Europa cu acedda
assai e renni (mpurtati dâ Nurveggia, ma ô statu bradu).

Ntra l'acedda si poti minziunari la pulcinella di mari, cunzidiratu comu nu
simbulu armali di l'ìsula. Supra l'ìsula s'attrova macari la vurpi pulari. Lu
visuni (nu pridaturi) fujìu da allivamenti pi piddizzi e nun havi nimici
naturali. Lu cavaddu islannisi è na razza cûn trottu (Tölt) lestu, sicuru e
còmmodu pi cavalcari. Èni pruibbita la mpurtazzioni di cavaddi picchì s'havi
paura dê ntruduzzioni di malattìi equini e e dê mmastardimenti dâ razza dû
cavaddu islannisi. L'Islannia ha stata di sempri n'ìsula di picurari. Li pècuri
(privalintimenti dâ razza Round-Up Réttir) pòzzunu haviri, comu li cavalli virè,
assai libbirtati e ponnu apprufittari di ampî pàsculi, dê quali vennu richiamati
sulu n autunnu. Ntô 1986, vietaru la caccia ê baleni. Lochi mpurtanti pi
l'avifàuna sunnu la pinìsula Látrabjarg, lu lagu Mývatn, l'ìsuli Vestmannaeyjar.

La lingua ufficiali dâ Islannia è lu islannisi, parratu di circa 300.000
cristiani, ca è la cchiù antica dî lingui girmànichi; havi viru simigghianzi câ
lingua parrata dê vichinghi. Arrestà arcaica pô sò isulamentu giogràficu.

Dô 2011 lu Parramentu islannisi Althing havi appricatu na liggi custituzzionali
dâ lingua dî signa islannisi, ppi lu 'nzegnamentu e signari la islenskt táknmál.
La pòpulazzioni di surdi islannisi è di circa 250[1].

Li islannisi àvinu pi cugnomi lu nomu paternu, secutu dî suffissi -son pi li
màsculi (figghiu), -dóttir pê fìmmini (figghia).

Li islannisi hannu libbirtati riliggiusa, comu sancitu dâ custituzzioni di iddi.
La riliggiuni ufficiali è lu lutiranesimo, prufissatu secunnu la Cresia
nazziunali d'Islannia (Þjóðkirkjan|). Ntô 2005 li islannisi èranu spartiti nta
sti gruppi riliggiusi:

La pircintuali di populazzioni cc'arresta si sparti tra àutri cresî, o setti
cristiani, e riliggiuni diversi dô cristianèsimu, (menu di l'1%), comu
l'Íslenska Ásatrúarfélagið, na setta neopagana.



https://scn.wikipedia.org/wiki/F%C3%ACsica

La fìsica è lu stùdiu dâ pruprietati e dî carattirìstichi dâ matèria e dî
finòmini naturali. Si tratta puru dû stùdiu dî formi diversi di l'energìa e comu
s'ammìscanu nta l'universu. Fisica voli diri i cosi naturali e a li tempi
d'Aristotili a parrata supra a natura era a prima filosofia ca si facia e da
docu si partia pi discurriri ri tuttu l'autru. A stissa parola metafisica
s'arricampò na storia picchi Aristotili doppu aviri parratu di i cosi naturali
vose parrari puru di autri cosi e scrissi di cosi ca viniano doppu a fisica (nu
grecu anticu " ta meta ta fisica").

L'urìggini muderna havi la sò pruvinenza chî tiurìi di Galileu, a partiri dû
Sèculu XVII. Fu iddu ca dissi ca la natura fu scrivuta câ liggi dâ matimàtica.
Galileu, pi li sò libbra, unni scrivìa supra a comu è fattu lu sistema sulari,
fu cunnannatu dâ Nquisizzioni di Roma, ma li sò scritti addivintaru l'asèmpiu di
comu s'avìa a fari â scienza.

Na spinciuta granni la fìsica cci l'appi appoi cu Newton. Newton partennu dê
liggi di nèrzia di Galileu, scrivìu ntô libbru "Philosophia Naturalis Principia
Mathematica" li sò famusi liggi di la dinàmica. Câ secunna liggi (F = ma), di
unni l'àutri dirìvanu, iddu dissi chi cosa è la forza e comu muovi li corpi. Lu
successu ca sti liggi matimàtichi èppiru, fìciru pinzari addirrittura a li
filòsufi ca tuttu putìa èsseri privistu (Miccanicìsimu), picchi tuttu l'universu
avìa a èssiri comu un granni ruloggiu miccànicu. Pi iddi putìa abbastari
canùsciri li pusizzioni dâ vilocitati di tutti li corpi nta un certu mumentu, pi
diri comu putissi èsseri l'universu quann'egghiè ca si voli. Chiddu ca Newton
fici câ Miccànica, James Clerk Maxwell lu fici cu l' Alettrumagnitìsimu
scrivennu li sò aquazzioni: cu chisti tutti li finòmina canusciuti putìanu
èssiri privisti. Sti granni tiurìi avìanu a chi fari câ rilativitati dî moti, ma
la liggi di trasfurmazzioni era diversa si nu finòminu era miccànicu, oppuru
alettrumagnèticu. Si cuegghè talìa n'eventu fìsicu di tanti sistemi di
rifirimentu ca si mòvunu l'unu cu l'àutru, si vidi ca pi li finòmini miccànichi,
Newton dici ca abbasta livàricci la vilocitati di dui sistemi e tuttu va bbeni,
mentri ca pî finòmini alèttrichi s'hannu a mèttiri d'intra li cunti àutri cosi,
comu li campi magnètichi. Ntô 1905 Einstein fici vidiri ca la sò Tiurìa di la
rilativitati, ca dici ca la vilucitati dâ luci è na custanti univirsali chi nun
addipenni di lu sistema di rifirimentu unni s'attrova l'ussirvaturi, si putìanu
scrìviri equazzioni di trasfurmazzioni ca èranu boni pi tutti li finòmona
fisichi. Ma Albert Einstein nun fici solu chistu nta chiddu miravigghiosu annu
pi la Fisica, picchì addimustrau comu na particedda nica nica nta l'ària (o nta
n'àutru flùidu) veni sbattuta di ccà e di ddà picchì l'àtumi ci vannu sbattennu
contru (Motu Brownianu) a voti di sta parti e a voti di chidda parti. Chiossai
fici Einstein quannu cu la sò tiùria di l'effettu fotualèttricu fici vidiri comu
puru la luci è fatta a pacchiteddi (quanti) nichi nichi e hannu tutti l'enirgìa
ca dipenni dâ friquenza, cu la stissa leggi ca avìa attruvatu Planck cu la sò
tiurìa dû corpu nìuru (E=hν). Chistu fici vidiri a tutti pari, macari a chiddi
ca nun lu vulìanu vidiri, cA la matèria e l'enirgìa sunnu cchiù cumpricati di
quantu ci piacissi. Di sta data si dici ca nascìu la fìsica muderna.

La fìsica si dividi classicamenti 'n cinemàtica, termuddinàmica, e fìsica
atòmica (o fìsica nucliari). Ma na classificazzioni cchiù muderna esti chista ca
è misa ccà di sècutu:

La Miccànica cràssica ca cumprenni la cinemàtica cràssica, la termuddinàmica e
l'alettrumagnitìsimu, scrittu comu lu fici Maxwell e ca và bonu pi li corpi
granni (zoè ca sunnu fatti di tanti àtumi) e ca vannu chianu 'n cunfruntu dâ
vilucitati dâ luci.

La Miccànica rilativìstica ca và bonu pi li corpi granni e vannu cu vilucitati
vicina a chidda dâ luci.

La Miccànica quantìstica chi và bonu pi li corpi nichi (quantu l'àtumi) e vannu
cu vilucitati nun vicini a chidda dâ luci.

La Miccànica quantìstica rilativìstica chi va bonu pi li corpa nichi (quantu li
àtumi) e vannu cu vilucitati vicini a chidda dâ luci.

La Cosmuluggìa travagghia cu li stiddi, li galassî e tutti ddi strutturi ca
sunnu di sta diminzioni o cchiù granni. Cu voli travagghiari câ cosmuluggìa havi
a parrari di la Rilativitati ginirali ca esti ddà tiurìa ca parra dû
spazziu-tempu sicunnu Einstein. Sta parti dâ fìsica nnâ rialtati esti sutta a la
Miccànica rilativìstica, ma assai scinziati nni pàrranu comu si fussi a sulu,
picchì travagghia cu tuttu l'universu.



https://scn.wikipedia.org/wiki/Thailandia

Lu Regnu di Thailandia è nu statu di l'Asia urientali, canusciutu macari cumu
Siam, nomu chi appi nzinu a lu 1939. La parola Thailandia diriva di Thai, ca
voli diri lìbbiru. La capitali è Bangkok, la pupulazzioni è di 61miliuna di
abbitanti, la supirfici è di 513mila chilòmitri quatrati.

La Thailandia s'attrova nti la parti cintrali di la pinìsula indo-cinisa e nnâ
parti di la pinìsula Malisa. Cunfina a ovist e nord-ovist cu lu Myanmar
(Birmania), a nord-est ccu lu Laos, a sud-est ccu la Camboggia e a sud ccu la
Malaysia; s'affaccia a lu Mar di li Andamini e a sud-ovest nta lu gulfu di lu
Siam a sud.

Lu tirritòriu, 'n granni parti chianiggianti, si dilimita a nord e a est di
tanti catini muntagnusi, ca agghìcanu a nu màssimu di 2000 metri. A lu centru
c'è la granni chianura di lu ciumi Menum, lu cursu d'acqua cchiù mpurtanti di lu
Paisi; nti la staggiuni dî chioggi, lu Menum allaca la chianura e addipòsita nu
fèrtili limu, pirfettu ppi la cultivazzioni dû risu. Ntra l'àutri ciumi cchiù
mpurtanti cc'è lu Mekong, ca scurri ê cunfini cu lu Laos. 'N facci a la
Thailandia ci su' assai ìsuli: li cchiù mpurtanti sunnu li Samui (nti lu golfu
di Siam) e Phuket (nti lu mari di li Andamini). Lu clima è trupicali e è
nfruinzatu di li monsoni: la staggiuni dî chioggi và di giugnu a uttùviru nti la
custa uccidintali e di uttùviru a jinnaru nti chidda urientali.

Lu primu regnu unitàriu di lu Siam, cu la capitali Ayuyyhaya, veni furmatu nti
lu XIV sèculu. Cchiù nn'avanti lu Paisi, ca nun fu mai culunizzatu di li
Eurupei, arristau ppi sèculi cuvirnatu di na munarchìa assuluta. Lu nomu di
Thailandia venni aduttatu nti lu 1939. Doppu la secunna guerra munniali,
(cummattuta cô Giappuni), la munarchìa addivenni custituzzionali, ma lu Statu è
ancura nnî manu dî riggimi militari.

La pupulazzioni è cumpusta di la cchiossai parti dû gruppu di li thai e è di
riliggiuni buddhista. Diversamenti di àutri Paisi dâ riggioni, lu ncrimentu
pupulari scinnìu assai, a sècutu dî campagni pi la chianificazioni dî famigghi
fatti pi cummàttiri la puvirtà e la fami. La genti si cuncentra 'n particulari
ntô sud dû Paisi, la zona cchiù fèrtili, e càmpanu sempri nti li villaggi fatti
di casi di lignu custruiti supra li ciumi, li palafitti. Nzina la cità cchiù
granni, la capitali Bangkok, è fabbricata ntê rivi di nu ciumi, lu Menam, tantu
ca veni chiamata la Vinezia d'urienti. Ccà ci vivi lu 20% dâ pupulazioni.
L'àutri cità su' assai cchiù picciriddi: li cchiù mpurtanti su Chiang Mai,
Nakhon Ratchasima e Surat Thani.

Nni l'ùrtimi dicenni l'ecunumìa appi nu nicu sviluppu: l'agricultura è assai
pruduttiva, grazzi a li chianuri fèrtili, unni si cultiva risu. Li furesti sunnu
ricchi di ligna priggiati, cumu lu teak. Sunnu abbunnanni li risorsi minirarî.
Nni l'ùrtimi dicenni lu Paisi appi nu sviluppu di l'attivitati nnustriali. 'N
crìscita è macari lu turismu.



https://scn.wikipedia.org/wiki/Pilu

Lu pilu è la struttura suttili e filamintusa prisenti supra la peddi di l'omu e
di li mammìfiri. È na furmazzioni còrnia filiformi e flissìbbili custituita di
stelu, ràdiga e bulbu, ca si sviluppa supra l'epidèrmidi di l'omu e di li
mammìfiri. Poti èssiri videmma la piddizza di l'armali (chidda dâ vurpi
p'asempiu).

Pi lu màsculu di l'omu la palora pilu veni cullicata, nta lu sò mmagginariu, a
la fìmmina e pricisamenti a la parti ìntima di idda.

Puru granni pueti hannu usatu la palora "pilu" pi innicari la fìmmina, e cchiù
pricisamenti la nfruenza asircitata pi causanza di lu sessu. Di la puisìa di
Ninu Martoglio "Lu cummattimentu di Orlando e Rinardu":

"Cchiù pilu pi tutti!" è la pupulari sintenza prununziata dû atturi còmicu di
urìggini siciliana Antoniu Albanesi quannu mpirsuna lu pirsunaggiu còmicu Cetto
La Qualunque, nu pulìticu calabbrisi tintu e fàusu, ca havi disprezzu agghiri la
natura, la tradizzioni e li fìmmini, ca va cunzidirannu comu nu strummentu
d'addupirari a secunna dê situazzioni. La battuta signìfica prupiamenti: "Cchiù
fìmmini pi tutti", "Cchiù sticchiu (o pacchiu) pi tutti".



https://scn.wikipedia.org/wiki/Manfredi_di_Sicilia

Manfredi di Sicilia (1232 — 26 di frivaru, 1266), rè dâ Sicilia dû 1258 finu â
sò morti, fu lu figghiu nun liggìttimu di Fidiricu II di Hohenstaufen (Fidiricu
I di Sicilia) cu Bianca Lanzia. È pussìbbili ca si maritaru prima dâ morti di
Fidiricu .

Pari ca Fidiricu stissu trattava Manfredi comu liggìttimu, e ntô sò tistamentu
lu numinau comu Prìncipi di Tàrantu e lu rappresentanti in Italia di sò
fratastru, lu rè tudiscu, Curradu IV di Hohenstaufen (chi succidìu a Fidiricu
comu rè di Sicilia). Puru chi nn'appi sulu diciadottu anni d'etati, Manfredi si
cumpurtau sempri câ fidìzzia. Quannu Curradu murìu ntô maiu dû 1254, Manfredi,
rifiutannu di cèdiri la Sicilia ô Papa Nnuccenzu IV, accittau la riggenza pi
Curradinu di Hohenstaufen, lu figghiu giùvani di Curradu. Cu l'aiutu dî soi
surdati saracini, battìu n'asèrcitu papali a Foggia lu 21 di dicèmmiru dû 1254 e
accussì riniscìu a stabbiliri la sò auturitati pi tuttu lu regnu sicilianu.

Ntô 1258, apprufittannu di quarchi nutizzia fàusa chi dicìa ca Curradinu era
mortu, Manfredi vinni ncurunatu rè di Sicilia 'n Palermu lu 10 di austu di lu
stissu annu. La farsitutini di sta nutizzia vinni ricanusciuta prestu; ma lu
novu rè avìa già lu sustentu dû pòpulu, e rifiutau âbdicari. La culliganza chî
saracini affruntau lu papa, addicchiarau la ncurunazzioni nnullata e scummunicau
Manfredi. Ma Manfredi cuntinuava lu stissu e si juncìu chî Ghibbillini contra li
Guelfi, vincennu na battagghia a Munti Apertu lu 4 di sittèmmiru dû 1260. Vinni
ricanusciutu comu pruttituri dâ Tuscana dî burgisi di Firenzi. Lu Papa si
scantau di sti abbinimenti e Papa Urbanu IV circau aiutu dâ Francia e cummincìu
Carlu I di Angiò, lu frati dû rè Luiggi IX di Francia, ad accitari lu regnu di
Sicilia.

Li asèrciti di tutti dui si scuntraru ntâ Battagghia di Beniventu lu 26 di
frivaru dû 1266, unni Manfredi persi. Lu rè stissu, ammustrannu cchiù curraggiu
dî soi surdati, si lanzau ê francisi chi l'ammazzaru. Di prima, lu sò corpu
vinni cruvicatu ntô campu dâ battagghia, ma cchiù doppu, lu Papa dicisi di
ricupirari lu corpu e di jittàrilu fora dû tirritoriu papali, allatu dû ciumi
Gariglianu.

Manfredi s'avìa maritatu dui voti. La sò prima mugghieri era Biatrici, la
figghia di Amadeu IV di Savoia, cu cui appi na figghia, Custanza, chi era la
mugghieri di Petru III di Araguna. La secunna mugghieri, chi murìu ncarzarata
ntô 1271, era Èlena, figghia di Micheli II di Epiru. Li scrittura dû tempu
làudanu Manfredi pû sò carràtiri nubbuliusu. Era ricanusciutu pâ sò biddizza e
ntilliggenza. Lâ morti di Manfredi significau nun sulu la fini dû regnu svevu di
Sicilia, ma si pò parrari puru dâ fini dûn regnu nurmannu-svevu cuntinuu dû
1091. Forsi fu l'èbbica cchiù granni dâ storia siciliana, nta cui truvamu
n'ìsula pròspira, putenti e avanzata in tèrmini di liggi, pulìtica, econumìa,
arti, scienzi e li rapporti ntra li diversi razzi e riliggiuni dintra e fora di
Sicilia.



https://scn.wikipedia.org/wiki/Kazakistan

Lu Kazakistan è nu statu di l'Asia cintrali chi si sìtua tra lu mar Caspiu, la
Russia, la Cina, lu Turkmenistan, lu Kirghizistan e l'Uzbekistan cu cui sparti
lu mari d'Aral.

Abbitatu n tempa antichi di pupulazzioni di stirpi asiatica, lu Kazakistanfu
culunizzatu di pupulazzioni n pruvinenza dâ Russia già a partiri dû XVI-XVII
sèculu. Cu la rivuluzzioni d'uttùviru lu Kazakistan fu una dî ripùbbrichi fa
facêvanu parti di l'URSS. Ntô 1991 lu Kazakistan addivintau nu statu nnipinnenti
e suvranu. Ê jorna nostri lu Kazakistan fa parti di la Cumunitati dî Stati
Nnipinnenti, na cumunitati ecunòmica e pulitica ca lu lìa â Russia e a àutri
stati di l'ex Unioni Suviètica.

Di na supirfici di 2.717.000 chilomitri quatrati, avi na pupulazzioni di circa
17.500.000 abbitanti. La capitali ha statu ricintimenti trasfiruta di Alma Ata a
Astana.

Lu tirritoriu dû Kazakistan ospita la basi spazziali di Baikonur, una dî cchiù
mpurtanti dû munnu, e funnamintali pi lu funzionamentu di l'attivitati spazziali
russi e amiricani.



https://scn.wikipedia.org/wiki/Girgenti

Girgenti (o Giurgenti o Agrigentu) è nu cumuni sicilianu. Lu nomu "Agrigentu"
veni di Agrigentum, chi è lu nomu latinizzatu (d'èbbica rumana) dû nomu
urigginali: Akragas (datu dî greci antichi chi la culunizzaru nnô sèculu VI a.
C.), mentri li furmi "Girgenti" e "Giurgenti" putìssiru vèniri di l'àrabbu
"Gergent". L'abbitanti vennu chiamati "Girgintani (o "Giurgintani").

Origginalmenti, Girgenti vinni culunizzata di li Greci antichi ca vìnniru di
vicinu Gela (chiddi ca vinìssiru origginalmenti di Creta e Roda). Li greci la
chiamàvanu Akragas. Di prima, Girgenti vinni truvata di 580 a.C. Era nu paisi
abbastanti amàbbili e fértili e era culunizzata cu tantu spiragghiu dâ parti dî
greci.

Circa nta lu 210 a.C., li rumani, nimici murtali di li cartagginisi, vinceru la
citati e la richiamaru "Agrigentum". Duranti li pròssimi milli anni, vìnniru li
goti, li bizzantini, e ntô nonu sèculu, li saracini. Nta stu sèculu, li saracini
si pigghiàvanu na crèscita suciali, pulìtica, e dimugràfica. Sutta sta rignanza
àrabba, Girgenti addivintau assai pròspira.

Nta lu 1087 circa, cc'era nàutra guerra pi Girgenti. Li nurmanni, cu tantu
maniggiu, vinceru la Girgenti dî saracini. Ogni nurmannu era parti dû pòpulu
priviliggiatu. Li nurmanni si pigghiàvanu li pusizzioni cchiù àuti nnô
cuvirnamentu di Girgenti, e puru di tutta la Sicilia.

Lu postu di vìscuvu era risturatu dâ parti dî nurmanni. Pirciò, cattidrali novi
e àutri edifizzî vìnniru custruiti. Puru, Girgenti avìa na criscenza
ecunumicamenti, vistu ca li rapporti di misteri cu l'Africa dû nord avìanu puru
na criscenza.

Ortri â Valli dî Templi, a Girgenti s'hannu a vìdiri lu sò centru stòricu cu la
Cattidrali didicata a San Girlannu, lu Quartieri ellinìsticu-rumanu, la cresia
di Santa Marìa dî Greci custruita supra li rasti d'un tempiu, lu munasteru di
Santu Spìritu e nummarusi palazzi nubbiliari e cresi.

Ortri a li templi di Èrculi, Giovi, Cuncordia, Giununi, Diòscuri, Vulcanu e
Dèmitra s'hannu a evidinziari lu Quartieri d'abbitazzioni Ellinìstich Rumani, lu
cumplessu monumintali cu la "Cavea" dâ Ekklesiasterion Ellinìstica e lu Museu
Nazziunali di Girgenti ca cunzenti d'aviri na visioni cchiù cumpreta dâ prisenza
greca ntâ citati. Ricentimenti, (2004) nortri fu purtatu â luci un timpeddu
rumanu.

Lu càrziri vecchiu di Girgenti, oramai sustituitu di na struttura ditintiva
nuova, è n'edificiu granni ca sorgi vicinu a lu centru dâ citati. Chissu fà
parti ntigranti dû patrimoniu stòricu girgintanu, ma purtroppu attuarmenti nun è
utilizzatu e la struttura tutta nicissitassi di na cumpreta ristrutturazzioni.
Di arcuni anni la Cunzurta Pruvinciali Studintisca di Girgenti hà avanzatu la
pruposta d'utilizzari l'enormi struttura comu centru d'aggrigazzioni giuvinili.

Ntâ littiratura, lu girgintanu cchiù famusu è Luiggi Pirandellu; tra l'àutri
girgintani o pi megghiu diri "akragantini famusi", zoè ca camparu ntâ Akragas
dòrica, senza dubbiu s'hannu a citari lu filòsufu Empedocli e l'attileta,
vincituri di n'Ulimpìadia famosa, Essenetu, a lu quali è puru didicatu lu
stadiu. Dâ cuntimpuranitati arricurdamu Liunardu Sciascia (di Racalmutu, a Nord
di Girgenti) e Andria Camilleri lu quali fà di Vigata (Portu Empedocli, paisi n
pruvincia di Girgenti) e Muntilusa (Girgenti) lu tiatru dî gesta dû cummissariu
Muntarbanu. La citati di Girgenti duranti l'arcu di l'annu òspita vari
manifistazzioni assai ntirissanti tra li quali la sagra dû miennulu 'n ciuri ntô
cui àmbitu si svòrginu dui festivals nternazziunali dû fulclori, lu primu idiatu
dû Pruf. Enzu Lauretta, e lu secunnu dinuminatu festival nternazziunali "I
bambini del mondo" idiatu di Giuvanni Di Maida e Clàudiu Criscenzu. Ogni annu,
ntâ prima dècadi di frivaru, di cchiù di 60 anni la valli ricuperta d'un mantu
ciurutu maravigghiusu d'àrvuli di mènnuli è scinariu di sta manifistazzioni
mpurtanti ca ricogghi la participazzioni di vari gruppi fulclurìstici ca vennu
di vari parti dû munnu. Tra li mumenti cchiù suggistivi dâ manifistazzioni è
l'accinzioni dû trìpudi di l'amistati davanti ô tempiu dâ Cuncordia, e la
cunchiusioni ancora una vota cu l'esibbizzioni dî gruppi ntâ valli e
l'attribbuzzioni a lu gruppu vincituri di l'àmbitu tempio d'oro, trufeu ca
raffiura lu tempiu di Càsturi e Pullùci.

Li tradizzioni pupulari lucali sunnu diffusi pressu li novi ginirazzioni grazzi
a lu mpegnu prufusu d'arcuni assuciazzioni. Sibbeni lu patronu ufficiali dâ
citati sìa San Girlannu, è a San Calòggiru ca sunnu tribbutati l'anuri maiuri.
Pi lu Santu Niru la citati si mubbìlita li primi dui dumìnichi di giugnettu: la
prucissioni, rigurusamenti a spadda, è accumpagnata di li grida di li fideli, di
li canti e di la banda. Sempri a giugnu li festi di Pirsèfuni, ricchi di
rapprisintazzioni clàssichi ntô scinariu ncumparàbbili dû tempiu d'Era; tra
l'attivitati d'astati ci sunnu spittàculi ntâ valli tra chisti lu Blues&Wine
Soul Festival manifistazzioni ca si svorgi ntô misi di giugnettu ca liga la
mùsica a lu vinu e la rassigna: Momenti di folklore internazionale n austu. A
dicèmmiru si svòrginu li clàssichi nuveni pi li strati dâ citati. La simana
Santa si fà n citati cu divuzzioni e ammirazzioni di li fideli versu li
simulacri dâ Madonna Addulurata e dû Gesù agunizzanti e la "vara" overu l'urna
dû Signuri. Nutèvuli è l'attivitati culturali svota sìa di l'istituzzioni
pùbbrichi ca privati. Mustri, cunvegni , staggiuni tiatrali e musicali ô tiatru
Luiggi Pirandellu cu li megghi cumpagnìi dû munnu, attivitati cuncirtìstica a lu
Museu San Nicola, lu cunvegnu di studi pirandilliani, lu premiu Empedocli, lu
"Pirandello stable festival", li cuncerti d'astati ntô tiatru di Chianu S.
Grigoriu a li pedi di li mìtici templi greci e tanti àutri nizziativi. Nta
l'ùrtima simana di sittèmmiru hà locu l' Efebo d'oro (junciutu â 29^ edizzioni)
premiu nternazziunali, urganizzatu dû Centru di Ricerca pi la Narrativa e lu
Cìnima ca premia lu megghiu film di l'annu trattu di n'òpira littiraria. Lu
premiu hà macari na sezzioni televisiva.

Oi, Girgenti faci na parti cchiù granni nta l'ecunumìa siciliana e puru ntâ
mmàggini dî siciliani. L'architittura è cchiù greca chi rumana, e tra l'edifizzî
li mènnuli dî campagni sunnu sempri n ciuri. Anzi siddu st'edifizzî sunnu
darreri na citati muderna, la vista di La Valli dî Templi arresta quarchiccosa
spiciali.

°Si svòrginu puru ogni annu a Portu Empedocli nummirusi gari riggiunali di
ginnàstica artìstica.

Lu sport principali dâ citati è lu càuciu. La squatra cchiù mpurtanti è
l'Akragas Calcio, militanti ntô Campiunatu d'Eccillenza. Ntô passatu la squatra
militau p'arcuni staggiuni n Seri C.



https://scn.wikipedia.org/wiki/Sarausa

Sarausa è na cità di 123.595 abbitanti[1] ca si trova nta l'est dâ Sicilia, e
capulocu da stissa pruvincia.

La cità pigghiò lu nomu dà vicina paludi Sykara ntô sèculu VIII a.C., quannu la
funnaru li Corinzi. Doppu la guerra dû Peloponnesu sutta Dionisiu lu vecchiu,
Sarausa divintau la cità cchiù mpurtanti dî culonî uccidintali dâ Magna Grecia,
agghicannu a aviri un miliuni d'abbitanti. La mpurtanza dâ cità criscìu puru
grazzi n particulari a nu gulfu chiusu chi ni fa nu portu naturali.

Lu piriudu di grannizza dâ cità durau nzinu â fini dâ secunna guerra punica
quannu ntô 212 a.C. Sarausa fu cunquistata dî rumani cumannati di Marcellu.

In èbbica paleocristiana, fu una dî primi cità a essiri cristianizzata. Ntô
primu sèculu San Paulu passau di Sarausa e â fini dû terzu sèculu nasci a
Sarausa Santa Lucia, chi tanta parti appi ntâ cristianizzazzioni di lu mpiru
rumanu. In èbbica bizzantina, tra lu 663 e lu 668, Sarausa fu capitali di lu
mperu bizzantinu sutta Custanti II.

Ntô 768 lu sarausanu Stefanu III addivintau papa, comu tri àutri siciliani prima
di iddu tra lu VII e l'uttavu sèculu.

Ntô 827 appi a subbiri nu primu assediu àrabbu dî truppi di Asad al Furat, chi
pirò morsi duranti l'assediu e la cità potti perciò rispinciri stu primu
attaccu. Ntô 878 appi a subbìri n'àutru assediu tràggicu, chi si cunchiurìu cu
la cunquista àrabba dâ cità. Sarausa fu libbirata dî truppi nurmanni sulu ntô
1088.

Versu lu 1200 pi quarchi annu fu puru ginuvisi. Cu la fini dû mediuevu e la
prugrissiva mpurtanza ecunòmica e cummiriciali di Palermu comu la storia dâ cità
si cunfunni cu la storia dâ Sicilia.

Lu tirrimotu dû 11 di jinnaru 1693 chi n'èbbica spagnola distruiu la cità,
pirmittìu la ricostruzzioni n stili baroccu.

Li sarausani sunnu divoti a Santa Lucia, fistiggiata lu 13 di dicèmmiru cu na
gran festa e macari lu jocu di focu. La prima Dumìnica di Maiu c'è la festa di
Santa Lucìa dê quagghi, pi ricurdari nu miràculu dâ Santa. Ci fu na caristìa e
li genti murìanu di fami, si mìsiru a prijari ntâ cattidrali e tutta nta na vota
trasìu nta chiesa na quagghia ca purtava na spica di granu nta lu beccu, pirchì
ntô portu avìa arrivatu na navi china di frumentu, ca fu a sarvizza dî
Sarausani.

Pirsunaggi llustri di Sarausa hannu statu Archimedi, Giluni, Teocritu, Dionisiu
lu vecchiu, Santa Lucia, Giuliu Firmicu Maternu, Papa Stefanu III, lu patriarca
di Costantinòpuli Metodiu di Sarausa, Eliu Vittorini.

Ntâ zona sud dâ pruvincia di Sarausa e ntâ pruvincia di Rausa, tutti li paroli
ccâ "ch" si prunùnciunu senza la "h". Accussì avemu: "accianari" nveci di
"acchianari", "cciù ssai" nveci di "cchiù ssai", ecc.



https://scn.wikipedia.org/wiki/Israeli

Israeli è na ripùbblica dû Mediu Urienti di circa setti miliuna d'abbitanti. La
capitali è Gerusalemmi, ma quasi tutti l'àutri stati arricanùsciunu comu
capitali Tel Aviv.

Lu tirritoriu di lu statu d' Israeli è situatu a urienti di lu Mari
Meditirràniu, e dilimitatu a nord di la Siria, a est di la Giordania, li
Tirritoria Palistinisi e lu Mari Mortu e a sud di l'Eggittu. Li cità cchiù
mpurtanti sunnu Gerusalemmi, Tel Aviv, Haifa.

La storia d' Israeli eni assai antica: ci furu stati abbràici nta la riggiuni a
pàrtiri dû secunnu millenniu a.C. La maiuri parti di l'ebbrei si nni jeru n
tornu a lu primu sèculu d.C., cacciati di li rumani. Ntô sèculu XIX nascìu nu
muvimentu, dittu Siunismu, ca si mpignava pû ritornu di l'abbrei nta la
Palistina, unni fari nàsciri nu statu abbràicu. Â ccuminzatina dû XX sèculu li
primi mmigrati ebbrei si svilupparu li primi kibbutz, cumunitati autarchici ca
occupavanu tirrina spissu mpervi o abbannunati dâ pupulazzioni palistinisi
autoctuna. Lu statu d'Israeli nascìu nnô 1948 pâ dicisioni di li Nazzioni Uniti,
ma sùbbitu fu attaccatu di li stati àrabbi sò vicini, ca poi l'attaccaru puru
ntô 1956, ntô 1967 (guerra dî sei jorna) e ntô 1973 (Guerra dû Kippur). Ntô 1967
furu occupati li tirritori di la Giordania e di l'Eggittu chiamati tirritori
palistinisi e ancora nun s'havi truvatu na soluzzioni difinitiva pi la paci ntâ
riggiuni mediurentali. La situazzioni n fatti eni di granni cunflittu cu li
palistinisi, sustinuti di l'àutri nazzioni àrabbi. Israeli firmau trattati di
paci, nta l'anni '70, cu l'Eggittu e la Giordania e, a pàrtiri di l'anni '90, è
n cursu nu prucessu di paci cu li palistinisi.



https://scn.wikipedia.org/wiki/Tennis

Lu Tennis è nu sport assai pupulari, unni dui jucatura o dui squatri di dui
jucatura ciascunu s'affaccianu. Li jucatura utilìzzanu na racchetta, cu na riti
rìggida di cordi virticali e orizzuntali, supra cui pìgghianu lu sò turnu a
curpiri na palla, unu versu l'autru e vici versa. Lu scopu dû jocu è curpiri la
palla pi fàrisi jiri nt'un modu ca l'avvirsariu, nta l'àutra mitati dû campu di
jocu, nun rinesci a ribattìrila secunnu li rèuli. Dû 1984 turnau a èssiri na
spicialitati olìmpica.

L'urìggini diriva (facirmenti) dî jòcura latini (pila trigonalis), un àutru jocu
praticatu ntâ corti bizzantina e dû jocu francisi jeu de paume. Lu ngrisi Walter
Clopton Wingfield stabbilìu na prima rèula ntô 1873 dannu ô jocu lu nomu di
sphairistike; dû 1888 si custituìu l'associazzioni tennìstica ngrisa.

L'ATP gistisci na classifica dî jucatura di tennis. Sta classifica è stilata n
basi ô nummuru di punti ca nu jucaturi pigghia nti ogni turneu unni joca nti
l'urtimu annu.

Tra li jucatura ê primi posta dâ classifica nti l'urtimi anni, ci sunnu: Roger
Federer, Rafael Nadal, Andy Roddick, Juan Martin Del Potro, Novak Djokovich,
Nicolai Davidenko, Pete Sampras, Stanislas Wawrinka.



https://scn.wikipedia.org/wiki/Papa

Papa è lu tìtulu chi havi lu vìscuvu di Roma e capu di la Chiesa Cattòlica, lu
Summu Pontèfici, e li patriarchi di Alessandria d'Eggittu. La sedi di Roma si
riteni funnata di l'apòstulu Petru (pi chissu lu Papa veni difinutu lu
succissuri di Petru); chidda di Alessandria la funnau l'evancelista Marcu. Nnû
Cunciliu di Nicea si dicidìu di assignari a lu papa di Alessandria lu secunnu
postu doppu chiddu di Roma. U papa attuali è Papa Franciscu.

Lu Papa di Roma è, secunnu la duttrina cattòlica, lu liggìttimu succissuri di
Petru e lu capu dû culleggiu episcupali. É lu titulari dû maggisteru
cclesiàsticu e lu esèrcita di sulu o cu li vìscuvi nnû Cunciliu Ecumènicu; 'n
particulari, è nfallìbbili quannu duna li difinizzioni ex cathedra di virità
ssenziali supra la fidi e la murali. Nni l'esercizziu di lu sò putiri, lu Papa è
coadiuvatu dû culleggiu di li cardinali e di la Curia Rumana.

Lu Còdici di Dirittu Canònicu difinisci ô Papa "Òrganu supremu di la putistà di
giurisdizzioni" e nta la sò pirsuna si assùmmanu li putiri leggislativu,
esecutivu e amministrativu; oggettu di la sò giurisdizzioni sunnu: la fidi, li
custumi e la disciplina cclesiàstica; la sò giurisdizzioni s'estenni a tutti li
singuli chiesi, a tutta la gerarchìa cclesiàstica e a tutti li fideli.



https://scn.wikipedia.org/wiki/Linux

Linux è lu nomu dû kernel urigginariamenti sviluppatu di Linus Torvalds. Lu nomu
Linux, cu tuttu ca è assai assumigghianti cu chiddu dû sò auturi, ci vinni
dunatu di Ari Lemke, l'amministraturi ca pi primu misi dispunìbbili Linux ncapu
a internet pi via FTP. Pi èssiri pricisi Linux era lu nomu dâ directory unni
stavanu li files dû novu sistema upirativu. Lu nomu scigghiutu di Linus Torvalds
era Freax, na mmiscata ntra "free", "freak" e "x", p'innicari megghiu ca era nu
sistema UNIX-like.

Cu lu nomu "Linux" spissu si ìnnica sgarrannu lu sistema upirativu lìbbiru
spurmintatu ncapu kernel Linux e sistema GNU, ca secunnu na banna dâ cumunitàti
nfurmatica s'avissi pi chistu a chiamarisi "GNU/Linux".

Linux vitti luci ntô 1991 grazzi ô carusu studenti Linus Torvalds, ntô mentri lu
pruggettu GNU nascìu ntô 1984 pi vulìri di Richard Stallman. Torvalds,
appassiunatu di prugrammazzioni, nun era priatu dû sistema upirativu Minix
(sistema upirativu Unix-like fattu pê scòli, scrivutu di Andrew Tanenbaum,
prufissuri urdinariu di Sistemi di Riti a l'universitati di Amsterdam), pi
chissu vòsi fari nu kernel ca avìa pi scupu l'arricriarisi e studiari comu
funziunava lu sò novu computer (nu 80386), addupirannu lu sistema di pirmissu
GNU.

Pô fattu ca la licenza di Minix nun pirmittìa la rivisioni dû software eccettu
pi mutivi didattichi, Linus Torvalds pinzau di spurmintari lu sò kernel sanu
sanu. Pi farlu addicidìu di usari la licenza GPL, pi fari n manèra ca tutti
putìanu cuntribbuiri e addupirarlu libbiramenti. Linux ê primi tempi era sulu nu
emulaturi di tirminali scrivutu n C e assembly, sinza appujarisi a nu sistema
upirativu. L'emulaturi di tirminali facìa pàrtiri e cumannava dui thread, unu pi
mannari signali â porta siriali e l'àutru pi pigghiarli, quannu appoi Linus àppi
la nicissitati di lèggiri e scrivìri file nti nu discu, stu emulaturi fu fattu n
manèra ca putìa criari filesystem. Alleggiu alleggiu stu prugramma si ìju
trasfurmannu nti nu sanu kernel ca putìa gistiri nu sistema upirativu e Linus
attaccau a pigghiari nfurmazzioni ncapu ê spicifichi POSIX, addumannannu ajutu
ntô newsgroup comp.os.minix ntô pupulari missaggiu dû 25 di austu 1991. La prima
virsioni dû kernel Linux, la 0.01, vinni pubbricata nti internet lu 17 di
sittèmmiru 1991 e la secunna ntô uttùviru dû stissu annu.

A Torvalds piacìa chiamari Freax lu kernel unni stava travagghiannu, ma a Ari
Lemke, assistenti dâ Helsinki University of Technology ca c'avìa dunatu lu
spazziu FTP pô pruggettu (ftp.funet.fi), piacìu dunari â subdirectory lu nomu
altirnativu di travagghiu Linux.

Nzinu dâ virsioni 0.01 si putìa cumpilari e fari pàrtiri la shell GNU Bash:
cc'era nu sistema upirativu minimali d'unni pirò putìanu accuminzari assai
migghiuramenti. A l'accuminzagghia s'avìa lu bisognu di nu computer cu Minix pi
cunfigurari, cumpilari e nstallari Linux (nzinu â virsioni 0.10, la 0.11 putìa
vèniri cumpilata di Linux stissu), picchì addupirava lu filesystem dû sistema
unni s'appujava. Prestu li sistema Linux furu megghiu di Minix comu
funziunalitati, Torvalds e àutri sviluppaturi di Linux abbissanu lu sò kernel pi
fallu funziunari chê cumpunenti GNU e li prugrammi user-space pi fari nu sistema
upirativu cumpletu, funziunanti e lìbbiru.

Lu 29 di jinnaru 1992 Andrew Tanenbaum, auturi di Minix, prubbabbirmenti
siddiatu dû forti ntiressi a viriri Linux ntô newsgroup dû sò sistema upirativu
scrivìu nu missaggiu cô titulu LINUX is obsolete. Ntô post Tanenbaum criticava
l'architittura monulitica dû kernel Linux e la sò scarsa purtabbilitati.
Torvalds c'arrispunnìu subbitaniamenti arribbattennu puntu pi puntu a Tanenbaum,
sminuzziannu chiossai minix e lu sò auturi facennu na stòrica flame war ca
tutt'òi si pò asciari ncapu a diversi siti web.

Ntâ primavera dû 1992 l'hacker Orest Zborowski arriniscìu a fari funziunari lu
server X ntâ virsioni 0.13 di Linux. Pi fari stu fattu Orest àppi fari
funziunari tutta la struttura dê Unix Domain Socket nnispinzàbbili a X Window i
ergu nu primu liveddu socket unni vinni appoi custruiuta tutta la struttura di
riti di Linux. Riarmenti tuttu avìa statu fattu n manèra tanticchiedda
cunfunnusa e nun avìa statu ntigratu bonu dintra lu kernel ma Linus accittau lu
stissu la patch, picchì cu chista era pussibbili putìri sia addupirari X, sia
videmma addupirari sta struttura pi dutari Linux di nu stack di riti. Cuntenti
dâ nuvitati lassau, doppu la virsioni 0.13, la 0.95 sinza pinzari a tutti li
prubblema di sicuranza ca la riti avissi causatu. P'abbissari sta cosa ntê dui
anni ca passanu dâ 0.95 â 1.0 Linus àppi a addupirari sia n'àutru nùmmaru
p'innicari lu liveddu di patch sia li lèttiri di l'alfabbetu (nzinu â virsioni
0.99.15Z, 0.99 15° liveddu di patch, rivisioni Z).

Lu 14 di marzu 1994 lu 16° liveddu di patch dû kernel 0.99 addivinìu Linux 1.0.
Fu lu stissu Linus Torvalds a prisintari la prima virsioni stàbbili dâ sò
criazzioni nti l'Universitati di Helsinki.

Òi, Torvalds cuntinua a diriggiri lu sviluppu dê kernel, ntô mentri àutri banni
dû sistema, comu li cumpunenti GNU, sunnu fatti spartutamenti. Lu compitu di
furnìri nu sistema cumminatu, ca avìa tutti li cumpunenti di basi chê ntirfacci
grafichi (comu p'asempiu GNOME o KDE, ca pê fatti sò si jèttunu ncapu a la
prisenza di l'X Window System) e cô software appòicativu, veni ora svurgiutu dê
distribbuzzioni. Ntô 1996 vinni scigghiutu comu logu ufficiali di Linux nu
pinguinu addisignatu di Larry Ewing a cui ci vinni dunatu lu nomu di TUX, comu
accurzata di Torvalds UniX. Àutri genti sustenunu ca si tratta d'accurazata di
TUXedo ca ntô ngrisi significa comu "bunaca bona e crivatta" a causa dâ
culurazzioni dû corpu dû pinguinu. Òi GNU/Linux arresta lu sistema upirativu
prifirutu di migghiara di prugrammaturi spargiuti nti tuttu lu munnu, vèni
addupiratu suprattuttu comu server nti ambienti di pruduzzioni ma urtimamenti
s'hà fattu putenti macari pi ammenti desktop, purtannu a la nasciuta di
distribbuzzioni cuncurrenti cu Macintosh e Microsoft. Li cchiù addupirati e
distribbuiti sunnu Ubuntu, Mint, Debian e Knoppix (basati supra Debian), Red
Hat, Fedora e CentOS (basati supra Fedora), Mageia, Mandriva e PCLinuxOS (basati
supra Mandriva), Gentoo e Sabayon (basati supra Gentoo) e àutri cu depository
propi o addirivati di Slackware comu SUSE Linux, Arch Linux, Puppy, DSL e Google
Chrome OS estrimamenti liggeri e usati pi netbook o machini picca putenti.

Lu aspettu dâ libbirtati dû prugramma metti ô centru l'utenti dunannucci la
pussibbilitati di taliari e canciari li còdici surgenti, la pussibbilitati di
addupirari lu software pi qualegghiè causa, la pussibilitati di
arridistribbuirlu ntô furmatu urigginariu o canciatu. Lu sistema GNU/Linux è di
cunzidirari transparenti e cumpritamenti cunfiguràbbili, pi chistu certiduni
vòti, Microsoft Windows, darrèri nu velu di simpricitati, ammuccia lu
funziunamentu lòggicu dû computer e la mpussibbilitati di uttiniri lu risurtatu
ca si vulìa. Sta filosufìa pirmetti lu scanciu di nfurmazzioni ntra l'utenti e
li prugrammatura e havi comu rinèscita nu prudottu ca havi megghi pristazzioni
nti certiduni cosi n cunfrontu ê attuali cuncurrenti cummirciali. GNU/Linux è
cchiù picca jittatu di l'àutri sistemi upirativi ê virus e n ginirali ê malware
nfurmatichi pi certiduni mutivi:

Cci sunu praticamenti dui suluzzioni quannu l'eseguibbili di àutri sistemi
upirativi nun funziunanu: addupirari suluzzioni comu Wine oppuru jiri a firriari
ntunnu ô prubblema e addupirari nu applicativu assumigghianti sviluppatu pi
Linux. Nti tutti dui li casi cci ponnu èssiri pussibbilitati di falluta e
svantaggi ca nun si pò fari a menu di valutari casu pi casu.

Nun c'è na sulu virsioni di GNU/Linux, ma cci sunnu diversi distribbuzzioni ô
sòlitu spurmintati di cumunitati di sviluppatura o sucitati, ca priparanu e
scegghiunu li pachetta di mèttiri. Tutti li distribbuzzioni hannu n cumuni lu
kernel Linux, mentri s'addiffirìsciunu pi l'accussiddittu "parcu software", zoè
li pachetti priparati e/o silizziunati dê sviluppaturi pâ distribbuzzioni
stissa, pô sistema di gistiuni dû software e pê sirvizzi di ajutu/manutinzioni
uffruti.

Cci sunnu distribbuzzioni dirittamenti funziunanti dê CD sinza ca veni
addumannata la nstallazzioni nti l'hard disk, comu Knoppix e dirivati: vènunu
chiamati distribbuzzioni "live" oppuru "desktop CD".

Ntê primi virsioni dû sistema, Linux nun avìa ntirfaccia grafica. Tuttu si facìa
cû "Terminal" scrivinnu cumanni. Li ntirfacci vinniru doppu, comu "cumpunenti"
nstallati ntô sistema. Li principali virsiuna di ntirfacci grafichi sugnu KDE,
Gnome e Xfce. Ancòi la ntirfaccia è sulu pi lu confort i èmmula li cumanni sutta
la forma grafica.

La granni spargiuta di Linux e la sò capacitati di funziunari ntê pc a vasci
pristazzioni hà nfruinzatu videmma l'alittronica. Ô jornu d'òi è pussìbbili
asciari chip cumannati di nu Os Linux minimali ma cumegghiè capaci di
simprificari assai la rializzazzioni di apparati rubbòtichi. N'asempiu di na
distribbuzzioni Linux addupirata pi sistemi embedded è OpenWRT.

Ntâ passata di nu sistema Windows a nu Linux, arrisurta prubbabbirmenti avidenti
la diffirenza ntra li siparaturi dê directory. Nti Windows s'addopira lu
carattiri backslash ("\"); nti Linux, comu videmma nti tutti li sistemi Unix
(comu puru nti àutri sistemi upirativi), s'addopira lu slash ("/"). Macari lu
siparaturi di pircursu ntê URL dê diversi prutucolli di riti (comu li nnirizzi
internet) è custituiutu dû slash; lu mutivu è ca li riti di computer e Internet
hannu nasciutu ncapu a sistemi Unix.

Casi tutti li software dispunìbbili supra Linux sunnu lìbbiri cu licenza GNU,
ergu unu poti nstallari qualegghiè software sulu scrivennu nu cumannu cû lu nomu
scigghiutu ntâ ntirfaccia terminal. Asempiu, pi nstallari "Amarok", nu litturi
mp3:



https://scn.wikipedia.org/wiki/Iran

La Ripùbblica Islàmica di l'Iran è un paisi mediurientali, situatu ntô suddovest
asiàticu. L'Iran na vota era canusciutu cû nomu di Persia. Cunfina a Ovest cu la
Turchia e l'Iraq, a Nord cu lu Turkmenistan, l'Azerbaijan e l'Armenia e cû Mar
Caspiu, a Est cu lu Pakistan e l'Afghanistan, mentri a Sud forma lu Gulfu
Pèrsicu e lu Gulfu di Oman.

La storia di l'Iran è assai antica e parti di la civilizzazzioni di la menzaluna
fertili e di la funnazzioni dî primi cità versu lu 4000 a.C.

All'ebbica antica, lu tirritoriu di l'attuali Iran si chiamava Persia. Li
pirsiani foru prutagunisti di una dî civirtà cchiù avanzati di l'èbbica.
N'uccidenti esistunu tistimunianzi storichi grechi di lu liveddu di civirtà dâ
Persia. Li Pirsiani foru prutagunisti di diversi guerri contra li Greci.
Alissandru lu Granni arriniscìu a battiri li pirsiani sulu ntô IV sèculu a.C.,
ma lu sò mpiru fu effìmiru.

N' ebbica rumana appoi li mpiratura dû secunnu sèculu foru cunfruntati ê cunfini
di lu mpiru cu li Parti, la pupulazzioni dâ riggiuni secunnu la dinominazzioni
rumana. Traianu agghicau puru a suttamettiri li Parti, prima chi Adrianu dicidi
di arritirarisi pi gistiri di manera cchiù facili li cunfina di lu mpiru.

Cu l'islamizzazzioni dû tirritoriu, la Persia diventa na rifirenza culturali,
scientifica e riliggiusa pi tutti lu munnu arabbu mussurmanu. La Persia nglobba
nu tirritoriu chi cunteni puru l'attuali tirritori d'Iraq, e di Uzbekistan. Cità
comu Bagdad, Ispahan, Samarcanda, addiventanu centri nevraligici pi lu
cummerciu, l'arti e la cultura. La fama di pueti comu Omar Khayyam agghicau
nzinu a nuatri.

Ngubbata succissivamenti nti lu mpiru uttumanu, la Persia, cu la caduta
prugrissiva di lu putiri uttumanu, addiventa ntô XIX sèculu na speci di
prutetturatu uccidintali. avvintureri principarmenti tideschi e ngrisi
s'arricchisciunu, purtannu puru nu certu sviluppu ecunòmicu ntâ riggiuni. E'
l'ebbica di la custruzzioni dâ firruvia. Lu riggimi lucali è na forma di
munarchìa riggiuta di nu scià, chi s'alluntana prugrissivamenti dâ pupulazzioni.

Ntô 1979 l'urtimu scià fu jittatu n terra di la rivuluzzioni islamica capita di
l'ayatollah Khomeini, chi instaura nu riggimi ispiratu di li nsignameenti di
l'islam. Lu riggimi iranianu sprufunna nti na guerra cu l'Iraq di Saddam Hussein
chi dura deci anni e chi si cunchiudi senza vincitura. Lu riggimi iranianu si
distingui pi na radicalizzazzioni sempri criscenti chi lu portanu
prugrissivamenti nti nu statu d'isulamenti ntirnazziunali chi pirdura assai
forti ancora oggi cu la cuntruversa pulitica di l'attuali prisiedenti Mahmud
Ahmadinejad.

L'elizziuni di lu 13 di giugnu 2009, vinciuti ufficialmenti dû prisidenti
niscenti Ahmadinejad, foru cuntistati di l'uppusizziuni: miliuna di genti
manifistaru ntî strati accusannu lu cuvernu d'aviri fattu mprogghi ntô spogghiu
dî schedi elitturali, ma la riprissiuni fu sirvaggia cu 9 morti ammazzati.



https://scn.wikipedia.org/wiki/Fidiricu_II_di_Hohenstaufen

Fidiricu II di Hohenstaufen di Svevia (Fidiricu I di Sicilia), (Jesi, Ancona 26
di dicèmmiru dû 1194 - Castel Fiorentino pressu San Severo, Foggia 13 di
dicèmmiru dû 1250), re di Sicilia dû 1198 ô 1250, re di Girmania, ô tronu dû
Sacru Rumanu Mperu dû 1211 ô 1250.

Fidiricu era figghiu di Arricu VI, figghiu di Fidiricu Barbarussa, e di Custanza
di Autavilla, figghia di Ruggeru II lu Nurmannu, e nascìu a Jesi, ntâ Marca
Anconitana mentri chi sò matri era 'n viaggiu versu la Sicilia.

La nàscita di Custanza era mpurtanti pâ succissioni dû Regnu di Sicilia e
pirtantu :quannu la mpiratrici Custanza era grossa di Fidiricu, s'avìa lu
suspettu 'n Cicilia e pi tuttu lu riami di Pugghia, ca era grossa pirchì era
grannuzza d'etati; pirciò quannu fu ura di parturiri fici mettiri na tenna
granni nta la chiazza di lu paisi e fici un bannu dicennu ca qualunqui fìmmina
vulissi assistiri a la nàscita di lu picciriddu era lìbbira di tràsiri nta la
tenna; assai fìmmini cci jeru e vìttiru e accussì lu suspettu finìu. (G.
Villani)

Lu sò mperu fu spissu 'n guerra cû Statu Pontificiu, e pirciò nun fa maravigghia
chi vinissi scumunicatu pi dui voti. Lu papa Gregoriu IX arrivau a chiamàrilu
l'Anticristu e chistu forsi causau doppu la sò morti la liggenna chi avìa a
turnari doppu 1000 anni.

Tra lu 1197 e lu 1198 mureru Arricu VI e Custanza, lassannu òrfanu lu nicareddu
Fidiricu chi havi quattr'anni e è sutta la tutela di Papa Nnucenzu III. Fidiricu
fu pirciò reghi di Sicilia a l'etati di quattr'anni sutta la riggenza dû Papa, e
lu jornu di lu sò quattordicèsimu cumpliannu (26 di dicèmmiru dû 1208) si
autoprucramau maiurenni assumennu mmidiatamenti l'affittiva rispunzabbilitati dû
regnu. Si maritau cu Custanza, figghia dû reghi Alfonsu d'Araguna.

Ottoni IV di Girmania avìa statu eliggiutu Mpiraturi di lu Sacru Rumanu Mperu
nta lu 1209. Fidiricu avìa statu mmeci eliggiutu Mpiraturi di na fazzioni
ribbelli sustinuta di Nnucenzu III nta lu 1211 a la Dieta di Nurimberga, ma
chistu fu n'onuri vacanti nzinu a lu 27 di giugnettu dû 1214 quannu nta la
battagghia di Bouvines Fulippu II Augustu Reghi di Francia, culligatu di
Fidiricu, scunfissi Ottoni IV, culligatu dî Ngrisi. Di sta battagghia li stòrici
dùnanu la data di l'unitati nazziunali francisa.

Si dici ca Fidiricu sapissi novi lingui (sicilianu, talianu, latinu, pruvinzali,
àrabbu, grecu, francisi e dui formi di tudiscu). Fu un cuvirnanti assai mudernu
pi li sò tèmpura favurennu la scienza e avennu punti di vista cchiuttostu
avanzati nta l' econumìa. Funnau l'univirsitati di Nàpuli ntô 1224. Abbulìu li
monòpuli di statu, li dazzî nterni e livau li freni a li mpurtazzioni nterni di
lu sò mperu.

Fidiricu fu chiamatu ê sò tèmpura Stupor Mundi, (Maravigghia dû Munnu) e Puer
Apuliae (lu Picciriddu di la Pugghia). La sò curiusitati ca nun finìa mai lu
purtau a apprufunniri la filusufìa, l'astroluggìa, la matimàtica, l'algebbra, la
midicina e li scienzi naturali; scrissi puru un libbru, un manuali di comu fari
la caccia cu li farcuna (De arte venandi cum avibus, L'arti di la caccia
c'aceddi ), e assai copî llustrati di lu XIII e di lu sèculu XIV di stu libbru
asìstinu ancora; sutta st'aspettu signau na tappa funnamintali nta la storia di
la scienza spirimintali muderna.

Cuntribbuìu a rinnuvari la littiratura taliana e nta stu senzu appi mpurtanza
funnamintali la Scola Siciliana ca ncintilìu lu vulgari sìculu-pugghisi cu lu
pruvinzali dî truvatura chi friquintàvanu la sò curti, e facennu la basa - appoi
arriccuta di la parrata tuscana - ca purtau a la lingua di la Divina Cummedia.
Amava la puisìa e puemi nni scrissi iddu stissu.

Nta lu 1227, lu 9 di sittèmmiru, prissatu di papa Gregorio IX, partìu pi la
sesta Cruciata anchi siddu na tirrìbbuli pistilenza fa straggi di li sò
cruciati. Naturarmenti è custrittu a rintrari e lu papa lu scumùnica arreri nta
lu 29 di lu stissu misi.

Lu 28 di giugnu dû 1228 fa na nova partenza di Brìndisi pi la sesta Cruciata.
Sta vota Fidiricu otteni successu c'un accordiu cu lu Sultanu al-Kamil e si
ncruna Regghi di Gerusalemmi nna lu Tempiu di lu Santu Sipulcru lu 18 di marzu
dû 1229

Stu successu senza armi e senza participazzioni di la Cresia, fu pigghiatu assai
mali di lu papa Gregoriu IX. Di tutti sti fatti accuminzau dda lutta longa e
forti tra Fidiricu e lu Papa (e lu sò succissuri Nnucenzu IV). Nta sta lutta si
cci nfilaru prestu li citati di la Liga Lummarda di unni accuminzau la longa
sciarra tra Guelfi (Liga Lummarda) e Ghibillini.

Fidiricu ntô passatu avìa già fattu tanti liggi: a Capua nta lu 1220, a Missina
nta lu 1221, a Melfi nta lu 1224, a Sarausa nta lu 1227 e a San Germano nta lu
1229. Ntô 1231, duranti na cirimonia granni, pubbricau lu secunnu gruppu di
liggi cu li sò dirittivi, d'accordiu c'un gruppu di juristi ntra li quali:
Roffredo di Benevento, Pier delle Vigne, l'arcivìscuvu Giacomo di Capua e Andrea
Bonello di Barletta. Stu corpu orgànicu di liggi chi fu pigghiatu a mudellu
p'assai tempu e si fa vìdiri comu la funnazzioni di nu statu mudernu, pigghiau
lu nomu di Custituzzioni di Melfi.

Comu curiusitati ccà cc'è la mmàggini di la munita taliana di 1 euru cent ca
riproduci lu cchiù famusu di li casteddi fidiriciani: Castel del Monte ntâ
Pugghia

Un situ web è fattu di l'Assuciazzioni fidirizziana: stupormundi.it ('n talianu
e nta àutri lingui)



https://scn.wikipedia.org/wiki/Architittura

L'architittura è la scienza e l'arti d'urganizzari lu spazziu nta cui campa
l'omu. Parrannu cchiù sìmprici si pò diri ca si tratta dâ custruzzioni di
fàbbrichi.

Architittura: "Architecti est scientia pluribus disciplinis et variis
eruditionis ornata, (cuis iudicio probantur omnia quae ab ceteris artibus
perficium opera). Ea nascitur e fabrica et raziocinatione...". Accussì scrivìa
l'Architettu Vitruvio ntô sò libbru (cchiù di dumila anni arretru). Riarmenti
vulìa diri ca "l'Architettu havi a èssiri nu scinziatu veru e canùsciri assai
cosi di comu è fattu lu munnu; lu sò misteri è fattu di pràttica e ntillettu,
veni a diri ca iddu havi a èssiri assai pràtticu di lu travagghiu ncanteri,
nzèmmula havi a studiari assai 'n capu li libbra, pi canùsciri tutti l'àutri
cosi, ca ci ponnu sèrbiri pi putiri fari na fabbricazioni. Ma vulennu jiri
arretru nô tempu, pi sapiri chi cosa pinzàvanu viramenti l'Antichi, si pò diri
ca la stissa palora di "Architittura" era ntisa comu "lu putiri granni c'avìa lu
capu dâ fabbricazzioni", tantu pi li canuscenzi ca iddu pussidìa tantu pirchì
putìa cumannari tanti mastri, mastri d'ascia e manuvali pi fari na custruzzioni
mpurtanti. L'architettu era mpurtanti midemma pirchì era n'artista criaturi.

1854- John Ruskin: L'Architittura è l'arti d'azzizzari l'edifici, nnauzzati di
l'omu pi quarsiasi scopu, 'n modu chi la sò sìmprici vista pò cuntribbuiri â
sanitati, â forza, ô gudimentu dû spìritu.



https://scn.wikipedia.org/wiki/Premiu_Nobel

Lu Premiu Nobel veni assignatu annualmenti a pirsuni chi si distingueru nnû so
campu pi aviri fattu cosi eccezziunali ca rapprisèntanu un patrimoniu mpurtanti
pi l'umanità, dû puntu di vista scentìficu o culturali. Generalmenti lu Nobel
veni cunzidiratu comu l'encomiu supremu dû munnu odiernu. Li premî vìnniru
istituiti di Alfred Nobel, nu ndustriali svidisi, nvinturi di la dinamiti. Nobel
firmau pi scrittu li sò vuluntà nta lu Club Svidisi-Nurviggisi di Pariggi lu 27
di nuvèmmiru dû 1895.

La prima cirimonia, pi cunzignari li Premî Nobel pi la littiratura, la fìsica,
la chìmica e la midicina, si tinni a la vecchia Accademia Riali di Mùsica di
Stoccolma nta lu 1901; di lu 1902, è lu Re di Svezzia ca formalmenti assigna li
premi. Lu Re Oscar II inizzialmenti nun appruvau l'assignazzioni di grossi premî
nazziunali a straneri, ma pari ca canciau pinioni doppu aviri caputu lu valuri
pubblicitariu chi sti premi putìanu aviri pi la so nazzioni.

Li premi vennu cunzignati duranti n'appòsita cirimonia furmali ca si teni
ogn'annu lu 10 di dicèmmiru, annivirsariu di la morti di Alfred Nobel. Già a
accuminzari di uttùviru si cumùnicanu li noma dî lauriati: lu fannu li
diffirenti cumitati e istituzzioni chi funziònanu comu giurìi di selezzioni dî
premiati.

Cu li Premi Nobel si vinci puru na granni summa di dinaru, attualmenti circa 10
miliuna di Curuni svidisi (tanticchia chiossai di un miliuni di Euri).

Nta lu 1968 la Sveriges Riksbank (lu Bancu di Svezzia) istituìu lu "Premiu pi li
Scenzi Ecunòmichi 'n memoria di Alfred Nobel".

Siccomu stu premiu nun fu vulutu di Nobel e nun veni finanziatu cu li so sordi,
nun è tecnicamenti un Premiu Nobel (l'attuali discinnenti di Nobel nun
l'arricanùscinu comu Premiu Nobel). Comunqui, si cunzigna nzèmmula a l'àutri
premi.



https://scn.wikipedia.org/wiki/Alfred_Nobel

Alfred Bernhard Nobel, natu a Stoccolma, Svezzia, lu 21 di uttuviru 1833, e
mortu a Sanremu, Italia, lu 10 di dicemmiru 1896, era nu scienziatu e
ricircaturi svidisi, ed è megghiu nutatu comu lu mminturi dâ dinamiti e
l'ideaturi dû Premiu Nobel.

Discinnenti di Olof Rudbeck, un geniu svidisi dû seculu XVII (quannu la Svezzia
era tra li nazzioni cchiù putenti dû Nord-Europa), e natu nta na famigghia
comita di ncigneri, Nobel riciviu nu struzzioni privata nta Russia, unni la sò
famigghia si trasfiriu quannu era giuvanissimu.

Ntô 1866, a l'etati di 33 anni, mmintau la dinamiti, riniscennu a fari assurbiri
la nitroglicerina dûn puvulazzu inerti in modu di rinnirilu maniggiabbili.

Nobel appi videmma l'aspirazzioni littirarî, scrissi nfatti un numiru di puemi e
drammi, e penzau puru di didicarisi sclusivamenti a st'attivitati.

Lu 27 di nuvemmiru dû 1895, suttascrissi lu sò famusu tistimunianza, cû quali
stituiva ddi ricanuscimenti chi oggi sunnu noti comu Premî Nobel. Dui anni cchiù
tardi moriu pi na êmurragia ciribrali ntâ sò casa a San Remu suprâ Riviera
Liguri.



https://scn.wikipedia.org/wiki/Londra

Londra (nglìsi London) è la capitali di lu Regnu Unitu. È nna metropoli globali,
una di li cchiù rànni città di lu munnu, nnà città ca havi granni nfluenzi nni
fattu di cultura, cumunicazzioni, pulitica, ecunumia e arti. Londra è la citati
cchiù pupulusa di l'Unioni Europea, ccu 7 miliuna e mezzu di abbitanti, ditti
lundinisi cà appartinninu a pirsunalità diversi, ca si parlanu cchiù di 300
lingue. A Londra ci su assai musei, teatri e sali di cuncertu. Londra è sedi dâ
Bursa, ô centru di l'attività ecunòmichi dâ City, lu quarteri ntirnazziunali di
l'affari.

La città si trova a lu sud di la Gran Britagna, su la riva di lu hiumi Tamiggi,
ca è lungu e navigabbili. Lu climi è miti, ccu l'estati ca nun su assai caldi e
l'invirni tipidi, rispettu a la latitudini. Le nevicati e le chioggi su assai
frequenti, sia nn'estati ca nn'invirnu. La timpiratura cchiù calla registrata in
Londra è di 39 gradi.

Londra havi cchiù di 32 distretti. La Greater London Authority (GLA) è lu curpu
amministrativu, respunsabili di la pulitica e di li serviza cittadini, cumu la
pulizia, li vigili di lu fucu e li trasporti. La GLA è formata da lu sinnacu e
da lu cunsigliu cittadinu. Lu sinnacu attuali è Boris Johnson, elettu ndi lu
2008.



https://scn.wikipedia.org/wiki/Iraq

Paisi asiaticu. Cunfina cû l'Iran, lu Kuwait, lu Pakistan, la Giordania, la
Turchia, la Siria e l'Arabbia Saudita.

L'Iraq currispunni pi lu cchiossai a chidda ca storicamenti fu chiamata la
Mesopotamia e chi jucau nu rolu mpurtanti tra lu terzu e lu primu millenniu
avanti Cristu. La riggiuni è attravirsata di du' ciumi, lu Tigri e l'Eufrati chi
ni facivanu una dî riggiuni cchiù fertili di l'èbbica.

Anticamenti, la cità di Babilonia, era una dî cità cchiù mpurtanti. Fu
cunquistata di Alissandru Magnu pâ sò campagna militari n Asia. Pi nu curtu
piriudu di tempu versu lu 117 d.C. l'Iraq divintau tirritoriu di lu mpiru rumanu
chê cunquisti di Traianu, prima ca Adrianu dicisi di ritiràrisi di ddà, stimannu
ca lu cunfini orientali nun si putìa addifenniri.

Ntô mediuevu, l'Iraq era parti ntigranti dâ Persia, e ô centru dû cchiù granni
califfatu, cu capitali Bagdad, chi amministrava di manera diretta o attraversu
la funnazzioni di emirati dipinnenti dû califfatu di Bagdad, tutti li terri
cunquistati sutta la bannera di l'Islam e chi agghicavanu nzinu all'Europa
miridiunali (e n particulari la Sicilia tra lu IX e l'XI sèculu).

À fini dû vintesimu sèculu l'Iraq, ggià sutta lu cumannu di Saddam Hussein
cummattiu na guerra sancuinusa contra l'Iran. Doppu la fini dâ guerra, ntô 1991
Saddam Hussein dicisi di annittirisi lu Kuweit, affirmannu ca lu Kuweit era na
pruvincia di l'Iraq. L'episodiu fu unanimamenti cunnannatu di l'ONU e na prima
guerra contra l'Iraq, appujiata dî risoluzzioni di l'ONU, ristabbilia la
suvranità dû Kuweit, e cunnannau l'Iraq a na suvranità limitata ntô sò stissu
tirritoriu.

All'inizziu dû vintunèsimu sèculu, l'Iraq vinni accusatu di aviri armi di
distruzzioni di massa, e facci â non dispunibbilità di l'autorità irakeni di
farisi cuntrullari di emissari militari ntirnazziunali, na cualizzioni
ntirnazziunali, furtimenti vuluta di l'amiricani, e câ scusa puru di luttari
contra lu terrurismu ntirnazziunali doppu l'attaccu kamikazi contra li turri
gimelli di New York, jittau nterra lu riggimi di Saddam Hussein.

Lu riggimi a maggiuranza sunnita di Saddam s'accapau e lu riggimi novu, appujatu
dâ cumunità ntirnazziunali, fu a maggiuranza sciita, cu làrichi autunumìi
amministrativi a certi riggiuni dû paisi comu lu Kurdistan, chi all'èbbica di
Saddam subbivanu na forti opprissioni.



https://scn.wikipedia.org/wiki/Croazzia

La Croazzia è na ripùbbrica nnipinnenti chi òccupa na parti di la pinìsula
balcànica e chi facìa parti di la Jugoslavia. La capitali è Zagabria.

La storia ricenti dâ Croazzia la metti nti nu rolu cintrali ntâ storia europea.
Fu n sèquitu a n'attintatu a Zagabria ca secunnu certuni la prima guerra
munniali accuminzau. Doppu la secunna guerra munniali la Croazzia fu na
ripùbbrica dâ fidirazzioni Juogoslava, nzinu â morti di Titu e â siparazzioni
ntô 1991 dî vari ripùbbrichi ca addivintaru nnipinnenti. La siparazzioni fu pirò
assai dulurusa e causau na lonca guerra tra Serbia Croazzia ca si purtau ô loncu
pi diversi anni.

Cu la fini dê guerri jugoslavi, la Croazzia accuminzau nu pircursu di
mudirnizzazzioni e di avvicinamentu prugrissivu ê standard suciali pulitichi e
ecunòmichi europei ca la purta a trâsiri nti l'Unioni Europea lu primu di
giugnettu dû 2013 cumu 28èsimu statu membru.

Cunfina cu la Slovenia, cu la fidirazzioni di Serbia, la Bosnia-Erzegovina e
l'Unghirìa. A sud-ovest, la Croazzia è vagnata dû mari Adriàticu, e pussedi nu
vastu arcipèlagu di ìsuli chi vannu di l'Istria, nzina â fruntera cû Montenegru.

La Croazzia è na Ripùbbrica parramentari, l'Assimbrea Nazziunali. Ava circa 140
diputati.



https://scn.wikipedia.org/wiki/Liggi

La Liggi cumprenni nzèmmula li règuli e li normi chi abbersa li rilazzioni d'un
gruppu urganizzatu di pirsuni, viventi 'n sucitati. Dunca la liggi è
l'urdinamentu pâ règula dî rifirenni umani, nta na civili cummivenza.

N'àutra difinizzioni è ca la liggi è lu cumplessu dî règuli attivi nta na
sucitati urganizzata 'n forma di statu, emanati di l'òrgani chi secùnnu â sò
custituzzioni hannu lu còmpitu d'appruvari li stissi liggi, e fatti assirvari
ubbrigaturiamenti ê cittadini, sutta pena di sanzioni 'n casu di mancatu
rispettu.

Comu dicìanu li latini "Ubi societas, ibi ius", o, unni cc'è na sucitati cc'è la
liggi. La liggi custituisci nu principiu di cuisioni pâ sucitati civili chi, nta
sò assenza, rischiassi di dissurvìrisi nta na guerra pâ priminenza.

Pi stinzioni si ntenni pi Liggi puru la scienza chi studia sti normi, nta tutti
li sò articulazzioni.

Li liggi taliani su arricugghiuti, ortri ca nna Costituzioni dâ Repubblica
Taliana, intra du codici, u Codici Civili e u Codici Pinali.

Pi chiddru ca riguarda i liggi relativi au travagghiu esisti nna parti dû
dirittu, u Dirittu dû Travagghiu appuntu, ca si occupa di stu campu.



https://scn.wikipedia.org/wiki/Cuvernu

Lu Cuvernu (palora ca veni di lu grecu anticu κυβερνάω, timoni) eni nu cumitatu
di pirsuni ca esercita lu putiri legislativu e esecutivu nta nu tirritoriu di
cumpitenza. Stu tirritoriu putissi èssiri na cuntrada, nu paisi, nu statu o na
pruvincia, o haviri n'àutru nomu.

Lu cuvernu eni l'istituzzioni chi amministra na nazziuni, na riggiuni o àutra
ntitati pulìtica cchiù o menu nnipinnenti. Oi lu cuvernu si basa supra rèuli
dimucràtichi nti quasi tutti li paisi dû munnu.

La forma cchiù sèmplici di cuvernu e chidda di citadini ca guvèrnanu àutri
citadini supra nu turritoriu. Chissu pò èssiri na cumunità nica comu na
famigghia e na casa, oppuru nu villaggiu o granni comu a nu cuntinenti comu nta
l'Australia. Ddi pirsuni ca guvèrnanu lu tirritoriu ponnu cuncèdiri àutri
pirsuni di èssiri pruprietari, ma rilativamenti, comu p'asempiu pû pitroliu
sicilianu, li pirsuni ca tròvanu pitroliu nta lu sò tirrinu nun lu ponnu
utilizzari e vìnniri pi iddi stissi, â sò famigghia e li sò amici. Lu cuvernu
eni nu pattu fattu di lu cuvernu ca havi lu dirittu di guvirnari comu priscrittu
dâ liggi. Cirtuni pènzanu ca hannu lu dirittu di pussèdiri lu cuvernu senza
pirmissi. Stu puntu di vista eni chiamatu libbirtarianismu. Àutri pènzanu ca si
pò vìviri assemi cu l'àutri n paci sinza cuverni. Chissa ideuluggìa eni chiamata
anarchia.

Quasi tutti li posta supra la Terra sù cunnessi cu na forma di cuvernu. Sti
posta sù posta unni li pirsuni sèghinu li propi tradizzioni nveci di li règuli
dû cuvernu, comu lu cuntinenti di l'Antàrticu, picchì nun ci sù assai pirsuni ca
ci àbbitanu ddocu. Pi ogni postu supra la Terra c'eni na forma di cuvernu ca
arriclama li diritti di cuntrollu suvranu supra di iddu. Lu tèrmini "suvranu"
eni anticu e signìfica "cuntrollu di nu Re" (suvranu). Guverni di villaggi,
paisi, cuntei e àutri cumunità sù macari subburdinati a lu cuvernu dû statu o dâ
pruvincia unni esìstinu, e a chiddu dû paisi.

Doppu lu fiudalesimu, li cuverni muderni addivintaru paisi-nazzioni. La Capitali
di nu Paisi, p'esempiu, eni unni lu Re teni li sò bena. Di chissu niàutri
pigghiamu l'idea muderna di Capitali ecunòmica nta l'econumìa. Lu cuvernu si
dici ca ci havi macari lu còmpitu di rigulari lu cummerciu comu puri di
guvirnari lu tirritoriu.

Li Cuverna cuntròllanu macari li citadini e addicìdinu li cosi ca la murali
accetta o punisci. Nta tanti paisi, ci sunnu règuli siviri pi li rapportu
sissuali e l'utilizzu di li droghi ca sù parti dâ liggi e cu nun l'arrispetta è
punitu pi nun l'aviri arrispittati.

Li tassi sù comu lu cuvernu eni paiatu nta la maggiuri parti dî paisi. Li
citatini chi accàttanu, vìnninu, mpòrtanu, nvèstinu, pussèdinu na casa o nu
tirrinu, o guadàgnanu sorda sù ubbrigati di paiari na pocu di danari ô cuvernu.

Ci sù nu munzeddu di tiurìi pi organizzàrisi pi fari nu cuvernu cchiù bonu. Ssi
tiurìi sù chiamati tiurìi cìvichi. Picchì lu cuvernu eni cumpostu di citatini ca
ponnu addivintari tirchi, ci sù nu munzeddu di pirsuni ca pènzanu ca lu capu
havi a èssiri elettu di quarchi forma di dimucrazzìa. Nta stu casu, si lu
cuvernu nun si cumporta bbonu, ponnu èssiri canciati cu li pròssimi ilizzioni.
Astura ci sù nu saccu di cuverni di paisi ca nun sù dimucràtici e àutri unni
suli na pocu di pirsuni hannu lu putiri.

Ci sù macari tiurìi pi fari 'n modu ca li citatini nun si fannu mali a vicenda.
Sti tiurìi sù parti dâ pulìtica. Nun havi mpurtanza comu lu cuvernu eni
scigghiutu ma chissu havi a "fari pulìtica" pi mantèniri lu putiri.

Ci sù tiurìi pi circari di fari smèttiri li citatini di sciarriàrisi sinza
utilizzari la forza o la viulenza ma fidànnusi a vicenda. Chissu eni parti di
l'ètica. Quannu la riliggiuni cumminci li citatini di nun sciarriàrisi e/o di
fidàrisi di lu cuvernu ca sta cuvirnannu, niàutri dicemu ca na tradizzioni ètica
di filusufìa sculàstica sta travagghiannu. La maggiuri parti dî liggi vèninu dî
tradizzioni comu a chissa. Li Deci Cumannamenti di l'Anticu Tistamentu sù nu
gruppu di liggi comu a chissa.

Lu sèttimu cummannamentu, nun arrubbari, pirò, a li voti nun è arrispittatu di
certi òmmini pulìtici e chissu veni chiamata curruzzioni o fàusu ideològgicu



https://scn.wikipedia.org/wiki/Biolugg%C3%ACa

La Bioluggìa (dû grecu βίος, bìos = "vita" e λόγος, lògos = ntô senzu di
"studiu") è lu studiu scintìficu dâ vita e dî urganismi viventi. Si tratta dû
studiu dî carattirìstichi fìsichi, cumpurtamintali e dû sviluppu dî urganismi
viventi, li sò urìggini e li ntirazzioni chi asìstinu ntra iddi e li sò
ammienti.

Li scienzi biològgichi cumprènninu: Bioluggìa ginirali; Bioluggìa spiciali e
Bioluggìa Appricata.

La bioluggìa ginirali studia l'urganismi viventi (e cumprenni fisioluggìa,
citoluggìa, istoluggìa, embrioluggìa, anatumìa, biofìsica, biochìmica, ecc), li
soi rapporti cu l'ammienti e l'àutri urganismi (ecoluggìa) e câ discinnenza (la
ginètica). Na vranca mpurtanti dâ bioluggìa ginirali è la bioluggìa muliculari
(chi studia l'urganismu cu rispettu â struttura dî mulèculi chi lu fòrmanu comu
l'àciti nuclèici e li pruteini) e la ncignirìa ginètica chi cunzenti di
custruiri urganismi giniticamenti mudificati (OGM) chi prisèntanu
carattirìstichi diversi rispettu a chiddi naturali.

La bioluggìa spiciali studia 'n manera siparata l'armali (Zuoluggìa) e li
chianti (Butànica).

La bioluggìa appricata studia l'èssiri viventi 'n rapportu câ midicina,
l'agricultura, la pisca e l'autri nnustrî di sti gènira.



https://scn.wikipedia.org/wiki/Ucraina

L' Ucraina (Україна trasilittiratu Ucraijna, n'ucraìnu). È nu statu di l'Europa
di l'est affazzatu supra ô Mari Nìuru e a lu Mari d'Azov, cunfina cu Russia,
Belorussia, Polonia, Slovacchia, Unghirìa, Rumanìa e Moldavia. Doppu la Russia è
lu cchiù granni paisi d'Europa comu estinzioni cu li sò 603.700 km². Havi
46.379.223 abbitanti (stima dû 2007), di chissi lu 64% sù Ucraìni, li Russi
(vinuti duranti l'èbbica suvietica sù mmeci lu 32% e li minuranzi sù assai
picca: Tartari, Belorussi, Pulacchi, Bulgari (ntâ Bessarabia), Unghirisi,
Tudischi (ntî pruvinci di Rivne e Volinia), Greci (ntô Mari d'Azov). Data la
granni migrazzioni agghiri l'Europa di l'ovest ntôcpiriudu 2000-2005 lu trend
dimugràficu è nigativu (-0,9%). La vita media dî genti è vicina a li 68,5 anni,
cu na murtalitati nfantili d'agghiri lu 4,4 pi milli. Si parra ucraìnu e russu
(chiss'àutru ufficiali n Crimea).La sò capitali è Kiev. Àutri citati mpurtanti
sunnu Liòpuli, Donetsk, Odessa e Sebastòpoli.

L'Ucraina era una di li ripùbbrichi suvietichi cchiù evoluti e avanzati a
liveddu ecunòmicu, accussì ca facìa casi 1/6 dû PIL di l'Unioni Sovietica. Assai
evolutu nti li campi di l'elittricitati, di la produzzioni di azzaru, ferru e
nti l'agricurtura. Veni chiamata Lu granaru d'Europa pi la granni quantitati
campi di ciriali ntâ zona. Doppu nu calu di produzzioni ca àppi duranti la fini
di l'Unioni Suvietica, ntô 2001 accuminzò cu na bona ripigghiata. Lu 57% dû
tirritoriu nfatti è curtivatu e chissu pirmetti lu sviluppu di bona reti idrica.
L'Ucraina è videmma nu paisi cu na bona quantitati di risursi minerari e di gas.
Chiossai havi na bona nnustria metaddùrgica, eriditati di la vecchia nnustria
suvietica. Si curtivanu puru urtaggi e di li ùrtimi anni '90 si curtivanu la
racina di vinu propiu. La muneta è l'hrivna.

Abbitatu già di l'antichitati, agghiri lu VI e VII sèculu agghicaru li primi
pupulazzioni slavi di li Ruteni, ca accuminzaru a lijarisi sempri chiossai câ
Russia. Doppu na parèntisi vichinga e mòngulu-tartara, l'Ucraina addivintò assai
"russizzata" nzinu a casi la fini di lu piriudu dâ Russia Mpiriali (1917).
Canuscìu na nica parèntisi ripubbricana ntô piriudu 1918-1920, fu lijata sempri
nzinu a lu 1991 a l'Unioni Sovietica e trasìu nti l'ONU cu Russia e Belorussia
comu mèmmiru funnaturi (sempri comu Urss pirò). Ntô 1986 cci fu lu casu di
Chernobyl, ca scripintò na marea di pulèmichi agghiri l'usu di lu nucliari
civili. Ntô 1991 l'Unioni Sovietica si sciugghìu e l'Ucraina addivintò
nnipinnenti lu 24 di austu 1991.

Nti lu piriudu post-nnipinnenza s'àppiru na sfunnacata di prubblemi pulitichi
ntra filu-russi e europeisti filu-uccintali ca accabbaru cu l'accussidditta
"Rivoluzzioni Aranciuni" (pi li culuri di bandani e maccaturi di li dimustranti)
unni acchianaru ô putiri li filu-uccidinatali Viktor Yushenko e Julija
Tymoshenko. N'àutru prubblema puliticu è chiddu di la majuranza russa di Crimea
c'addumanna la nnipinnenza di la riggiuni.



https://scn.wikipedia.org/wiki/Suli

Lu suli è la stidda ô centru dû nostru sistema sulari. Nu suli, giniralmenti, pò
puru significari na stidda, cioé nu corpu cilesti cumpattu, e di forma cchiù o
menu sfèrica chi emetti luci propria, sulu, opopuru ô centru di n'àutru sistema
extrasulari. Turnu turnu ô nostru suli furrìanu li pianeti, l'astiròidi e li
cumeti.

Lu suli si cumponi principarmenti di idrògginu, pi lu 74% dâ massa, di eliu, pi
circa lu 24% dâ massa, e tracci di diversi àutri elementi cchiù pisanti, comu lu
ferru, lu nichel, l'ossìgginu, la surfi, lu magnesiu, lu carbuni, lu neon e lu
cromu. Lu sulu havi na classi spittrali di G2V. G2 significa ca la sò
timpiratura â supirfici è di circa 5780 K (5510 °C) chi ci duna nu culuri jancu,
e chi appari giallu sulu pi l'effettu di assorbimentu di l'atmosfera dâ terra.

L'internu dû suli si cumponi di strati unni l'attività nucliari, li timpiraturi,
e la cumposizzioni fìsica cancianu assai. Lu cori dû suli occupa la parti
cintrali dâ stidda, pi nu raggiu equivalenti a circa 20-25% dû raggiu sulari.
Havi na dinsità di circa 150 g/cm3, e na timpiraturi di circa 13'000'000 di
gradi. Lu cori dû suli è la riggiuni d'unni lu cchiossai dû caluri è pruduciutu,
e unni si ci hannu prucessi di fusioni nucliari chi trasformanu pi lu cchiossai
l'idrogginu in eliu.

Jennu versu la parti di fora, lu stratu chi va di 0,2 a 0,7 voti lu raggiu dû
suli si chiama zona radiuattiva. Vènunu appoi la zona cunvittiva, la fotusfera e
l'atmosfera chi si cumponi dâ curona sulari.



https://scn.wikipedia.org/wiki/Peddi

La peddi (o cuti) è n'òrganu di l'armali virtibbrati cumpostu d'un liveddu di
tissutu ca pruteggi li mùsculi e l'òrgani suttastanti.

La peddi, supra criaturi riularmenti esposti a raji dû Suli, havi na
picmintazzioni. La peddi umana varia assai tra li pupulazzioni. Chistu purtau a
li voti macari ô razzismu.

La peddi dî Mammìfiri spissu cunteni pili, e si chisti sunnu nta na misura
cunzidirèvuli vennu chiamati piddizza. Lu principali scopu dî pili è d'aumintari
l'isulamentu dâ peddi. Supr'arcuni armali la peddi è assai dura e spissa, e si
travagghiata pò addivintari coriu.

L'epidèrmidi è la zona cchiù sterna dâ peddi. È cumpostu di cèlluli nnuruti a
càusa dâ chiratina. Â sò basi ci sunnu nummarusi strati di cèlluli ca si
riprudùcinu cuntinuamenti, pi rinchiazzari chiddi ca mòrinu e càdinu (causannu,
p'asempiu, la fòrfura).

Ci sunnu tipi di peddi spissi e àutri, suttili. La peddi spissa s'attrova supra
li chianti dî pedi e supra li parmi dî manu. Havi nu stratu di còrnia cchiù
granni, ca cunteni un maiuri cuntinutu di chiratina. Supra stu tipu di peddi nun
crìscinu li pili: lu sò scopu è nfatti chiddu di migghiurari la prisa. La peddi
suttili, mmeci, è prisenti supra tuttu lu restu dû corpu, havi nu stratu di
còrnia minuri, è cchiù elàstica. Noltri stu tipu di peddi pirmetti la criscita
di pili.

La peddi mmecchia, addiventa sempri cchiù suttili e dèbbuli. La peddi pò
ammalàrisi, p'asempiu di tumuri o di malatii micòtichi.



https://scn.wikipedia.org/wiki/Lingua_ulannisa

La lingua ulannisa (nomu nativu: het nederlands) è la lingua chi si parra nta
l'Ulanda (nzèmmula câ lingua frisuni) e parti dû Belgiu, spiciarmenti ntô nord
(unni veni canusciutu comu lu fiammingu o vlaams). Cci sunnu armenu 25 miliuna
di parranti. S'attròvanu autri cumunitati nichi pi l'autri parti dû munnu chi
pàrranu l'ulannisi, p'asempiu, ntê Stati Uniti, ntô Surinami e in Australia.

Lu nomu «ulannisi» è tanticchia mpricisu nta nu senzu linguìsticu strittu,
picchì ntâ lingua urigginali, la palora Hollands rifirisci ô dialettu,
spicificamenti: Nord Hollands e Zuid Hollands, o l'ulannisi sittintriunali e
l'ulannisi miridiunali. 'N ogni casu, la lingua ufficiali si basa supra lu
dialettu dû nord, unni s'attrova citati mpurtanti comu Amsterdam.

È na lingua girmànica chi pi tanti rispetti s'assumigghia la lingua tudisca e la
lingua nglisi. Nfatti, doppu la lingua frisuni, l'ulannisi è la lingua ca
s'abbicina di cchiù ô nglisi. Nutati st'asempî:

L'Afrikaans è na lingua chi si parra nta l'Africa dû Sud chi si sviluppau di
l'ulannisi ntô sèculu XVII.



https://scn.wikipedia.org/wiki/Lingua_tamil

La lingua tamil apparteni â famigghia dî lingui dravìdichi. È la lingua
ufficiali dû Statu di l'Innia dû Tamil Nadu, veni parrata ntâ Sri Lanka (nnî
banni di Tamil Eelam), è una dî 4 lingui ufficiali dâ Singapura e è 'n minuranza
nnâ Malesia videmma.

La littiratura tamil è ducumintata a partiri dî primi sèculi a.C. - la prima
òpira nutata è lu Tolkāppiyam (pi tamil: தொல்காப்பியம்), la cchiù antica
grammàtica doppu chidda sanscrita di Pānini (pi sanscritu: पाणिनि). La lingua
malayālam (മലയാളം) è strittamenti mparintata ô tamil, essènnusi li dui distinti
dû proto-tamil-malayālam a partiri dû VIII sèculu d.C. circa. L'alfabbetu tamil
(o cchiù currettu, lu sistema di scrittura sillàbbicu tamil) diriva dû sistema
di scrittura Grantha (pi sanscritu, ग्रन्थ).

Lu tamil è na lingua di tipu agglutinanti di tipu SOV: Suggettu, Oggettu, Verbu.
Li sustantivi (e pronoma) vennu divisi pi classi ntra razziunali (dèi, umani) e
nun razziunali (armali, oggetti, cuncetti astratti). Utilizzannu (forsi ammuzzu)
la tirminuluggìa grammaticali dû sanscritu e d'àutri lingui indu-europei, si
ponnu distìnguiri armenu 8 casi: numinativu, accusativu, dativu, cumitativu,
ginitivo, strumintali, lucativu ed ablativu. Lu vèrbu hava tri tèmpi (passatu,
prisenti, futuru).

La lingua tamil (pi tamil: தமிழ்) si carattirizza pi na diglossia ntrâ lingua
culluquiali (koduntamil) e lingua furmali (centamil).

La palora catamaranu diriva dû tamil kattu-maram: kattu "attaccari"; maram
"àrvuru".



https://scn.wikipedia.org/wiki/Guerra_Fridda

Fu difinuta Guerra Fridda la situazzioni di cunfrittu nun bellicu ca vinni a
criàrisi tra dui blocchi ntirnazziunali, ginirarmenti catigurizzati comu Ovest
(li Stati Uniti e li sô alliati dâ NATO) e Est (l'Unioni Suviètica e li sô
alliati dû Pattu di Varsavia) tra la fini dâ Sècunna guerra munniali e l'ùrtimu
dicenniu dû Novicentu (circa 1945-1990).

Tali tinzioni nun si cuncritizzau mai ntôn cunfrittu militari veru e propiu,
tali di cumpurtari na contrappusizzioni bellica supra vasta scala tra Est e
Ovest: la prisenza di armi nucliari ntê rispittivi arsinali avissi faciutu nun
riparàbbuli pû Pianeta n'evintuali aggrissioni e la rilativa riazzioni.

Duranti tutta la Guerra Fridda l’arsinali nucliari dî dui supirputenzi vìnniru
custantimenti ngrannuti nzinu a l'ùrtimu pirìudu (1979-1989) ntô quali vìnniru
niguzziati na serî d’accordi (dinuminati accordi START) ca purtaru a sustanziali
riduzzioni di l’arsinali nucliari. Ma duranti tutta la Guerra Fridda fu custanti
la contrappusizzioni tra na cursa ô riarmu apparintimenti nun rifrinàbbuli e
cuntìnui tintativi di cuntrollu di l’armamenti niguzziati tra USA e URSS o nta
l'àmmitu di l'ONU. Pi difiniri l'estisu cunfrittu di pusizzioni, ntiressi
contrapposti, prupaganna e azzioni di disturbu ca s’avìa vinutu a criari, datu
ca comu e gghiè tali situazzioni nun cumpurtava lu mpiegu aggrissivu di
l’asèrciti riulari, fu cuniata la mitafora di guerra "fridda". Foru nicissarî
tanti attinzioni e na bona dosi di diprumazzìa pi sidari supra lu nasciri arcuni
cunfritti armati, ô fini di privèniri na cchiù anchia guerra "càuda" c’avissi
risicatu di stènnirisi e ntinzificàrisi.

Lu cunfrittu avìa principarmenti radichi ntê rispittivi ideoluggìi pulìtichi,
ecunòmichi, filosofiche, suciali e culturali. Cci foru aggrissivi guerri di
prupaganna tra li blocchi USA e URSS: l'Est criticava l'Ovest ‘n quantu
prumuturi dû capitalismu burghisi e dû mpirialismu, ca marginalìzzanu li
travagghiatura, mentri l'Ovest criticava l'Est difinènnulu "mpiru dû mali",
ncarnazzioni dûn tutalitarismu anti-dimucràticu sutta forma di dittatura
cumunista.

La Guerra Fridda si prutrassi dâ fini dâ sècunna guerra munniali, nzinu ô
cullassu di l'Unioni Suviètica, ntê primi anni '90.

Sulu ‘n arcuni accasioni la tinzioni tra li dui schiramenti pigghiau la forma di
cunfritti armati, comu la guerra di Corea, la Guerra dû Vietnam e la mmasioni
suviètica di l'Afghanistan. Granni parti dâ Guerra Fridda si svurcìu mmeci
attraversu cunfritti nun diretti, contra "nazzioni surrugati"; ‘n tali
cunfritti, li putenzi maiuri upiràvanu ‘n bona parti armannu o subbinziunannu li
surrugati. Àutri cunfritti èranu ancora cchiù suttirrànei, pirpitrati attraversu
atti di spiunaggiu, cu spìi e traditura ca travagghiàvanu sutta
cupirtura/cupritura di ntrammi li parti; ‘n tanti casi l'attivitati cumpurtava
accisioni di ndividui pirpitrati dî vari survizza sicreti. Tali aspetti dâ
guerra fridda, dibburmenti pirciputi videmma dî media, happiru scarsu mpattu
supra l'upinioni pùbblica dî rispittivi putenzi. Ntô cunfrittu stratèggicu tra
Stati Uniti e Unioni Suviètica unu di l’elimenti principali fu la suprimazzía
ticnològgica (stratiggìa dâ ticnoluggìa). La Guerra Fridda si cuncritizzau di
fattu ntê priaccupazzioni riguardanti l’armi nucliari; di ntrammi li parti vinìa
l'auspiciu ca la sô sèmprici asistenza fussi nu ditirrenti sufficienti a mpèdiri
la guerra vera e propia. ‘N effetti nun era di sclùdiri ca la guerra nucliari
glubbali putissi scatùriri di cunfritti supra scala nica, e ognidunu di chisti
aumintava li priaccupazzioni ca chistu putissi virificàrisi. Sta tinzioni nfruìu
significativamenti nun sulu supra li rilazzioni ntirnazziunali, ma macari supra
la vita dî pirsuni ‘n tuttu lu munnu. Puntu càudu dû cunfrittu ‘n àmmitu europeu
fu la Girmania, e ‘n particulari Birlinu, pi la divisioni abbinuta doppu la
sècunna guerra munniali. Unu dî sìmmuli cchiù vividi dâ Guerra Fridda fu propiu
lu Muru di Birlinu, ca siparava Birlinu Ovest (cuntrullata dâ Girmania Ovest,
nzèmmula a l’alliati di Francia, Regnu Unitu e Stati Uniti) dâ Girmania Est, ca
la circunnava cumpritamenti.

Ntê studi uccidintali supra la Guerra Fridda vennu suitamenti ndividuati tri
distinti pirìudi. Pi cchiù dûn dicenniu doppu la fini dâ sècunna guerra
munniali, picca stòrici miricani vìttiru quarchi raggiuni pi sfidari la
ntirpritazzioni ufficiali statunitenzi supra lu nizziu dâ Guerra Fridda: obberu
ca lu ditiriuramentu fussi lu risurtatu direttu dâ viulazzioni, di parti di
Stalin, di l’accordi di Yalta, dâ mpusizzioni di cuverni duminati dî suviètici
supra n'Europa Urintali riluttanti e di n’aggrissivu spanziunismu suvièticu.

A ogni modu, stòrici succissivi, ‘n particulari modu William Appleman Williams
ntô sô La traggedia dâ diprumazzìa miricana (1959) e Walter LaFeber ‘n 'Mèrica,
Russia, e la Guerra Fridda, 1945-1967 (1967), dittagghiaru na priaccupazzioni
pripunniranti: lu mpegnu statunitenzi a mantèniri na "porta graputa" pû
cummerciu miricanu ntê mircati munniali. Arcuni stòrici sustìnniru ca li
pruvucazzioni e l’ammizzioni mpiriali statunitenzi, foru di cunnannari
parimenti, siddu nun maiurmenti. ‘N brevi, li stòrici s’attruvaru ‘n disaccordiu
supra li rispunzabbilitati dû sdirrupu dî rilazzioni USA-URSS e siddu stu
cunfrittu tra li dui superputenzi avissi statu nun evitàbbili. St’approcciu
rivisiunista juncìu lu sô vèrtici duranti la guerra dû Vietnam quannu ‘n tanti
nizziaru a vìdiri li mpiri suvièticu e miricanu comu murarmenti cumparàbbili
p’arcuni aspetti riguardanti li rispittivi spanziunismi.

Nta l’ùrtimi anni dâ Guerra Fridda, cci foru tintativi di furgiari na sìntisi
post-rivisiunista di parti dî stòrici. Dâ fini dâ Guerra Fridda, la scola
post-rivisiunista è chidda duminanti. Pruminenti stòrici post-rivisiunisti
nclùdinu John Lewis Gaddis e Robert Grogin. Cchiuttostu ca attribbùiri lu nizziu
dâ Guerra Fridda a una dî dui supirputenzi, li stòrici post-rivisiunisti si
cuncèntranu supra la mutua errata pircizzioni, supra la mutua riattivitati e
supra la rispunzabbilitati cunnividuta tra li supirputenzi. Pigghiannu a
prèstitu dâ scola rialista dî rilazzioni ntirnazziunali, li post-rivisiunisti,
essinziarmenti, accèttanu li pulìtichi statunitenzi ‘n Europa, comu l'aiutu â
Grecia ntô 1947 e lu Chianu Marshall, sibbeni nun cu pari ènfasi accògghinu
l’anàlughi ntirventi ecunòmici suviètici.

L’asèrciti dî nazzioni cuimmurciuti, raramenti pigghiaru parti â Guerra Fridda;
la guerra vinni cummattuta principarmenti dî survizza sicreti comu CIA (Stati
Uniti), MI6 (Regnu Unitu), BND (Girmania Ovest), Stasi (Girmania Est) e KGB
(URSS). Li maiuri putenzi munniali nun ntraseru mai ‘n cunfrittu armatu l’uni
contra l’àutri.

Nta l’ anni '50, la pupulazzioni civili (armenu ntâ Mèrica) vinni suggetta a
asircitazzioni contra li raid aèrei e ncuraggiata a custrùirisi dî rifuggi
atòmici pirsunali. Stu liveddu di scantu juncìu li liveddi cchiú àuti duranti la
crisi missilìstica di Cuba, risurvuta “in extremis” di Kennedy (appoi ammazzatu)
e Khruscev (succissivamenti difinistratu) e cû passari di l’anni svanìu; comu e
gghiè, la cunzapivulizza dâ guerra e dî sô putinziali cunziquenzi fu na
custanti. Li ndicazzioni pî rifuggi ntê grossi edifici, li prutesti supra lu
pusizziunamentu di missili nucliari a cortu raiu ‘n Girmania, Cuba e Turchìa, lu
spissu citatu rulogghiu di l'apucalissi nucliari, li fotugrafìi di cadàviri
mpigghiati ntô filu spinatu dû Muru di Birlinu, accussì comu film tipu Wargames
- Jòcura di guerra, Arba Russa e The Day After mantìnniru àuta la
cunzapivulizza.

La Guerra Fridda ispirau tanti casi cinimatugràfichi e tanti scrittura,
risurtannu nta n’enormi nùmmaru di libbra e film, arcuni cchiù fantasiusi (comu
la serî didicata a James Bond), mentri àutri cchiù rialìstici e dittagghiati; ‘n
particulari Tom Clancy si fici nu nomu di mastru ntô discriviri vividamenti
l’aggenti sicreti e la guerra di spiunaggiu c’abbinìa sutta la supirficî.



https://scn.wikipedia.org/wiki/Giolugg%C3%ACa

Gioluggìa (dû grecu γη-, ge-, "Terra" e λογος, logos, "palora", "raggiuni") è la
scienza ca studia li carattirìstichi comu cumpusizzioni, struttura, prupietati
fìsichi, e storia dû pianeta Terra.

Lu nostru pianeta nun è mortu e mmòbbilizzatu. Iddu cuntinua a bùgghiri e
scuppiari di vita. Forzi titànichi travàgghiunu d'intra â Terra e cànciunu
cuntinuamenti li cuntorni dâ crusta sterna, ca pari sòlida. Tanti di ssi
canciamenti sunnu accussì lenti ca mancu si ponnu vìdiri: ci sunnu canciamenti
ca cuntribbuìsciunu â furmazzioni dê catini di munti ca crìsciunu â vilocità di
nu metru nta cent'anni, o ca hannu fattu gràpiri ucèani comu l' Atlànticu, ca
ducentu miliuna di anni fa mancu asisteva, ma ca di tannu nun hà fattu àutru ca
grapìrisi di quarchi cintìmitru nta n'annu. Àutri canciamenti sunnu assai viloci
e viulenti, comu li splusioni dê vurcani o comu li tirrimoti ca sdirùbbunu cità.
Li forzi e li prissiuni c'ammùttunu nta l'àutu la crusta dâ Terra, ca la làssunu
jiri ô vasciu, ca la tàgghiunu e la rùmpunu, s'attròvanu sutta la supirfici, ntê
vìsciri, ntê strati fusi dû mantellu e dû nùcliu.

La dinzitati dû matiriali tirrestri addiventa cchiù granni jènnu a cchiù
prufunnitati e ci sunnu cunfini assai precisi tra li zoni cumposti di matiriali
diversu. La parti cchiù nterna di li tri zoni principali è lu nùcliu. Zoccu si
havi a dispusizioni tra li dati ca s'hannu arricugghiuti cu li studî, dici ca
stu nùcliu è cumpostu pi cchiù parti di ferru e nickel, cu nu statu nternu
sòlidu e unu sternu lìquidu. Cu prubbabbilità, lu campu magnèticu tirrestri,
veni datu dû nùcliu lìquidu sternu. Ntornu ô nùcliu c'è lu stratu rucciosu dû
mantellu. La cumposizzioni di sti rocci, si penza ca è lu stissu di chiddu dê
rocci attruvati ntê miteuriti lìtiche. Chistu voli diri ca sunnu fatti pi cchiù
parti di ferru, magnesiu e silicati di calciu. Lu mantellu nun è tuttu sòlidu e
la sò struttura cancia di zona a zona. Lu sò stratu nternu è dittu astenosfera
e, sicuramenti, è chissa ca pròvuca l'effetti cchiù mpurtanti supra la supirfici
tirrestri.

Li tiurii muderni dìciunu ca tirrimoti,vurcani (comu lu maistusu Etna), muntagni
e cuntinenti sunnu urigginati dô muvimentu di l'astenosfera. Nfatti, macari ca
stu stratu nun è pròpriu lìquidu, è assai pràsticu e pò muvìrisi e scùrriri
alleggiu-alleggiu. Attraversu l'astenosfera, currenti lenti-lenti prùvucanu lu
muvimentu di tuttu chiddu ca cci sta supra. Ssi currenti sunnu la càusa dâ
tittònica a placchi (zoè lu muvimentu dê cuntinenti), ca addiventa appoi idda la
rispunzàbbili di tutti li granni muvimenti ca si sunnu supra â Terra.

Lu stratu cchiù sternu dâ Terra è assai suttili e cumpostu di rocci cchiù
liggeri; stu stratu pigghia û nomu di crusta o litusfera. Li rocci dê cuntinenti
sunnu granìtichi, mentri ca chiddi dî bacini uciànichi sunnu cchiù pisanti e
basàltichi. Lu spissuri dâ crusta è diversa e cancia di 5 chilòmitri sutta
quarchi funnali di l'ucèani, finu a 70 chilòmitri ntê zoni cchiù àuti dê
cuntinenti. La crusta è spartuta nta cincu o sei pezzi, ditti zolli o placchi
(sparti di tanti àutri zolli minuri) e sunnu chissi ca "camìnanu" chê currenti
ca vènunu di l'astenosfera: na mappa munniali dê vurcani attivi, o dê zoni
ntirissati friquentimenti dê tirrimoti, fa vidiri â lìnia unni arcuni zolli si
mòvunu, alluntanànnusi o avvicinànnusi tra d'iddi.



https://scn.wikipedia.org/wiki/Ebbreu

Lu tèrmini sicilianu ebbreu o abbreu ìnnica nu gruppu riliggiusu, nu pòpulu o
simpricimenti li gruppi culturali ca s'idintìficanu curturalmenti e o
riliggiusamenti cu l'ebbraismu. La forma siciliana muderna ebbreu ci’havi oi na
diffusioni mpurtanti. L’ebbrei sunnu chiamati abriei dî cumunitati galluitàlichi
di Sicilia. Si nota ca ebbreu veni dâ parola "Ivri" e signìfica nnâ lingua
ebbràica: "chiddi ca pàssanu" (na mmàggini di un gruppu di cristiani caminannu).

L'ebbraismu è effittivamentu na riliggiuni e l'idintitati ebbràica è basata
supra sta fidi, ma ô stissu tempu sarìa sbagghiatu affirmari ca sulu cù sequi
tali riliggiuni è n’ebbreu. Nta sti tèrmini, sarìa forsi cchiù currettu parrari
di nu ncrociu tra nu gruppu riliggiusu e na stirpi, ca traccia la sò urìggini
ligginnaria ‘n Jacobbi, divinutu appoi Israeli.

L’ebbrei si vìttiru sempri videmma comu nu pòpulu a càusa dî liggi riliggiusi
cumuni macari tra la pupulazzioni ‘n diàspora. Puru siddu è pussìbbuli
cummirtìrisi a l'ebbraismu, abbisogna dìciri ca l'ebbraismu diriva quasi sempri
dâ discinnenza.

Ô stissu tempu sarìa sbagghiatu difiniri l’ebbrei comu etnìa spicìfica. Ntô
munnu cci sunnu ebbrei cu tratti sumàtici e culuri dâ peddi diversi, nzinu a
agghicari ô casu di l’ebbrei etìupi câ peddi nìura. Chistu nunustanti, abbisogna
dìciri c’arcuni ricerchi scummigghiaru ca bona parti di l’ebbrei di l'Europa
pòrtanu ancora tracci di urìggini ginètica cumuni.

Nta l’èbbica cchiù antica, l’ebbrei èranu nu pòpulu nòmadi (o seminòmadi), ma a
pàrtiri di lu XII sèculu AC, iddi si stanziaru ‘n citati, villaggi, e paiseddi.

Ntê tèmpura bìbblici l’ebbrei risidìanu suprattuttu ntô tirritoriu ca fu appoi
chiamatu Palistina dû mpiraturi rumanu Titu ô tempu dâ secunna diàspora, ntô
tintativu di fàciri scurdàrisi a l’ebbrei la sò terra d'urìggini (‘n manera
anàluga canciau Girusalemmi n Aelia Capitolina). Li sò urìggini si pèrdinu ntâ
liggenna. La riliggiuni criata d’iddi è la cchiù antica riliggiuni monuteìstica
dû globbu.

Li rumani cacciaru la quasi tutalitati di l’ebbrei dâ Palistina, prubbabbirmenti
pi puniri la sò nzubburdinazzioni custanti ô putiri Rumanu.

Ntôn primu pirìudu cci foru videmma tanti casi di cummirsioni a l'ebbraismu.
Dittu chistu, l’ebbrei nun foru mai ntirissati a fàciri prusilitismu riliggiusu
e a acciari cummirtuti. Cû jiri dî sèculi, l’ebbrei s’hannu sparsi suprattuttu
‘n Mediu Urienti, ‘n Nord Àfrica e ‘n Europa, macari siddu arcuni cumunitati
agghiunceru l'Innia e la Cina.

‘N Europa la sò vita fu sempri assai disfìcili, pi vìa dî priggiudizzi e dî
misuri discriminatorî ntê cunfrunti di l’ùnica minuranza riliggiusa
nun-cristiana, ch’èranu muvuti ‘n parti di l'accusa ca l’ebbrei èranu li
rispunzàbbili di l'accisioni di Gesù Cristu. Cû tempu si distinqueru dui gruppi
d’ebbrei: l’ ashkenazi, zoè l’ebbrei di l'Europa nord-urintali, e li sifarditi,
zoè li discinnenti di l’ebbrei cacciati dâ Spagna (e quinni dâ Sicilia ch’era
spagnola) doppu la ricunquista cattòlica, ca s’hannu sparsi ‘n tuttu lu bacinu
Miditirràniu.

Cci sunnu noltri l’ebbrei mizrachi, zoè "urintali", ca campàvanu suprattuttu ‘n
Misuputamia e ntâ Persia, ma a voti videmma iddi vennu chiamati erruniamenti
sifarditi.

La lingua usata urigginariamenti di l’ebbrei era l'ebbràicu, ma ntâ diàspora
l’ebbrei cissaru prestu di parrari sta lingua, cunzirvànnunni l'usu sulu pî
rituali riliggiusi. versu lu 1400-1500 l’ebbrei di l'Europa urintali svilupparu
lu yiddish, na lingua cu anchî accanzati lissicali tudischi ma ch’era scrivuta
cu l'alfabbetu ebbràicu.

Nta l'Àfrica dû nord tra li sifarditi si sviluppau mmeci lu ladinu, na lingua
ricca di tèrmini spagnoli e àrabbi. ‘N Italia si sviluppau, a Roma ma macari ntê
cumunitati tuscani (e ‘n particulari a Livurnu), lu baggittu, assai sìmuli ôn
dialettu talianu.

L’ebbrei si distinqueru spissu pû sô granni ricuri ntillittuali e pû sô successu
nta l’arti, ntê scenzi e ntô cummerciu, suprattuttu nta l'Europa uccidintali,
nunustanti li cunnizzioni dicisamenti svantaggiati ntê quali èranu custrinciuti
a campari, ntirdìu quasi sempri dû putiri prucacciàrisi tìtuli di prupitati
mmubbiliari, e èranu custrinciuti quinni sulu a li misteri "libbirali" e, a
pàrtiri di l'asempiu di Vinezzia e Roma, ubbricati a campari ‘n ghetti chiusi
macari pi sfùjiri a atti di ntulliranza di tanti cuncitatini cristiani.

Pi tuttu chistu li furtuni di l’ebbrei foru spissu “altalinanti”, e nun tutti li
cumunitati ebbràichi dâ storia si pòttiru distìnquiri ntê campi dâ cultura, di
l'artiggianatu, dû cummerciu o dî prufissioni finanziarî cui èranu suventi
prissantimenti esurtati a upirari dî vari riggimi cristiani e mussurmani
mediuevali vista la ntirdizzioni riliggiusa (prisenti videmma nta l'Ebbraismu)
di l'accussiddittu "cummerciu dû danaru" finalizzata â cuncissioni di prèstiti
picuniari arreri ntiressu. ‘N nummarusi paisi nfatti, spiciarmenti di l'Est
europeu, li casi di cumunitati ebbràichi ch`èranu custrinciuti a campari ô
lìmmiti dâ ndiggenza e ca si didicàvanu a misteri artiggianali e a misteri di
l'agricultura e a l’addivamentu di sussistenza, foru tutt'àutru ch’episòdici.

La prisenza ebbrea 'n Sicilia è attistata già di l'antichità. A Sarausa fu
truvata ricintimenti na funti di bagni rituali risalenti prubabbirmenti ô VI
sèculu. Nzinu ô 1492, annu 'n cui la riggina di Spagna Isabella I di Castigghia
urdinau d'assucutari l'ebbrei nun cunvirtuti dî tirritoria dâ munarchìa
spagnola, la Sicilia era abbitata di na cumunità d'ebbrei prisenti pi sèculi nti
l'ìsula. N generali, l'ebbrei abbitàvunu nta quartèri pirifèrici dî citati, chi
comu a Rausa, Muòrica, Scicli o Spaccafurnu avèvunu lu stissu nòmu: Cartidduni.
Stu nomu vèni di l'arabbu Hàrat al-yahùd chi veni a significari quartèri di
ebbrei o jureca.

L'ebbrei cunvirtuti 'n Sicilia (500 anni fà) ca ristaru nta l'ìsula,
s'assimilaru gineticamenti e nta l'usi e ntê custumanzi cu l'àutri abbitanti di
la Sicilia. Pirchissu si poti diri ca li siciliani hannu n'anticchia di sangu
giudìu nta li vini.

Ô jornu d'oi l’ebbrei dû munnu sunnu sempri cchiù nziruti ntê sucitati muderni
di cui quasi tutti iddi fannu parti, e li matrimoni misti tra ebbrei e
nun-ebbrei sunnu ‘n cuntìnuu aumentu, comu li casi d’abbannunu dû propiu
ritaggiu culturali.

Si càrcula c'attuarmenti cci sunnu dî 15 a li 20 miliuna d'ebbrei ntô munnu,
macari siddu pricisi stimi sunu assai disfìcili. Di chisti, 6 miliuna càmpanu
nta li Stati uniti e 5 miliuna 'n Israeli. Nta l'Europa lu paisi cû maiuri
nùmmaru d'ebbrei è la Francia cu 600.000 appartinenti.



https://scn.wikipedia.org/wiki/Ciuri_ciuri

Ciuri Ciuri è cu Vitti na crozza, forsi la canzuna pupulari siciliana cchiù
cèlibbri. Li virsioni esistenti nun si cùntunu. I "Ciuri" (talianu: fiori, cu na
maniata di equivalenti 'nto Laziu, Toscana e Salentu) sunnu semplicimenti
sturnedda e lu testu varia di zona in zona arricchennusi certuni voti di strofi
di travagghiu, d'abbandunu e d'amuri. Origginariamenti li strofi erunu sulu
d'abbandunu, vinennu cantati pi lassari n'amanti o pi fari screzziu (non sempri
schirzusu) a la propria mugghieri o zita propriu o cuntrè di na sirinata (ciuri
di rosi russi, a lu sbucciari: amaru a l'omu ca e fimmini cridi...), pi
suttuliniari dilusioni e pinijamenti d'amuri.

Lu sabatu si sapi allegra cori beatu cu avi bedda la mugghieri, cu l'avi bedda
ci veni lu cori cu l'avi laria ci mori lu cori

Rit: ciuri ciuri ciuri di tuttu l'annu l'amuri ca mi dasti ti lu tornu ciuri
ciuri ciuri di tuttu l'annu l'amuri ca mi dasti ti lu tornu la la lalala'
lalalalalala

si troppu dispittusa tu cu mia cascu ru lettu si m'insonnu a tia si laria 'nta
la facci e 'nta lu cori cu tia ju nun mi vogghiu maritari

ciuri di rosi russi a lu sbucciari amara a cui li tò paroli criri l'omini siti
tutti munsignari jù non ti vogghiu no! Ti nni pò iri

Ciuri di rosi russi a lu sbucciari, amara a l'omu c'a fimmini criri, amara a cu
si fa supraniari lustru di Paradisu non ni viri.

la me vicina e' vucera pazza nun si la chiuri mai la so vuccuzza nun si la
chiuri mancu si s'ammazza conzala comu voi sempri e' cucuzza

chiu' ti taliu chiu' diventu siccu mi sentu cu la testa dintra un saccu pi veni'
appress'a tia persi lu sceccu e ora comu fazzu a cu accavarcu

mi pozzu strarriari cu me matri picchi' mi fici accussi curtulidda li longhi
sunnu tutti strarrieri li curti sunnu di zuccaru e meli

aiu 'na zita ca si chiama nedda bedda di facci ma senza mirudda ci dissi mi la
dai 'na vasatedda mi dissi no picchi' manciai cipudda

ciuri di gersuminu rampicanti si tu di notti a mia cantari senti nun cantu n'e'
p'amuri n'e' p'amanti ma sulu pi svariarimi la menti

me soggira mi dici va travagghia nun fari mali patiri a me figghia quannu t'a
detti eu era na quagghia ora l'arriducisti na rarigghia.



https://scn.wikipedia.org/wiki/Bicicletta_di_cursa

La bicichetta di cursa è na sorta di bicicletta ca è pruggittata pû ciclismu
supra strata, secunnu li règuli stabbiluti di l’Unioni Ciclìstica Ntirnazziunali
(UCI). È la bicichetta ch'havi statu adupirata pì fari cumpitizzioni in linia o
puru a tappi, supra a distanzi cchiù o menu longhi, di quannu nascìu stu menzu
di trasportu.

La bicicletta di cursa è pinsata nta ognin so parti pî cumpitizzioni. Lu pisu dî
bicicletti di cursa muderni è di picca nfiriuri ê 10 kg ntâ chiddi cchiù
ecunòmichi e pò rrivari i 5-6 kg ntâ chiddi cchiù custusi. Pî cumpitizzioni
agunìstichi l'UCI stabbilìu nu pisu mìnimu di 6,8 kg pì vardari la saluti dî
ciclisti, comu chì bicicletti cchiù leggî purrìunu macari èssiri troppu fràggili
pì gguantari li cunnizzioni cchiù estremi (scinnuti, etc.).

Li bicicletti di cursa aduttàrunu dâ fini dû XIX sèculu l’accussiddittu tilaru à
diamanti, furmato di ottu tubbi ca disìgnunu du triànguli adiacenti. Lu disignu
dû tilaru nun fù suggettu di canciamenti ranni nfina a l'anni ’80: s'adupiraru
sempri tubbazzioni d'azzaru cù diàmitru cchiù o menu standard. Unni s'àppiru
canciamenti picciriddi fù ntâ geumitrìa dû tilaru (fù scurzatu lu passu ntô
cursu dî dicennî) e ntê tècnichi di custruzzioni (occhietti passa-cavi sardati,
sustegnu sardatu pî levi dû canciu, sustegnu sardatu pû diragghiaturi etc.).

Ntô l'anni '90 sta tinnenza si sviluppàu cu na diffusioni larga dî tilara
d'aluminiu, carattirizzati di na scelta vasta pì forma e sizzioni dî
tubbazzioni, nzèmmula a na maggiuri liggirizza dû tilaru stissu. Dopu dû 2000
canusceru na diffusioni ranni comu matiriali pâ custruzzioni dî tilara macari la
fibbra di di carboniu e lu titaniu, tutti dî dui cu na ranni liggirizza (li
tilara cchiù leggî rrìvunu à pisari cchiù picca dûn chilugrammu), ma sempri câ
pussibbilitati d'ottèniri tilara rìggidi e còmmudi.

Ntê primi dicennî dû XX sèculu li canci di vilucità nun si usàvunu, e nveci li
curritura adupiràvunu du pignuna diffirenti, unu p'ognin banna dâ rota d'arreti,
e quannu cci giuvava si firmàvunu e vutàvunu la rota pì canciari pignuni. Ntô
menzu dî dui guerri munniali cumpareru tanti miccanismi di canciata, cumannati
spissu pì menzu di levi, e tra di chisti cc'èrunu i cancî a bacchetta. Sti
miccanismi però ancora nun pirmittìunu na larga varietati di rapporti, e li
pignuna èrunu limitati à 4, o puru 5 ntê mudelli cchiù ricenti.

Ô principiu di l'anni '50 si ntruducìu nu tipu di canciu novu, lu canciu à
parallilugrammu, cumannatu à filu e cù dui puleggî ca mantinìunu la tinsioni
curretta dâ catina macari essènnucci na diffirenza jauta ntô nùmmiru di denti dî
pignuna dû cchiù granni ô cchiù picciriddu. Stu mudellu appi nu ranni successu e
li cancî muderni si ponnu cusiddirari pirfizziunamenti di ddu pruggettu.

La guarnitura è lu nsiemi dî curuni d’avanti e dî pidiveddi dâ bicicletta.
Chiddi cchiù antichi avìunu na curuna sula, cûn nùmmiru di denti attornu à 50.
Ntô l'anni '40 s'affirmaru li primi guarnituri à curuna duppia e li miccanismi
di canciata à diragghiaturi.

Ntô l'anni '60 pigghiaru pedi li curuni picciriddi à 44 denti, e appressu chiddi
à 42. La cunfigurazzioni 52-42 divintàu nu standard ca fu mantinutu pi na
vintina d'anni. Era cchiù variàbbili lu nùmmiru di denti dâ curuna ranni, à
secunna dâ prifirenza dû ciclista, picchì s'avìa à tèniri cuntu dû fattu ca li
pignuna dâ rota d'arreti di dd'èpuca èrunu di nùmmiru limitatu ed era diffìcili
ca si nni muntàvunu cchiù picciriddi di 14 denti. Nta l’anni ’80 si diffunnìu lu
paru 53-39 nta l’àmmitu dî prufissiunisti, mentri li ciclisti amaturiali putìunu
prifèriri lu paru 50-34 ca cunsenti di passari li nchianati cchiu’ duri macari
a’ cu nun havi l’allinamentu dûn currituri.

Na vota li pignuna èrunu sulu dui, unu p’ogni banna dâ rota. Ppoi si passàu ê
primi canci ca pirmittìunu d’adupiràrinni 3 o 4; già lu canciu a’ bacchetta
mudellu Paris-Rubaix dâ Campagnolo cunsintìa d’adupiràrinni 5 nta l’anni ’50.
Cu’ tuttu l’avventu dî novi canci, lu nùmmiru dî pignuna ristàu paru a’ 5 pi na
vintina d’anni, e ppoi si passàu a’ 6 e 7 câ junta di autri ngranaggi. Nta
l’anni ’90 lu nùmmmiru dî pignuna nchianau nfina a’ 10, ridducennu lu spissuri
d’iddi e di cunsiquenza macari dâ catina. Ntô 2009 furu ntruduciuti canci a’ 11
vilucità pi’ mudelli cchiu’ custusi.

Li roti sunnu di tanti sorti, pi’ putìrisi adattari ê varî tipi di
cumpitizzioni. Ponnu aviri un nùmmiru di raggi assai variàbbili, di 16 a’ 36.
Sta ùrtima era la cunfigurazzioni clàssica, però oggi ô liveddu prufissiunali
nun si usa cchiu’. N’autra cosa ca po’ canciari è lu prufilu dû circu, ca po’
èssiri basciu, minzanu o autu. Ntê cursi a’ cronòmitru si ponnu adupirari li
roti linticulari, sulamenti comu rota d’arreti. Comu matiriali di custruzzioni,
di sòlitu s’adòpira l’aluminiu o lu carboniu; lu magnesiu è cchiu’ raru. Li roti
di carboniu, sparti chi’ sunnu cchiu’ leggî, sunnu cchiu’ ariudinàmichi, dunca
dùnunu maggiuri pristazzioni quannu la vilucità è auta; però òffrunu minuri
attritu ê frena, dunca rènnunu la frinata menu efficaci.



https://scn.wikipedia.org/wiki/Acqua_(v%C3%ACppita)

L'acqua (H2O: 2 àtumi d'idrògginu e 1 d'ossìgginu) è lu lìquitu cchiù cumuni
supra la terra. Nurmalmenti havi nuddu aduri, nè sapuri, nè un culuri forti.

Li chianti, armali, e pirsuni hannu a vìviri l'acqua pi campari, picchì li
nostri còrpura nn'hannu di bisognu pi stari 'n saluti. P'asempiu, l'acqua è
n'elimentu mpurtanti dû suduri, dû sangu, dâ sputazza, e di l'urina. Lu suduri
aiuta lu corpu a mantèniri la sò timpiratura. Lu sangu porta tutti li sustanzi
nutrienti dû stòmacu pi tutti li parti dû corpu. La sputazza nn'aiuta a pistiari
e a diggiriri lu manciari. L'urina nn'aiuta a jittari via li sustanzi chìmici e
tòssici dû corpu.

L'acqua è l'elementu cchiù cumuni di tutti li vìppiti cchiù canusciuti,
p'asempiu: latti, sucu, e vinu. Ogni vìppita havi l'àutri elimenti chi cci
agghiunci o lu sapuri o li nutrienti, p'asempiu, zùccaru, frutta, e ogni vota
alcool videmma. L'acqua chi na pirsuna o n'armalu si pò vìviri si chiama
«putàbbili». L'acqua ca s'attrova nta l'ocèani è acqua salata (e dunca nun è
putàbbili), ma li lachi e ciùmura nurmalmenti cumprènninu acqua frisca.

L'acqua è puru mpurtanti pî cèlluli picchì certi tipi d'elimenti si rinèscinu a
squagghiàricci. Pi chissu, cci duna nu mediu pî riazzioni chìmichi, e rinesci a
purtari l'elimenti ntô sangu pi tuttu lu corpu. L'acqua aiuta a ridùciri e
eliminari li risìdui dû corpu e aiuta la furmazzioni di l'urina.



https://scn.wikipedia.org/wiki/Vergine_de_Coromoto

Nostra Signora de Coromoto o Vergine de Coromoto è la patrona du Venezzuela. Li
cattolici venezzuelani venerano Maria ccu chissu appellativu 'n seguitu a
n'apparizioni abbinuta n Venezzuela ntô 1652.

Quannnu la cità di Guanare, capitali ru statu de Portuguesa, fu funnata ntô
1591, l' indiggeni ca abitavanu intra a riggiuni, li Cospes, si ni fujeru versu
la selva ntô Nord da cità. Chistu rinniva difficili l'evangelizzazzioni ca a
Chiesa Cattolica avia accuminzatu.

L'apparizioni dâ Vergini abbinni ntra a selva alla quale erano fuggiti li indos,
l' 8 settemmeri 1652: a Vergine María apparve aru caciccu dei Cospes, l'indio
Coromoto (e a sa mogghie), dicendo loro ntà loro lingua: "Jati ara casa di
bianchi e chiedite a ddi che vi infondano l'acqua sup'a testa ppe potere ire in
cielo". Con questa frase la Vergine chiese a lui e alla sua tribù ca si
facessero vattiare.

Secondo la tradizione orale, il cacicco raccontò il fatto al suo encomendero,
don Juan Sánchez; questi gli chiese che si preparasse per otto giorni con la sua
tribù per ricevere la catechesi ed il vattesimo.

Vari indigeni cospes se convertirono e se vattiarono, ma non u caciccu, dal
momento che non si sentiva a suo agio, visto che ormai non era chiù illu u capu.
L'indio Coromoto fuggì, e la Vergine gli apparve un'altra volta; Coromoto, reso
cieco dall'ira, alzò il braccio per afferrarla, ma ella sparì, e l'apparizione
si materializzò in un marchio fatto di fibra di albero che dopo venne cercata e
trovata, ed essa è la reliquia che si venera ancora oggi nel Santuario Nazionale
Nostra Signora di Coromoto.

Narra il racconto che Coromoto fu morso da un serpenti vilenusu e ritornò a
Guanare, feritu e supa u puntu di morire, e chiese il Battesimo; glielo
amministrò un barinese. Dopo il battesimo divenne apostolu ra sa genti: pregò il
gruppo di indios cospes ribelli ca jeranu sotto u sò cummannu ca si vattiassero.

Coromoto, cullu numi cristianu de Angelu Custodi, morì dopo na serena vecchiaia.

Papa Piu XII, nel 1950, dichiarò Nostra Signora de Coromoto Patrona ru
Venezzuela.

U Papa Giuvanni Paulu II incoronò a statua nta sa visita allu santuario mariano
di Guanare, e Papa Binidittu XVI elivò u Santuariu Nazzionale de Nostra Signora
de Coromoto allu rangu de Basilica Minore.



https://scn.wikipedia.org/wiki/Rapportu_sissuali

Lu Rapportu Sissuali eni socca l'umani e certi armali fannu pi ripruducìrisi. A
li voti, pirò, li pirsuni ci hannu "sessu pi arricriàrisi". Nta st'urtimu casu
si prifirisci mantèniri st'attivitati nta sfera privata d'ugnunu picchini lu
parrarini o lu taliarili putissi turbari l'autri. Cu li Rapporta Sissuali
difatti si creanu novi viti: quinni nun sulu a cosa eni piacevuli ma anchi
istrimamenti seria picchini quannu s'addiventa ginitori accumenzanu nu munzieddu
di rispunzabilitati ppi crisci li figghia.

Lu rapportu sissuali di sòlitu coinvorgi nu màsculu ca movi ritmicamenti lu sò
peni erettu dintra e fora dâ vaggina dâ fìmmina, criannu frizzioni. Chissu
stìmula sissualmenti lu màsculu e la fìmmina, spissu a nu puntu ca ci hannu
tutti dui n'orgasmu e lu màsculu eiàcula.Ci sunnu molti posizioni pi fari sta
cosa, comu chidda du missiunariu, unni u masculu si mettti i supra pi fari
'ncasiri u peni 'nta vagina, chidda anale unni u peni veni ziccatu nta l'anu,
chiddu orali in cui a fimmina metti 'nta bucca u peni.

Fàricci fari sessu câ forza a quarchidunu eni nu crìmini nta tanti paisi (di
sòlitu chiamatu viulenza carnali).

Lu rapportu sissuali eni lu mètudu cchiù naturali e cumuni p'aviri nu
picciriddu. Cci havi bisognu di n'òmminu e di na donna ca cci hannu sessu sinza
cuntrollu dî nàsciti finu a quannu l'òmmunu eiàcula lu semi nta la vaggina dâ
donna. Lu sperma si movi versu li tubba di Falloppiu, e si trova n'òvulu supra
la sò strata, si strummenta pi firtilizzàrilu. Si chissu funziona, l'òvulu, di
sòlitu si nchianta nta lu endumetriu, e la fìmmina passa nta nu statu dittu
"ntirissanti". L'òvulu firtilizzatu si sviluppa nta n'èssiri umanu. Cci sù
cirtuni ca chiàmanu ss'umanu ca crisci nu "picciriddu nun natu" o nu "carusu", e
l'utilizzu di ssi tèrmini putissi èssiri pulìticu (vìdiri Abbortu. Dû puntu di
vista mèdicu, eni chiamatu gravidanza finu â nàscita e cchiù spicificatamenti
zigoti pi l primi dù simani, n'embrioni pi circa setti simani e quinni nu fetu).

Lu sessu nun eni sulu nu mètudu p'aviri piccirididi. Li pirsuni ponnu macari
aviri sessu p'arricriàrisi, ma di sòlitu nta ntrammi li casi lu fannu n privatu
pi raggiuni murali. La nàscita di nu picciriddu signìfica ca l'adulti cuinvolti
s'hannu a pigghiari macari li rispunzabbilità di crìsciri lu picciriddu e quinni
ci su cirtuna ca s'annirvusìscinu quannu lu sessu eni praticatu sinza troppu
puduri, picchì si scàntanu ca lu picciriddu quannu nasci veni lassatu pedi pedi
e cci havi a pinzari la sucità a criscìrilu. Pi sti mutivi li maggiuri
riliggiuni stituzziunalizzati dû munnu nun appròvanu lu sessu primatrimuniali,
picchì nun garantisci na cucchia di ginitura ê picciriddi ca nàscinu. Si
n'òmminu e na donna nun vonni aviri nu picciriddu putìssiru p'asempiu utilizzari
la contracezzioni, ca eni quarchi cosa c'arresta lu prucessu di criazzioni di nu
picciriddu. Unu di li mètudi di contraccezzioni eni lu prufilàtticu lu cui
utilizzu eni macari criticatu picchì ppi la maggiuri parti dî riliggiuni
stituzziunalizzati dû munnu prèdica na castità tutali comu chidda ca avissi a
mèntiri cchiù n cuntattu li pirsuni câ divinità.

Li pirsuni ca ci hannu rappotti sissuali cu àutri pirsuni si scègghinu n basi â
sò sissualità. Di sòlitu, a li màsculi ci piaci aviri sessu cu li fìmmini e a li
fìmmini ci piaci aviri sessu cu li màsculi. Li màsculi ca hannu sessu sulu cu
àutri màsculi sù chiamati "omusissuali" o "puppi". E lu stissu vali pi li
fimmini ca hannu sessu sulu cu àutri fìmmini. A certi pirsuni ci piaci aviri
sessu sia chî màsculi ca chî fìmmini e sù chiamati "bisissuali".

Certi pirsuni sèntinu ca ci piacissi aviri sessu cu l'armali e chissu eni
chiamatu vistialità. A àutri ci piacissi aviri sessu cu li picciriddi e chissi
su chiamati pedòfili. La maiuri parti dâ pupulazzioni munniali penza ca la
pedofilìa e la vistiliatà nun sù cosi boni e sù pinzeri ca vèninu a chiddi
malati di menti. Sti cumpurtamenti sù contra la liggi nta la maiuri parti dû
munnu. Nauciu modu p'arricriàrisi iè fari esperienzi manuali, quandu unu ié sulu
e 'nta solitudini movi pi supra e pi sutta, a descia e a siniscia u batacchiu ca
manu.

A li voti na pirsuna utilizza lu sessu pi cuntrullari n'àutra pirsuna. Facennu
chissu li pirsuni si sèntinu cchiu putenti. Putìssiru macari usari lu sessu pi
fari sèntiri n curpa a quarcunu, o pi fàrici fari quarchi cosa ca nurmalmenti
nun facissi. Li pirsuni a li voti si cuntròllanu l'unu cu l'àutru p'aviri
rapporti sissuali, picchì certi pirsuni arrìvanu a fari cosi ca nun facissi
nurmalmenti sulu p'aviri sessu. Chissu eni chiamatu "pulìtica sissuali".
Cuntrullari quarchidunu cû sessu di sòlitu eni cunzidiratu eticamenti
sbagghiatu.



https://scn.wikipedia.org/wiki/Puzzaddu

Puzzaddu (ca certi voti veni chiamatu U Puzzaddu, 'n talianu Pozzallo) è nu
paisi di 15000 abbitanti ca s'affaccia ntâ costa sud dû mari Meditirràniu, a 35
chilòmitri di Rausa e 65 di Sarausa. Na vota era sulu nu paisi di piscatura,
duminatu di na turri, la turri Cabrera, pi l'avvistamentu dê saracini, ca versu
ô 1500 vìnniru spissu nnê costi siciliani pi mèttiri a ferru e focu î villaggi
dâ costa.

Oggi lu Puzzaddu è na cità ca si sviluppa principalmenti grazzi ô turismu e ô
portu, ca è lu principali cullicamentu pi l'arcipèlacu di Malta.

Na bedda assuciazioni ca c'è ô Puzzaddu è â banna "Vincenzu Bellini" ca offri ê
picciuotti n'oppurtunità, chidda di sunari e capiri comu liegghiri e scriviri â
musica.

Ô Puzzaddu s'attrova unu dî principali centra italiani pi l'accuglienza di
l'immigrati clannistini agghicati via mari. Ntâ costa puzzaddisa, a l'estremu
sud di l'Italia, sbarcunu ognui tantu barcuna di clannistini, ma puru li
clannistini agghicati nti tutta la costa tra Vittoria e Portupalu, vennu
smistatu ntô centru d'accuglienza puzzaddisi.



https://scn.wikipedia.org/wiki/Myanmar

Lu Myanmar è nu statu di l' Asia sud-orientali. Canusciutu nzinu a quarchi annu
fa sutta la nomu di Birmània, òccupa parti dâ costa uccidintali dâ pinìsula
innicinisa, e è affacciatu ô Golfu dû Bengala. Cunfina cô Bangladesh, l'Innia,
la Cina, lu Laos e la Tailandia. Attuarmenti, doppu lu corpu di statu dû 1988, è
sotta lu riggimi militari di Than Shwe.

Lu Myanmar cunta circa 51 miliuna d'abbitanti. La cità cchiù mpurtanti è senza
dubbiu Rangoon, chi fu capitali nzinu a quarchi annu fa. Lu rigggimi attuali
fici custruiri na cità nova, Naypyidaw, chi è ufficiarmenti l'attuali capitali.

Ntô misi di sittèmmiru dû 2007 scoppiau na rivorta di mònaci buddisti, appuiata
dâ pupulazzioni, ma l'esèrcitu birmanu doppu quarchi jornu di lassari fari
riprimìu li manifistazzioni ammazzannu dicini di manifistanti.

La riggimi attuali è cummattutu puru di nu muvimentu dimocràticu du cui
l'espunenti principali è lu premiu Nobel pâ paci pô 1991, la signura Aung San
Suu Ky, attuarmenti assignata a risidenza â sò casa.



https://scn.wikipedia.org/wiki/Mozilla_Firefox

Mozilla Firefox è nu web browser open source multipiattaforma pruduciutu di
Mozilla Foundation. Firefox, a frivaru di 2012, veni utilizzatu dô 20.92% dê
nternàuti secunnu NetMarketShare.com; chistu lu renni lu secunnu browser chiù
pupulari dâ riti, doppu Internet Explorer e sùbbitu prima di Google Chrome.

Lu primu nomu scigghiutu fu "Phoenix" (finici, ntô ngrisi), pi simmuliari la
rinasciuta dê cìnniri di Netscape. Tuttavìa tali nomu appi a èssiri canciatu
pirchì n cunfrittu cu Phoenix Technologies, azzienda pruduttrici di BIOS.[1] Lu
nomu scigghiutu fu allura "Firebird", a sò vota abbannunatu pirchì n cunfrittu
cô database Firebird SQL. Lu nomu nfini addivintau l'attuali "Firefox".[2]

La palora firefox signìfica littirarmenti vurpi di focu, ma ntô ngrisi ìnnica lu
panda russu. Secunnu Jon Hicks, auturi dô logu di Mozilla Firefox, lu panda
russu nun evucava pirò la mmàggini giusta, quinni s’ispirau a na pittura
giappunisa ca raffigura na vurpi[3] e lu design finali dô logu rapprisenta
effittivamenti na vurpi câ cuda nfucata.

D'àutra parti lu panda russu pò arricurdari na vurpi[5] e veni nfatti chiamatu
puru "fat fox", ovveru "vurpi grassa". Nortri, unu dê noma usati dê cinisi pi
l'armalu è hǔo hú (火狐), ca littirarmenti signìfica propiu "vurpi di focu" e è
utilizzatu midemma pi nnicari la vurpi russa.

Lu 3 di dicèmmiru di 2010, Mozilla Foundation annunzau d’aviri aduttatu dui
cùcciuli fìmmini di panda russu, nasciuti lu 14 di giugnu ô zoo di Knoxville,
ntô Tennessee.

A diffirenza di Mozilla Suite, lu pruduttu di punta pricidenti di Mozilla
Foundation, Firefox nun è na suite d’appricazzioni, ma nu browser web. La
filusufìa pruggittuali punta â facilitati d'usu, â stabbilitati, â
pirsunalizzazzioni, ô rispettu dê standard web, â sicurizza, â cumpattizza e â
vilucitati.

Pi visualizzari li pàggini web, Firefox sfrutta Gecko comu muturi di rendering,
lu quali supporta granni parti dê standard web novi ortri a arcuni
carattirìstichi ca foru pruggittati comu estenzioni a st'ùrtimi.

Pruggittaru Firefox comu pruduttu multipiattaforma, e è dispunìbbili pi sistemi
GNU/Linux, Microsoft Windows, Mac OS X, OS/2 e Solaris. Firefox cunnividi câ
Mozilla Suite, ortri a bona parti dô còdici surgenti, la natura di software
lìbbiru.

Firefox nascìu ntô sittèmmiru dô 2002 comu na spirimentazzioni nterna dô gruppu
di sviluppu di Mozilla. Ê tempi, cô pruggettu ancora finanziatu dâ Netscape
Communication Corporation, l'autunumìa dicisiunali dê prugrammatura riguardu ê
scigghiuti di funnu dô pruggettu era n quarchi modu limitata e era usuali ca si
circassi na libbirtati d’azzioni maiuri nta pruggetti nun ufficiali nichi. Dave
Hyatt (ora rispunzàbbili dô browser Safari) e Blake Ross dèttiru dunca vita a
Firefox comu spirimentazzioni nta l'usabbilitati e p’addimustrari comu fussi
pussìbbili aduttari n’approcciu diversu ntâ pruduzzioni di nu browser targatu
Mozilla.

Tra li sò carattirìstichi ci sunnu nu filtru ntigratu contra li finestri popup,
lu supportu pâ cumunicazzioni sicura SSL/TLS, la funzioni di tabbed browsing pâ
navigazzioni cuntimpurània nta chiù siti (l’accussidditta navigazzioni a
schedi), lu download gratùitu e lu pisu cuntinutu dô file di nstallazzioni (menu
di 14 megabyte pâ virsioni pi Windows).

Firefox supporta li plug-in di Netscape e di Mozilla Suite e chiossai è basatu
nta na struttura mudulari ca pirmetti d’agghiùnciri funziunalitati novi tràmiti
l'usu di l’estenzioni, prugrammi nichi scarricàbbili dô web e di ntigrazzioni
veru fàcili nta Firefox. Tra l’àutri estenzioni si ponnu citari chidda pâ
gistioni dê "mouse gestures" e la Google Toolbar pâ ricerca ntô muturi di
ricerca rilativu, nu curritturi pâ lingua, na funzioni di ricerca ô nternu dê
pàggini web, nzignalibbra live, nu download manager e l’awesomebar nova ca
pirmetti di ritruvari li pàggini visitati apprima basànnusi ntô tìtulu di
st’ùrtimi.

L'aspettu gràficu dô browser pò èssiri canciatu tràmiti li temi (l'equivalenti
dê skin nta àutri prugrammi).

Nta Firefox è pussìbbili mpustari la graputa di chiù home page, diggitannu ntâ
finestra appòsita li siti addisiati siparati dâ barra virticali "|".

Comu Mozilla Suite, Firefox ci havi dui strumenta di sviluppu web: DOM Inspector
(dâ virsioni 3 comu add-on) e JavaScript Console, ùtili ntô sviluppu di pàggini
web. Lu DOM Inspector nun è dispunìbbili nta àutri browser mentri la JavaScript
Console è particularmenti avanzata. Sti cumpunenti nun vèninu nstallati comu
mpustazzioni pridifinita, ma sunnu dispunìbbili ntâ nstallazzioni
pirsunalizzata.

N’àutru obbiettivu di Mozilla Suite, e ntâ fattispeci Firefox, fu chiddu d’aviri
na piattaforma di sviluppu assai flissìbbili pi criari nterfacci utenti di
manera lesta. L'architittura di l’appricazzioni, nfatti, è basata nta standard
comu li CSS, RDF e JavaScript. Nortri criaru linguaggi di markup spicìfici comu
XML User Interface Language (XUL). Nta sta manera lu còdici surgenti di Firefox
nun è sulu lìbbiru, ma la stissa struttura archititturali dô pruduttu pò èssiri
facirmenti cunfigurata secunnu li propi esiggenzi. Midianti li strumenta misi a
dispusizzioni è pirciò pussìbbili criari estenzioni facirmenti ntigràbbili ntô
pruduttu.

L’estenzioni pi Mozilla Firefox sunnu scarricàbbili dô situ ufficiali, oppuru di
nu menù nternu ntigratu ntô browser, simirmenti a quantu succedi nta arcuni
appricazzioni ca prisèntanu na sorta di browser nternu.

Electrolysis è nu pruggettu di Mozilla ca pirmetti di siparari l'esicuzzioni di
plugin, cuntinutu e nterfaccia dô browser Mozilla Firefox. Lu pruggettu
garantisci a Firefox n'architittura multiprucessu, nun dissìmili di chidda di
Google Chrome. Chistu n’arriduci la nstabbilitati, quinni lu nùmmiru di crash
ortri ôn migghiuramentu dê performance. La mprimintazzioni:

La lanciata dâ virsioni 1.0 fu n’avvinimentu di diminzioni nutèvuli, siddu si
cunzìdira ca si tratta di software lìbbiru nun cummirciali. Tra l’àutri
nizziativi, lanciaru na suttascrizzioni cu l'obbiettivu di pubbricari na pàggina
pubbricitaria ntô New York Times lu jornu dô lanciu, ca cugghìu 250.000 dòllari.

Nunostanti na campagna di testing longa arcuni bug abbastanti fastidiusi sunnu
prisenti ntâ virsioni 1.0 difinitiva. Lu chiù notu di chisti è lu bug 252371, ca
càusa la mpussibbilitati di circari na palora ô nternu di nu campu di testu.
P’ovviari a sti prubbremi, ntê sei misi succissivi ô lanciu, arrilassaru quattru
"minor releases" (zoè aggiurnamenti minuri), cô scopu d’arrisòrviri li bug
attruvati.

Annullatu lu lanciu dâ release 1.1, ntisa comu virsioni cu funziunalitati
migghiurati, riligànnula a sìmprici "bug fix", la cumunitati di Mozilla
arrilassau lu 29 di nuvèmmiru 2005 la virsioni succissiva â 1.0, la 1.5, ca
ncòrpura nuvitati maiuri di chiddi c’avìanu statu chianificati nizziarmenti.

La nuvitati chiù mpurtanti è data dâ virsioni nova 1.8 dô muturi di rendering
Gecko. Comu spiegau ntô propiu blog Asa Dotzler, sviluppaturi notu di Mozilla
Foundation, tra la virsioni 1.7 (ntigrata ntê virsioni pricidenti di Firefox) e
la 1.8 di Gecko ci sunnu 16 misi di sviluppu: chistu abbastassi già, secunnu a
Dotzler, pi giustificari lu canciu di virsioni.

Ortri ô Gecko novu, Firefox 1.5 ncludi nu sistema arrinnuvatu pi l'aggiurnamentu
dô software e la gistioni di l’estenzioni, nu menù "Opzioni" prufunnamenti
riorganizzatu, lu supportu a lu standard gràficu vitturiali SVG e na suite di
strumenta pâ criazzioni dê nterfacci e appricazzioni client basati nta Firefox.

La roadmap di lu sviluppu di Firefox 2 (nomu n còdici Bon Echo, appoi
arrinuminatu Mozilla Firefox a pàrtiri dâ virsioni Beta 1) appi vari canciamenti
n cursu d'òpira. Arrilassaru la prima virsioni alpha lu 21 di marzu 2006, la
prima beta acchiana ô 12 di giugnettu mentri la release candidate ô 26 di
sittèmmiru.

Arrilassaru la virsioni finali lu 23 d’uttùviru 2006, na simana doppu lu lanciu
di Windows Internet Explorer 7, lu browser novu dâ Microsoft (cuncurrenti
principali), avvinutu lu 18 d’uttùviru e cunta, ntô situ ufficiali, chiù di 579
miliuna di download.

Mozilla Firefox 2 (basatu ntô muturi gràficu Gecko 1.8.1) prisenta nummirusi
nnuvazzioni e migghiuramenti rispettu â virsioni pricidenti, cu attinzioni
particulari versu la sicurizza e l'affidabbilitati. Li nuvitati principali
sunnu:

L'ùrtimu aggiurnamentu arrivau lu 18 di dicèmmiru 2008 câ virsioni 2.0.0.20,
doppu la quali Mozilla annunzau ca appoi nun vèninu arrilassati àutri
aggiurnamenti pi Firefox 2.0.

Lu sviluppu di Firefox 3 - nomu n còdici Paradisu Granni - accuminzau lu 13
d’austu 2005, quarchi misi prima di chiddu di Firefox 2 (ovveru ntô primu
trimestri 2006). La prima virsioni alpha acchiana ô 8 di dicèmmiru 2006, la
prima beta ô 20 di nuvèmmiru 2007 e la prima release candidate ô 16 di maiu
2008. Arrilassaru la virsioni finali lu 17 di giugnu di lu stissu annu, e ô 2 di
giugnettu 2008 cuntava 28 340 281 download.

Duranti lu sviluppu s’ammunziddaru nummirusi ritardi: nizziarmenti, nfatti,
l’arrilassata dâ virsioni finali era privista pô nuvèmmiru dô 2007.

Mozilla Firefox 3, già a pàrtiri dâ prima virsioni alpha, nun supporta chiù li
sistemi opirativi Windows 95, 98, Me e NT 4 (a càusa dâ ntroduzzioni dâ
libbrarìa gràfica Cairo 2D), e mprimenta la virsioni nova 1.9 dô muturi gràficu
Gecko; ntâ virsioni pô sistema opirativu Mac OS X ntroduceru na nterfaccia
gràfica basata nta Cocoa ô postu di Carbon. Sequi n’elencu dê nuvitati maiuri ca
ntroduceru ntâ terza major release dô browser pupulari:

Rinneru dispunìbbili l'ùrtimu aggiurnamentu lu 30 di marzu 2010 câ virsioni
3.0.19, doppu la quali Mozilla annunzau ca appoi nun vèninu arrilassati àutri
aggiurnamenti pi Firefox 3.0.

Arrilassaru la prima virsioni alpha di Mozilla Firefox 3.5, natu nizziarmenti cô
nomu di Firefox 3.1, lu 28 di giugnettu 2008, la prima beta lu 14 d’uttùviru e
la prima release candidate lu 16 di giugnu 2009. La virsioni difinitiva vinni
pubbricata lu 30 di giugnu 2009.

Cu l'arrivu dâ virsioni nova di Mozilla Firefox li download supiraru la quota
d’un miliardu (109).

Rinneru dispunìbbili l'ùrtimu aggiurnamentu lu 28 d’aprili 2011 câ virsioni
3.5.19, doppu la quali Mozilla annunzau ca appoi nun vèninu arrilassati àutri
aggiurnamenti pi Firefox 3.5.

Rinneru dispunìbbili li primi virsioni di test di Firefox 3.2 ntê server dâ
Mozilla lu 2 di dicèmmiru 2008. Doppu ca la virsioni 3.1 canciau nomu n 3.5,
macari la 3.2 vinni di cunziquenza arrinuminata n 3.6. Arrilassaru la prima
virsioni alpha lu 7 d’austu 2009, la prima beta lu 30 d’uttùviru, la prima
release candidate l'8 di jinnaru 2010 e la virsioni finali lu 21 di jinnaru.

Câ virsioni 3.6.4, veni ntroduciuta l'esicuzzioni siparata dê plug-in (addon):
Firefox, nta sta manera, gistisci li plug-in tràmiti nu prucessu siparatu.
Chistu pirmetti ô browser di Mozilla di funziunari cu dui prucessi siparati,
tinennu quinni plug-in comu Flash Player, QuickTime, ecc. siparati dô navigaturi
e evitannu, dunca, ca lu bloccu evintuali di nu cumpunenti agghiuntivu poti
mpricari midemma lu browser (p’esempiu, siddu Flash Player va n crash mentri si
guarda nu vìdeu nta YouTube, si ferma lu vìdeu ma nun si blocca lu browser).

Già ntô 2007 Brendan Eich, capu dô team tècnicu Mozilla, annunzava dê chiani pi
Firefox 4. Dô 20 di frivaru ô 13 di maiu 2008 arrilassaru arcuni build
priliminari. Succissivamenti (dô 14 di maiu) tali build vìnniru arrinuminati cô
nomu di Firefox 3.1 (Mozilla 1.9.1). La prima virsioni beta acchiana ô 6 di
giugnettu 2010. A frivaru 2011 lu product manager di Firefox, Mike Beltzner,
annunzau la ntinzioni d’arrilassari li virsioni 4, 5, 6, 7 e 8 dô browser ntra
la fini di l'annu. La virsioni stàbbili di Firefox 4 l’arrilassaru lu 22 di
marzu 2011. È basatu ntô muturi di rendering Gecko 2.0. Li nuvitati principali
rispettu ê virsioni pricidenti sunnu lu rinnuvamentu tutali dâ nterfaccia
gràfica, cu l'eliminazzioni dê finestri di diàlugu e la scumparsa dê menù di li
strumenta, sustituitu d’un sulu pulsanti di raggruppamentu dê funzioni (stu
canciamentu è pridifinitu nta Windows Vista e 7, mentri nta Windows XP e Linux
va attivatu manuarmenti), nu cumpilaturi Javascript novu chiù viloci dinuminatu
Jaegermonkey e nu support maiuri d l'HTML5 e l'utilizzu di nu prucessu siparatu
(dinuminatu plugin-container) p’ogni plugin.

Secunnu la scheda tècnica furnita ntô situ Mozilla, Firefox 4.0 è 6 voti chiù
viloci di Firefox 3.6, juncennu ntô test v8 nu punteggiu di 5189. Firefox 4 e
succissivi ottèninu lu punteggiu di 100/100 ntê test Acid 3.

Lu sviluppu di Firefox 5 accuminzau sùbbitu doppu la nisciuta di Firefox 4 e già
dô 20 di maiu 2011 addivintaru dispunìbbili li primi beta di Firefox 5, appoi
arrilassatu n virsioni difinitiva lu 21 di giugnu 2011. Sta virsioni supporta
l’animazzioni CSS, e vanta nu megghiu rispettu di li standard HTML 5, MathML,
SMIL, XHR, na megghia gistioni di l'oggettu canvas, na megghia gistioni dâ
mimoria e megghi pristazzioni n JavaScript. Arripusizziunaru macari l'opzioni Do
Not Track, spustànnula dâ sizzioni "Avanzati" â sizzioni "Privacy" e migghiuraru
la sicurizza dê cuntinuti n WebGL. Pi quantu riguarda la virsioni Linux, Firefox
5 furnisci na megghia ntigrazzioni cô sistema opirativu. Na nuvitati di Firefox
5 è ca tali virsioni accuminzau la tècnica Mozilla dô "Rapid Release", ovveru di
l’arrilassari virsioni novi a rìttimu sirratu, circa una ogni dui misi. Tali
tècnica è utilizzata midemma oggi e pari aviri successu ntô pùbbricu, puru siddu
quarcunu nun apprezza li "Rapid Release" pê picca diffirenzi visìbbili a utenti
picca sperti.

Comu privistu dô ciclu di sviluppu novu, arrilassaru li primi virsioni di test
di Firefox 6 (chiamati Nightly) sùbbitu doppu ca Firefox 5 trasìu ntô canali
aurora (nu stadiu di sviluppu a mitati tra n'alpha e na beta). La prima virsioni
beta niscìu n cuntimpurània câ nisciuta di Firefox 5, lu 21 di giugnu 2011, e la
virsioni difinitiva niscìu lu 16 d’austu 2011. Li nuvitati ntâ nterfaccia
riguàrdanu sulamenti la barra dê nnirizzi, unni veni ora misu n evidenza lu
duminiu dô situ ca si sta visitannu. N'àutru canciamentu minuri pi quantu
riguarda la nterfaccia è lu migghiuramentu di l'aspettu dô site identity block.
Migghiuraru appoi la cumpatibbilitati chê principali standard web, comu l'HTML5,
cu l'agghiunta di l'elementu <progress> e dê server-sent events. Arriduceru lu
tempu d’abbìu dô prugramma usannu panurama, agghiunciuti nu menù pê sviluppatura
web, unni sunnu riuniti tutti li strumenta di sviluppu, e agghiunceru lu
scratchpad, strumentu ùtili pi tistari còdici javascript.

Arrilassaru Firefox 7 lu 27 di sittèmmiru 2011. L'obbiettivu principali di sta
virsioni è minimizzari lu cunzumu di mimoria RAM, cu na riduzzioni dô 20-30% e
nta arcuni casi puru dô 50%, grazzi ô pruggettu MemShrink, lanciatu di Mozilla
ntô primu quatrimestri dô 2011. Firefox 7 porta cu iddu macari nu backend novu
pô rendering di l’opirazzioni ntô tag HTML5 <canvas> ntê sistemi opirativi
Microsoft Windows. Di sta virsioni, nortri, Firefox sync sincrunizza quasi
stantaniamenti li canciamenti appurtati a nzignalibbra e password. Pi quantu
riguarda la nterfaccia utenti, si pò nutari c’ammucciaru lu prifissu http:// dâ
barra dê nnirizzi; va arricurdatu ca siddu si tagghia o copia (pi nteru) nu
nnirizzu dâ barra, lu prifissu è nclusu. Agghiunceru midemma lu supportu pâ
prupitati CSS text-overflow: ellipsis e la spicìfica Web Timinge è migghiuraru
lu supportu ô MathML; lu protucollu WebSocket passa dâ virsioni 7 â 8.
Ntroduceru nortri la pussibbilitati, disabbilitata di default, di mannari dati
anònimi supra li pristazzioni di Firefox pi migghiuràrinni li virsioni futuri,
chiamata Telemetry.

Arrilassaru Firefox 8 l'8 di nuvèmmiru 2011. Lu browser novu ìntigra tanti
nuvitati, tra li quali spicca principarmenti nu sistema novu pâ gistioni di
l’add-on di terzi parti, ca sunnu disabbilitati di default. Ô primu abbìu veni
appoi addumannatu di scègghiri quali add-on si vonnu mantèniri e quali no. Sta
virsioni ìntigra midemma Twitter ntâ barra di ricerca, ma sulu nta arcuni
lingui. Nzireru, nortri, n'opzioni pi carricari schedi sulu quannu silizziunati,
migghiurannu li tempi d’abbìu quannu vèninu ripristinati. Migghiuraru macari la
gistioni dâ mimoria n prisenza dê tag <audio> e <video>. Firefox 8 agghiunci
nortri lu supportu â ticnoluggìa CORS pi WebGL, ê context menu n HTML5 e â
prupitati insertAdjacentHTML. Nfini offri nu migghiuramentu ô supportu dô
protucollu WebSocket e â prupitati CSS hyphen pi diversi linguaggi.

Arrilassaru Firefox 9 lu 21 di dicèmmiru 2011. Lu ntrèppiti Javascript di
Firefox 9 ìntigra na funziunalitati di Type inference, ca pirmetti di
vilucizzari lu carricamentu di siti cu tantu còdici JavaScript dô 20 nzinu ô 30
piccentu. Lu còdici veni ottimizzatu pô tipu di dati ca n’oggettu cunteni
duranti l'esicuzzioni, cosa nun privista dâ sintassi Javascript. La virsioni pi
Mac OS X pirmetti la navigazzioni cu lu swipe (muvimentu latirali) a dui jìdita
ntô trackpad e prisenta na ntigrazzioni chiù prufunna dô tema cu Mac OS X Lion.
Appoi ntroduceru la prupitati CSS font-stretch e migghiuraru lu supportu â
prupitati ricentimenti ntroduciuta (nta Firefox)text-overflow. Nortri
migghiuraru lu supportu cu HTML5, MathML e CSS.

Arrilassaru Firefox 10 lu 31 di jinnaru 2012. Rispettu â virsioni pricidenti, li
canciamenti ntroduciuti nta Firefox 10 sunnu dicisamenti chiù significativi.
L'ùnicu canciamentu "estèticu" è rapprisintatu dâ scumparsa dô pulsanti pi
l’avanzamentu ntê pàggini web ca, n rialitati, resta ammucciatu nzinu a chi nun
si nn’havi effittivamenti bisognu (ovveru nzinu a quannu nun si torna ntâ
pàggina già visitata). Dô puntu di vista dê canciamenti nterni si signalìa n
particulari la ntroduzzioni, accamora parziali, di nu sistema
d’autu-aggiurnamentu pi l'appricazzioni. Sempri riguardu l’update, l’estenzioni
o l’add-ons ca nun sunnu cumpatìbbili câ virsioni nova sunnu disabbilitati n
autumàticu. N parallelu â nisciuta di FF10, Mozilla arrilassau puru na virsioni
particulari dô software targata "Extended Support Release"; A carattirizzari sta
virsioni "ESR" è supratuttu lu ciclu di vita assai chiù longu dê virsioni
standard. Siddu pi st'ùrtimi oramai Mozilla arrilassa na release nova ogni 6
simani, pi l’ESR l'aggiurnamentu avvinissi ogni 54 simani. Macari la fasi di
tranzizzioni tra dui virsioni Extended avveni cu gradualitati maiuri garantennu
â release vecchia 12 simani di supportu doppu lu lanciu dâ virsioni nova. La
mutivazzioni c’ammuttau Mozilla a criari sta virsioni è di ricircari ntê
prubbremi ca curperu l’azziendi mpussibbilitati di l'aggiurnari lu software ogni
6 simani. Nortri, nun menu prioccupanti, era la difficurtati di li sviluppatura
a aggiurnari assiduamenti l’add-on. Pi quantu riguarda lu supportu ê varii
piattaformi, la funnazzioni dicidìu d’abbannunari chiddu pi Windows XP SP 1 e pi
Windows 2000, chistu a càusa di l'aduzzioni di Visual Studio 2010 nta lu
sviluppu dê Release futuri di Firefox. Tuttu chistu si traduci nta na crisciuta
dê performance, grazzi a l'alliggirimentu dô còdici surgenti. Tra li nuvitati,
nortri, agghiunceru lu supportu a l‘API pô Full Screen pê Web App e â
ticnoluggìa CSS3 3D Transform. Ntroduciutu midemma l'Anti-Aliasing pô WebGL,
curriggiuti tanti Bug, migghiuratu lu cunzumu di RAM, migghiuratu lu scurrimentu
cô cursuri. Ora è puru pussìbbili visualizzari li statìstichi ntê vìdeu HTML5 e
migghiuraru appoi la sincrunizzazzioni di Firefox Sync.

Arrilassaru Firefox 11 lu 14 di marzu 2012. La virsioni nova dô browser dibbutta
cu strumenta novi di sviluppu, la sincrunìa di l’estenzioni e na suluzzioni pi
pirmèttiri na migrazzioni chiù sìmprici a l‘utenti Chrome. Ampliaru nortri li
funziunalitati di Firefox Sync pi cunzèntiri a l’utenti di sincrunizzari
l’add-on. Ntroduceru Page Inspector 3d View ch’è nu strumentu putenti di layout
visivu prisenti sulu nta Firefox basatu nta WebGL.

Dâ virsioni 4 di Firefox, Mozilla dicidìu d’arrilassari na virsioni nova ogni
sei simani, dividennu lu sviluppu nta tri fasi: attuarmenti, Firefox 13 è
nzirutu ntô ramu di sviluppu "Aurora", ca servi a stabbilizzari li nuvitati n
arrivu dô ramu chiù nstàbbili, chiamatu "Nightly" (a oi Firefox 14), pi
l’arrilassata dê virsioni ntô ramu "Beta" (Firefox 12). Na lista dê
funziunalitati, attuarmenti n vìa di sviluppu, ca vèninu appoi nclusi ntê
virsioni pròssimi di Firefox è dispunìbbili ntâ wiki dâ Mozilla.

Arrilassaru la prima virsioni di Firefox Mobile lu 28 di jinnaru 2010,
cumpatìbbili cu dispusitivi Nokia Maemo.

Arrilassaru la secunna virsioni (nummirata 4.0 p’unifurmitati câ virsioni
desktop) lu 29 di marzu 2011, e è cumpatìbbili ortri ca cu Maemo macari cô
sistema opirativu Android.

Arrilassaru la terza virsioni (Firefox 5.0) lu 21 di giugnu 2011, n
cuntimpurània â nisciuta di Firefox 5.0 pi desktop.

Arrilassaru li virsioni succissivi, comu la 5, n cuntimpurània câ contraparti
desktop. Lu pùbbricu addumanna discretamenti li virsioni pi iOS e Nokia Symbian
ma attròvanu prubbremi di fattibbilitati tècnica.

Spread Firefox (diffondi Firefox), spissu accurzatu nta SFX, è nu situ web,
criatu cu software Drupal, ca si pò jùnciri ô nnirizzu www.spreadfirefox.com ca
ci havi lu scopu di fari canùsciri Mozilla Firefox tra l’utenti dâ riti. Lu team
dô situ è cumpostu di Blake Ross, co-funnaturi dô pruggettu Firefox, Asa
Dotzler, Rafael Ebron, Ian Hayward e midemma Jamey Boje.

Ntê primi tempi lu situ, ortri a ospitari nutizzi e blog, era addutatu, ntâ
pàggina principali, di nu cuntaturi ca nnicava, apprussimativamenti, lu nùmmiru
dê download effittuati dô browser. Ntô giugnu dô 2004 lu situ appi un primu
attaccu nfurmàticu, di parti d’un cracker, e nta l'uttùviru, quannu lu browser
stava arrivannu a quota 100 miliuna di download, lu curperu di novu. La simana
succissiva supirau ddu traguardu. Doppu aviri junciutu stu nùmmiru di download,
livaru lu counter dâ pàggina principali, ma nun sparsi dô tuttu e funziona
ancora tràmiti tool esterni. Doppu l’arrilassata dâ terza virsioni dô browser di
Mozilla mìsiru arrè lu counter ntô situ.

Ntô dicèmmiru 2004, SpreadFirefox crea Firefox Flicks, nu situ ca cogghi vìdeu
pubbricitari di Firefox rializzati di l’utenti di Firefox e metti n paliu dê
premi, ca vèninu assignati ê vincitura dô cuncursu di na giurìa appòsita. Lu
cuncursu durau dô 21 di dicèmmiru 2004 ô 14 d’aprili 2005. Annunzaru li
vincitura dô cuncursu lu 27 d’aprili 2006.

AOL (America On Line), azzienda ca nzinu ô 2005 finanziava lu pruggettu Mozilla,
annunzau ca l'ùrtima virsioni di Netscape Navigator, prisintata lu 19 di maiu
2005 cô nomu di Netscape 8, fa usu dô còdici di Firefox comu propiu funnamentu.

Flock è nu browser pi gistiri cuntinuti di Social network n manera simprificata,
cumpretamenti basatu nta Firefox.

Li sviluppatura di Debian GNU/Linux, nun cunnividennu li scigghiuti dô team di
Mozilla ca ponnu ristrizzioni ntô nomu e ntô logu dê software (benchì lu còdici
nteru è open source), dicideru di criari nu fork dâ suite ntera. Arrinuminaru
Firefox cô nomu IceWeasel, e cu stu nomu è dispunìbbili ntê repository di
Debian.

IceWeasel era midemma lu nomu dô browser ufficiali dô Pruggettu GNU, sempri fork
di Firefox, câ diffirenza ca nun ci havi bisognu dâ nstallazzioni di cumpunenti
agghiuntivi nun lìbbiri (p’esempiu, utilizza Gnash ô postu di Adobe Flash
Player). Tali browser pirò canciau nomu n GNU IceCat pi nun ginirari cunfusioni
cô browser di Debian.

Ci sunnu diversi pruggetti cullijati cu Firefox. Lu primu è Mozilla Thunderbird,
lu prugramma pi l’utenti ca vonnu cunzurtari la propia posta e vonnu lèggiri e
scrìviri ntê gruppi di discussioni. Esisti appoi Mozilla Sunbird,
n'appricazzioni pâ gistioni di calinnari.

Secunnu la sucitati Xiti, ntôn sunnaggiu effittuatu a marzu 2008, la diffusioni
di Firefox criscìu nutevurmenti, suprattuttu n Europa unni la diffusioni media è
attistata ô 28,8% (+0,8% rispettu a dicèmmiru 2007) e n Ociania unni s’attesta
attornu ô 31,2%. Li dati vìdinu na diffusioni granni (ortri lu 40%) n Finlannia
(45,9%), n Pulonia (44,0%) e n Sluvenia (43,7%).

Rèstanu fideli a Internet Explorer suprattuttu paisi comu Ucraina (15,2%), Paisi
Vasci (16,4%) e Mònacu (18,1%) unni Firefox s’attesta a na pircintuali dô 15-20%
circa.

La diffusioni n Italia s’attesta attornu ô 22,1% (+0,4% rispettu a dicèmmiru
2007).

A uttùviru 2009 Internet Explorer si porta ô 65,7% di quota di mircatu, lu
mìnimu stòricu di quannu Net Applications stila li sò statìstichi, Firefox pesa
pô 23,8 piccentu dô mircatu e Safari pô 4,2 (quasi tuttu lucalizzatu tra
l’utenti Mac). Sèquinu Google Chrome (3,2) e Opera (2,2).

A dicèmmiru 2009 Net Applications, cunferma ô cumannu dâ classìfica dê browser
chiù utilizzati Internet Explorer, cu nu share dô 62,69%, siquitu di Firefox, cô
24,61%, mentri lu terzu postu spetta a Chrome, acchianatu ô 4,63%. Quartu è
Safari, cô 4,46%, quintu Opera, ô 2,4%. A fini maiu 2010 l'utilizzu di Firefox
3.6 a liveddu europeu è alliniatu a chiddu d’Internet Explorer 8, ô primu postu
cu circa 27%. Ntô cunfrontu tra tutti li virsioni mmeci, Internet Explorer, puru
siddu n calata, resta lu chiù diffusu cô 43%, davanti a Firefox stàbbili ntornu
ô 38,5% e Google Chrome n crisciuta forti forti, passatu dô 7,5% ô 9% n deci
simani.

Secunnu StatCounter, a dicèmmiru 2010 l'usu di Firefox n Europa supirau chiddu
d’Internet Explorer. IE si ferma nfatti ô 37,52% mentri Firefox resta abbastanti
stàbbili, cô 38,11%. Google Chrome cuntìnua a guadagnari punti pircintuali,
juncennu lu 14,58%. A l’accuminzata di giugnu 2011, la genti scarricau Firefox 4
circa 226 miliuna di voti.



https://scn.wikipedia.org/wiki/Lussimburgu

Lu Lussimburgu , ufficialmenti Granducatu di Lussimburgu (Lussimburghisi:
Groussherzogtum Lëtzebuerg, Francisi: Grand-Duché de Luxembourg, tidiscu:
Großherzogtum Luxemburg), è nu statu di l'Europa Norduccidintali. Cunfina cu la
Girmania a est, cu la Francia a sud e cu lu Belgiu a ovest. Capitali è
Lussemburgu.

Lu tirritoriu nun tenadi sbocchi allu mari, è formatu de riggioni. A nord u
cosidettu Eisiling (o Ösling), colligatu cullu Massiccio di l'Ardenne, chistu è
la parti chiù elevata du paisi (ntà media 400-500 m.s.m), coperta de boschi e de
brughiere. A chissu segue n'area ccò pendii collinosi nterrotti de ripite
scarpati e, a sud, u Gutland (paisi buanu9, compostu de chianuri lievimenti
ondulati e da valli grandi. U vlima è continintali ccò staggioni frische e
nviarni friddi.

Prima do 1900 u paisi ere scarsamenti popolatu, erano chiuù o menu 200.000
abbitanti, ma cu u sviluppu di l'industrie arrivarunu tanti autri europei
(italiani, spagnoli, portoghesi, francesi, tedeschi, polacchi e via di seguito)
e già u 1930 eranu già 300.000, mo' l'abbitanti sunu 459.000 (2006). I
forastiari sunu 1/3 da popolazzioni totali, a popolazzioni urbana è du 90%, si
parle francisi e tidiscu ntà l'uffici, ma do 1984 na legge ha ammessu puru
lussimburghisi cumu lingua ufficiali. Quasi tutti i lussimburghisi su cattolici.
E' lu paisi chiù riccu e chiù alfabetizzatu all munnu.

A partiri do 1878 l'economia lussimburghisa ha 'cumininciatu a passare di
prevalentimenti agricola a industriali. Nascirono li primi industrie, chilla
mitallurgica, di minerali (ancora attiva mo'), pe pua passari nell'anni 70 du XX
seculu allu settori finanziariu e di banche, diveniandu u paise chiù riccu du
munnu. L'agricultura è puru varia: vite, patati, arberi de frutta, orzu, rose),
de nun trascurari l'allevamentu sia chillu bovinu e chillu suinu, cu ricchi
pasculi e tecniche d'allevamentu moderne e avanzati. sino allu 2002 c'ere u
francu lussimburghisu, sostiuitu i l'euru.

U Nucliu territoriale du Lussimburgu ha 'cuminciatu a si fari versu u 970 cumu
possedimentu de Sigefredo I di Bigdau u quali dominave li territori ca facivanu
capu allu castellu de Lützelburg. Ccò l'estinzione da dinastia e Sigefredo, u
Lussimburgu passò ntò 1136 alli conti du Namur, pua pe via femminili alli duchi
di Limburgu. Cedutu ntò 1313 allu conte Enricu IV (diventato mperaturi cume
Enricu VII) allu figliu Giuvannu de Boemia, diventò sempre ciù grandi, pua
quando Carlu IV mperaturi u passò allu fratu Venceslau diventò ducatu. Nto XV
seculu passo alli duchi di Borgogna, nto 1555 passò a Filippu II de Spagna
(discendenti di duchi). Tra u '600 e u '700 cuntinuave a essere contesu tra
Francia, Spagna e Imperu. Allu Congressu di Vienna (1815) diventò granducatu
autonomo sutta Re Guglielmu I di Paisi Vasci, pua passò a Guglielmo II e a
Guglielmu III. nto 1890 muartu Guglielmu III, pe la legge salica u Granducatu
passò a Adolfu I di Nassau, pua allu figliu Guglielmu IV. Invasu nta tutte e dua
guerre, ntò 1948 rinunciò alla neutralità e divenne membru da NATO (1949), CECA
(1951). Ntò 1964 Carlotta abdiche pe lu figliu Giuvannu di Borbone-Parma, nta
l'anni successivi u paise crebbe in ecomomia e prestigiu, puru pe quantu
riguarde l'Unioni Europea, ca difatti ospite alcune sedi importanti. Ntò 2000
Giuvannu abdiche in favori du figlu Enricu, nti primi anni do XXI seculu u
Lussemburgu ha continuatu a rivestire nu ruolu importanti sia a livello politico
ca fiscali.



https://scn.wikipedia.org/wiki/J%C3%B2cura_Ol%C3%ACmpici

Li Jochi Ulìmpici sunnu n'eventu spurtivu ca si fa ogni quattru anni e ca
cunsisti nni la dìsputa di gari e turnii di li diffirenti disciprini spurtivi
ntra li megghiu attilleti e squatri di lu munnu.

Li Jochi Ulìmpici, sunnu canusciuti videmma comu l'Ulimpiadi, ca nun si havi a
cunfunniri cu l'«Olimpiade». St'ùrtima ìnnica lu piriudu di tempu di quattru
anni ntra n'edizzioni dî Jochi Ulìmpici e la succissiva.

Lu nomu Jochi Ulìmpici vinni scigghiutu p'arricurdari li jochi ca si facìanu ntâ
Grecia antica appressu la citati di Olìmpia, nnî quali participàvanu li megghiu
atleti greci.

Lu baruni Pierre De Coubertin â fini dû sèculu XIX àppi l'idìa d'urganizzari li
jochi sìmili a chiddi di l'antica Grecia, e dunca escludìu la participazzioni di
attilleti di sessu fimminili. La prima Ulimpiadi di l'èbbica muderna abbinni a
Ateni ntô 1896. A cuminzari dû 1924, vìnniru istituiti videmma li Jochi Ulìmpici
mmirnali spicìfici pî sport mmirnali. A cuminzari dû 1994 l'edizzioni mmirnali
nun si teni cchiù nnû stissu annu di l'edizzioni estivi ma, nfatti, dui anni
doppu di chidda.

La bannera ulìmpica raffiura 5 aneddi ntrizzati n campu jancu. La cumminazzioni
di sti sei culura simmuleggia tutti li nazzioni, mentri lu ntrizzu dî aneddi
rapprisenta l'univirsalitati dû spìrtu olìmpicu. Comu afferma lu stissu CIO, è
sgarratu crìdiri ca lu culuri d'ogni aneddu avissi a rapprisintari nu
ditirminatu cuntinenti.

Lu muttu ulìmpicu è Citius, altius, fortius, ovveru "Cchiù lestu, cchiù àutu,
cchiù forti"

L'urìggini di li antichi Jochi Ulìmpici si pirdìu nnû tempu, puru siddu asìstunu
assai liggenni supra li sò urìggini. La prima riggistrazzioni scritta di la
cilibbrazzioni dî jochi nni Olìmpia è di l'annu 776 a.C., puru si cirtamenti
chissa nun fu la prima uccasioni nta cui si tènniru. Li jochi èranu
essinzialmenti na manifistazzioni lucali, e nizzialmenti sulu na gara vinìa
disputata, lu stadion. Succissivamenti àutri sport si junceru â cursa e li jochi
agghicaru a cumprènniri li siquenti gari:

Di ddu mumentu li jochi addivèntanu araciu araciu sempri cchiù mpurtanti nta
tutta la Grecia antica, juncennu l'àpici ntô VI e ntô sèculu V a.C.. L'Ulimpiadi
avìanu videmma na mpurtanza riliggiusa, n quantu si facìanu nn'anuri di Zeus, dû
quali na enormi statua s'attruvava n Olìmpia.

La participazzioni era risirvata ê greci lìbbiri ca putìanu vantari avi greci.
La niccissitati d'addidicari assai tempu a l'allinamenti cumpurtava ca sulu
chiddi dî classi cchiù ricchi putìanu participàri. Li jochi pirderu gradualmenti
mpurtanza cu l'aumintari dû putiri rumanu nnâ Grecia. Quannu lu cristianesimu
addivintò la riliggiuni ufficiali dû Mperu Rumanu, li Jochi Ulìmpici vìnniru
viduti comu na festa "pagana", e ntô 393, lu mpiraturi Tiudosiu I li pruibbìu,
punennu fini a na storia durata 1000 anni. Dî Jochi Ulìmpici di l'antichitati li
fìmmini èranu cumpritamenti esclusi.

Ntô sèculu XVII na festa spurtiva ca pigghiò lu nomu di l'Ulimpiadi si tinìa ntâ
Ngriterra. Nnî sèculi siquenti eventi sìmili vìnniru organizzati nnâ Francia e
nnâ Grecia, ma si trattàva di manifistazzioni di na scala nica e sicuramenti
senza èssiri ntirnazziunali. Lu ntiressi nnâ rinàscita dî Jochi Ulìmpici abbinni
quannu li ruini di l'antica Olìmpia vìnniru scupruti dî archeòloggi tudischi ntâ
mitati dû sèculu XIX.

Cuntimpuraniamenti un baruni francisi, Pierre de Coubertin, circava na
spiegazzioni â scunfitta francisi nnâ guerra francu-prussiana (1870 - 1871). Si
cunchiudìu ca li francisi nun avìanu ricivutu n'aducazzioni fìsica sufficenti, e
si mpignò pi migghiuràrila. De Coubertin vulìa puru attruvari un modu di
abbicinari li nazzioni, di pirmèttiri ê picciotti dû munnu di luttari ntôn campu
spurtivu, chiuttostu chi nni na guerra. E la rinasciuta dî Jochi Ulìmpici
addummò la spiranza d'agghicari a st'ubbettivu.

Dî 245 participanti pruvinenti di 15 nazziuni dâ prima edizzioni ntô 1896, li
Jochi Ulìmpici hannu crisciutu nzinu a supirari li 10.500 atleti agghicati di
200 paisi diversi ê Olimpiadi dû 2000 a Sydney.

Nzèmmula chî Munniali di calciu, l'Ulimpiadi rapprisintanu l'eventu cchiù granni
dû munnu. A Sydney cc'èranu prisenti chiossai di 16.000 addetti dâ stampa e dâ
televisioni, e si stima ca 3,8 miliarda di pirsuni vìttiru l'Ulimpiadi nnâ
televisioni.

Facirmenti lu sìmmulu cchiù canusciutu sunnu li cincu cìrculi. Sti aneddi
ntrizzati rapprisèntanu l'unitati dî cincu cuntinenti, mentri li cincu culura
(blu, giarnu, niuru, virdi, russu) foru scigghiuti picchì vennu utilizzati n
pràtica in tutti li banneri dû munnu. Li cincu cìrculi cumpàrinu puru supra a
bannera olìmpica, ca veni jisata a ogni edizzioni dî jochi.

Lu muttu olìmpicu ufficiali è "Citius, Altius, Fortius", na sprissioni latina
chi signìfica "cchiù lestu, cchiù àutu, cchiù forti". La frasi la usaru pâ prima
vota n uccasioni di li Olimpiadi dû 1924 di Pariggi.

La ciamma olìmpica s'adduma a Olimpia e si porta pi menzu di na staffetta di
tedòfuri nzinu a la citati ca òspita li Jochi, unni veni usata pi addumari lu
braceri ulìmpicu, duranti la cirimonia d'apirtura. La ciamma ulìmpica annanfa
ntô braceri pi tutta la durata di l'Ulimpiadi, e veni astutata duranti la
cirimonia di chiusura.

S'accuminza di la sfilata dî paisi participanti, cu l'atleti ca màrcianu ntô
stadiu spartuti pi nazzioni. Li paisi sfìlanu secunnu l'òrdini alfabbèticu, cu
l'accizzioni dû paisi uspitanti, ca trasi pi ùrtimu nta lu stadiu. Ogni
dilijazzioni nazziunali è priciduta di n'alferi cu la bannera dû sò paisi. Fari
lu portabannera di la propia nazzioni a l'Ulimpiadi è cunzidiratu nu granni
unuri e spissu stu rolu veni assignatu a unu di l'atleti cchiù rapprisintativi.
Ô tèrmini di la sfilata, lu capu di statu dû paisi urganizzaturi grapi
furmarmenti l'Ulimpiadi.

Successivamenti, si sona l'innu olìmpicu e si jisa la bannera ulìmpica. Quinni
agghica lu mumentu di la trasuta nta lu stadiu di la torcia cu la ciamma
ulìmpica, doppu la longa staffetta ca nta li misi pricidenti la purtò di Olimpia
a la sedi di li Jochi. La torcia dâ ciamma ulìmpica si usa p'addumari lu focu
ulìmpicu c'abbrucia pi tutta la durata dî jochi. Ô stissu tempu vennu libbirati
li palummi janchi, sìmmulu di paci.

Sparti di l'elimenti tradizziunali, lu prugramma dâ cirimonia di apirtura di
sòlitu prividi videmma na parti artìstica chî balli e canti spirati dû folklori
e dâ storia dû paisi uspitanti.

Ê Olimpiadi dû 2000 cc'èranu prisenti 28 disciplini spurtivi, secunnu la
classificazzioni aduttata dû CIO. Dunca abbisogna tèniri prisenti ca a voti
cchiù sport vennu raggruppati sutta lu stissu nomu (p'asempiu, ntô natari sunnu
cumpresi puru li tuffi). Sulu 5 sport hannu sempri statu prisenti ê Olimpiadi
nzinu dû 1896: attillètica liggera, ciclismu, schirmiari, ginnàstica e natari. A
sta lista si pò junciri lu canuttaggiu, ca era n prugramma ntô 1896, ma li gari
furu annullati a causa dû malutempu.

Nni l'Ulimpiadi mmirnali sunnu attuarmenti 7 li disciplini spurtivi. Sci di
funnu, pattinaggiu di fiura, hockey supra ghiacciu, cumminata nòrdica, sautu chî
sci e pattinaggiu di vilucitati hannu sempri statu prisenti nnî prugrammi di
l'Ulimpiadi mmirnali.

Nni l'ùrtimi anni lu CIO havi junciutu novi sport ntô prugramma ulìmpicu, ntra
cui lu snowboard e lu beach volley. Di lu 1920 n avanti, nudda disciplina havi
mai statu livata dû prugramma ulìmpicu, ma datu unni sunnu già agghicati n
tèrmini di grannizza, lu CIO s'arrisirbò la pussibbilitati d'escludiri arcuni
sport doppu lu 2004.

Nzinu ô 1992 ê Olimpiadi attruvàvanu postu videmma li "sport dimustrativi". Li
gari di sti disciplini nun facìanu parti dû cuntu dî midagghi ufficiali. Spissu
si trattava di sport assai pupulari ntô paisi uspitanti, ma picca nutati a
liveddu munniali.

Sta classifica teni cuntu dî risultati di l'Ulimpiadi dû 1906, dunni Ray Ewry
vincìu dui midagghî d'oru. Ddi Jochi nun vennu pirò arricanusciuti dâ
crunuluggìa ufficiali di l'Olimpiadi; sinza sti midagghî, Ray Ewry si ferma a
quota 8.



https://scn.wikipedia.org/wiki/GNU_Licenza_L%C3%ACbbira_di_Ducumentazzioni

A GNU Licenza Lìbbira di Ducumentazzioni (GFDL) eni na licenza pi lu cuntinutu
apertu. Eni statu criatu di la Fundazzioni pi lu Software Lìbbiru o "Free
Software Foundation (FSF) nta lingua angrisi pi lu pruggettu GNU. Inizzialmenti
vinni criata pi utilizzarila cu la ducumintazzioni di software, ma puoi
s'addunarru ca putìa ssiri usata cu autri tipi di travagghiu uremma.

Comu licenza "copyright", lu GFDL eni nu tipu particulari di cuntrattu tra lu
criaturi di travagghiu copyrightabbili (comu a nu libbru, n'articulu
d'inciclupidia, nu quatru, o nu spartitu di musica) e chiunqui autri vulissi
utilizzàrilu. A GFDL eni cunzidirata "copyleft" picchini a licenza eni pinzata
pi ssiri facili pi chiunqui di ssiri utilizzata e riutilizzata lu travagghiu
copyleftatu e non pi rendiri l'utilizzu ristrettu.

Si lu travagghiu copyrightabbili eni rilasciatu sutta a GFDL, lu criaturi di lu
travagghiu sta dichiarannu ca chiunqui po riprudurri, distribbuiri, o mudificari
lu travagghiu vasta ca segunu n'unziemi di specifichi richiesti nta a GFDL.
(Propriu picchin a licenza s'"arripruduci" e arrista cu lu travagghiu, chissu
alli voti veni ciamatu "licenza virali").



https://scn.wikipedia.org/wiki/Chiesa_Catt%C3%B2lica_Rumana

La Chiesa Cattòlica Rumana è na organizzazzioni riliggiusa chi si pruponi di
diffùnniri lu missaggiu, li pricetti, e li raccumannazzioni di vita, secunnu la
riliggiuni cristiana.

Ntra tutti l'organizzazioni chi si òccupunu di la diffusioni di la riliggiuni
cristiana, la Chiesa Cattòlica Rumana è chidda chi havi cchiù adepti. Àutri
cunfissioni cristiani, comu lu prutestantesimu, lu Cristianesimu ortodossu, si
sipararu dâ chiesa cattòlica rumana â èpochi stòrichi diversi e pi mutivi
dottrinali duvuti a diffirenzi di punti di vista dâ girarchìa di l'èbbica nta
l'interpretazzioni dû messaggiu di Gesù Cristu.

Lu seggiu di la Chiesa Cattòlica Rumana si trova a Roma, ntâ cità dû Vaticanu, e
l'organizzazioni geràrchica fa capu â figura dû Papa, chi attualmenti è Papa
Franciscu. A carica di Papa è nna carica a vita, e quannu un Papa mori, tutti i
cardinali si unginu au vaticanu, intra a cappella Sistina, affrescata di
Michelangelu, pi eleggiri in segretu u nuovu Papa, di ddruocu vedi u dittu
"muortu un Papa si nni fa n'antru", ca sta a significari u fattu ca u Papa c'è
sempri, e anchi quannu iddru mori subitu d'uoppu n'antru Papa piglia u cumannu
da Chiesa.

La difinizziuni e l'organizzazziuni ccrisiàstica canusciuta comu Chiesa
Cattòlica Rumana nasci doppu dû 1054 quannu lu Papa di Roma Liuni IX fu
scumunicatu dâ Chiesa Cattòlica (grecu: katholikos = universali), ca di tannu si
dici Chiesa Cattòlica Ortudossa (dû grecu ortho = giusta, e dossia = fedi,
duttrina), p'aviri arbitrariamenti agghiuntu la parola "filoque" (latinu = e dû
figghiu) ô Credu e accussì canciatu la duttrina origginaria stabbilita dû
Cunciliu di Niceni.



https://scn.wikipedia.org/wiki/Angola

L'Angola (ufficiarmenti, n purtughisi, República de Angola, ntê varî lingui
lucali: Repubilika ya Ngola) è nu paìsi ca s'attrova ntô sudovest di l'Àfrica.
Cunfina câ Namibbia, la Ripùbbrica Dimucratica dû Congu, lu Zambia e l'Ocèanu
Atlànticu.

Fu n'antica culonia portughisa, ca avi risorsi naturali assai mpurtanti, comu lu
pitròliu e li diamanti. Lu so' sistema di cuvernu è la dimucrazzia
multipartìtica, cu nu reggimi assai prisidanzialista.

L'abbitanti origginali di chidda ca oi è l'Angola furu cacciaturi e cuntadini ca
parràvanu la lingua Khoisan, ca èranu picca e assai spani e luntani ntra iddi.
Câ spanzioni dî pòpuli bantu, ca agghicaru ntô tirritoriu di l'Angola partennu
di l'annu 1000, si junceru a l'àutri gruppa o si nni jeru puntannu versu sud.
Quarchi gruppu di chisti ancora si pò ncuntrari ntô sud di l'Angola e ntô nord
dû Botsuana e dâ Namìbbia.

Li bantu eranu nu pòpulu di cuntadini e cacciaturi ca capaci ca accuminciaru li
so' migrazzioni dû voscu ùmitu, nta chiddi ca oi sunnu la Niggeria e lu Càmerun.
Li gruppa si dividìanu e si juncìanu, furmannu, ntô XIV e lu XVII sèculu, na
serî di regni.

Ntô 1482, â trasuta dû ciumi Congu, agghicau na flotta portughisa, cumannata di
Diogo Cão. Chistu fu lu primu cuntattu cu l'antinati di l'angolani di oi e a lu
prucessi di culonizzazzioni ca durau pi cincu sèculi.

Lu Portugallu si stabbilìu nta stu tirritoriu ntô 1483 ntô ciumi Congu. Nta lu
1575 na culonia portughisa a Luanda stabbiluta fu, basata ntô cummerciu dî
schiavi. Li portughisi si pigghiaru a leggiu a leggiu lu cuntrollu dâ costa e
doppu na serî di trattati, guerri e sciarri, furmaru la culonia d'Angola.

L'ulannisi occuparu Luanda a pàrtiri dû 1641 nzinu ô 1648, facennu abbrìsciri na
para di Stati contra li portughisi. Ntô 1648, lu Portugallu si ripigghiau Luanda
e accuminciaru na riconquista militari di l'àutri stati ca finìu câ vittoria
portughisa ntô 1671 e purtau a lu controllu tutali dû tirritoriu. Nta lu 1951, a
la culonia n'àutra catigorìa cci dèsiru, ovveru pruvincia d'ultramari, chiamata
macari Àfrica Occidentali Portughisa.

Avanti di na guerra nnipinnista di 14 anni, accuminciata lu 4 di frivaru dû
1961, e doppu la Rivoluzzioni dî Galòfara ntô Portugallu, l'Angola si pigghiau
la so' nnipinnizza nta lu 1975.

Avanti cu st'eventi, cci fu na guerra civili ntra li tri fazzioni ca durau nzinu
ô 2002 e p'accamora tuttu parirìa tranquillu. L'8 Nuvèmmiru dû 2008, l'Angola
s'allìau chî truppi dâ Ripùbbrica Dimucratica dû Congu, cunzumata dâ Sciarra dû
Kivu.



https://scn.wikipedia.org/wiki/Algir%C3%ACa

L'Algirìa (àrabbaالجزائر ) è nu statu situatu a sud di lu Mari Meditirraniu.
Veni limitatu dâ Tunisìa, la Libia, lu Mali, la Mauritania, lu Niger, la Sahara
Uccidintali, lu Maroccu e lu Mari Meditirraniu. La capitali è Algeri.

La costa nord di l'Algiria, oltri â capitali Algeri, ospita l'autri cità
principali (Béjaïa, Bona). L'entruterra è uccupatu pi lu cchiossai dû desertu dû
Sahara. A uccidenti dû tirritoriu algirinu s'attrova la catina muntagnusa di
l'Atlanti.

La storia di l'Algirìa accumenza cu la cunquista rumana a l'èbbica dî guerri
pùnichi (sèculu III a.C.). Ntô quintu sèculu cu la fini di lu mperu rumanu
l'Algirìa, comu lu restu di lu mperu, fu mmaduta dî bàrbari, e n particulari dî
Vànnali. Ntô mediuevu l'Algirìa divinni àrabba, e la sò storia ristò liata a
chidda dî califfati di lu mperu turcu nzinu a l'èbbica muderna.

Ntô Sèculu XX, l'Algirìa fu mmaduta dî francisi chi l'accuparu e ni fìcinu nu
dipartimentu francisi. L'accupazzioni durau nzinu â fini di l'anni 50, quannu
l'Algirìa divinni nu statu ndipinnenti mudernu.



https://scn.wikipedia.org/wiki/Vinu

Lu Vinu è na vìppita alcòlica uttinuta esclusivamenti dâ firmintazzioni alcòlica
(tutali o parziali) di racina (fruttu dâ viti) piggiata o no, o di mustu di
racina. Lu tèrmini veni dû Latinu vinum (a sô vota nfruenzatu dû Grecu οἶνος).

Lu vinu si pò utteniri di qualitati di racini c'appartèninu â speci Vitis
vinifera o ca pruvennu dûn ncruciu tra sta speci e àutri specî dû gèniri Vitis,
comu p'asempiu la Vitis labrusca, la Vitis rupestris, ecc.; 'n Italia pâ
pruduzzioni di vinu ponnu èssiri usati sulu racini c'appartennu â speci Vitis
vinifera.

La terminoluggìa rilativa ô vinu utilizza tanti vucàbbuli 'n lingua francisa; pi
certi tipi d'iddi esìstinu li currispunnenti tèrmini 'n talianu, mentri p'àutri
è pussìbbili usari sulu li tèrmini francisi.

Lu tèrmini vinu pigghia urìggini dâ palora sànscrita vena (amari) di cui
dirìvanu macari li tèrmini Venus e Vènire. Diversi ritruvamenti archiulòggici
addimustranu ca la vitis vinifera criscìa spuntania già 300.000 anni fa. Studî
ricenti tènninu a assuciari li primi digustatura di tali bivanna già a lu
neolìticu; si penza ca la scuperta fu casuali e duvuta â firmintazzioni naturali
abbinuta 'n cuntinitura unni li primi uminidi ripunìanu la racina. Li chiù
antichi tracci di cultivazzioni dâ viti foru rinvinuti supra li rivi dû Mari
Caspiu e ntâ Turchia urientali. Li primi ducumenti riguardanti la cultivazzioni
dâ viti acchiànanu ô 1700 AC, ma è sulu câ civirtati egizzia ca s'havi lu
sviluppu dî cultivazzioni e di cunsiquenza la pruduzzioni di lu vinu. Lu mperu
rumanu duna n'ultiriuri mpulsu â pruduzzioni dû vinu, ca passa di l'èssiri un
pruduttu elitariu a diveniri na bivanna d'usu cutidianu. 'N stu pirìudu li
culturi dâ viti si diffùnninu supra granni parti di lu tirritoriu, e cu
l'aumentari dâ pruduzzioni crìscinu videmma li cunsumi. A ogni modu, lu vinu
pruduciutu a ddi tèmpura era tantu diffirenti dâ sustanza ca canuscemu oj. A
causa dî tècnichi di cunsirvazzioni (suprattuttu la vugghitura), lu vinu
risultava èssiri na sustanza sciruppusa, assai duci e assai alcòlica. Era quinni
nicissariu allungàrilu cu acqua e aggghiùnciri meli e spezzî p'utteniri un
sapuri chiù gradèvuli. Cu la sdirrubbata dû Mperu Rômanu la viticultura trasi 'n
na crisi dâ quali va a nèsciri sulu ntô mediuevu, grazzî suprattuttu ô mpulsu
dunatu dî mònaci binidittini e cistircensi. Propiu ntô cursu dû mediuevu vannu a
nàsciri tutti ddi tècnichi di cultivazzioni e pruduzzioni ca vannu a agghicari
praticamenti immutati finu a lu sèculu XVIII. Ntô Setticentu s'agghica a
utteniri un pruduttu "mudernu"; grazî â stabbilizzazzioni dâ qualitati e dû
gustu di li vini, nunchì â ntruduzzioni dî buttigghî di vitru e di li tappi di
sùvaru. Ntô sèculu XIX l'oidiu e la fillussera, malattìi dâ viti pruvinenti dâ
Mèrica, distruinu enormi quantitati di vigneti. Li cultivatura sunnu
custrinciuti a nzitari li vitigni supravvissuti supra viti d'urìggini miricana
(Vitis labrusca), risistenti a sti parassiti, e a utilizzari riularmenti
antiparassitari comu lu surfu. Ntô novicentu mmeci s'havi, nizziarmenti di parti
dâ Francia, la ntruduzzioni di nurmativi ca vannu a riulamintari la pruduzzioni
(urìggini cuntrullata, difinizzioni dî tirritorî di pruduzzioni, ecc.) ca vannu
a purtari a nu ncrimentu qualitativu ntâ pruduzzioni dû vinu a scàpitu dâ
quantitati.

L'enoluggìa è lu studiu dû vinu 'n ginirali; idda s'accupa dâ viticultura, dâ
vinificazzioni, di l'affinamentu (cumprisa la cunsirvazzioni 'n cantina) e dâ
digustazzioni.

Li vini ponnu èssiri classificati sia 'n funzioni dû vitignu (varitati di viti
utilizzata pâ pruduzzioni) ca 'n funzioni dâ zona di pruduzzioni. Li vitigni
chiù famusi e diffusi ntô munnu (li cussidditti "Vitigni ntirnazziunali") sunnu
tra li niuri lu Cabernet-Sauvignon, lu Cabernet franc, lu Merlot, lu Pinot noir,
lu Zinfandel e la Syrah; tra li janchi lu Sauvignon blanc, lu Chardonnay, lu
Muscat e lu Riesling. Li zoni di pruduzzioni chiù famusi ntô munnu sunnu lu
Bordeaux, la Bourgogne la Champagne e l'Alsace 'n Francia, La Rioja 'n Spagna e
la Napa Valley 'n California. 'N Italia li vitigni chiù diffusi sunnu tra li
russi lu Nebbiolo, lu Sangiovese, lu Primitivo e lu Montepulciano; tra li janchi
lu Trebbiano, lu Vermentino, la Vernaccia e lu Moscato. Li zoni di pruduzzioni
chiù rinumati 'n Italia sunnu lu Barolo, lu Barbaresco, lu Chianti e Montalcino.
Ntâ Sicilia cci sunnu tanti speci di racina pi fari lu vinu, comu nzolia,
catarrattu, carricanti pi' ianchi e pignateddu, mascalisi, catanisi e supratuttu
niuru d'aula pi fari li vini niuri.

Oramai macari la Sicilia addivintau mpurtanti nnô vinu e tanti fannu vinu bonu e
lu vìnninu nta tuttu lu munnu, ma la zona di pruduzzioni cchiù mpurtanti arresta
la zona cumprinnennu Notu, Aula, Pachinu e Rusulini, unni si cunta 3.000 anni ca
si fa vinu.

Nta l'Unioni Europea la pruduzzioni e la classificazzioni dî vini sunnu
disciplinati d'appòsiti riulamenti cumunitarî e dî rilativi normi nazziunali
applicativi. La riulamintazzioni cumunitaria sparti li vini 'n dui granni
catigurìi:

Sunnu li vini pruduciuti ntâ Cumunitati Europea utilizzannu li racini
auturizzati, e ca nun sunnu suttaposti ôn particulari disciplinari di
pruduzzioni.

Sunnu li vini pruduciuti ntâ Cumunitati Europea nta lu rispettu di nu spicìficu
"Disciplinari di pruduzzioni" ca difinisci li tipi di racina ca si ponnu
utilizzari, la zona di pruduzzioni, lu gradu alcòlicu, lu mmicchiamentu e àutri
paràmetri.

Pi ndicazzioni geogràfica tìpica dî vini si ntenni lu nomu geogràficu di na zona
utilizzatu pi disignari lu pruduttu ca nni diriva. Sta catigurìa cumprenni li
vini di tàula pruduciuti 'n ditirminati riggioni o arei geogràfichi (auturizzati
pi liggi), a li voti, secunnu un ginìricu disciplinari di pruduzzioni; iddi
ponnu ripurtari supra l'etichetta, oltri â ndicazzioni dû culuri, videmma la
ndicazzioni di lu o di li vitigni utilizzati e l'annata di riccolta dî racini.
La minzioni IGT pò èssiri sustituuta dâ menzioni Vin de pays pî vini pruduciuti
'n Vaddi d'Aosta, e dâ menzioni Landwein pî vini pruduciuti ntâ pruvincia di
Bulzanu.

Pi dinuminazzioni d'urìcini dî vini si ntenni lu nomu geogràficu di na zona
vitìcula particularmenti vucata; iddu veni utilizzatu pi disignari un pruduttu
di qualitati e rinumatu, li cui carattirìstichi sunnu cunnessi a l'ammienti
naturali e a li fattura umani. La catigurìa di li vini DOC cumprenni li vini
pruduciuti 'n ditirminati zoni geogràfichi nta lu rispettu di nu spicìficu
disciplinari di pruduzzioni (appruvatu cu Dicretu Ministiriali). Tali vini,
prima d'èssiri mittuti 'n cummerciu, hannu a èssiri suttaposti 'n fasi di
pruduzzioni a na priliminari anàlisi chìmicu-fìsica e a n'esami urganulètticu ca
cirtìfica lu rispettu dî riquisiti privisti di lu disciplinari; lu mancatu
rispettu dî riquisiti nni mpidisci la misa 'n cummerciu câ dicitura DOC.

Li DOCG sunnu risirvati ê vini già ricanusciuti DOC d'armenu cincu anni ca sunnu
ritinuti di particulari preggiu, 'n rilazzioni ê carattirìstichi qualitativi
ntrìnsichi, rispettu â media di chiddi di l'anàloghi vini accussì classificati,
p'effettu dâ ncidenza di tradizziunali fattura naturali, umani e stòrici e
c'hannu acquisutu rinumanza e valurizzazzioni cummerciali a liveddu nazziunali e
ntirnazziunali. Tali vini, prima d'èssiri misi 'n cummerciu, hannu a èssiri
suttaposti 'n fasi di pruduzzioni a na priliminari anàlisi chìmicu-fìsica e a
n'esami urganulètticu ca cirtìfica lu rispettu di li riquisiti privisti dû
disciplinari; l'esami urganulètticu noltri havi a èssiri ripitutu, partita pi
partita, videmma ntâ fasi dû mbuttigghiamentu, pî vini DOCG è nfini privista
macari n'anàlisi sinsuriali (tastata) siquuta di n'appòsita Cummissioni; lu
mancatu rispettu dî riquisiti nni mpidisci la misa 'n cummerciu cu la dicitura
DOCG.

Arcuni di tali vini ponnu videmma friggiàrisi dî dicituri "Classico" (Clàssicu),
"Riserva" o "Superiore" (Supiriuri). La spicificazzioni "Classico" ndica un vinu
pruduciutu 'n na zona d'orìggini chiù antica nta l'àmmitu dâ stissa DOCG o DOC.
La menzioni "Riserva" è attribuuta a li vini ca vennu suttaposti ôn pirìudu di
mmicchiamentu chiù longu rispettu a chiddu privistu di lu disciplinari.

Li vini si diffirènzianu tra iddi pû sistema di vinificazzioni (vini nurmali e
spiciali) e pî prupritati urganulèttichi: culuri, ciàuru, gustu e retrogustu;
àutri parametri cuncùrrinu a difiniri li carattirìstichi d'un vinu: alcol,
acititati, sapiditati, sinsazzioni d'astrincenza (duvuta ê tannini). Noltri ogni
vinu è carattirizzatu di na timpiratura di sirvizziu (timpiratura idiali pâ
cunsumazzioni) e d'abbinamenti uttimali cu ditirminati pitanzi.

Si ntènninu pi vini nurmali ddi vini mmessi ô cunsumu dopu aviri subbutu lu sulu
processu di vinificazioni (quinni senza ntirventi tècnici succissivi o agghiunti
d'àutri cumpunenti).

Lu vinu jancu o biancu si prisenta a l'aspettu di culuri giarnu 'n varî
tunalitati (dû virdulinu a l'ambratu, passannu pû pagghirinu e lu duratu); è
ginirarmenti carattirizzatu di ciàuri fluriali o fruttati, e va cunsumatu a na
timpiratura di sirvizziu cumprisa tra 8 °C e 12 °C; ô gustu privàlinu li
sinsazzioni di frischizza e acititati, puru siddu cu l'aumintari dâ timpiratura
di sirvizziu putìssiru prisintàrisi sgradèvuli sinsazzioni d'amaru.
L'accuppiamenti uttimali sunnu chî pitanzi a basi di pisci, mulluschi, crustacî,
virduri e carni janchi, e 'n ginirali cu piatti di cuttura viluci e suchi picca
strutturati.

Lu vinu rusatu si prisenta a l'aspettu di culuri tra lu rosa tinui, lu cirasuolu
e lu chiarettu; è ginirarmenti carattirizzatu di ciàuri fruttati, e va cunsumatu
a na timpiratura di sirvizziu cumprisa tra 10 °C e 14 °C; a lu gustu privàlunu
li sinsazioni di leggia acititati, d'arumaticitati e di levi curpusitati.
L'accuppiamenti uttimali sunnu cu pitanzi gustusi a basi di pisci, pasti sciutti
cu suchi dilicateddi, salumi leggî.

Lu vinu nìuru o nìvuru si prisenta a l'aspettu di culuri russu scuru 'n varî
tunalitati (di lu purpura a lu rubbinu fin'ô granatu e a l'aranciatu e o niuru);
è ginirarmenti carattirizzatu di na granni varitati di ciàuri (ciuri, frutta,
cunfittura, ervi, spezzî) e di na chiù o menu elevata sinsazzioni di
muddizza/murbidizza, curpusitati e astrincenza; va cunsumatu a na timpiratura di
sirvizziu cumprisa tra 14 °C e 20 °C. L'accuppiamenti uttimali sunnu chî carni
russi, la cacciaciuni, li frumaggi, e tutti li pitanzi basati supra cutturi
prulungati e suchi strutturati.

Si ntènninu pi vini spiciali chiddi ca doppu lu prucessu di vinificazzioni e
prima d'èssiri mmessi ô cunsumu vennu suttaposti a ultiriuri ntirventi tècnici o
a l'agghiunta d'àutri cumpunenti. Li vini spiciali sunnu:

L'etichetta custituisci na sorta di Carta d'idintitati dû vinu, 'n quantu
cunteni tutti l'elimenti nicissari p'idintificari lu pruduttu a cui si
rifirisci. Li nfurmazzioni c'hannu a èssiri ripurtati supra l'etichetta sunnu
stabbiluti sia dî normi 'n viguri ca dî rispittivi disciplinari di pruduzzioni;
la quantitati di nfurmazzioni di ripurtari supra l'etichetta aumenta cu
l'aumintari dû liveddu qualitativu dû vinu.

Ballon Balthazar Vutti e Barrique Bigoncia Bordolese Borgognona Champagnotta
Damigiana Decanter Sciascu Flûte Semprepieno

'N Italia 31 vini, a lu dicèmmiru 2004, riciveru la Dinuminazzioni d'Orìggini
Cuntrullata e Garantuta (DOCG) Noltri p'un vinu a Dinuminazzioni d'Orìggini
Cuntrullata è 'n corsu d'emanazzioni lu Dicretu d'appruvazzioni dâ DOCG.
L'elencu cumpretu s'attrova ntâ rilativa vuci.

'N Italia chiù di 300 vini riciveru la Dinuminazzioni d'Orìggini Cuntrullata
(DOC). L'elencu cumpretu s'attrova ntâ rilativa vuci.

'N Italia nummarusi sunnu li (IGT). L'elencu cumpretu s'attrova ntâ rilativa
vuci.



https://scn.wikipedia.org/wiki/Vinezzia

Vinezzia è una dî citati taliani cchiù famusi. Capulocu dâ riggiuni Vènitu, nni
vennu mitati di miliuna di turisti ogni annu pî sò canali, la storia e
l'architittura.

La citati è custruita ntî n'ìsula ô centru di na laguna. Nu canali assai làricu,
lu Canal Grande la traversa facennu na speci di S. Lu Canal Grande è
attravirsatu di tri ponti: lu ponti dâ firruvia, lu ponti di Rialtu e lu ponti
di l'Accademia. N'autru canali, la Giudecca la sipara di n'autra isuledda chi
forma lu quartieri omonimu.

La citati si sviluppau ntô mediuevu sutta la nfluenza bizzantina. La capacità
militari dâ cità jìva aumintannu, tantu ca li vinizziani foru chiamati dî
bizzantini a difenniri la Sicilia contra li nvasioni mussirmani di lu nonu
sèculu e n particulari nti l'assediu di Sarausa dû 827-828. Addivintau
nnipinnenti cu la funnazzioni di na ripùbbrica la cui ecunumìa era basata supra
li scanci cummiriciali cu Costantinòpuli e lu mediu orienti. La ripùbbirca di
Vinezzia, lu cui capu di statu avia lu titulu di dogi agghicau a cuntrullari
vasti tirritoria dâ costa adriatica dâ pinisula balcanica, dâ Grecia e di sò
ìsuli, nzinu a Cipru e la costa turca.

La ripubbrica di Vinezzia scumpariu câ nvasioni di Napuliuni ntô 1799. Pi menzu
sèculu la cità fu cuvirnata dî francisi prima e di l'austriaci appoi, nzinu a
jiuncirisi ô nascenti regnu d'Italia all'èbbica dû Risorgimentu.

Ogni annu tra frivaru e marzu la cità fisteggia unu dî carnavali cchiù
suggistivi dû munnu. Li genti portanu maschiri e vistita chi pi lu cchiossai
sunnu spirati dâ storia e pirsunaggi dâ ripubbrica di Vinezzia.



https://scn.wikipedia.org/wiki/Vietnam

La Ripùbblica Sucialista dû Vietnam è nu statu dû sud-est asiàticu. Cunfina cu
la Cina, lu Laos, la Camboggia e lu Gulfu dû Tonchinu.

La capitali è Hanoi e s'attrova ntô nord. Ô sud s'attrova Ho Chi Minh City, la
cità cchiù grossa dû Paisi.

La storia dû Vietnam ntô vintèsimu sèculu si carattirizza di na spartuta dû
tirritoriu nti du' stati, lu Vietnam dû Sud e lu Vietnam dû Nord. Ntô nu
cuntestu di guerra fridda chi carattirizzava la fini dâ secunna guerra munniali,
lu Vietnam dû Sud e lu Vietnam dû Nord appartineru ê sferi di nfluenza
strateggicu militari rispittivamenti dê Stati Uniti e di l'Unioni Suviètica.
Chistu purtau ô sviluppu di na guerra, chi fu una dî cchiù sanguinusi dû sèculu.

La guerra dû Vietnam vinni cummattuta tra lu 1964 e lu 1975 ntô tirritoriu di lu
Vietnam dû Sud e di li zoni cunfinanti di Camboggia e dû Laos, e in missioni di
bummardamentu supra lu Vietnam dû Nord.

Na parti di li forzi 'n guerra era la coalizzioni dî Paisi fatta di Vietnam dû
Sud, Stati Uniti, Corea dû Sud, Tailandia, Australia, Nova Zilanna, e li
Filippini.

Di l’autra parti cc’era la coalizzioni fatta di Vietnam dû Nord e lu Fronti di
Libbirazzioni Nazziunali dû Vietnam (FLN) canusciutu macari comu Viet Cong, nu
muvimentu di guerriglia sudvietnamita. L’Unioni Suviètica e la Ripùbblica
Pupulari Cinisi cci dèsiru aiuti militari ô Vietnam dû Nord e ô FLN, ma nun
pigghiaru parti nni la guerra cu li soi surdati.

Nta lu Vietnam, sta guerra è canusciuta comu la “Guerra Miricana” ('n vietnamita
Chiến Tranh Chống Mỹ Cứu Nước, littiralmenti: Guerra contra li miricani pi
sarvari la nazzioni).



https://scn.wikipedia.org/wiki/Universu

L' universu eni difinitu comu tuttu chiddu ca isisti fisicamenti: la tutalitati
di lu spazziu e di lu tempu, tutti i formi di materia, inirgia e mumentu, e li
liggi fisichi e li custanti ca li cuvernanu.

Ossirvazzioni astrunomichi ìnnicanu ca l'etati di l'universu eni di 13.73 ± 0.12
miliarda di anni.[1]. Nta l'istanti in cui nasciu tutta a materia elementari ca
cumponi l'universu, si spriggiunau e aspludìu. St'abbinimentu pugghia lu nomu di
big bang. Di ssu mumentu, idda nun s'ha firmatu mai cchiù d'alluntanàrisi dû
puntu cintrali, e cuntinuamenti s'allarga e si spanni ntô nenti e ngrannisci li
limiti di l'universu.

Ntô mentri ca l'universu si spanneva e s'arriffriddava, l'enirgìa si traspurmò
nta particeddi di materia e antimateria. Sti dui diversi tipi di particeddi, si
distrùssiru quasi tutti l'una cu l'àutra, ma na parti di materia arrinisciu a
supravvìviri e li particeddi cchiù stàbbili, ditti protoni e neutroni, quannu
l'universu avìa nu sulu secunnu di vita, ncuminciaru a furmàrisi . Doppu tri
minuti, la timpiratura calò a 1 miliardu di gradi cintìgradi, abbastanza pi
pirmèttiri ê protoni e ê neutroni di juncìrisi e furmari nuclî di idrògginu e
èliu. Passannu quarchi 300.000 anni, la timpiratura di l'universu calò ntornu ê
3.000 gradi. I nuclî arrinisceru finarmenti a catturari l'elettroni pi furmari
l'àtumi e l'universu si jinchìu di nuvula di gassi di idrògginu e èliu; chisti
s'addinzaru custituennu li primi nuclî dê galassî, ca, rutannu ntornu a iddi
stissi, attraeru sempri cchiù gassi, aumintannu accussì la diminzioni e
ginirannu li primi stiddi. La forza ca trasìu 'n campu nta ssu finòminu di
aggricazzioni fu la gravità, zoè la forza ca fa attrari dui corpi, l'unu cu
l'àutru.

Lu risurtatu di ssu granni bottu (chiamatu Big Bang, na parola ca diriva dû
ngrisi e chi significa "bottu granni"), purtau a la furmazzioni di miliardi di
gruppi di stiddi, li galassî, ca ancora ora si spànnunu e s'alluntànanu tra
d'iddi cuntinuamenti.

Ntê stiddi, ca nun sunnnu àutru ca grannissimi ammassi di gassi ncandiscenti,
unni l’enirgìa è accussì forti ca fà nniscari riazzioni di fusioni atòmica, si
furmaru elimenti cchiù pisanti, comu lu carbòniu e lu ferru, ca si spanneru ntô
spazziu, dannu urìggini a corpi cilesti novi.

Di notti, luntanu dê citati e di unni ci sunnu luci artificiali, si pò vìdiri nu
velu finu-finu di stiddi ca arrischiara lu celu: è la Via Làttea, la nostra
Galassia. Idda havi la furma di na gicantesca spirali, furmata di 150 miliardi
di stiddi e lu nostru Suli , misu a quarchi dui terzi dô centru dâ galassia, è
una di ssi stiddi. La Via Làttea gira comu na strùmmula, cu tanti ramificazzioni
ca s’avvòrgiunu a spirali. Lu suli ca s’attrova nta unu di sti rami, fa n’òrbita
ntornu o centru galàtticu ogni 225 miliuna di anni. Lu nostru sistema sulari è
misu nta n’aria assai menu denza di materia, pupulata di stiddi tranquilli,
accussì com’è lu Suli ca nun fa accizzioni: è na cumuni stidda gialla di etati
media. Pi dari n’idìa dê grannizzi, la luci dô Suli ci sta 8 minuti e menzu
p’agghicari ntâ Terra, mentri ca la luci da stidda cchiù vicina a nuatri, ci sta
quattr’anni e tri misi. Lu diàmitru dâ Via Làttea è di 100 mila anni luci,
mentri la distanza tra nuatri e lu centru dâ galassia è di 30 mila anni-luci.
Stiddi ca n’appàrunu accussì vicini a la Terra, ntâ rialtà sunnu luntani
cintinara di anni-luci, ma ‘n cunfruntu â mmensità dâ Galassia, semu ancora
vicini.

Li Plèiadi , giuvani gruppu di stiddi, sunnu luntani 380 anni-luci. CChiù
vicinu, a 150 anni-luci, avemu li Ìadi, nu gruppu di stiddi cchiù vecchi e menu
luminusi, mentri ca Aldebaran, ca è na stidda gicanti aranciuni centu voti cchiù
liminusa dô suli, s’attrova a menu dâ mitati dâ distanza. Sìriu, ca è la stidda
cchiù luminusa dê nostri notti, è luntana menu di 9 anni-luci . Lu gruppu di
stiddi cchiù vicinu è chiddu di Alpha Centauri, tri stiddi luntanu quattru
anni-luci e nu quartu.

La galassia di Andròmida, luntana dui miliuna di anni luci dâ Terra, è una dê
cchiù vicini a nuatri. A deci miliuna di anni luci s’attrova la galassia dâ
Muneta d’Argentu fatta a spirali comu Andròmida e comu la nostra stissa Via
Làttea, ca è una di li miliardi di galassî ca ci sunnu nta tuttu l’universu.

Li galassî, ortri a aviri na furma a spirali, accussì comu la nostra, hannu
tanti àutri furmi: galassî sferichi , galassî a spirali barrati , galassî
no-regulari e galassî nani .

Ntê primi centumila anni dû Big Bang, la timpiratura era accussì àuta ca la
materia era tutta dissuciata 'n particeddi, comu elettròni, prutoni, futoni,
neutrini. L'Universu, quannu nun s'avianu furmatu l'àtumi, era affuscatu:
l'elettroni, nun lijati a nenti, spannèvanu li radiazzioni comu la negghia
spanni la luci. Passannu quarchi àutri cintinara di anni, cu l'aspanzioni di
l'Universu, la timpiratura calò ô puntu di pirmèttiri a l'elettroni di juncìrisi
ê nùclî pi furmari l'àtumi di idrògginu e èliu; scala macari l'affuscamentu e la
prissioni di radiazzioni. A ssu puntu trasi 'n campu l'attrazzioni
gravitazziunali. Ogni disomuggenità ca s'havìa furmatu pi casu ntâ materia,
ncumincia a attrari la materia vicina: chista s'aggreca a la disomuggenità e
accussì l'attrazzioni gravitazzionali asercitata di chissa aumenta ancora.
Chistu è lu finòminu chimatu "cullassu gravitazzionali".



https://scn.wikipedia.org/wiki/Palantir

Nu palantír eni n'artifattu magicu criatu dâ fantasia di J. R. R. Tolkien nta lu
legendarium.

A palantír (sometimes translated as Seeing Stone but actually meaning
"Farsighted" or "One that Sees from Afar") is a stone that functions somewhat
like a crystal ball. When one looks in it, one can communicate with other Stones
and anyone who might be looking into them; people of great power can manipulate
the Stones to see virtually any part of the world. They were made by the Elves
of Valinor in the Uttermost West, by the Noldor and maybe even Fëanor himself.
Many palantíri were made, but the number is not known. Some had power over other
Stones. The stones were of various sizes. The smallest had a diameter of about a
foot, while the largest filled a large chamber. The larger stones allowed one to
walk around them, thereby changing the viewpoint of its vision. The Master Stone
was kept in the tower of Avallónë on Tol Eressëa, but no record is made of
successful communication from any palantír of Middle-earth to this one. They are
believed to have a power over people, as seen from the experience of Peregrin
Took and the Orthanc-stone.Template:ME-fact However, it is unclear if Pippin's
compulsion to use the Orthanc-stone was imparted by the stone itself, or if it
was a result of Sauron's influence over it. According to Gandalf, it is beyond
the skill of both Sauron and Saruman to create the palantíri and that Sauron
cannot make the palantíri "lie", or create false images (though he could show
selective images to create a false impression on the viewer).

The stones' gaze can pierce anything except darkness and shadow. A technique
called shrouding was used when something was to be kept secret from the enemies'
eyes. Knowledge of this technique was lost long ago, although Sauron probably
knew of it.

Some of the stones were given to the Dúnedain of Númenor as a gift, during the
Second Age. Of these, Elendil took seven with him on his flight to Middle-earth,
and after the Kingdoms in Exile had been established, they were distributed
among seven places: four in Gondor and three in Arnor. Sauron captured the
palantír of Minas Ithil and used it to corrupt Saruman who had the palantír of
Orthanc and Denethor who had the palantír of Minas Tirith. By the end of the
Third Age, three had been lost forever, one was buried amongst the ruins of the
Dark Tower of Barad-dûr and a sixth had been rendered virtually unusable (the
palantír of Minas Tirith showed only the burning hands of Denethor save to those
with the strength of will to turn it elsewhere). The seventh stone was retained
by the king of the Reunited Kingdom.

One Stone was placed in the tower of Elostirion in the Tower Hills, just west of
the Shire. Its location was only known to a few and it remained hidden there
until it was taken back to the West with the three Elven Rings. It could be used
to look along the Straight Road to Avallónë.

The palantír of Amon Sûl was placed in the Watchtower of Amon Sûl, later renamed
"Weathertop". When Arnor was divided into three kingdoms, all of them claimed
Amon Sûl. Just before Angmar took control of and destroyed the Watchtower in
1409, the Stone was rescued and taken to Fornost. It remained there until
Fornost too was overrun and was lost as Arvedui tried to escape by sea near
Forochel and his ship foundered in the ice.

The last Stone of the North was placed in Annúminas on the shores of Lake
Evendim. When Annúminas was abandoned and the Kings moved to Fornost, they took
the palantír with them. This stone was also lost when Arvedui, the last king of
Arnor, was shipwrecked in the Ice-bay of Forochel in 1975.

The Stone of Osgiliath was the largest stone among the seven, and chief among
them. It alone could "eavesdrop" on the others (only two palantíri could
communicate with each other at one time, and none other but the Osgiliath stone
could intercept that communication). It was placed in a tower on the great
bridge in Osgiliath that crossed the Anduin. The domed ceiling was painted to
resemble a starry sky, and gave its name (os-giliath, the Dome of Stars) to the
city itself. This Stone was the first to be lost: during the civil war of the
Kin-strife around the middle of the Third Age, it fell into the river Anduin.

One Stone was placed at Minas Ithil in the mountains that came to be known as
the Ephel Dúath. When Minas Ithil fell to the Nazgûl in T.A. 2002, the
Ithil-stone was taken to the Barad-dûr and used by Sauron. It was presumably
lost at the fall of Sauron. The stones are virtually indestructible, but it
would be buried in the wreckage of the Dark Tower.

One Stone was placed at Angrenost (Isengard) in Orthanc, the great tower built
by the Dúnedain in the Second Age at the southern end of the Misty Mountains. In
T.A. 2759, Saruman obtained the keys of Orthanc from Beren, the ruling Steward
of Gondor, possibly because Saruman desired to use the palantír to garner
information on his neighbours and their activities. The stone was also partially
responsible for Saruman's fall from grace, as he was using it when he came upon
Sauron, and was ensnared by him, though his transformation to one of the fallen
Maiar had undoubtedly begun much earlier. Saruman later used the stone to confer
with Sauron through the Ithil-stone in Barad-dûr. By showing Saruman selective
visions of his new armies, Sauron convinced the Wizard that he was going to win
the War of the Ring, regardless of whether he actually found the One Ring.

Later, Gríma Wormtongue cast the stone down from Orthanc, where it was recovered
by Peregrin Took and turned over to Gandalf. Peregrin inadvertently contacted
Sauron, after which Gandalf turned the stone over to Aragorn.

Using the stone, Aragorn declared himself as the heir of Isildur to Sauron,
seeking to distract him from Frodo. Sauron was led to believe that the One Ring
had fallen into the hands of Aragorn or some other Western leader, and this was
partly responsible for Sauron's hasty assault against Gondor. Sauron's attack,
before he was fully ready, deeply influenced the outcome of the war. The
Orthanc-stone remained in the custody of the Kings of Gondor in the Fourth Age,
the only one to remain fully functional.

One Stone was placed at Minas Anor, later renamed Minas Tirith and made the
capital of Gondor. It was ultimately used by Steward Denethor II, in an attempt
to find out the enemy's movements, in order to protect his city. Eventually,
Sauron encountered him (it seems that Denethor did not know he had actually been
in contact with Sauron himself). Denethor did not become corrupted, but the
great effort of will that this required of him led him to age quickly.
Furthermore, using the Ithil-stone, Sauron largely controlled what Denethor saw,
leading to the latter's despair and insanity. For instance, Denethor sees a
black fleet of apparent reinforcements for Sauron's forces coming from
supposedly safe territory, unaware that the ships are actually carrying
Aragorn's forces coming to relieve the siege. Denethor was holding the stone
when he committed suicide on a funeral pyre, and after this, only people of
exceeding power could see in it anything other than two flaming withered hands.

In Peter Jackson's The Lord of the Rings films, the palantíri of Minas Ithil,
Orthanc, and Minas Anor (Minas Tirith) are included with alterations. As a
consequence of eliminating the Battle of Bywater, Saruman is killed by
Wormtongue much earlier (at the beginning of the extended edition of The Lord of
the Rings: The Return of the King) and the palantír of Orthanc is transferred to
Gandalf by means of Pippin retrieving it from Saruman's corpse instead of
Wormtongue throwing it from the tower window.

Aragorn also reveals himself to Sauron after the Battle of the Pelennor Fields
in the extended version of The Lord of the Rings: The Return of the King. It is
unclear in the films whether Aragorn uses the palantír of Minas Anor or Orthanc
to do this. In the book the revelation was the primary factor for Sauron's
assault on Minas Tirith before he had fully readied his forces. This plot
element is partially transferred to Pippin's use of the palantír in the films.
Here, Aragorn is luring Sauron to the Battle of the Morannon, and Sauron
responds by showing him a vision of a dying Arwen.

In the film, Denethor's comment to Gandalf, "Do you think the eyes of the White
Tower are blind? I have seen more than you know." (paraphrased from the book)
may be an allusion to his use of the palantír. This is more explicit in the
book, where it is implied certain visions are technically true but cast in an
ambiguous or outright negative light by Sauron's influence.

In the computer game The Lord of the Rings Online, it is hinted that the
palantír of Osgiliath was not lost, but recovered by Sauron and sent to Carn Dûm
so he could communicate with the Witch-king of Angmar or his Steward, Mordirith.
When the player successfully attacks Mordirith, the Palantir gets stolen by
Amarthiel, who takes it to Annuminas. The player then has to steal the palantír,
after which it disappears out of the plot, safely kept away.



https://scn.wikipedia.org/wiki/Jurnalismu

Lu jurnalismu è lu travagghiu di chiddi ca, upirannu ntô munnu di l'editurìa,
sunnu spicializzati ntâ cugghiuta e ntâ trasmissioni dê nutizzi. Lu cuntattu cô
pùbbricu è funnamintali: na nutizzia veni scrivuta pi putiri èssiri spargiuta.
Li mezzi dâ nfurmazzioni sunnu diversi: dê jurnali ê mass media elittrònichi,
comu la radiu, la televisioni e tràmiti internet.

L'attivitati dû jurnalismu cumprenni - oltri a chidda dû jurnalista - àutri
mpurtanti roli prufissiunali; comu pi asempiu chiddi dû tipògrafu e dû
foturiporter, oltri ca - ntâ materia dû jurnalismu televisivu e radiufònicu -
chiddi dû teleupiraturi, dû tècnicu dû sonu e dû muntaturi, lu addettu ô
Muntaggiu radiutelevisivu dê sirvizza jurnalìstichi.

Ntô cursu dû tempu, 'n particulari ntâ secunna mità dû XX sèculu, lu jurnalismu
- e cu iddu la libbirtà di stampa - hà statu ô centru di mpurtanti battagghi: la
scaciuni di pàrtuta era - e tali veni ancora arritinuta - ca na pubbricazzioni
lìbbira di ogni cunnizziunamentu putìa garantiri na sucità e nu stari nzemi
megghi. Nun pi casu lu jurnalismu hà statu addifinutu lu Quartu Putiri (appressu
a chiddi liggislavtivu, esicutivu e judizziariu), pâ mpurtanza ca di sempri havi
ntâ sucità civili e pê putenti ntiressi ca ricogghi.

L'attivitati dû jurnalismu ntâ sò unitati e - 'n senzu cchiù granni - chidda dû
munnu di l'editurìa (o armenu chiddu di na pricisa editurìa di nu tempu) hannu
statu discrivuti ntô film Citizen Kane, caputravagghiu dû cìnima, ntirpritatu e
diriggiutu ntô 1941 di Orson Welles.

Hà a èssiri dittu ca, si lu nomu jurnalismu è rilitivamenti mudernu, la sò
storia è assai cchiù antica e si veni a jùnciri cu chidda dâ stampa, di quannu
zoè lu stampaturi pi eccillenza Johann Gutenberg pirfizziunau la tècnica di
ripruduzzioni dê testi tràmiti lu addupiramentu di caràttiri mòbbili, rinnennu
accussì pussìbbili la calata dê prezzi dê libbra, uggettu ca nzinu a ddu pirìudu
era risirvatu sulu a panuràmichi assai strinciuti. Li luntanu avi dê jurnali di
oi, canusciuti 'n Francia comu canari, accuminciaru a circulari ntra li
cummircianti e li bancheri ntâ secunna mità dû 1200 e àppiru na forti espanzioni
ntâ prima mità dû 1700: si trattava di fogghi a nùmmiru cancianti di pàggini ca
cugghièanu nutizzi di diversu gèniri, spissu di caràttiri miraculusu e
catastròficu. Mancunu di na piridiucità rigulari ma sunnu rapprisintativi di nu
ntiressi criscenti pô scanciu di nfurmazzioni 'n capu fatti liati a l'attualità.



https://scn.wikipedia.org/wiki/Guerra_d%C3%BB_Vietnam

La Guerra dû Vietnam vinni cummattuta tra lu 1964 e lu 1975 ntô tirritoriu di lu
Vietnam dû Sud e di li zoni cunfinanti di Camboggia e Laos, e in missioni di
bummardamentu (Opirazzioni Rolling Thunder) supra lu Vietnam dû Nord.

Na parti di li forzi 'n guerra era la coalizzioni dî Paisi fatta di Vietnam dû
Sud, Stati Uniti, Corea dû Sud, Tailandia, Australia, Nova Zilanna, e li
Filippini.

Di l’autra parti cc’era la coalizzioni fatta di Vietnam dû Nord e la Frunti di
Libbirazzioni Nazziunali dû Vietnam (FLN) canusciutu macari comu Viet Cong, nu
muvimentu di guerriglia Sudvietnamita. L’Unioni Suviètica e la Ripùbblica
Pupulari Cinisi cci dèsiru aiuti militari ô Vietnam dû Nord e ô FLN, ma nun
pigghiaru parti nni la guerra cu li soi surdati.

La guerra fu parti di nu cchiù granni cunflittu riggiunali ca mpricau macari li
nazzioni cunfinanti di Camboggia e Laos, canusciutu macari comu Secunna Guerra
Indocinisi.

Nta lu Vietnam, sta guerra è canusciuta comu la “Guerra Miricana” ('n vietnamita
Chiến Tranh Chống Mỹ Cứu Nước, littiralmenti: "Guerra contra li miricani pi
sarvari la nazzioni").

La guerra fu na scunfitta pô Sud, chi appi a accittari la riunificazzioni sutta
nu riggimi cumunista nti nu statu, lu Vietnam, chi cu la fini dâ guerra fridda
si potti gràpiri sempri chiossai e sviluppari nsemmula ê stati dâ riggiuni.

La guerra fu n sèquitu funti di ispirazzioni pi dicini di film supra lu
suggettu, comu Full Metal Jacket di Stanley Kubrik o Nasciutu lu 4 di giugnettu
di Oliver Stone, chi cuntribueru a fari canusciri e a fari pigghiari cuscenza di
la rialitati di na guerra muderna.



https://scn.wikipedia.org/wiki/Corea_d%C3%BB_Sud

La Corea dû Sud è nu statu di l'Asia orientali, di circa 48 miliuna d'abbitanti.
Lu nomu veni dû fattu ca lu tirritoriu occupa la mità di sutta dâ pinisula
Curiana. Seoul è la capitali.

La Corea vinni divisa ntra la Corea dû Sud (capitalista) e la Corea dû Nord
(communista) quannu finiu la sicunna guerra munniali ntô 1945. Sta divisioni
addivintau cchiù difinitiva doppu la Guerra Coreana chi finiu ntô 1953.

La prima nazzioni Coreana si chiamava lu regnu diGo-Joseon (criatu ntô 2333
a.c.}. Lu re Chi Wu di Bai-dal vinni chiamatu lu "Diavulu Russu" dî soi nimici
picchì purtava armatura russa ncampu di battaglia. Puru oggi lu nomu "Diavulu
Russu" veni ammintuatu nnâ cultura di pop coreana. Cu tempu, Go-Joseon (" Terra
d'Arbarìa") lu cchiù putenti di sti primi stati vinni stabbilutu, s'arrestava
n'aspettu assai mpurtanti ntê viti dî coreani fin'oggi.

Doppu tanti guerri chî cinisi, ntô postu di Go-Joseon, si jisavanu novi stati.
Di chissi, tri sunnu li cchiù mpurtanti, li Tri Regni; Silla (o Scilla) ntô
sud-ovest; e Baekje ntô sud-est. La fidirazzioni di Gaya vinni cunquistata di
Silla ntô 562.



https://scn.wikipedia.org/wiki/Catania

Catania è na cità di 314.571 abbitanti, capulocu di la pruvincia ca havi lu sò
nomu, e secunna cità dâ Sicilia pi dinzitati abbitativa; l'abbitanti si chiàmanu
catanisi. Catania è situata ntâ costa urientali dâ Sicilia, bagnata dô mari
Joniu, ntô centru di na fertilìssima chianura curtivata cu agrumi, a mitati
strata tra Missina e Sarausa, ê pedi di l'Etna.

S’attrova ntâ fascia dê crimi timpirati e havi nu crima ùnicu ntô munnu cu li
nverni miti e li timpiraturi dâ stati ca arrìvanu ntê misi di Lugliu e Austu tra
28 °C. e 36° C., ma, siguennu la tindenza ginirali di àutri àrii giugràfichi,
nta l’ùrtimi anni s’hà arrivatu chiù spissu a tuccari macari î 40 °C. Tuttu lu
liturali catanisi è furmatu versu sud, ô latu di Sarausa, di na nfinita spiaggia
di rina chiamata “praja”, ca si stenni pi chilòmitri; è fattu, nveci, di roccia
làvica ntâ parti chiù a nord, dâ stazzioni cintrali versu Jaciriali. Lu funnu dû
mari è pulitìssimu e piscusu; pô picca ventu e lu crima miti di tuttu l’annu è,
pi l’appassiunati di pisca, pî subbàcquii e pi tutti l'amanti dû mari, nu
paradisu. Ntô nvernu si ponnu fari li tradizziunali sports nvirnali ntâ l’Etna,
unni ci sunnu dui stazzioni sciìstici a Niculosi/Chianu Pruvinzali e a
Linguarossa. L’Etna, chê sò 3.269 m. di autizza, è lu chiù àutu vurcanu di
l’Europa e, chî sò 250 coni eruttivi e li sò dui crateri, attrai appassiunati dâ
muntagna e studiusi e scinziati ca vèninu pi studiari l’attività vurcànica
sempri cuntìnua.

Catania ntô nvernu havi nu clima miti e di sòlitu havi picca tinti jurnati di
ghioggia; la timpirutura di jornu si manteni ntornu a 14° C. e non è diffìcili
ca arriva macari a 20° C.; ntâ stati la timpiratura duranti lu jornu pò superari
li 40° C, ma, pi furtuna, di sira l’ària arrifrisca.

Di stati si pò attruvari rifriggèriu chî bagni a mari a la scugghera o a la
praja: la scugghera è di furmazzioni làvica e ncuminza di Catania cità nzinu a
Ripostu, mentri la praja è fatta di na vintina di chilòmitri di rina, ca parti
di Catania e và ammeri Sarausa.

Ntô lungumari di Catania, furmatu di scugghera, lu cumuni ci misi tanti
passarelli ca pòrtunu ntâ piattafurmi, ditti “solarium ” (sunnu quarchi sei nta
tuttu û lungumari,) unni cù egghè si pò mèttiri a pigghiari û suli; c’è misa na
scaletta ca dô “sularium” porta rittu-rittu a mari, a mmoddu a l’acqua. Nta un
paiseddu nicu-nicu, misu nta ssu lungomari, e ca si chiama San Giuvanni Li Cuti
(na vota era un paisinu di piscatura), lu cumuni ci fici na spiaggia câ terra ca
cascò ntâ citati quarchi annu fa dô vurcanu. (Tutta la pruvinza fu jincuta di na
pòlviri suttilìssima di terra nìura ca vinìa mannata nta l’àutu a ogni sprusioni
dâ vucca di l’Etna e î cristiani caminàvanu ntê strati, ntâ stati, cû
l’umbrella). Nunca, nta stu paiseddu, ci fu misa tutta ssa terra e ci fìciru na
bedda e suggistiva spiaggia di rina nìura.

Sempri a la scugghera, si pò jiri nta unu dê tantìssimi lidi (stabbilimenti
barniari) ca jìnchinu tutta la costa, di Catania nzinu ô Casteddu o â Trizza.

Si non si sapi annatari bonu, oppuru si ssi voli jucari a tambureddu, a palla a
volu, o nta n’àutru modu pi ngannari û tempu ntra nu bagnu e l’àutru, allura si
va â praja. Chista, ncuminzannu di Catania e finu a lu Simetu, è china-china pi
quarchi deci chilòmitri di stabbilimenti barneari.

Cù voli fari na cosa viloci, si nni va ô lungumari, passìa, ncontra n’amicu e si
fa quattru chiàcchiri, si pigghia un gilatu nti Ernestu, ntô Cafe De Paris o a
Tavirnetta, oppuru si l’accatta ntô gilataru cû carrittinu; si pò fari macari na
passiata ‘n centru, a Via Etnea, a pigghiari na vippita ô cioscu; oppuru si pò
jiri a l'arena (cìnima apertu) a vidiri nu firm;

Si ssi havi cchiù tempu, si va câ màchina o a parti di mari, agghiri ô Casteddu,
â Trizza o a Jaci, unni ci sunnu na grannìssima quantità di pizzerìi, gilaterìi,
risturanti, discutechi a l’apertu, oppuru si pò jiri versu li paisi etnei, a
Gravina, Mascalucia, Niculosi, Pirara, a Zafirana, unni macari chisti sunnu
chini di gilaterìi, pizzerìi, risturanti, e tantìssimi chiazzi pi stari ddà a
“pigghiari friscu”.

729/278 A.c. - Secunnu nzoccu scrissi lu stòricu grecu Tuciditi, Catania la
funnaru nta lu VIII sèculu a.C. culoni greci ca vìnniru dâ Calcidia, nta
l'Eubbea, guidati di Evarcu: chissi, doppu ca funnaru Naxos ntò 734 a.C.,
cuntinuaru la caminata agghiri sud e, battagghia dopu battagghia, sguminaru li
Sìculi criannu li dui cità di Liontini e di Catania. Chiamaru sta cità "Catania"
dô grecu "Ka Etnea" (zoè "suttu l'Etna") o, comu dici n'àutra vuci (secunnu lu
stòricu grecu Plutarcu), "Katene" (ca 'n grecu anticu significava "grattarola" -
zoè "grattuggia" 'n talianu - pirchì lu tirrenu unni idda fu custruita, pi
causanza dâ sciara di l'Etna, è aspru e gratta propriu comu na grattarola): di
st'èbbica ricurdamu Caronda, chi fu nu cèlibbri liggislaturi. Dô 476 a.C. nfinu
ô 278 a.C., Katene è quasi sempri sutta lu dumìniu di Sarausa, ca havi
addivintatu nà putenza militari.

263 a.C. – 476 d.C. - Cu la cunquista rumana dò 263 a.C., a li nizzi dâ prima
guerra pùnica, ncuminzò pi Catania n’èbbica di quarchi setti sèculi unni idda
pigghiò granni mpurtanza e pristiggiu, finu a lu puntu ca ntô IV sèculu d.C. lu
pueta gàllicu Ausoniu, paragunànnula a Sarausa, la metti ntra li primi centri dô
mperu rumanu. Catania diventa cità decumana, suggetta a pagari la dècima parti
dê sò produzzioni; appoi, ntô 21 a.C., pi vuluntà dû stissu mpiraturi Augustu,
comu segnu d'arricunuscenza pi l'ajutu ricivutu quannu chistu havìa luttatu
contru Sistu Pumpeu, Catania divintò culonia Rumana. Fu dutata di tiatru e di
termi, dô foru e dô circu, dû ginnasiu e di l´anfitiatru, e macari di nu
granniusu acquiduttu; ntô mentri si abbissàvanu li difici dû pirìudu grecu, ca
avìanu statu danniggiati di tanti guerri e tanti dispatti avuti cu li sarausani.

Catania è la citati di l'Èttina, senza di chista , Catania nun fussi idda, ma
n’àutra citati, cu n’àutra stòria, cu n’àutra cultura e àutri abbitanti.
L’Ettina ô spissu hà traditu la sò cità facennu scìnniri ciumi di lava nfucata
finu a intra li sò mura, s’hà ripigghiatu li tirritori, hà scancillatu nta nenti
zoccu l’òmini avianu apprima fabbricatu; ma Catania non s’hà arrinnutu e ogni
vota hà rifabbricatu chiddu ca la muntagna s’hava pigghiatu, e anzi chiossai. Di
l'èbbica di quannu s'hannu avutu tistimunianzi stòrichi nzinu a oggi, l’Èttina
appi quarchi 150 granni eruzzioni, e di chissi 6 arrivaru intra li mura dâ
cità ; àutri danni s’èppiru pî trimoti ntô 1169 quannu nu trimotu (e marimatu)
fici trimari tutta la Sicilia urientali, facennu danni assai ntê cità di
Catania, Mòdica, Lintini e Chiazza Armerina e ntô 1693, quannu nu granni trimotu
sdirubbò cumpretamenti, ortri a Catania, menza Sicilia; àutri danni ci foru
ntô1818 pri nu trimotu dû vurcanu.

Ntô 693 a. C. na culata làvica distruggiu l'antica Katane; ntô 475 a.C., s’eppi
ancora na scinnuta di lava nzinu a Catania: lu fattu veni arricurdatu nta la
liggenna di li frati pii, unni dui frati, Anfinomu e Anapia, mìsiru ‘n salvu li
ginitura paralìtichi, purtànnuli ntê spaddi ammenza la lava ca, ô passaggiu
d’iddi, s’arritirava pri miràculu; ntô 396 a. C. n’àutra eruzzioni fici arrivari
la lava nzinu o mari mpidènnucci ê cartagginisi, cumannati dô cundutteru
Imilconi, di navicari pô liturali jônicu p’agghicari a Catania, vinnenu di
Naxos; ci fu, appoi, l'eruzzioni dô 1381, unni lu ciumi di lava agghicau ntâ
citati, nzinu a intra û mari di Ògnina, cummigghiannu lu stòricu portu di Ulissi
(scalu di l’Ògnina); n'eruzzioni ntô 1444 minazzò Catania tantu era abbunnanti
la culata di la lava: pi miràculu, la culata si frimmò d’avanti a lu velu di
Sant'Àita purtatu ‘n prucissioni ntê vicinanzi di la culata, ‘n cuntrata "
"Terra di S. Àjta"; chidda ca fu la culata cchiù disastrusa pi Catania, s’eppi
ntô 1669: tanti paisi foru distrutti, lu primu fu Niculosi, appoi Belpassu,
Mumpileri, Mascalucia, Campurutunnu, San Giuvanni Galermu, San Petru Clarenza.
Dopu di chissi, lu ciumi di lava si jttau apprima ntâ l'abbitatu di Mustarijancu
e di ddocu calau pi Catania, dô latu dû punenti. Lu 15 d’aprili trasìu ntâ valli
di Anìcitu (oggi Nìcitu) e ntô lacu umònimu (lacu di Nìcitu) ca era ô centru. La
lava continuau pâ sò caminata scavarcannu li mura dâ cità, cummigghiau li
Vastiuni di S. Giorgiu e di S. Cruci, li fussati dô casteddu Ursinu, vurricau li
36 canali dô ciumi Amenanu e agghiuncìu lu mari, caminannu pi quarchi dui
chilòmitri d’intra a iddu. Catania si spopulò e di li 20.000 abbitanti
n’arristaru ntâ cità sulu 3.000, mentri ca l'àutri, urmai senza cchiù casa,
circaru rifuggiu nta àutri lochi.

Dopu lu trimotu dû 11 di jinnaru dû 1693 a Catania sùbbitu si metti manu a la
ricustruzzioni. Lu viciré ci detti la nùmina a vicàriu ginirali pi la “Val
Demone” e doppu macari pi la “Val di Notu”, cu putiri chini, a Giuseppi Lanza,
duca di Camastra, ca s'attrovò accussì cô còmpitu di ricustruiri 77 cità
distrutti dô trimotu, e una di chisti era Catania. Ntô 1694 priparau “û pianu
ginirali” . Foru pruggittati chiazzi novi, strati larghi, e, “li citatini
facìanu la gara pi ricustruiri casi e palazzi pi tuttu lu tracciatu ca
l’auturità avìanu signatu”, comu lassau scrittu lu stòricu binidittinu Vitu
Amicu.

Pi tutto lu ‘700 la citati è nu granni canteri, ca attrai populazioni e
travagghiatura, ca rimetti n motu l’ecunumìa, ca pirmetti a tanti architetti di
l’èbbica di spirimintari novi tècnichi e novi stili (l’architetti catanisi
Alonzo di Benedetto e Francesco Battaglia, Girolamo Palazzotto di Messina, lu
palermitanu Giuvan Battista Vaccarini, e appoi lu tuscanu Stefanu Ittar e tanti
àutri). Ntra tutti chissi Vaccarini è chiddu ca lassau l’òpiri chiù beddi.

Dâ sò funnazzioni la cità di Catania hà statu distruggiuta dâ lava pi setti voti
ntâ storia, e sutta la cità di oggi, s'attròvanu la cità Bizzantina, la cità
Rumana chi la pricedi e chidda Greca, ancora prima.

Ricenti scavi fatti d’intra a lu Casteddu Ursinu, ca n èbbica antica era assai
cchiù vicinu ô mari di quantu è oggi, attruvaru strutturi e matiriali grechi
antichi, ca hannu statu datati tra la fini di lu VIII e l’inizzi dô VII sèculu
a.C., e si poti attribbuìrili a la nàscita di la culonia greca di Catania.
Accussì comu a ssi ritruvamenti, macari ‘n cima a l’acròpuli – unni c’è oggi la
chiazza Danti e lu granni munasteru binidittinu di San Nicolò l’Arena –
s’attruvaru strutturi e matiriali grechi dô VII sèculu a.C. C’è di diri, ancora,
ca, sempri nta li stissi scavi, supra la cullina di l’acròpuli, s’attruvaru
tanti tracci di prisenza di òmini duranti lu pirìudu preistòricu, spiciarmenti a
l’etati di lu neulìticu e dô rami. Trasennu di l' Anfitiatru, â chiazza
Stesìcuru, si pò visitari, scinnennu ntô sottasolu, na parti dâ cità rumana, ca,
partennu dâ stissa chiazza, si stenni pi tanti strati dâ cità muderna e nta
tanti posti dâ cità è pussìbbili scìnniri ntô sottasolu, ca diciunu fu tistimoni
di ntrichi amurusi tra sori e frati, postu bonu p'ammucciàrisi li bricanti e
trisoru pi l'amanti dî cosi d'arti

Sutta lu solu lâvicu citatinu s'attrova ancora oggi la cità dô cincucentu, chê
sò strati, li cresî, li termi, li palazzi e macari li targhi chê noma dê strati,
ca la lava dô 1693 vurricò, sarvànnula pi cu è ca la voli attruvari ntô futuru.

Catania havi nu portu cummirciali, n'àriuportu ntirnazziunali (ca era saputu
sèntiri comu Fontanarossa comu a lu nomi dû quarteri unni s'attrova, mentri la
nova àriustazzioni, 'n unuri a lu "cignu di Catania" si chiama "Vincenzu
Bellini"), stazzioni firruviari statali (lìnia Missina-Sarausa, Catania-Gela,
Catania-Palermu) e non, comu la Circumetnea, lìnia a scartamentu ridottu chi
gira pi 110km tornu tornu a l'Etna agghicannu a 976 m s.l.m. pi poi scìnniri, e
truvari la costa n'àutra vota a Giarri-Ripostu ô nord.

L'università di Catania è la prima università dâ Sicilia e vinni funnata ntô
1434 grazzi a Alfonso V d'Aragona. Accamora è una di li cchiù granni e mpurtanti
d'Italia: ci studìanu 66.000 carusi, chi vèninu di tutta la Sicilia, ma assai
vèninu puru dû cuntinenti, dâ Grecia e dô mediu orienti.

A Catania nasceru Giuvanni Verga, Luiggi Capuana e Federico De Roberto, ntra li
megghiu scrittura taliani dû sèculu XIX. Verga fu lu megghiu scritturi verista,
cu lu rumanzu I Malavoglia. Ntra li pueti ca usaru lu sicilianu, ci sù
Bartolomeo Asmundo, Domenico Tempio e Ninu Martoglio. N'àutru scritturi veru
mpurtanti fu Vitalianu Brancati ca scrivìu macari lu libru "Il bell'Antonio";
ntô 1960 lu riggista Mauro Bolognini fici un film supra sta storia cu Marcello
Mastroianni e Claudia Cardinale. Chissa fu a primu pillìcula girata tutta a
Catania unni si pò vìdiri la città com'era nti l'anni sissanta.

Catania è macari la patria di Vicenzu Bellini, auturi di La Norma e àutri
cumpunimenti musicali. Li cantanti Franco Battiato, Carmen Consoli, Gianni
Bella, Marcella Bella, Mario Venuti, Vincenzu Spampinato, Mariu Biondi,
Gerardina Trovato, Umbertu Balsamo e I Beans (Pier Paolo Cristaldi, Carmelo
Morgia, Pippo Panascì, Tony Ranno e lu novu ca trasìvu Alex Magrì) sù tutti
catanisi. N'àutru granni dâ mùsica catanisi è Brigantony, ca è lu patri dâ
mùsica pupulari doppu l'anni '70/'80. Appressu a iddu arrivaru Giuseppe
Castiglia, li Brigantini e àutri novi gruppi: Sugarfree, Lautari e Archinue'. Lu
gruppu musicali Uzeda nascìu macari iddu a Catania e addivinìu lu gruppu europeu
cchiù mpurtanti dâ scena nnipinnenti a Seattle duranti la mità di l'anni
nuvanta, cammora dui di li membri origginali dô gruppu nni fìciru n'àutru ca si
chiama Bellini, macari iddu veru famusu ntô cuntinenti e 'n Amèrica macari, pi
fàrici omaggiu ô granni cumpusituri catanisi.

È la cità a cchiù àuta dinzitati tiatrali dâ Sicilia. Diversi cumpagnìi tiatrali
òpiranu, travàgghianu e si fannu canùsciri ntô cuntinenti.

Catania è puru la patria di Sant'Àita, vissuta ntô sèculu III, assicutata dî
rumani prima di l'Edittu di Custantinu e oi patrona dâ cità. Ogni annu, a
frivaru è festa granni cu cirimoni, prucissioni e manifistazzioni vari.

La citati di Catania nun è carattirizzata sulu ppi la prisenza di l’Etna, ca la
si vidi custantimenti di unni egghè cu lu sò granni conu, ca si nni senti sempri
la cumunioni nta tutti li cosi: nte casi fatti cu la sò petra, nte strati fatti
chî bàsuli di lava, nta costa uni lu mari addisegna scurturi nta li scogghi
nìuri di petra lava.

Catania è macari la citati di la Santuzza, di Sant’Àita e a idda li catanisi ci
fannu granni fistiggiamenti tutti l’anni dô 3 o 5 di frivaru, e chista è tra li
cchiù pittureschi festi di l’Italia: pi tri jorna la citati si scorda tutti li
cosi e tutti l’affanni e si cuncentra sulu pi la festa a Sant’Àituzza: î
cannalori, àuti e granni ciri di lignu ntagghiati, ‘n prucissioni furianu pi
tutti li strati e unni ci sparunu la muschittaria e ci fannu lu focu, si fèrmanu
e appoi ci fannu l’annacata (ca è na speci d’abballata); pi tutta la citati si
vìdunu assai divoti vistuti cu lu saccu jancu; si vìdunu cintinara di migghiara
di cristiani ca vènunu di tutti î gnuni, tutta la citati veni addubbata a festa:
luminara nta tutti li strati, tutti li chiesi venunu nciùrati, î nuciddara chî
carrittini acculurati, î picciriddi chî palluncini, î granni cu l’abbiti novi, î
carusi comu ègghè, cu ncùnatizzi e cu tutti puliti, î gilatara nta ogni chiazza;
e appoi li fochi ô chianu e la vara di Sant’Aita ca veni purtata ‘n prucissioni
pi la cità e, tra li spari e li fraguri di li fochi artificiali, tutti
s’arricordunu ca idda, martirizzata nta la braci, vìgila sempri supra lu focu di
la Muntagna.

Mmènzu a la fudda ca si mungi nta li strati e nta li chiazzi, i “citatini”
tirannu lu curduni, guidanu la vara di Sant’Aita, e sunnu chiù assai di quattru
mila tutti cu lu saccu jancu e ogni tantu, mmenzu a chisti, si senti na vuci
forti ca grida “citatini, tutti divoti tutti!” e tutti arrispunnunu comu na sula
vuci: '"Viva Sant'Àita, viva Sant'Àita"' .

La parrata catanisa si distingui nun sulu pi na ntunazzioni tìpica ca la fa
arricanusciri e distinguiri tra àutri parrati dû sicilianu, ma pi paroli tìpichi
comu annunca. Na variazzioni tipica dâ parrata catanisa arrispettu a àutri è ca
la cunzunanti doppu na r veni radduppiata:



https://scn.wikipedia.org/wiki/Bastasu

La parola siciliana bastasu è usata pi n'omu sgarbatu, chi dici mali paroli, chi
non canusci la bona crianza. Si chiamava accussì lu scarricaturi (cu è addettu a
lu trasportu di càrrichi e bagagghi ntô portu) dû portu: "bastasu 'i marina"
appuntu. L'orìggini è antica assai e va rifacènnusi a l'antichi greci ca dicìanu
"bastazo" pi diri purtari quacchi cosa supra li spaddi. Esìstinu àutri paroli
chi signìficanu la stissa cosa (bastasi, vastasu, vastasi, eccetra, eccetra).

La parola bastasa è usata pi na fimmina di mali crianzi, chi dici mali paroli.
Non è propriu comu u maschili "bastasu", chi voli diri omu rozzu comu nu
"scarricaturi i portu", ma si dici di na fimmina cchiù scustumata di n'omu
cafuni. L'orìggini è antica assai e va rifacènnusi a l'antichi greci ca dicìanu
"bastazo" pi diri purtari quacchi cosa supra li spaddi. Esìstinu àutri paroli
chi signìficanu la stissa cosa (vastasa, facchina, cafunazza) e soprattuttu
"caiorda" chi veni di l'ebbraicu hajordah = puzzola, cioè fimmina tantu plebbea
chi "faci sensu".



https://scn.wikipedia.org/wiki/Adolf_Hitler

Adolf Hitler (20 di aprili, 1889 - 30 di aprili, 1945) fu lu cummannanti dâ
Girmania nazista e lu capu dû Partitu nazista. Dû 1933 ô 1945 fu lu capu dû
cuvernu e lu capu dû statu. Hitler è nu pirsunaggiu mpurtanti dâ storia muderna.
Quannu accuminzau la Secunna guerra munniali la Girmania, sutta Hitler,
cuntrullava la maggiuranza di l'Europa. Sutta la sò duttrina strema, miliuna di
genti vìnniru ammazzati, spiciarmenti giudei e zìngari, ntôn abbinimentu
chiamatu l'Olocaustu. A Birlinu si ammazzau prima ca lu sò asèrcitu vinni
battutu dî forzi alliati.

Ntô 1933, pî menzu di nganni pulìtici, Hitler addivintau lu capu dû cuvernu e dû
statu tudiscu. Araciu araciu abbulìu assai diritti dû pòpulu, p'asempiu lu
dirittu d'abbanniari pubbricamenti. Tutti l'àutri partiti pulìtici vìnniru
abbuluti sarvu lu partitu nazista. Tanti addivintaru priciuneri pulìtici quannu
lu cuvernu nazista riducìu la libbirtati dû pòpulu tudiscu. Tutti li prucessi
dimucràtici foru tutti quanti sciugghiuti. Si pò diri senza nudda cuntradizzioni
ca Hitler stissu era ô centru di tutti st'abbinimenti e ca tuttu vinni fattu
sutta li soi òrdini.



https://scn.wikipedia.org/wiki/Taiwan

La Ripùbblica di Cina (cinisi tradizziunali: 中華民國; cinisi simplificatu: 中华民国;
Wade-Giles: Chung-hua Min-kuo, Tongyong Pinyin: JhongHuá MínGuó, Hanyu Pinyin:
Zhōnghuá Mínguó) è nu statu democràticu furmatu dû gruppu di ìsuli di Taiwan
canusciuta n'èbbica culuniali puru cu lu nomu di Formosa, Ìsuli Pescadores,
Quemoy, e Ìsuli Matsu. Spissu veni chiamatu cu lu nomu Taiwan, mentri lu nomu
Cina ìnnica usualmenti la Ripùbblica Populari Cinisi. La capitali è Taipei.

Taiwan attuarmenti è nu statu de facto, ca pirò nun è arricanusciutu
ufficiarmenti né dâ Cina né di principlai paisi dû munnu. Appirora sunu sulu 23
li Paisi dû munnu ca arricanusciunu Taiwan. La Cina cunsidira Taiwan comu na
pruvincia siparatista, na mentri ca Taiwan cunsidira la Cina cuntinintali comu
parti dâ ripùbbrica di Cina, attuarmenti occupata.

La situazzioni attuali è lu risurtatu di la guerra civili ca purtau ô putiri li
comunisti di Mao Tse Tung n Cina cuntinintali, cu la cunsiquenti arritirata dî
nazzionalisti dû Kuomintang guidatu di Chiang Kai-shek nti l'isula di Taiwan.

Lu cuvernu è furmatu da nu Prisidenti dâ Ripùbbrica e da lu Parramentu. Lu
mandatu dû Prisidenti è di cuatru anni.

Lu Premier (o megghiu primu ministru) chi è lu capu di cuvernu suttu la guida dû
Prisidenti.

La judizzia è amministrata da li 15 giudici cca furmanu lu Cunzigghiu di Granni
Judici.



https://scn.wikipedia.org/wiki/Premiu_Oscar

Lu Premiu Oscar è nu premiu chi veni datu comu ricanuscimentu pi n'attività
liata ô cìnima a Hollywood. E' cunzidiratu lu premiu cchiù pristiggiusu di na
parti mpurtanti di pirsuni chi travàgghianu ntô sitturi dû cìnima. Stu status è
cuntistatu di na minuranza chi riteni chi Hollywood duna lu premiu comu
ricanuscimentu di successi principarmenti cummirciali.

Lu premiu stissu cunzisti di na statuedda placcata d'oru. Lu ricanuscimentu pò
èssiri pi lu megghiu film di l'annu, pi lu megghiu atturi di l'annu, pi la
megghiu mùsica, pi la megghiu sciniggiatura, pi lu megghiu film forasteru
(rispettu ê film miricani), pi la carriera di nu riggista famusu, eccetra.

É la Academy of Motion Picture Arts and Sciences ca dicidi a cui assignari li
premi Oscar; è n'organizzazioni prufissiunali onuraria custituiuta di
pirsunalità dû munnu dû cìnima; nnû 2002 avìa chiossai di 6.000 membri.

Lu nomu Oscar veni datu a la statuedda chi si duna a li vincitura comu premiu
(pari ca l'orìggini dû nomu è duvuta a Margaret Herrick chi, vidennu la
statuedda ncapu a un tàvulu, dissi: "Assimigghia propiu a me ziu Oscar!").



https://scn.wikipedia.org/wiki/Nurmanni

Li Nurmanni rapprisèntanu nu pòpulu nòrdicu chi discinneru dî Vichinghi cu
nturnu vineru dî paisi dû nord comu Svezzia, Norveggia e Danimarca. A partiri dû
sèculu IX sti vichinghi accuminzaru a fari li briganti e li latri di mari pi
tutta l'Europa sittintriunali, ma comu si vidi ntâ mappa â manu dritta,
s'attruvàvanu puru a l'autru latu di l'Europa. Pû fattu dî soi ticnichi di
navigazzioni e battaglia assai avanzati, sti vichinghi s'addivintaru currennu
currennu na forza minazzusa pi tutta l'Europa.

Circa lu 900 s'attruvàvanu spissu ntô nord dâ Francia, abbicinu lu cunfini
mudernu cû Belgiu, e cci accuminzaru stabbiliri li culonî nichi. Ntô 911 Carlu
III, lu Sìmprici cidìu nu tirritoriu a unu dî capi di sta genti chi si chiamava
Hrolf (o Rollu, e di ccà accuminza la storia dî Nurmanni.

Tra dui ginirazzioni, sti vichinghi addivintaru christiani e vinneru latinazzati
(criannu nu dialettu dû francisi chiamatu lu francisi nurmannu. Ntô sèculu XI li
Normanni (oramai cumpritamenti latinizzati e ammisculati cû pòpulu lucali)
accuminzaru fari li soi propî cunquisti, jennu ô nord, abbersu la Ngriterra, e ô
sud, abbersu l'Italia miridiunali.

Già di longu tempu li re danisi e chiddi anglusassuni eranu a guerra pû
cuntrolli di l'ìsula. St'ùrtimi cô tempu s'avàvanu mparintatu chî duchi
nurmanni. Grazzî a sti linìi di parintatu lu re anglusassoni Eduardu lu
Cunfissuri (figghiu di na nurmanna) avìa pututu scippari ntô 1042 la curuna dû
figghiu di Canutu (Knut) lu Granni, raffurzannu la prisenza nurmanna ntâ
Ngriterra; nfatti s'attruvàvanu assai nurmanni ntâ sò curti.

Ntô 1066 Eduardu murìu senza discinnenti, ma lassannu comu lu sò aredi lu duca
Gugliermuo di Nurmannia. L'aristucrazzia ngrisi avìa elettu Aroldu chi rignau pi
quarchi misi. Ma ntô uttùviru Gugliermu attravirsau la Manica pi fari valiri li
soi propî diritti. Lu sò asèrcitu abbattìu l'anglusassuni ntô cèlibbri
Cummattimentu di Hastings e Aroldu fu ammazzatu cu na fileccia. Tra quarchi misi
Gugliermu, dittu lu Cunquistaturi, fu ncurunatu re di l'arciviscuvu di
Westminster.

Gugliermu ntroducìu ntâ Ngriterra lu feudalisimu francisi ma veni cchiù
ricurdatu pâ ridazzioni dû Domesday Book, na nchiesta cû scopu di riggistrari li
beni e li pirsuni dû tirritoriu dû regnu. Stu cinsimentu, accabbatu ntô 1086 pâ
lingua latina ricca di tèrmni anglusassuni, è unu dî ducumenti cchiù mpurtanti ô
liveddu stòricu, suciali, ecunòmicu e pulìticu.

Quasi cuntimpuraniamenta â conquista dâ Ngriterra, gruppi di nurmanni
s'attruvavanu già nta l'Italia miridiunali, p'accuminzari comu surdati di
vintura, attirati dî pussibbilitati chi uffrìanu li ribbillioni antibizzantini
in Puglia. Sti surdati di vintura, circa lu 1025, uffreru li soi sirvizzi pi
cuegghiè chi vulìa pagari. Pi stu modu s'arriccheru, e araciu araciu criscìu li
tirritorî chi cuntrullaru (lu primu fu la cuntea d'Aversa cu Rainulfu Drengot
ntô 1030). Prestu, trasìu ntà scena la famigghia Autavilla cummannata di
Gugliermu vrazzu di ferru (mortu ntô 1046), cu iddu veni nu canciamentu radicali
di l'aspirazzioni dî nurmanni nta l'Italia miridiunali.

Papa Liuni IX, vidennu la sò Beniventu minazzata, pruvau a trattinìrili; ma
l'asèrcitu puntificiu fu ruinusamenti battutu nnû cummattimentu di San Paulu di
Civitati (1054), lu Papa fu catturatu, e così Beniventu arristau n'ìsula
puntificia nta na terra nurmanna.

Ntô 1059 Rubertu lu Guiscardu d'Autavilla strincìu un pattu cu Papa Niccolò II,
lu Cuncurdatu di Melfi, cu cui si addicchiarava lu duca di Puglia (chi
cumprinnìu puru la Basilicata), la Calabbria, parti dâ Campania e la Sicilia
(chi era però ancura ntê manu dî musulmani). Li Nurmanni rinisceru a prestu a
accabbari la prisenza bizantina e dunca puteru didicarisi â Sicilia.

Ruggeru I di Sicilia, lu frati di Rubertu, cummannau nu gruppu di cavalleri ntô
1061 attaccannu l'ìsula e criannu na prisenza nurmannu pirminanti abbicinu a
Missina. Rinisceru ntô 1072 a arrivari in Palermu, chi vinni poi addicchiarata
la capitali. La cunquista dâ Sicilia cci vulìa trent'anni, ma ntô 1091 cascau
l'urtimu paisi saracinu, Notu, a tuttâ Sicilia era sutta lu cummannu nurmannu.

Ruggeru I muriu ntô 1101, e sò figghiu Ruggeru II, nfini, rinisciu a uniri la
Sicilia e li tirritorî nurmanni di l'Italia miridiunali pi furmari lu Regnu di
Sicilia, criannu accusì in Italia nu statu di diminsioni cunziddirèvuli: lu
Regnu nurmannu di Sicilia. Ruggeru II, vinni numinatu re di Sicilia nnâ
cattidrali di Palermu duranti la notti di Natali dû 1130. Iddu agghiunciu lu
Ducatu di Nàpuli ntô 1137 e li Assisi di Arianu ntô 1140. Lu Regnu era
organizzatu ntôn modu feudali strittu basatu suprâ pirsuna dû munarcu.

Lu Regnu nurmannu di Sicilia nta l'Italia miridiunali appi tèrmini ntô 1194 cu
morti di Tancredi di Lecci) doppu cui vinni sutta lu cuntrollu dû svevu, Arricu
VI di Hohenstaufen (mortu ntô 1197), a causa dû sò matrimoniu cu Custanza di
Sicilia (la figghia di Ruggeru II, morta ntô 1198), juncennu la curuna mpiriali
cu chidda dâ Sicilia.



https://scn.wikipedia.org/wiki/Mp%C3%A8riu_bizzantinu

Lu mpèriu bizantinu era la parti est dû Mpèriu rumanu, chi cuntinuàu a campari
doppu chi la parti ovest scumparìu. Duràu di lu 395 a lu 1453. La lingua
ufficiali era lu grecu bizzantinu, accussì comu puru la cultura. Lu mpiru
bizzantinu nascìu grazzi a Teodosiu, chi dividìu lu mpiru rumanu nta la parti
ovest e la parti est nta lu 395. Murìu doppu la cunquista di Custantinòpuli (chi
oi è Istanbul) dî Turchi nti 1453. La cultura bizzantina cuntìnua a campari nta
la riggiuni dâ Calabbria e ntô Salentu, unni oi si pàrranu ancora dui dialetti
dû grecu bizzantinu, lu grecu-càlabbru e lu grecu-salentinu.

Lu mpiraturi Custanti II dicidìu di spustari la capitali di lu mpiru a Sarausa
ntô 663. La capitali di lu mpiru fu spustata nàutra vota a Costantinòpuli ntô
668, â morti di Custanti II.

La Sicilia fu tirritoriu bizzantinu cu la cunquista di Belisariu ntô 535 sutta
Giustinianu I. Ristau ntiramenti bizzantina nzinu ô 827, quannu l`'àrabbi,
sbarcati a Mazzara cunquistarru la parti uccidintali dâ Sicilia. Picca a picca,
lu mpiru bizzantinu persi li cità principali di Palermu (831) e Sarausa (878).
Ntô 900 presidî bizzantini tinèvunu ancora a Taurmina chi fu pigghiata di
l'àrabbi ntô 902, e Rumetta chi tummau sulu ntô 965. N'sèguitu, versu lu 1038,
Maniaci ripigghiau pruvvisoriamenti lu cuntrollu dâ Sicilia urientali, pi
pirdirlu difinitivamenti quarchi annu doppu.

Li bizzantini, a parti quarchi ncursioni àrabba, riniscerru comunqui a mantèniri
na prisenza cuntìnua n Calabbria, ntâ Pugghia e a Nàpuli, nzinu â scinnuta dî
Nurmanni, versu lu 1060.



https://scn.wikipedia.org/wiki/Mongolia

La Mongolia (in mongulu Монгол Улс translittiratu Mongol Uls) è nu statu di
l'Asia, cunfinanti a nord cu la Russia e a sud cu la Cina. Nun havi accessu a lu
mari. La capitali è Ulan Bator, tene na superfici di 1.566.500 km², E' na
ripubblica parlamentari monocamerali.

Lu territoriu s'apprisenta cumu n'ansiemi di terri àvuti (l'altitudini media è
di 1580 m.s.m.) colli terri chiù vasce a sud-est, ca comprennenu u Desertu du
Gobi. U clima è continentali, cu fortissime escursioni termiche annue;
significative differenzi si rilevanu tra i reggioni montuose e u disertu
gobbicu. Chiove pocu e nenti, a vegetazione è composta da steppe e poche foresti
ariche, a betulla è l'alberu chiù diffusu.

A Mongolia tene 2.594.100 abbitanti, divisi pe' 2 abbitanti a km². Doppo
l'inizio du comunismu è incuminciata a sedentarizzazzioni da popolazzione, cu nu
gruassu incrimentu urbanu. A maggioranza su mongoli khalkha (89%), cu minoranzi
kazaki, buriati, russi e cinesi, a lingua ufficiali è lu mongulu, diffusi u
russu, u cinesi, u kazaku e lu tedescu. A maggioranza su buddisti, mentri i
kazaki su mussulmani.

A Mongolia è passata di nu reggimi economicu feudali-teocraticu a n'economia
socialista collettivizzata duranti u XX seculu finu allu 1990 quando è passata a
na crisi ecomica du comunismu, pe pua passari all'ultimi anni a n'economia di
mercatu a piccoli passi. Poche su l'industrie, l'agricoltura è notevole, ma
l'allevamentu ancora di chiù. Si registranu allevamenti ovini, craprini e di
cammelli, visti i pascoli steppici vicinu i zone desertiche. Oltre a chissu ci
su puru raffinerie e petroliu

Commercie prevalentimenti cu Russia e Cina, ma ci sunu puru Kazakistan e
Giappuni. a Vilanza commerciali è sempre vascia. U commerciu esteru è su chiù i
prodotti d'allevamentu, minerali e ancunu pocu i lana. A ferrovia è moltu
inportanti pe a Mongolia, a colleghe puru cu Pechinu.

Terra di vari popoli nomadi, ottende l'unità cu Gengis Khan, pe pua finiri suttu
a Cina finu allu 1911, vale a diri a fine da Monarchia in Cina.

Ottinuta l'indipendenza nto 1911, divente nu regnu indipendenti sutta re
Javdzandamba Hutagt III, nto 1921 i comunisti pigghianu u poteri, ma sulu u 1924
(anno da morti du re) a Mongolia divente na rapubblica, sutta a protezioni di
l'Unioni Sovietica, duppu a nascita da Cina comunista, i rapporti si tendanu na
pocu cu lu paisi. Ntò sto periudu avvianu riforme sia a livellu politicu ca a
livello economicu, vene ligata alli paisi comunisti finu allu crollu di l'Unioni
Sovietica.

Ntò 1989 inizie la transizioni democratica versu i paisi occidentali, cu tanti
difficolta economiche. I comunisti vannu all'opposizione pe brevi periodi, ma
oltre a chissu, se avvianu riforme chiù capitaliste. L'Unioni Dimocratica e lu
Partitu Comunista mongolo, a tempi alterni avvianu li riformi necessarie
affinché u paisi supere le crisi precedenti. Doppu u bienniu critico 2001-2003 e
li successivi aiuti economici russi e cinesi, a Mongolia se stadi avviandu a na
nova prospettiva. Ntò 2005 vene elettu u comunista Namabryn Enkhbayar divente
presidenti da ripubblica, ntò 2007 Sanajaa Bayar divente primu ministru.



https://scn.wikipedia.org/wiki/ISO

La ISO è n'urganismu ntirnazziunali pâ difinizzioni dî standard, cumpostu di
rapprisintanzi d'òrgani nazziunali, ca pruduci standard nnustriali e cummirciali
a liveddu munniali.

È canusciutu cu noma diversi a secunna dî diffirenti lingui dî nazzioni ntê
quali òpira: n Italia è chiamatu Organizzazione Internazionale per le
Standardizzazioni, mentri lu nomu ngrisi, cchiù diffusu, è International
Organization for Standardization. Nuddu di sti noma è n'acrònimu.

Puru siddu l'ISO s'autudifinisci comu urganizzazzioni nun cuvirnativa, la sò
capacitati di stabbiliri standard ca addivèntanu liggi, attraversu accordi e
trattati la rennni assai cchiù putenti di tanti ONG, e n pràttica aggisci comu
cunzorziu cu lijami forti chî cuverni. Li participanti cumprènninu n'urganismu
di standardizzazzioni p'ogni paisi mèmmiru e pi li principali curpurazzioni.

L'ISO cuòpira strittamenti câ Cummissioni Alittrutècnica Ntirnazziunali (IEC),
ch'è rispunzàbbbili pâ standardizzazzioni di l'equipaggiamenti alèttrici.

Ginirarmenti li normi ISO vennu riciputi, armunizzati e diffusi n Italia di
l'enti talianu UNI ca partècipa, n rapprisintanza di l'Italia, a l'attivitati
nurmativa ISO.

L'urganizzazzioni veni nurmarmenti chiamata ISO. Lu tèrmini ISO nun è
n'acrònimu, puru siddu assimigghia ô nomu ngrisi di l'assuciazzioni,
"International Organization for Standardization", cumunimenti chiamata macari
"International Standards Organization. Lu tèrmini diriva dû grecu isos, ca
signìfica aguali. Siddu fussi n'acrònimu fussi OIS n talianu, IOS n ngrisi, OIN
n francisi, e UNS n sicilianu quinni li sò funnatura sciggheru ISO comu furma
accurzata univirsali.

Li standard ISO sunnu nummirati, e hannu nu furmatu dû tipu "ISO 99999:yyyy:
Tìtulu" unni "99999" è lu nùmmiru dû standard, "yyyy" è l'annu di
pubbricazzioni, e "Tìtulu" discrivi l'uggettu.

Tanti file mmàggini dî vari tipi di CD ùsanu l'estinzioni "ISO" a nnicari ca
ùsanu lu filesystem standard ISO 9660. Virtuarmenti tutti li computer cu nu
litturi CD-ROM ùsanu stu standard. Li DVD-ROM midemma ùsanu lu filesystem ISO
9660.



https://scn.wikipedia.org/wiki/Guerra_civili_siriana

La Guerra civili siriana (canusciuta prima comu Rivuluzziuni Siriana e doppu
comu Crisi Siriana) è na guerra accumminzata ntô 2011 ca si cummatti ntâ Siria e
li paisi vicini comu l'Iraq e lu Libbanu.Cumminzata comu na rivuluzziuni cuntru
lu riggimi di Assad si è poi evuluta comu na terribbili guerra civili, unni
participanu assai fazzioni comu li tirruristi di al-Qaida cu lu Frunti al-Nusra,
lu frunti notu comu modiratu dâ Coalizzioni Nazziunali Siriana cu lu su
asercitu, chiddu canusciutu comu ASL.L'atri sugnu puru li rojava cumbattenti
curdi dû Nord, li cumbattenti cristiani assiri, li cumbattenti dû Statu Islamicu
ca vegnunu dî Iraq, e pi urtimu li cumbattenti dû riggimi comu Hezbollah, li
Gruppi Spiciali e puru chiddi dû Iran.

La Siria è divintata na ripubblica nnipinnenti ntû 1946, puru si nu cuvernu
dimucraticu è statu cunclusu da nu colpu di statu dâ CIA lu marzu 1949, siguitu
da àutri dui colpi di statu.Na pupulari rivuta cuntru lu riggimi militari ntû
1954 ha vistu la putenza di trasfirimentu asercitu ai civili; 1958-1961 na brevi
uniuni cu l'Eggittu sustituì lu sistema parlamentari dâ Siria cu nu riggimi
prisidinziali furtimenti centralizzatu.Lu Ba'ath sirianu è salitu al putiri ntû
1963, doppu nu succissu colpu di Statu .Ntû 1966, n'àutru colpu di statu ha
ruvisciatu i lidir tradizziunali dû partitu, Michil Aflaq e Salah al-Din
al-Bitar . ginirali Hafiz al-Assad , lu ministru dâ Difisa , pigghiau lu putiri
cu na " rivuluziuni currittiva "ntû misi di nuvèmmiru dû 1970, di divintari
primu ministru.A marzu dû 1971, Assad si dichiarau lu prisidenti , na pusizziuni
chi ha tinutu finu alla su murti ntû 2000.Da allora, lu partitu laicu sirianu è
rimasta l'auturitati pulitica duminanti in chiddu chi è praticamenti nu statu a
partitu unicu n Siria; cittadini siriani possunu appruari sulu lu prisidenti di
lu referendum e finu a quannu lu multi-partitu-cuvernu cuntrullatu li iliziuni
parlamentari , nun putivanu vutari nti iliziuni multipartitichi pi lu
liggislaturi Bashar al-Assad, lu prisidenti dâ Siria e Asma al-Assad , la
mugghiera chi è na britannica mussurmana sunnita, spianzi inizialmenti ispirati
pi li rifurmi dimucratichi e statali e di na " Primavira di Damascu "di intinsa
dibattitu suciali e puliticu ha avutu lucu tra giugnittu 2000 e austu 2001.Il
piriudu è statu carattirizzatu di la cumparsa di numerusi forum o pulitici
saluni , unni gruppi di cristiani chi la pinsanu divirsamenti su incuntrati n
casi privati pi discutiri chistiuni pulitichi e suciali. Attivisti pulitici cumu
Riad Seif , Haitham al-Malih , Kamal al-Labwani , Riyad al-Turk e Arif Dalila
eranu impurtanti ntâ mubilitazziuni dû muvimentu.Lu cchiu famusu dî furum eranu
lu Forum Riad Seif e Jamal al- Atassi. La Primavira di Damascu si è cunclusa
ntûl'austu 2001 cu l'arrestu e la ditinziuni di dici attivisti lidir chi avivanu
chiamatu pi iliziuni dimucratichi e na campagna di disubbidinza civili.A partiri
di lu 2001 puru li rifurmisti n Parlamentu avivanu cuminciatu a criticari
l'iriditati di stagnaziuni n quantu la regula di l'ex prisidenti Hafiz al-Assad;
Bashar al-Assad ha parratu di rifurma, ma svultu picca, e nun è riuscitu a
mantiniri li rifurmi prumessi di lu 2000, accussì dicunu l'analisti.

Arabbi (sunniti 64%, sciiti, 12%, atri 10 %, cristiani 10%, drusi, 3%,
ismailiti 1%)

La famigghia Assad veni dâ minuranza alawita ca è nu gruppu riliggiusu, nu ramu
sciita secunnu li stimi è lu 12 pi centu di la pupulazziuni siriana.Ha mantinutu
nu strittu cuntrollu si sirvizzi dâ sicurezza siriani, ca ginira risintimentu
tra li mussurmani sunniti , nu gruppu riliggiusu ca custituisci circa li tri
quarti dâ pupulazziuni siriana.Minuranza etnica curdi siriani tegnunu puru
prutistatu e lamentatu cchiu di discriminazziuni etnica e la nigazziuni dû luru
dirittu curturali e linguisticu.Maher al-Assad frati dû prisidenti cumanna
l'asèrcitu l'atru frati Assif Steniwkat , fu vici ministru dâ difesa, finu
all'ammazzatina di chist'ultimu ntû 18 giugnettu 2012.

Lu malicuntentu cuntru lu cuvernu era cchiu furti nti ari cchiu puviri dâ Siria,
privalentimenti tra li sunniti cunsirvaturi.Sti citati inclusu cu tassi di
puvirtati ilivati, cumu Daraa e Homs , li banni rurali culpitu duramenti di la
siccitati lu 2011, ed i quartieri cchiu puviri di li granni citati.
Disugualianza suciuecunumica aumentatu significativamenti doppu ca li pulitichi
di libbiru mircatu sugnu stati avviati da Hafiz al-Assad ntî soi ultimi anni, e
acciliratu duppu Bashar al-Assad è salitu a lu putiri.Cu l'accintu su sitturi dî
sirvizi , chisti pulitichi hannu bunuficiatu di na minuranza dâ pupulaziuni dâ
naziuni, pi lu cchiu cristiani chi hannu avutu rappurti cu lu cuvernu, e li
memmirai dâ classi mercantili sunnita di Damascu e Aleppu.Entru lu 2011, a Siria
stava affruntannu nu ditiriuramentu ntâ nurma nazziunali di vita e ripidi
aumenti dî prizzi di li matiri primi.Lu paisi puru di frunti a li tassi e la
disuccupaziuni particularmenti ilivatu di li ciuvani.

Lu statu dî diritti umani n Siria è statu a lungu uggettu di duri critichi di li
urganizzaziuni glubali.Lu paisi era sutta statu di emergenza di lu 1963 finu a
lu 2011, chi vita li riuniuni pubblichi di cchiu di cinchi cristiani, e n mudu
'fficaci la cuncissiuni a forzi di sicurezza di ampi putiri di arrestu e
ditinziuni.Bashar al-Assad è ampiamenti cunsidiratu pi nun averi avutu successu
nti l'attuazziuni di nu cambiamentu dimucraticu, cu nu rappurtu di lu 2010 di
Human Rights Watch s'affirma ca nun era riuscitu a migghiurari sustanzzialmenti
la situazziuni dî diritti umani da quannu ha assuntu ilu putiri , migghiuramentu
puru si alcuni aspetti minuri avivanu vistu.Nti lu dicèmmiru 2010, li prutisti
anti-cuvernativi di massa su cumminzari n Tunisia e doppu sparsi n tuttu lu
munnu arabbu, tra cui la Siria. Nti lu frivaru 2011, li rivuluzziuni è avvinuta
n Tunisia e Egittu, mentri la Libbia ha iniziatu a spirimintari la propria
guerra civili .Nummirusi atri paisi arabbi puru di frunti a prutisti, cu quarchi
tintativu di carmari li massi faunu cuncissiuni e mudifichi cuvernativi.Si
piensa ca li rivurti n Tunisia e Egittu havnu spiratu lu marzu 2011 la metati di
li prutesti n Siria.Diritti di libbira sprissiuni , di assuciazziuni e di
assimblea sugnu stati rigurusamenti cuntrullati n Siria, puru prima dâ
rivulta.Li auturitati molestanu e mpriggiunanu attivisti pi li diritti umani e
atri critici dû cuvernu, chi sugnu spissu a tiempu nnitirminatu ditinuti e
turturati n cattivi cunniziuni di ditinziuni.Li fimmini e li minuranzi etnichi
havnu affruntatu la discriminazziuni ntû sitturi pubblicu.A tropp'assai curdi
siriani è stata livata la cittadinanza ntû 1962 e li discinninti di iddi havnu
cuntinuatu a essiri itichittati cumu "forasteri".Nu cirtu nummeru di disurdini
ntû 2004 ha innuttu n'aumentu dâ tinsiuni in ari curdi dâ Siria, e ci sugnu
stati scuntri uccasiunali tra manifistanti e surdati siriani.

La Battagghia di Aleppu è cumminzata lu 19 giugnettu 2012, dinuminata
dî ribbelli la "matri di tutti li battagghi", cunsidirannu la scala e la
mpurtanza di l'ubbittivu.

Dî villaggi nturnu a la citati li ribbelli taccunu Aleppu ntû quartieri di Ṣalāḥ
al-Dīn, a sud-ovest e ntî quartieri di Haydariyyae Sakhur, a nord-est, aprennu
du frunti di cumbattimentu.La stratiggìa havi esitu pusitivu e nti 3 jorna li
cumbattimenti pigghianu li ari cintrali dâ citati.Lu 24 giugnettu l'ASL e li
gruppi islamisti scatinaunu l'uffinsiva dicisiva pi lu cuntrollu dû centru
storicu.Si riggistranu scuntri puru nti l'anticu suk e nturnu a la citadella.

La riazziuni dû cuvernu è nizzialmenti rallintata da la majuri attinziuni
rivurta versu la situazziuni a Damascu, ma su nviati 10.000 surdati spustati di
la custa e, suprattuttu, l'aviazziuni. Anchi li fili dî ribbelli vegnunu
ngrussati da 2.000 cumbattenti pruvininti di lu nurd dâ Siria.

Li guerri ntrâ li ribbelli siriani su cumminzati duranti la guerra civili
siriana doppu li scontri scuppiati tra li gruppi di uppusiziuni siriani. A li
primi di jinnaru 2014, gravi scontri ntrâ li gruppi su scuppiati ntô nurd dû
paisi. Gruppi di uppusiziuni vicinu Aleppu attaccunu militanti dû ISIS 'n dui
arìi, al-Atarib e Annana, chi sugnu ntrammi ruccafurti di l'urganizzaziuni
sunnita funnamentalista. Nunustanti lu cunflittu tra l'ISIS e autri ribbelli, na
fazziuni di ISIS ha cullabburatu cu lu frunti Al Nusra e li Virdi Battagghiuni
(nu gruppu di cumbattenti sauditi) pi cumbattiri Hezbullah ntâ riggiuni
Qalamuun.

Li Ribbelli Siriani o noti megghiu comu l'Uppusizziuni Siriana ( n arabbu :
المعارضة السورية Al-Mu'aradah Al-Suriyah ) è na palora ombrellu pi li gruppi e
li innividui chi volunu un cambiu di riggimi n Siria , e chi volunu opporsi a lu
cuvernu baathista.Lu termini "uppusiziuni" (n arabbu "mu'araDah") vini n geniri
utilizzatu pi rifirirsi a li atturi pulitici tradizziunali; cioè, li gruppi e li
innividui chi hannu na storia di dissinsu cuntru lu statu sirianu, cchiù tostu
chi discriviri tutti li participanti a la rivuta cuntru lu duminiu Assad n
Siria.Li primi strutturi pi furmari a la rivuta siriana eranu cumitati di
prutesta urganizzazziuni locali.Chisti furmanu ntû misi di aprili 2011, n quantu
li manifistanti lauriatu da prutisti spuntani a prutisti urganizzati da incuntri
n anticipu.La prima fasi dâ rivuluziuni siriana, di lu marzu 2011 finu a
l'inizziu di austu 2011, è statu carattirizzatu da un cunsinsu pi la lotta
nunviulenta tra li participanti dâ rivuta.Accussì lu cunflittu nu pò essiri
qualificatu cumu na "guerra civili" finu a quannu l'urganizzaziuni di lutta
armata inizziata su lu latu anti-cuvernu.Sò è avvinutu n data 29 giugnittu 2011,
pimittinnu lu cunflittu pi suddisfari la difinizziuni pulitica ntirnaziunali di
"guerra civili".

Gruppi di uppusiziuni n Siria ha pigghiatu na nova svulta ntû 2011 duranti la
guerra civili siriana cumu si unirunu pi furmari lu Consigghiu nazziunali
sirianu (chi ha ricivutu nutivuli sustignu intirnaziunali e lu ricanuscimentu
cumu partnir pi lu dialucu .Nu novu gruppu ombrellu di uppusiziuni - la
Coaliziuni Naziunali pi la Siria rivuluziunaria e di li forzi di uppusiziuni - è
stata custituita ntû nuvèmmiru 2012 e ha ottinutu lu ricanuscimentu cumu
"liggittimu rapprisintanti dû populu sirianu" da lu Consigghiu di copiaziuni di
Stati arabbi dû Golfu e cumu "rapprisintanti di li aspirazziuni dû pupulu
sirianu" da la Lega Arabba.

Lu Statu Islamicu, oppuru ntâ dinuminazzioni aduttata nzinu â fini dû 2013 Statu
Islamicu di l'Iraq e dû Livanti), spissu abbriviatu cu l'acronimu
ngrisi ISIL o IS è n'urganizzazzioni jihadista attiva n Siria e n'Irak e ca
cuntrolla militarmenti vasti àrii di l'est d'a Siria e di l'ovest di l'Irak. Ntô
misi di giugnu dû 2014 lu sò capu ndiscussu, Abu Bakr Al-Baghdadi, pruclamau lu
califfatu comu forma di cuvernu dî li tirritori cuntrullati.



https://scn.wikipedia.org/wiki/Custanti_II

Custanti II (7 di nuvemmiru 630 - Sarausa, 15 di sittemmiru 668) fu mpiraturi
bizantinu. Figghiu di Custantinu III, l'esercitu lu pruclamau mpiraturi ntô 641
doppu na rivolta contru Eracliu II. Custanti II appi a difenniri lu mpiru contra
l'Arabi in Asia e contra li Slavi ntê Balcani e li Longobbardi in Italia. Ntô
649 ncaricau l'esarca di Ravenna Olimpiu di tèniri d'occhiu lu papa pi na
quistioni rilativa a na ligghi riliggiusa cuntruversa emanata di Custanti, ma lu
cumplottu organizzatu contra lu papa falliu. L'àrabbi ntantu cunquistarru
diversi tirritori a urienti, facennu videmma na ncursioni n Sicilia ntô 652. Ntô
663 diriggìu n'azzioni ntô sud di l'Italia contra li Longobardi, chi lu
cunvincìu a trasfiriri la capitali di lu mpiru a Sarausa pi organizzari megghiu
di difisi contra li mussulmani e ripigghiari lu cuntrollu dô mari Meditirraniu.
La mala fama chi Custanti s'havìa varagnatu, ammazzannu pirsunalmenti sò frati
quannu era ancora a Costantinopoli e la dicisioni di trasfiriri la capitali in
Sicilia fu all'origgini dûn cumplottu contra di iddu organizzatu di lu nobbili
arminianu Mecèzziu: fu ammazzatu a Sarausa di nu sirventi mentri ca si faciva lu
bagnu. Ci succidìu Custantinu IV.



https://scn.wikipedia.org/wiki/B%C3%B9mmulu

Lu bùmmulu è nu cuntinituri di terracotta, ca na vota vinìa usatu pi jìnchìrilu
di acqua e tinìrila frisca ppi tutta la jurnata. Havi la vucca stritta, spissu
havi dù mànichi e nta la parti di sutta s'allarga e forma na speci di panza. Ppô
vinu vinìa usatu, mmeci, na varianti cchiù nicaredda dô bùmmulu, cu na furma
anticchia cchiù scafazzata e chissu vinìa chiamatu ciascu. Nta certi bùmmuli
vinìa fattu o centru di la panza nu pirtuseddu attuppatu cu nu lignuzzu: di ssù
pirtusu si bivìa.

La manera di travagghiu di lu mpastu ca s’usava ppi fari lu bùmmulu, era fattu
di crita e sali assai travagghiatu: ssa terracotta fatta accussì, avìa la
carrattirìstica ca era spirtusata e assai igruscòpica , e chissu ppi effettu dû
sali. Di sta manera, lu bùmmulu traspirava sempri e furmava nta sò pareti di
fora na pillìcula fina-fina di acqua; l’acqua, svapurannu, facìa calari la
timpiratura di nintra dô bùmmulu e lu lìquitu ca avìa d’intra si mantìa beddu
friscu videmma sutta ô suli dû misi d’austu.

Lu centru cchiù mpurtanti pâ prudùzzioni di bùmmuli e quartari nta la Sicilia
urientali era Lintini; àutri banni di prudùzzioni ntâ Sicilia uccidintali èranu
Arcamu e Carini; bùmmuli boni vinìanu fatti videmma a Cartanissetta, Calatafimi,
Gela, Nicusìa, Licata, Patti e Terrasini.

Ora lu bùmmulu è usatu nnî li gruppi forklorìstichi siciliani pi fari
spittàculu, nfatti ci sunnu dintra sti gruppi certi cristiani ca jèttanu stu
bùmmulu nta l'aria, puru àutu assai, e doppu lu ripìgghianu senza fàrilu càdiri
'n terra. Lu bùmmulu è videmma usatu comu strummentu musicali p'accumpagnari li
tarantelli, nfatti li sunatura ci sciùscianu d’intra e crèanu nu sonu assai
gravi ca havi la funzioni di nu vasciu; ppi pruvucari ssu tipu di sonu, lu
sunaturi ci sciùscia nta na manera particulari, zoè ci fa comu na speci di
pirnacchiedda ritmàtica ca veni amprificata e lu sò sonu addiventa cchiù vasciu
ppi scaciuni dâ furma dû bùmmulu ca ci fa di cassa armùnica; ‘n basi a l’agnuni
di la vucca di lu sunaturi, mentri ci fa la pirnacchedda, ccu la vucca dû coddu
dô bùmmulu, lu sonu pigghia na sonurità cchiù o menu vascia e li sunatura cchiù
bravi arrinèsciunu videmma a mudulari li toni e canciari li noti.



https://scn.wikipedia.org/wiki/Armenia

L'Armenia è nu statu di cui lu tirritoriu è cullucatu ntô Caucasu tra l'Asia e
l'Europa.

L'Armenia havi na supirfici di circa 29800 km2 e na pupulazzioni di 3'009'800[1]
abbitanti. La capitali è Erevan chi havi circa 1'100'000 abbitanti. Cunfina cu
la Turchìa a ovest, cu l'Iran a sud, cu l'Azerbaiggian a est e cu la Giorgia a
nord. Lu tirritoriu Armenu sipara la exclavi azzera dû Nachicevan dû tirritoriu
di l'Azebaiggian. Lu Nagorno Karabakh è na riggiuni a maggiuranza armena, chi
s'attrova dintra lu tirritoriu di l'Azzirbaiggian, e di cui ufficiarmenti fa
parti, ma chi doppu la guerra dû 1994 tra Armenia e Azzirbaiggian havi de facto
nu cuvernu nnipinnenti senza ricunuscimentu ntirnazziunali.

Ê tempa di rumani, l'Armenia era nu tirritoriu ô cunfini di lu mpiru, e ni fici
parti ô piriudu di màssima espansioni sutta Traianu. N sèquitu, l'Armenia fu unu
dî primi tirritori cristianizzati, e la sò appartinenza ô mpiru bizzantinu la
fici trasiri n relazzioni cu diversi àutri genti e tirritoria dû Meditirràniu.
E' di st'èbbica la vinuta a Sarausa di nu nòbbili cumannanti militari armenu,
Mecèzziu, chi ntô 668 fici ammazzari lu mpiraturi Custanti II e chi nzinu ô 669
usurpau lu titulu di mpiraturi bizzantinu.

Cu la scumparuta di lu mpiru bizzantinu^ntô 1453, l'Armenai trasiu nti l'orbita
di fluenza turca, puru siddu nun aduttau la riliggiuni islamica. Â fini di lu
mpiru uttumanu lu pòpupu armenu fu vittima di discriminazzioni e ammazzatini di
massa, chi ni sinnaru la ruttura difinitiva. L'Armenia trasiu nti la zona di
nfluenza suviètica, facennu parti di l'Unioni Suviètica comu una dî ripùbbrichi
di l'Unioni. Ci arrisatu nzinu a nnipinnenza abbinuta ntô 1991 cu la caduta e la
sciugghiuta di l'URSS.

Di la nnipinnenza, l'Armenia cerca nu sviluppu ecunòmicu, rinnutu difficili di
la mancanza di risursi naturali (cuntrariamenti ê vicini Azerbaiggian e Iran
l'Armenia nun havi né gas ni pitroliu) e la difficili situazzioni geo-pulìtica
dâ riggiuni. L'Armenia nun havi n'accessu propriu ô mari e lu tirritoriu è
circunnatu di paisi cu cui li rapporti sunnu tisi.



https://scn.wikipedia.org/wiki/Vita

A vita eni nu cuncettu principarmenti biuloggicu ca nun ci avi (purtroppu) na
difinizzioni semprici. Quarchi "cosa" si rici ca eni "viva" se almenu na vota
duranti a so isistenza:

Nta ogni casu, ci su na puca di eccizziona ca cunfermanu a regula. Chissu
picchini a difinizzioni nun eni isatta, si putissi diri ca:

Nutati ca ci su nu munzieddu di organisma nun sunu capaci d'arriproducirisi e
intantu su giniralmenti cunzidirati di ssiri "viva"; virri mulu e furmicula p'a
isempiu. Nta ogni ccasu, sti iccizziona poni siri cuperti addifiniennu vita a nu
livellu di n'intera speci o di gena individuali.

Lu sturiu dâ vita eni ciamata bioluggìa e li pirsuni ca sturiunu a vita sunu
ciamatu bioluggi.

Attuarmenti, lu pianita Terra parissi ssiri lu sulu pianita di l'universu
canusciutu di l'essiri umani ca jeni capaci di sustiniri a vita. A quistioni si
a vita isisti a quarchi autra bbanna eni na cosa ca si sta cuntinannu a
discurriri. Ci fuorru na serii di farsi nutizzi supra a vita ca isistìa a
quarchi autra bbanna nta l'universu, ma nuda di sti scuperti apparenti fuorru
cunfirmati astura. Attuarmenti parissi ca a cosa cchiu vicina â vita ca li
scenziati truvarru fora ra a Terra a statu a pussibbili ividenza di vita
batterica supra a lu pianita Marti.



https://scn.wikipedia.org/wiki/Tsunami

Un marimotu o nu tsunami (ca ‘n giappunisi veni a diri unna di portu) è un
muvumentu divastaturi dû mari cu unni assai àvuti. Ma no comu tèrmini
scintìficu, pirchî li tsunami nun sunnu culligati a la marea) è na serii d'unni
di mari ca accuminzanu cûn tirrimotu, marimotu, attivitati vurcànica, caduti di
mitiuriti ntô mari o vicinu lu mari. L’energia di nu tsunami è custanti, veni a
diri è la funzioni di la sò autizza e vilucità. Pirciò, quannu l’unna s’abbicina
a la terra, la sò autizza aumenta, mentri la vilucità sminuisci. L’unni camìnanu
a na vilucitati àuta, e nun sunnu nutati quannu camìnanu nta l’acqui funnuti, ma
la sò autizza pò crìsciri nzinu a 30 metri e cchiù quannu agghìcanu ntâ zona
custera. Li tsunami fannu gravi distruzzioni ntê costi e nta l’ìsuli. Assai
citati ca si tròvanu ntê costi di l’Ocèanu Pacìficu, principarmenti ntô Giappuni
ma puru nta l’Away hannu sistemi d’allarmi e tipi di sfrattamentu ‘n casu dûn
gravi tsunami. Nu tsunami pò èssiri ntisu di tanti stituti di sismoluggia nta
tanti parti dû munnu, sparti di l’abbistamentu pi menzu dî satèlliti. Nuddu di
sti sistemi pò prutèggiri contra nu tsunami mpruvvisu. Nu tsunami distruttivu
successi arrassu dâ costa di Hokkaido ntô Giappuni, a causa dûn tirrimotu, lu 12
di giugnettu dû 1993. Lu risurtatu fu ca 202 pirsuni di l’ìsula nica di Okushiri
pèrsiru la vita, e na pocu di cintinara foru firuti e dispersi.

Li megatsunami sunnu unni straurdinari ca ponnu agghicari nzinu a 100 metri di
autizza, cu na putenza distruttiva enormi. Li provi c’avemu, nni mùstranu ca li
megatsunami causati di granni pezza d'ìsuli ca affùnnanu ntô mari, sunnu
pussìbbili. Nu megatsunami sìmili si putissi virificari ntô futuru. Quannu lu
vurcanu dâ parti vascia di l’ìsula di La Palma, una di l’ìsuli Canarî, addiventa
attivu n’àutra vota.

Missina fu distrutta quasi cumplitamenti dûn tirrimotu ca causau nu tsunami la
matina dû 28 di dicèmmiru dû 1908, ammazzannu cchiossai di 75.000 pirsuni.

Un muvimentu d’acqua dâ grannizza cchiù nica di nu tsunami si virificau ntô
dicèmmiru dû 2003 ntô Mari Tirrenu a causa di na frana chi successi ntâ Sciara
dû focu nta l’ìsula di Strùmmuli a sècutu di na longa attivitati vurcànica.
Anchi siddu di grannizza nica, l’unna ca si ginirau, àuta na piccaredda di
metri, distrudìu certi posti dî zoni custeri di Strùmmuli ch'èranu abbitati e
causau dammaggi â navigazzioni.



https://scn.wikipedia.org/wiki/Tirrimotu

Nu tirrimotu è nu cutuliamentu o nu trimuri dâ supirficî tirrestri. Li tirrimoti
sunnu tipicamenti lu risurtatu dû muvimentu dî zoni di difurmazzioni dî fagghi
giològgichi ntê strati supiriuri. La terraferma è 'n lentu ma custanti muvimentu
(vidi placca tittònica) e li tirrimoti si virifìcanu quannu la tinzioni
risurtanti supera la capacitati dû matiriali di suppurtarilla. Chissu si pò
vèniri a virificàri urèmma duoppu istrazziòni pitrulìfiri di tìpu "fracking".
Sta cunnizzioni occurri tantu spissu (e la cunziquenti maiuri friquenza di li
tirrimoti servi a difinìrilli) supra li cunfini dî placchi tittònichi ntê quali
la litosfera tirrestri pò èssiri divisa. L'abbinimenti ca si virifìcanu ntê
cunfini tra placchi sunnu diciuti tirrimoti ntirplacca; chiddi menu friquenti
c'abbennu ô nternu dî placchi dâ litosfera sunnu diciuti tirrimoti ntraplacca.

Li tirrimoti si virifìcanu ogni jornu supra la Terra, ma la stragranni maiuranza
causa picca o nuddu dammaggiu. La durata media di na cutuliata è assai a lu di
sutta di li 30 secunni; pi li tirrimoti cchiù forti ma pò agghicari nzinu a
quarchi minutu. Li cutuliati di tirrimotu sunnu urizzuntali, ditti macari
unnulatorî, e virticali, ditti macari sussurtorî. Nu tirrimotu pò èssiri furmatu
di cutuliati d'un sulu tipu o di tutti dui. Nu tirrimotu pò èssiri accumpagnatu
di forti rumuri suttirrànî ca ponnu arricurdari buati, trona, siquenzi di spari,
...; sti soni sunnu cchiù vari vicinu ô centru dû tirrimotu e sunnu duvuti dî
vibbrazzioni dâ crusta tirrestri.

Li granni tirrimoti ponnu causari gravi distruzzioni e àutri pirdudti 'n viti,
attraversu na serî d'aggenti distruttivi, lu principali di li quali è lu
muvimentu sussurtoriu e unnulatoriu dû tirrenu, accumpagnatu d'effetti
currilati: frattura dâ fagghia, nunnazzioni (p'asempiu, marimotu o ruttura di
dighi), cidimenti dû turrenu (frani, smuttamenti), ncendi o nisciuti fora di
matiriali piriculusi. Nta un particulari tirrimotu, ognidunu di st'aggenti pò
èssiri priduminanti, e sturicamenti ognidunu havi causatu gravi dammaggi o
nummarusi vìttimi.

Li tirrimoti cchiù granni sunnu di norma accumpagnati d'àutri cchiù nichi, noti
comu cutuliati d'assistamentu quannu sèquinu la cutuliata principali. La fonti
dû tirrimotu è distribbuiuta supra n'ària significativa -- ntô casu di li
tirrimoti cchiù grossi, havi nu raiu d'oltri unu migghiaru di chilòmetri -- ma è
nurmarmenti pussìbbuli idintificari nu puntu pricisu dû quali l'unni sìsmichi
pàrinu aviri emanati. Stu puntu veni diciutu "focu", e di sòlitu risurta èssiri
lu puntu nta cui s'urigginau la frattura dâ fagghia. La pusizzioni dû "focu" è
canusciuta comu "ipocentru" e la pruiezzioni di l'ipucentru supra la supirficî
tirrestri veni diciuta "epicentru".

Li tirrimoti, spiciarmenti chiddi c'abbennu sutta lu mari o sutta àrî accupunati
di l'ocèanu, ponnu pruvucari marimoti (ca vennu diciuti macari tsunami), sia
comu risurtatu drittu dâ difurmazzioni dû lettu marinu causata dû tirrimotu, sia
comu risurtatu di nu smuttamentu subbàcqueu ndrittamenti nniscatu di chistu.
Àutri effetti di li tirrimoti ponnu èssiri: la furmazzioni di cripazzi di quali
a li voti ponnu nèsciri fora acqui, fanghi o gas; abbasciamentu o jisamentu dî
soli; frani di parti scuscisi.

Li sismògrafi sunnu di l'apparecchi spiciali 'n gradu di rilivari cu pricisioni
l'ura, la dirizzioni e la durata di na cutuliata. Chisti rilìvanu macari tutti
li cutuliati nun pircipìbbuli di l'omu.

Nta l'anni '30, nu sismòlugu Califurnianu, Charles F. Richter sviluppau na
sìmprici scala nummàrica (ca chiamau magnitùtini) pi discrìviri li diminzioni
rilativi di li tirrimoti, la quali avissi stata 'n siquiutu chiamata Scala
Richter. Doppu Richter, li sismòluggi svilupparu diversi scali di magnitùtini.

L'effetti dû tirrimotu sunnu discrivuti 'n tèrmini di ntinzitati nta na scala ca
tenta di quantificari la gravitati dû cutuliamentu 'n un datu puntu. Asìstinu
diversi scali di ntinzitati, cu diversi gradi di cunzistenza l'uni cu l'àutri.
La cchiù canusciuta è la Scala Mircalli, mmintata dû vurcanòlugu talianu
Giuseppi Mircalli, ma la cchiù cunzistenti e analìtica Scala Macrusìsmica
Europea sta divinennu d'utilizzu sempri chiù friquenti.

Arcuni tirrimoti sunnu causati dû muvimentu magmàticu ô nternu d'un vurcanu, e
ponnu èssiri nnicatura di na mminenti eruzzioni. 'N rarìssimi casi di li
tirrimoti foru assuciati a lu munzeddu di granni massi d'acqua arreri a dî
dighi, comu pi la Diga di Kariba 'n Zammia, Àfrica, e cu la niezzioni o
strazzioni di flùidi dâ crusta tirrestri (Arsinali dî Muntagni Rucciusi). Tali
tirrimoti abbennu pirchì la risistenza dâ crusta tirrestri pò èssiri mudificata
dâ prissioni dû flùidu. Nfini, li tirrimoti ('n senzu tantu anchiu) ponnu èssiri
lu risurtatu dâ ditunazzioni d'esplusivi.



https://scn.wikipedia.org/wiki/Televisioni

La televisioni (neoluggismu gricizzanti pi "visioni a distanza") è unu dî menzi
di cumunicazzioni cchiù canusciuti e cchiù utilizzati ô munnu, ca cunzisti ntâ
trasmissioni e ntâ diffusa ricivibbilitati a distanza di mmàggini e soni. È unu
dî menzi di cumunicazzioni di massa.

Cunziddirata cuncittuarmenti n'evuluzzioni dâ radiu, ca putìa trasmèttiri sulu
soni, fu parallilamenti sviluppata di diversi gruppi di travagghiu ‘n diversi
paisi (è quinni arduu ndividuari na riali primugginitura), videmma pi finalitati
militari (comu spissu succedi pi tanti mminzioni) e fu faciuta dispunìbbuli ô
pùbbricu sùbbutu doppu la fini dâ Secùnna Guerra munniali.

La sò simpricitati d'usu e l'attuali vasciu costu la purtaru a aciancari sempri
cchiù afficacimenti li jurnali e la radiu comu funti di nfurmazzioni e,
suprattuttu, di svagu, grazzî ê nun nummarèvuli film, telefilm e prugrammi di
varitati ca sunnu trasmittuti.

Partennu dû cuncettu dâ pirsistenza dî mmàggini supra la ritina umana, lu cui
principali utilizzu cumunicativu era lu cinema, tannu ‘n marcatu cunzulidamentu,
e carculannu dî prupurzioni di difinizzioni pî quali l'occhiu umanu nun avissi
pututu distìnquiri li diffirenzi di diminzioni nfinitèsima, si pinzau di rènniri
supra nu schermu idòniu (televisuri) na mmàggini alittrònica scannuta di na
telecamera e ch’è trasmittuta via radiu.

Pâ trasmissioni foru scigghiuti gammi di friquenza ca cunzintìssiru n'anchia
purtata di dati, li megghi risurtannu nfini chiddi dî VHF (Very High
Frequencies, friquenzi di 30 a 300 MHz) e UHF (Ultra High Frequencies, friquenzi
da 300 MHz a 3.0 GHz). Pâ ricizzioni si fici nicissariu dutari l’apparati
riciventi di ntinni cumplessi, capaci di cògghiri cu sufficenti amprificazzioni
li vari cumpunenti dû signali.

Cû tempu, e cû prugressu dî ticnoluggìi alittrònichi (ma videmma câ prugrissiva
riduzzioni dî diminzioni dî cumpunenti, grazzî a li transistor), fu pussìbbuli
iputizzari e rializzari na trasmissioni di mmàggini a culuri, effittuannu
anàlisi e suddivisioni dâ mmàggini scannuta secùnnu li cumpunenti dî culuri
funnamintali (russu, azzolu e virdi), di riprudùciri ‘n tutta analuggìa supra
schermi. Li cui fòsfuri èranu dividuti ognidunu ‘n 3 fòsfuri cchiù nicareddi,
unu russu, unu azzolu e unu virdi. Ntô 1977 veni quinni ntruduciuta ‘n Italia la
televisioni a culuri, prisenti a l'àstiru d’arcuni anni.

Nta l’Italia li primi trasmissioni spirimintali dâ televisioni foru effittuati a
pàrtiri dû 1934, ma nu survizzu di trasmissioni riulari accuminzau surtantu lu 3
di jinnaru di 1954, a cura dâ RAI, ubbiamenti ‘n jancu e nìuru.

Di l’anni Cinquanta la diffusioni dâ tv criscìu a ritmi stupifacenti, comu
pricidintimenti succidutu supra lu mircatu miricanu.

Nta dd’anni la televisioni era nu beni di lussu ca picca taliani putìanu
pirmèttirisi, tantu ca li bar o li casi di li propi vicini addivintaru lochi
pridiletti pi visioni di gruppu, suprattuttu ‘n accasioni dî trasmissioni dû
primu e sùbbutu pupularìssimu telequiz talianu, li primi piuneri foru Mariu Riva
cu Il Musichiere, e Mike Buongiorno cû pupularìssimu Lascia o raddoppia?, tannu
quasi nu dibbuttanti ma ca di ddà avissi pigghiatu li mossi pi na stripitusa e
lunghìssima carrera.

Nta l’anni '60, cû prugressu di l'econumìa, lu televisuri divinni accissoriu di
sempri maiuri diffusioni, nzinu a jùnciri macari classi suciali menu aggiati;
l'elivatu tassu di anarfabbitismu riscuntratu tra chisti suggirìu la mittuta ‘n
unna di "Non è mai troppo tarde" (1959-1968), nu prugramma di nzignamentu
elimintari ch’era cunnuciutu dû mastru Alberto Manzi e ca, fu stimatu, avissi
aiutatu quasi un miliuni e menzu d’adulti a cunzèquiri la licenza elimintari.

Videmma li tappi succissivi dû sviluppu televisivu talianu ndìcanu un ritardu
rispettu a l’àutri paisi europei: sulu ntô 1961 nizziaru li trasmissioni di lu
secùnnu canali RAI, lu culuri agghicau ntô 1977 e la terza riti tv tra la fini
dû 1979 e lu nizziu dû 1980 (comu di riforma dû 1975), sempri ntô stissu annu
nasci Telemilano 58 (Canale 5).

Lu dicenniu succissivu vitti l'affirmazzioni di l’emittenti privati di Silvio
Berlusconi e lu sò mmidiatu successu (cu l'aiutu di Bettino Craxi, ca c’un
dicretu ligalizzau la tv privata, ca prima nun era ligali pû monopoliu di statu
RAI).

La prulifirazzioni d’emittenti televisivi addumannau a cchiù riprisi ntirventi
liggislativi di riulamintazzioni, nuddu dî quali niscìu ubbiamenti indenni di
pulèmichi. L'articulazzioni dî prubbrimàtichi nnistati è tali di cuimmòrciri nta
l’argumenti di discussioni dritti custituzziunali e custioni d’uppurtunitati
pulìtichi, essènnusi addirittura sviluppata na jurisprudenza spicialìstica
(p’asempiu li mai rispittati sintenzi dâ Corti Custituzziunali). ‘N particulari
si riteni ca la situazzioni taliana, bucciata di diversi assuciazzioni
suvranazziunali a causa dâ prisunta cuncintrazzioni di mass-media ntê manu di
Silvio Berlusconi, è ‘n cuntrastu cû funnamintali artìculu 21 dâ Custituzzioni
(libbirtati di sprissioni), armenu ntô dilicatìssimu campu tv.



https://scn.wikipedia.org/wiki/Pul%C3%ACtica

Secunnu n'antica difinizzioni sculàstica, la pulìtica è l'Arti di cuvirnari li
sucitati. Lu tèrmini, di dirivazzioni greca (di polis "Πόλις", citati),
s'àpplica tantu a l'attivitati di chiddi chi s'attròvanu a cuvirnari pû menzu
pupulari 'n dimucrazzìa, o pi àutri menzi nta àutri sistemi.

Nnâ Grecia èrinu canusciuti tri formi di cuvernu e li sò rilativi
digginirazzioni (sta suddivisioni apparteni a Aristòtili):

Nta lu munnu ellènicu si canuscìa puru la Diarchìa, lu cuvernu di dui òmini,
comu succidìa a Sparta.

Doppu lu Mediuevu ca vitti la nàscita e la crìscita dê Cumuni, lu Rinascimentu,
ca si grapi nta l'annu Dòmini 1492 (scuperta di la Mèrica), rapprisenta la
furmazzioni di li granni stati di l'Europa: lu Regnu di Castìgghia e chiddu
d'Araguna abbiàru fora l'àrabbi dâ pinìsula Ibèrica e furmaru na munarchia
putenti; li francisi, doppu la guerra dê cent'anni, rimannaru li ngrisi di unni
hàvunu vinutu, nti la sò ìsula; e lu stissu rignanti ngrisi, doppu la guerra di
li dui rosi, arrinisciu a aviri la meghiu contru a li baruni. Sulamenti la
Girmania e l'Italia aristaru spartuti nta tanti stati nichi ca si facèvunu la
guerra ntra d'iddi stissi. Li rignanti di ssi granni stati ca si furmaru,
circaru nta tutti li modi di livari forza a li baruni e feudutari, picchì
vulianu accintrari tutti li puteri nta li sò manu. Fu nta chistu piriudu ca
s'accuminzò a furmari a burocrazzìa, furmata di funziunari dû re ca sirvèvunu a
ncassari li tassi e amministrari lu statu. Nta stu piriudu, pirciò, la pulìtica
nun era ristritta sulamenti alla citati, ma s'allargava a tuttu lu statu e era
cumannata dô re e supra di iddu c'era sulu DominiIddiu. Li Rignanti nun
arricanuscianu nudda àutra autoritati, ne dô Papa e mancu di lu Mpiraturi. La
pulìtica dô re era chidda di addifènniri lu statu contru a li cuntinui attacchi,
àviri n'esèrcitu forti e armatu cu li novi armi di focu, aumintari la ricchizza
cû l'acricurtura, lu cummerciu, e la navigazzioni. Finu alla rivoluzzioni
francisi lu re si rafforza e addiventa l'unicu centru di poteri dô statu. Sulu
nta la Nghirterra a lu puteri dô re si cuntrapponi chiddu dû parlamentu,
sprissioni dâ burghisia.



https://scn.wikipedia.org/wiki/Mediuevu

Nta na rapprisintazzioni schimàtica dâ Storia d'Europa ca prividi tri eri,
clàssica, mediuevali e muderna, lu Mediuevu (tèrmini cuniatu di Flaviu Biunnu) è
lu pirìudu ntirmediu, lu cui nizziu veni cullucatu, pâ ntera Europa, ntô 476,
zoè nta l'annu ca signa, sècunnu na cumminzioni fissata dî stòrici, la fini dû
Mpiru Rumanu d'Uccidenti. Divirsamenti, la cunchiusioni di st’era veni cullucata
‘n ogni paisi ‘n dati diversi, ca cuincìdinu câ nascita dî rispittivi munarchìi
nazziunali e lu pirìudu rinascimintali. Na pocu di dati cumunimenti utilizzati
sunnu lu 1453, câ caduta di Custantinòpuli ‘n manu ê Turchi o la fini dâ Guerra
dî Cent'Anni tra Nglaterra e Francia, lu 1492, câ fini dû pirìudu islàmicu ‘n
Spagna e la scummigghiata dî Mèrichi di parti di Cristòfuru Culommu, e lu 1517,
câ Riforma prutistanti.

Lu Mediuevu (o mediu evu) è ddu pirìudu stòricu chi va dâ fini dû mpiru rumanu
d'uccidenti, ntô 476, nzinu a l'annu dâ scuperta dâ Mèrica di parti di
Cristòfuru Culommu, ntô 1492. Sècunnu arcuni, pâ civilizzazzioni uccidintali
rapprisenta nu longu pirìudu di scurantismu, marcatu dâ dicadenza di l'arti, dâ
littiratura e dî scienzi; sècunnu àutri, mmeci, rapprisenta un pirìudu di granni
spiritualitati ca figghiau genî di l'arti, comu Giottu e dâ littiratura, comu
Danti Alighieri e tanti àutri. Accuminzatu ‘n Europa cu li mmasioni bàrbari dû
sèculu V, e la nàscita e la diffusioni di l'islam lu mediu evu fu carattirizzatu
puru di guerri riliggiusi.

Dû puntu di vista suciali, doppu lu cullassu dû Mpiru Rumanu d'Uccidenti,
s’assistìu a na prima fasi câ lutta tra li pupulazzioni dû nord e di l'est
europeu pâ ricustruzzioni a liveddu lucali di l'urganizzazzioni amministrativa,
militari, ecunòmica e jurìdica; sta fasi fu appoi siquuta, versu la fini dû
mediuevu, di na nova fasi d’accintramentu dî putiri a liveddu nazziunali.
Cruciali ‘n st’urganizzazzioni fu la struttura fiudali ca, siddu dûn latu
pirmittìa na certa stabbilitati grazzî a l'urganizzazzioni cuntinintali dû
sistema, nun fu mai sufficintimenti forti pi livari cumpritamenti autunumìa ê
rialtati lucali, c’accussì vannu a putiri gèstiri la transizzioni tra
l'unifurmitati dû Mpiru rumanu e la nascita dî stati nazziunali.

Na rialtati ‘n gradu di dari unifurmitati ô panurama europeu fu la cumuni radica
riliggiusa basata supra lu cristianèsimu, eriditata/addutata di l'ùrtimu pirìudu
rumanu e prusiquuta nzinu ô IX sèculu câ siparazzioni dâ Crèsia ortudossa dâ
Crèsia cattòlica ntô 1054. Sta radica cumuni purtau dûn latu a na cummistioni
tra putiri timpurali e riliggiusu ca pirmittìu dî mumenti d’idintitati comu ntô
casu dî cruciati e prusiquìu, nun senza cunfritti, videmma ntâ Riforma
prutistanti.

Filusuficamenti, lu Mediu Evu si carattirizza pi na granni fiducia ntâ raggiuni
umana, ca s’esprimi ntâ currenti dâ sculàstica, lu cui maiuri spunenti è Tomasi
d'Aquinu. La crisi di sta currenti filusòfica, cu autura comu Duns Scotu e
suprattuttu Gugghiermu d’Occam, signata di na sdirrubbata/sdirrupata di fiducia
ntâ raggiuni e dûn cunziquenti criscenti fidèismu, purtau â fini dû pinzeru
mediuevali e â nascita dû pinzeru mudernu.

'N Sicilia, doppu ca li bàrbari foru mannati fora grazzî â spidizzioni militari
di Bilisariu, lu putiri fu pigghiatu di lu mpiru bizzantinu, pi na trina di
sèculi, nzinu â cunquista àrabba dâ Sicilia tra lu 827 e lu 860. Ntô 1091, doppu
na trintina d'anni di cummattimenti, la Sicilia e lu sud di l'Italia passaru ntê
manu dî Nurmanni e appoi, a parti nu pirìudu assai curtu duminatu dî francisi pâ
Sicilia, dî spagnoli.



https://scn.wikipedia.org/wiki/Kiribati

L'arcipèlacu di l' ìsuli Kiribati custituisci nu statu chi s'attrova n menzu
all'Ocèanu Pacìficu, a cavaddu di la lìnia di canciamentu di data. Hannu na
pupulazzioni di circa 110.000 abbitanti e na supirfici di circa 811 km quatrati
spartuta tra tri arcipèlachi.

Lu statu dî Kiribati si cumponi di tri arcipèlachi: l' ìsuli Gilbert, l' ìsuli
Phoenix e l' ìsuli dâ Linia o ìsuli Christmas, ognunu nti tri diversi fusi
orari. L?ìsuli dâ Linia sunnu lu sulu tirritoriu dû munnu a aviri nu fusu orariu
di 14 uri superchiu rispettu a Greenwich.

Abbitati di circa 2000 anni di nu pòpulu dâ micronesia ca parra na lingua
propria, lu gilbertinu, li Kiribati foru scuperti dî navigatura uccidintali â
ccuminzatina dû XIX sèculu. Lu paisi fu nu prutitturatu britannicu e addivintau
nnipinnenti ntô 1979.

Li Kiribati si junceru all'ONU ntô 1999. Lu prisidenti dâ ripubbrica è eliggiutu
dimocraticamenti. Sennu ca lu tirritoriu abbitatu è quasi tuttu vicinu ô mari, e
ca l'ìsuli si cumpòninu di atolli senza na granni altitùddini, li Kiribati sunu
unu tra li tirritoria dû pianeta ca rischia cchiossai n casu di aumentu dû
liveddu dû mari. L'appelli dû prisidenti all'ONU e â sò populazzioni dî rischi
ca crurri lu sò Paisi n sèquitu ô scaudamentu climàticu, cunvinceru ggià na
parti dâ pupulazzioni a emigrari n Australia ca accittau di pigghiarisi na parti
dâ populazzioni pi ntigralla ntô Paisi.



https://scn.wikipedia.org/wiki/Giorgia

La Giorgia è na ripùbbrica ex suviètica situata ntô Caucasu tra l'Europa e
l'Asia. Veni limitata dâ Armenia, la Russia, la Turchia e l'Azirbaigian. E'
nnipinnenti dû 1991.

Mpurtanti citati sunnu: Tbilisi la capitali, Batumi ntâ riggiuni di l'Agiaria. Ô
2008 la riggiuni di l'Abkazia è canciata 'n nazziuni nnipinenti e arricanusciuta
da 8 mmèmira di Stati di l'ONU, grazzi ppi na liggi di Russia.

A nord, la Giorgia è limitata di la catina dû Caucasu; a est dî tirritori di
l'Azirbaigian, a sud di la Turchia e l'Armenia, e a ovest dû Mari Nìuru.

Dâ nnipinnenza dû 1991, la Giorgia havi avutu na storia abbastanza muvimintata.
Lu riggimi puliticu havi statu tintatu di dittatura, ma li manifestazzioni
havanu arrinisciutu a ivitari la diriva dittatoriali.

Ntô 1992 l'Ossezzia dû sud, filu russa, doppu affruntamenti militari agghicau a
na speci di nnipinnenza dâ Giorgia, puru senza èssiri ricanusciuta comu statu
nnipinnenti di nudda nazzioni dû munnu. Nti riggiuni di l'Abkazia, nta la parti
nord dû Mari Nìuru ô cunfini cu la Russia, e in cchiù nica misura di l'Agiaria,
nta la parti sud dû Mari Nìuru ô confini cu la Turchia riclamanu la ndipinnenza
dû restu di la Giorgia.



https://scn.wikipedia.org/wiki/Estonia

L'Estonia è nu statu europeu bàlticu, chi cunfina ô sud câ Lettonia, ô livanti
câ Russia, a l'uccidintali cû Mar Balticu e ô nord cû Golfu di Finlandia.
S'attrova na dicina di chilòmitri dâ Finlandia siparata dû Golfu di Finlandia
(li dui capitali s'affazzanu a na distanza di quattru vintini di km).

Ntô vintesimu sèculu l'Estonia appi nu piriudu di nnipinnenza ca s'accapau cu
l'occupazzioni tidesca prima a la libbirazzioni suviètica cu la fini dâ secunna
guerra munniali. L'Estonia custituìu appoi una dî ripùbbrichi baltichi
appartinenti a l'URSS, nzinu â nnipinnenza dô 1991. Di lu 2004, l'Estonia trasìu
nti l'Unioni Europea.

Lu Paisi s'affaccia ntô mar Balticu. A Sud cunfina cu la Lettonia e a est câ
Russia.

L'ecunumìa di l'Estonia è di tipu mudernu e cu rilazzioni stritti cu l'àutri
paisi di l'Unioni Europea, ma puru câ Russia. Di lu 1 di jinnaru dû 2011,
l'Estonia usa l'euru comu munita nazziunali.

Circa lu 70% dâ pupulazzioni cumprenni èstuni, e cci sunnu varî minuranzi
etnichi pruvinenti di l'autri ripubbrichi dâ Unioni Suvietica, particularmenti
russi ca campanu suprattuttu ntô nord-est dû paisi (contea di Ida-Virumaa) e ntâ
capitali Tallinn. Cc'è, nfini, na nica minuranza di finlandisi.

La lingua ufficiali è l'èstuni, ca è assai simili â lingua finlandisi. Assai
difunnuti sunnu puru la lingua russa, la lingua ngrisi e la lingua tudisca.



https://scn.wikipedia.org/wiki/Barack_Obama

Barack Hussein Obama Jr. (Honolulu, 4 di austu 1961) è n'òmunu pulìticu
miricanu. Ntô 2008 vincìu l'elizzioni prisidinziali addivintannu lu 44esimu
prisidenti miricanu, e lu primu afruamiricanu a cuvirnari lu Paisi.

Ntô 2008 vincìu l'elizzioni primàrii dû Partitu dimucràticu statunitenzi contra
Hillary Clinton chi s'avìa prisintatu videmma ê primari.

Fu perciò lu canditatu dû sò partitu pi l'elizzioni comu prisidenti dî Stati
Uniti ntâ l'elizzioni contra John McCain ca si tineru ntô stissu 2008.
All'èbbica era sinaturi ntâ l'Illinois e è l'ùnicu sinaturi nun jancu, macari
ca, pi èssiri cchiù pricisi, li sò ginitùra sunnu lu patri nìuru dô Kenya e la
matri janca dû Hawaii; pirò, lu stissu, ntâ mèrica, d'assai cristiani veni
cunziddiratu afrumiricanu.

La granni nutorietà nazziunali, l'appi 'n uccasioni dâ "convention dimucràtica"
dô 2004, unni prununzau lu discursu ntruduttivu. Lu 10 di frivaru 2007 cumunicau
ufficiarmenti la sò canditatura pi l'elezzioni prisidinziali dô 2008.

A li primàrii dû Partitu Dimucràticu, doppu nu longu tempu unni era a paru câ sò
avvirsària, la sinatrici dû statu di Nova York e passata "first lady" Hillary
Clinton (ca tutti li sundaggi la nnicàvanu pi favurita), a surprisa vincìu,
mmeci, iddu. Lu 3 di giugnu 2008 Obama appi lu quorum nicissàriu pi la
nomination dimucràtica, addivintannu accussì lu primu òminu nìuru canditatu pâ
Casa Janca pi unu dî cchiù granni partiti statunitenzi.

Ntô 2012 si ricannidau pi la prisidenza e fu ricunfirmatu â Casa Janca contra lu
canninatu dî ripubbricani, lu cuvirnaturi Mitt Romney.

Ntô misi di sittèmmiru dû 2009 Obama fici lu sò primu discursu all'ONU. Nti stu
discursu annunciau la sò visioni di nu munnu senza armi atomichi e li maneri
d'agghicarici. Lu 9 di uttùviru dû 2009 appi lu premiu Nobel pâ paci pi li sò
cuntribbuti â paci ntô munnu.

Tra li sò successi principali nti l'attuazzioni dû prugramma di cuvernu ci fu la
riforma dû sistema sanitariu nazziunali, chi prima dâ sò appurvazzioni lu 21 di
marzu dû 2010, lassava senza curi cchiossai di 30 miliuna di pirsuni, dê fasci
cchiù poviri. L'ammissioni a curi sanitari di qualità ntê Stati Uniti era
pussibbili sulu siddu si era titulari di n'assicurazzioni sanitaria, chi pi li
pirsuni chi travagghianu di manera nnipinnenti, o pi li disoccupati nun era
ubbligatoria. La riforma dû sistema cu la ntruduzzioni di facilitazzioni pi
pirmettiri n'accessu sanitariu ê cchiù debbuli curriggiu lu prubblema.



https://scn.wikipedia.org/wiki/Anidridi_carb%C3%B2nica

L'anidridi carbònica (biòssidu di carboniu, pâ IUPAC) é nu cumpostu sèmplici dû
carbòniu e pirciò fa parti di la chìmica nurgànica. Havi fòrmula CO2 e esti
furmata d'un àtumu di carbòniu (sìmbulu chìmicu C) e di dui àtumi di ossìggenu
(sìmbulu chìmicu O). La sô struttura si po' rapprisintari, semplicimenti, di sta
manera: O=C=O (l'àtumu centrali di carbòniu havi dui duppi liami cu l'àtumi
d'ossìggenu e la mulècula mustra na giomitrìa chiatta). Si usa lu tèrmini
anidridi pirchì riaggennu cu l'acqua si forma àcitu (àcitu carbònicu).

L'anidridi carbònica veni pruduciuta, in gèniri, duranti lu finòminu di la
cumbustioni, tramiti la firmentazzioni di lìquidi oppuru attraversu la
respirazzioni di li criaturi viventi. La CO2 pò èssiri chiamata macari biòssidu
di carbòniu e esti un gassi senza culuri, senza nuddu ciàuru e pisa chiossai di
l'aria (densità = 1.52). Diventa sòlidu à -78.5 °C (si chiama, a sta
timpiratura, ghiacciu siccu o nivi carbònica). Rapprisenta unu dî chiù mpurtanti
gassi a effettu serra e la sô cuncentrazzioni nta l'atmosfera aumenta a tali
puntu ca purrìa nfluinzari lu clima di la terra.



https://scn.wikipedia.org/wiki/Afganist%C3%A0n

L'Afganistàn (Pashtu/Dari: Afğānistān, افغانستان) è nu statu di l'Asia cintrali.
Cunfina a ovest cu l'Iran, a sud e a est cu lu Pakistan, a nord cu lu
Turkmenistan, l'Uzbekistan e lu Tagikistan, e cu la Cina nni la parti chiù a
est. Nudda parti dû sò tirritòriu cunfina ô mari.

La cchiù granni citati è Kabul chi n'havi na pupulazzioni di circa 1,5 miliuna
di pirsuni. Lu sò jornu nazziunali si fisteggia lu 18 di austu.

La maggiuranza dâ pupulazzioni è islàmica: circa 84% sunnu sunni e circa 15%
sunnu shi'a.

Occupatu nta l'anni '80 di la Russia, chi avìa sustinutu nu cuvernu cumunista
riggiutu di Najubullah, fu pi nu certu tempu nta l'anni '90 cuvirnatu di nu
riggimi teocràticu, riggiutu dî talibbani dû Mullah Omar. Doppu l'attintati dû
11 di sittèmmiru 2001 a New York, attribbuiti ô gruppu tirrurista talibbanu di
Bin Laden, na cualizzioni guidata dî Stati Uniti libbirarru l'Afganistan, chi
oggi cerca di ricustruirisi di manèra dimucràtica.

Doppu la guerra dû 2001-2002, l'Afganistan è furmarmenti nu statu dimucràticu.
Lu prisidenti è aiutatu di nu cunsigghiu di saggi, chi rapprisèntinu li vari
tribbù afgani. Votazzioni a suffraggiu univirsali pirmìsiru di elèggiri nu
parramentu nazziunali.



https://scn.wikipedia.org/wiki/Abbigghiamentu

L'abbigghiamentu (puru dittu abbillimentu) pruteggi lu corpu umanu, nudu e
vulniràbbili, dî pirìculi di l'ambienti: sìa aggenti attimusfèrici (friddu,
acqua di celu, suli...), sìa nzetti, sustanzi tòssichi, armi e àutri rìsichi â
sicurizza pirsunali. Ogni artìculu d'abbigghiamentu ci havi midemma un
significatu culturali e suciali. L'èssiri umani sunnu li suli ntra li mammìfiri
c'ùsanu nnumenti, a ccizzioni di l'armali dumèstici, a li voti vistuti dî sò
prupitari.

L'abbigghiamentu pò èssiri studiatu sìa d'un puntu di vista
antropològgicu-etnogràficu, dû mumentu ca ducumenta l'evuluzzioni dû custumi,
sìa d'un puntu di vista sociu-econòmicu comu pruduttu dâ nnustria tèssili,
lijatu ô sviluppu ticnològgicu, dâ moda e dû cunzumu.

Di sòlitu pu abbigghiamentu si ntenni sclusivamenti dda seri d'uggetti chî quali
l'èssiri umanu si vesti, e nun pràttichi ca cuntribbuìscinu a canciari l'aspettu
di nu cristianu. Quinni li casi ntê quali si dicora lu propiu corpu (truccu,
cusmètici...) o si càncianu carattirìstichi fìsichi (tagghiu e culurazzioni dî
capiddi/varva/mustazzi, tatuaggi e piercing), nun custituìscinu abbigghiamentu.
E' lu stissu discursu pi l'artìculi ca si pòrtanu comu vurzi, paracqua,
vastuna), ditti accissori.

L'omu addimustrau na facurtati di nvintari estrema nta l'attruvari suluzzioni
novi d'abbigghiamentu a li bisogni pràttici e la distinzioni ntra vistiariu e
l'àutri artìculi prutittivi nun è sempri netta: curazza, custumi di vagnu, tuta
di laparu, tuta di motuciclista, ecc.

Nta tanti sucitati, li cristiani di rangu suciali àutu si vèstinu cu capi
d'abbigghiamentu spiciali. Ntê tèmpura antichi, surtantu li sinatura Rumani
putìanu aviri vesti tinciuti cu pùrpura di Tiria.; surtantu capi Hawaiani ponnu
vistìrisi cu mantelli di piumi e palaoa o denti di balena ntagghiati. Sutta lu
regnu Travancore di Kerala (Innia), li fìmmini di rangu suciali vasciu hannu a
paiari na tassa pû drittu di cummigghiari la parti supiriuri dû corpu. Ntâ Cina
prima dâ prucramazzioni dâ ripùbbrica cinisa, sulamenti lu mpiraturi putìa
vistìrisi di giarnu. Nta tanti casi duranti tutta la storia ci foru sistemi
elabburati di liggi pi rigulari cù putìa vèstiri ditirminati àbbiti. Nta àutri
sucitati (cumprisu chiddi chiù muderni), nudda liggi pruibbisci ê pirsuni di
rangu suciali vasciu d'aviri àbbiti di rangu suciali àutu, ma lu costu àutu nni
lìmmita l'accanzu e la spusizzioni. Ntâ sucitati muderna occidintali, surtantu
li ricchi ponnu pirmittìrisi la moda àuta. Lu pirìculu d'ostracismu suciali pò
macari limmitari la scigghiuta di l'àbbiti.

Nta tanti riggiuni dû munnu, li custumi nazziunali e li stili di
l'abbigghiamentu e adorni rivèlanu l'appartinenza a un certu villaggiu, casta,
riliggiuni, ecc. Nu scuzzisi ammustra lu sò clan tràmiti lu sò tartan. Li
fìmmini musurmani ponnu purtari un hijab comu sprissioni dâ sò riliggiuni. N'omu
Sikh pò, cû vèstiri dû sò turbanti, rivilari la sò appartinenza riliggiusa. Nu
campagnolu francisi pò nnicari lu sò villaggiu câ sò birritta.

N'abbigghiamentu pò nortri esprìmiri lu dissenzu dî normi culturali e ô
cunfurmismu, comu puru nnicari nnipinnenza. Nta l'Europa dû sèculu XIX, artisti
e scrittura camapru la "vie de Bohème" e si visteru pi stupiri: George Sand nta
àbbiti masculini, fimministi cu bloomer, artisti n cilecchi di villutu e foulard
appariscenti. Bohemian, beatnik, hippy, goth, punk e skinhead hannu cuntinuatu
la tradizzioni ntô sèculu XX.



https://scn.wikipedia.org/wiki/Whisky

Lu whisky, canusciutu macari cumu whiskey, è na vìppita alcòlica ca si fa ccu la
distillazzioni di ciriali, cumu l'orzu, e veni cunsirvata ntî botti di lignu,
unni nvècchia.

Nun avimmu fonti sicuri di li zoni d'unni nascìu lu whisky, ma sapimmu ca venni
vinnutu ppâ prima volta ntô 1400. Pirò la data ufficiali di la sò nascita è lu
1494, annu in cui lu priparà John Cor e li mònaci di la highlands. N'âutra
liggenda ca hammu a tèniri n'consideraziòni dici ca lu whisky venni priparatu da
li mugghieri dî curtivatura d'orzu irlandisi, ca distillavanu li ciriali ppî sò
mariti.

Ntô 1707 lu whisky addiventa lu sìmmulu dâ libirtà americana ntî cunfrunti di li
ngrìsi dopu l'inziu di nu contrabbandu ca durirà ppi 150 anni.

Òi lu whisky è lu distillattu cchiù prodottu e cunsumatu ô munnu; lu sò mircatu
è n cuntinua produzioni e produci circa 1.000.000.000 di buttigghi ogni annu.

Î materii principali su l'acqua, li ciriàli (li cchiù usati su granu, segali,
orzu e mais), la torba (ca servi ppi essiccari lu maltu), e lu lievitu. Li
prucessi dâ priparazioni su:



https://scn.wikipedia.org/wiki/Surrialismu

Lu Surrialismu è nu muvimentu curturali ca nascìu ntî l'anni 20 a Parigi.
Tiurizzatu di André Breton si sviluppò nti l'arti visivi (comu la pittura,
scurtura, etc.), ma videmma ntâ la Littiratura e ntô Cinima. Li espunenti cchiù
mpurtanti di lu Surrialismu sù René Magritte e Salvador Dalì pâ pittura e Luis
Buñuel pô cìnima.[1]

Lu mèdicu austriacu Sigmund Freud, cu la sò tiurìa psicanalìtica, analizza la
nfluenza di lu nostru cumpurtamentu di ssi disìi e mpulsi istintivi ca fannu
parti di lu nostru ncosciu, ca è la parti cchiù ammucciata di nuàutri e ca si
manifesta suprattuttu nti li sonna. N accordu cu la tiurìa di Freud, ntô 1924 lu
pueta francisi André Breton pùbbrica lu Primu manuscrittu du Surrialismu. Nta
stu scrittu, Breton spijiga lu scopu di lu sò muvimentu: esprìmiri tuttu chiddu
c'apparteni a la parti irrazziunali di l'èssiri umanu, lu ncosciu, nta tutta
libbirtati e a na manera "autumàtica", zoè sinza nuddu ntirventu di la raggiuni.
Propiu cumu avveni nti lu sonnu, quannu la mmàggini si sussìgunu sinza nu lijami
apparenti, rilivannu la parti cchiù prufunna e scura di la nostra menti.

P'agghicari a st'ubbiettivu, li Surrialisti ùsanu lu autumatismu psìchicu:
l'esprissiuni artìstica havi a èssiri lu risurtatu di la mmidiata currispunnenza
ntra lu ncosciu e lu gestu artìsticu; la cuscienza nun havi a esircitari nuddu
cuntrollu murali o razziunali supra li risurtati finali. Ni tradurri lu ncosciu
ni li tèrmini fiurativi si sìinu dui nnirizzi diversi: unu privileggia la
fiurazzioni naturalìstica, l'àutru chidda astratta.

Ntâ fiurazzioni naturalìstica, vìnninu accustati banni di mmàggini riali sinza
nuddu criteriu lòggicu o razziunali. L'arti surrialista addiventa accussì nu
munnu novu, fantàsticu e stravaganti, unni la rialitati si funni cu lu sonnu.
Asimplari è a tali prupòsitu René Magritte, ca arrializza òpiri ca pròvucanu, a
cui li talìa, effetti di surprisa e spaisamentu. Ultra a chisti accustamenti
assurdi, li Surrialisti arrifurmanu spissu li fiuri, comu putemu taliari nti li
òpiri di Salvator Dalì, mantinennu pirò sempri furmi difiniti e nìtidi: chissu
cuntribbuisci a criari n'attimusfera nquitanti e allucinanti. Ntâ fiurazzioni
astratta li artisti pàrtunu sempri di li furmi naturali, ca vìnninu pirò
trasfiurati siquennu nu princìpiu d'astrazzioni. Artisti comu André Masson, Joan
Mirò, Max Ernst e Yves Tanguy, addipìnninu quatri fantàstici attincìnnu di li
sonna e di la mimòria d'iddi. Cu talìa è lìbbiru di ntirpritari e asciari n
chisti òpiri significati simmulici: n chistu sinzu, lu Surrialismu pò èssiri
cunzidiratu l'eredi principali di lu Simmulismu e di lu Dadaismu.



https://scn.wikipedia.org/wiki/Scola_Siciliana

La Scola Siciliana fu na scola puètica ca ciurìu 'n Palermu ntra lu 1230 e lu
1250, duranti lu regnu di Fidiricu II di Hohenstaufen di Svevia (Fidiricu I di
Sicilia, 1194-1250), lu niputi di Barbarussa, stupor mundi (miravigghia dû
munnu).[1]

La Scola Siciliana havi na mpurtanza granni nta la storia di la littiratura
pirchì cu idda, pi la prima vota, si usau lu vulgari a scopi littirarî. Ereditò
li tradizzioni puètichi pruvenzali, affinànnuli, pi sviluppari la prima lingua
littiraria taliana. La lingua siciliana, usata ntâ Scola Siciliana di li
Siciliani e di li nun-Siciliani, fu la prima lingua scritta dî lingui vulgari
latini di l'Italia, capaci di esprìmiri tutti l'emuzzioni umani.

La puisìa dâ scola è quasi sclusivamenti d'amuri, siguennu li mutivi dâ puisìa
pruvenzali. Sta scola littiraria appi na granni nfluenza supra Dante Alighieri.

Lu Re Fidiricu nun era sulu lu sustinituri dâ scola, ma puru iddu scrivìu li
puisìi d'èbbica, comu st'asempiu (traduciutu pi tuscanu)[3]:

Lu CD E vinniru du mari... Federicu (2004 du gruppu musicali sicilianu Taberna
Mylaensis è na ricerca e n'umaggiu â Scola Puètica Siciliana.



https://scn.wikipedia.org/wiki/Rota

La rota (dû latinu "rota") è n'òrganu miccànicu girèvuli a forma di discu ca
trasmetti lu muvimentu midianti cuntattu direttu. Ntô vìculu, è lu discu
firrièvuli supra tirrenu o supra rutara, a voti rivistitu di nu pneumàticu, ca
cunzenti la locomuzzioni.

La rota è una di li mminzioni cchiù mpurtanti di l’omu; nun si sapi nenti supra
l’urìggini di idda, nun si sapi cu fu ca l'ammintau, unni accuminciau a èssiri
usata e cu era ssu pòpulu. La cosa sicura è ca si tratta di na mminzioni assai
antica: nu corpu di gèniu di quarc’unu ca vitti comu furiava nto tirrenu nu
truncu d'àrbiru e pinzau di usàrilu ppi fari scùrriri supra a iddu na cosa
pisanti ppi traspurtàrila. La mmàggini cchiù antica ca s’hà truvatu dâ rota, è
chidda scuperta ntô 1928 di l’archiòlugu ngrisi Leonard Woolley, ca attruvau nu
stindardu-musàicu unni era rapprisintata na rota di lignu; ssu stindardu-musàicu
fu fattu di li Sumeri e è vecchiu di quarchi 5.000 anni apprima di Cristu,
quannu li Sumeri si stabbileru ntâ Misuputamia; la rota, pirò, non fu ammintata
di ssu pòpulu, ma forsi s’hà jiri o neulìticu p’attruvari la prima rota.

Prima dâ rota, l’omu ppi traspurtari cosi pisanti, lu faceva prubbabbirmenti cu
la slitta; appoi si capìu ca facennu scùrriri ssi cosi supra nu truncu d’àrbiru,
vinìa cchiù fàcili a spustàrili; doppu, si capìu ca mintènnuci nu pernu ô centru
di nu discu di lignu, la rota/discu putìa furriari ntô tirrenu, mentri lu pernu
arristava fremmu e nta ssu pernu putìa èssiri misa quarsiasi cosa: na basi,
quarchi cosa unni mèttiri pisi di traspurtari. Ssi primi roti èranu di lignu
chinu e ntô centru c’era fattu nu purtusu unni vinià allucatu l’assi. Passau
tantu tempu prima ca s’ammintau la prima rota a raggi: i primi di ssi roti foru
fatti ammeri û 2000 a.C. e foru misi ntê carri di l’aggizziani, ca addivintaru
accussì cchiù viloci e maniggèvuli. Ammeri lu 100 a.C. li Celti, nu pòpulu di
l’Europa nord uccidintali, ammintaru lu cuscinettu. Era fattu cu nu stratu di
lignu o di bronzu, nfilatu tra l’assi e la parti cintrali di la rota: cu ssu
sistema, vinià arridduciutu bona parti di l’artritu ca la rota facìa ntornu a
l’assi cintrali. Passau ancora tantu tempu e Liunardu Da Vinci, studìau e
addisignau li primi ngranaggi (o roti dintati). Oi, màchini, muturi, ngranaggi e
tanti àutri tguggetti, nun ci fùssuru si quarcunu nun avissi ammintatu la rota.



https://scn.wikipedia.org/wiki/Pisa

Pisa è na cità dâ Tuscana di circa 100.000 abbitanti, capulocu di l'omònima
pruvincia.

Pisa s'attrova a deci chilòmitri di lu mari Tirrenu, a circa 300 chilòmitri a
nord di Roma e a 80 a ovest di Firenzi. Comu pi Firenzi, lu ciumi Arnu puru
passa pi Pisa pi jittàrisi ntô mari Tirrenu. Lu tirritoriu dû cumuni agghica
nzinu a mari unni s'attrova la frazzioni di Tirrenia. Situata nta na chianura,
Pisa è circundata di muntagni chi agghicanu a tanticchia cchiossai di 1000
metri. Mtê vicinanzi s'attrova lu Parcu naturali di Migliarinu, San Rossori,
Massaciuccoli.

Funnata dî rumani, si sviluppau ntô mediuevu. Di st'èbbica sunnu li monumenta dâ
chiazza dû campu, canusciuti nta tuttu lu munnu ancora oi, comu la turri, la
cattiddrali, e lu battisteru.

Repùbbrica marinara, cu Venezia, Genova e Amalfi agghicau a sò màssimu di gloria
grazzî ô cummerciu cu la riva sud dû meditirraniu. Ntô XI sèculu la cità di Pisa
appi nu rolu di na certa mpurtanza ntâ lutta contra la prisenza mussurmana n
Italia dû sud e dû centru. Pisa luttau contra li nsidiamenti mussurmani n
Sardegna versu lu 1015 e ntô 1064 Pisa tintau senza successu quarchi prima dî
nurmanni di libbirari Palermu, chi di cchiossai di du' sèculi era na cità
mussurmana. Duranti lu cummattimentu dû 1064, Pisa arrinisciu a turnarasinni chê
sò navi. Ancora òi nu grifuni di bronzu rubbatu a Palermu si pò taliari ô museu
di Pisa.

Ntê sèculi chi si siqueru, a picca a picca, Pisa canuscìu un periudu di
dicadenza, causatu di la mpurtanza criscenti a livellu pulìticu, geogràficu e
culturali di la vicina Firenzi. Già Danti ntô XIV sèculu ntâ sô Divina Cummedia
parra di Pisa comu di na cità n cui li custumu sunnu assai dicadenti.

La putenza dâ cità avìa subbutu nu corpu murtali câ scunfitta navali contra li
Ginuvisi ntô cummattimentu dâ Miloria dû 6 di austu dû 1284, n cui Pisa persi lu
cuntrollu dâ Corsica e di bona parti dâ Sardigna ca quarchi annu cchiù tardu
cadìu sutta lu cuntrollu aragunisi.

Ntô 1406 la storia di Pisa è chidda di nu tirritoriu cuntrullatu di Firenzi,
nzinu all'unità d'Italia dû 1861.

Oi Pisa è na cità di mpurtanza culturali nutèvuli. È lu seggiu di la Scola
Normali Supiriuri, e di l'Università di Pisa, di unni hannu nisciutu littirati e
scienziati di fama ntirnazziunali.

Ntâ storia di Pisa, assai hannu statu li pirsuni famusi chi hannu lu liami cu
Pisa. Assai hannu nasciutu a Pisa. Àutri hannu studiatu a Pisa, o Pisa era la
so' cità d'adozzioni. Ricurdamu pirciò: Leonardu Fibonacci, Bonannu Pisanu,
Nicola Pisanu, Galileu Galilei, Ulissi Dini.



https://scn.wikipedia.org/wiki/Picurinu_sicilianu

Lu Picurinu sicilianu eni un caciu a Dinuminazzioni d'Origgini Prutetta
pruduciutu sulu cu latti di pècura nnô tirritoriu sicilianu. (Pruduciutu DOP
sicunnu a Regulamentu CE n. 1107/96 dâ Cummissioni dû 12 di giugnu 1996
(Gazzetta ufficiali n. L 148 dû 21/06/1996)).

Caciu a pasta cumpatta janca, dû culuri e sapuri forti, pò èssiri cunsumatu ô
liveddu cchiù o menu àutu di staciunatura. Ponnu èssiri jincuti di pipi spezzi:
a sta manera lu prudottu veni sulitamenti chiamatu "picurinu pipatu".

Di forma cilìndrica, cu li facci n' anticchia cuncavi, havi nu pisu variàbbili
tra li 4 e li 15 kg.

Lu picurinu sicilianu veni fattu unicamenti cu latti di pècura nteru, a cui veni
agghiunciutu lu cagliu. Si passa poi â salatura, ripituta 2 voti doppu 10 jorna,
e â ncanistratura all'urtimata, duranti la quali ponnu èssiri agghiunciuti li
grani di pipi spezzi. Lu piriodu di staciunatura è variàbbili, puru siddu lu
caciu veni pistiàtu friscu.

Veni prudottu nta tutta la Sicilia, ma suprattuttu nnî provincî di Missina,
Girgenti, Caltanissetta, Enna e Trapani.



https://scn.wikipedia.org/wiki/Pianeta

Secunnu la difinizzioni clàssica, un pianeta è nu corpu cilesti ca, taliatu dâ
Terra, si movi rispettu all'àutri stiddi chi apparintimenti rèstunu fissi ntô
celu. La difinizzioni cumprenni perciò li pianeti visìbbili chi furrìenu turnu
turnu ô suli, e in èbbica muderna s'hannu jiunchiutu Uranu e Nettunu. Plutoni
visìbbili sulu cûn telescopiu e pi loncu tempu cunsidiratu pianeta è oi
cunsidiratu comu nu pianeta nanu. Doppu la rivoluzzioni cupirnicana, la Terra fu
cunsidirata comu nu pianeta comu l'àutri. La lista dê pianeti chi ornitunu tornu
tornu ô suli è, in òrdini di distanza dû suli:

e formunu li pianeti dû sistema sulari. Comu la storia di la classificazzioni di
Plutoni ammustra, la storia di l'astronumia è china di episodi unni certi corpi
hannu statu difficilmenti classificati. Accussì, quannu Giuseppi Piazzi scupriu
nu corpu cilesti chi si muvia ntô cielu, la sira dû capudannu dô 1801, a primu
acchittu si pinsò a nu pianeta novu. Cô tempu si scupriu ca lu pianeta novu, chi
fu chiamatu Cèriri, era lu primu corpu cilesti di na nova catigoria di corpi
cilesti, assimilabbili a pianeti, ma cchiù nichi: l'astiroidi.

N'autra rivoluzzioni di la storia di la definizzioni dî pianeti successi
ricentimenti. A fini dô vintesimu seculu dui astronomi svizziri, Mayor e Didier
Quelot, scuprierru autri pianeti, chi però nun si muovunu turnu turnu o suli, ma
furrienu turnu turnu a autri stiddi. Scuprierru lu primu pianeta extrasolari. Lu
nùmmuru di pianeti extrasolari aumenta rigularmenti, e li strummenta di
ossirvazzioni pirmettunu oi di ndividuari pianeti sempri cchiù luntani e sempri
cchiù nichi.



https://scn.wikipedia.org/wiki/Pani

Lu pani è un prudottu alimintari uttinutu dâ livitazzioni e succissiva cuttura
d'un mpastu di farina di ciriali, acqua e cunnimenti.

Avi un postu funnamintali ntâ tradizzioni uccidintali comu cumpunenti primaria
di l'alimintazzioni, ô puntu ca lu tèrmini stissu pò addivintari sinònimu di
civu o di nutrimentu, nun nicissariamenti fìsicu.

Li rizzetti cchiù diffusi privìdinu a la ncirca dui parti di farina di frumentu
e una d'acqua, 'n parti frischi e 'n parti pruvinenti d'un mpastu pricidenti
(lèvitu naturali o pasta matri), ma nn'asìstinu nnummarèvuli varianti, pi tipu
di farini usati 'n junta o 'n sustituzzioni di chidda di frumentu (p'asempiu
granu turcu o sigali, ma videmma ligumi comu la soia), pi tipu di cunnimenti
(quasi sempri è prisenti lu sali, ma macari ogghiu, burru, saimi e àutri grassi)
o pi forma. Noltri 'n tèmpura ricenti è sempri cchiù diffusa l'abbitùtini di
sustituiri lu lèvitu naturali cu lèvitu di birra, ca pirmetti na lavurazzioni e
na livitazzioni cchiù lesti.

La priparazzioni e lu cummerciu dû pani sunnu ê jorna nostri garantiti di na
efficienti prudizzioni a liveddu nnustriali. Tradizzionarmenti pirò lu pani di
casa vinìa priparatu n casa cu la cullabburazzioni di tutta la famigghia. La
priparazzioni dâ pasta dû pani si facìa cu nu scanaturi, azziunatu cu na certa
forza di n'uòmunu dâ famigghia. Comu lèvitu vinìa usatu lu criscenti, ca vinìa
sarbatu e usatu di simana n simana pi la fabbricazzioni dû pani. La
priparazzioni dû pani fattu n casa duna ô pani na cunsistenza e nu sapuri
particulari, e lu pani si manteni pi na simana, cuntrariamenti ô pani nnustriali
standard ca si manteni sulu du' jorna.

'N arcuni paisi mediu-urientali è diffusu l'usu di pani nun livitatu, o àzzimu.
L' Abbrei lu màncianu 'n accasioni dâ cummimurazzioni dâ diàspora.



https://scn.wikipedia.org/wiki/Pablu_Picassu

Pablu Picassu (25 di uttùviru 1881 – 8 di aprili 1973) pitturi spagnolu di fama
munniali, fu pi sicuru unu dî mastri dâ pittura dû Novicentu. Lu sò nomu
cumpretu era Pablo (o Pablito) Diego José Santiago Francisco de Paula Juan
Nepomuceno Crispin Crispiniano de los Remedios Cipriano de la Santisima Trinidad
Ruiz Blasco y Picasso Lopez.

Natu a Malaga (Spagna), ancora picciutteddu, ntrô 1895 Picassu si traslucau câ
famigghia a Barcillona e accuminza a sèquiri li lizziuna di pintura di sò patri
e poi trasi ntrâ pristiusa Accademia dî Beddi Arti di Madrid. Doppu quarchi misi
s'arricogghi a Barcellona a rapi nu studiu di pittura. A st'èbbica avìa sulu 16
anni.

Ntrô 1900 va pû primu viaggiu a Pariggi e doppu diversi viaggia ntrô 1904 dicidi
di si traslucau ntrâ capitali franzisi. Ntra stu pirìudu li sò quatri hannu lu
culuri blu comu culuri priduminanti. N'annu doppu lu culuri priduminanti
addiventa lu culuri rosa.

A Pariggi addiventa amicu di Henri de Toulouse-Lautrec. Canusci videmma a
Fernande Olivier cui havâ addivintari la sò mudella e amanti.

A pàrtiri dû 1907 accuminza a aviri successu, ma si rifiutava di participari a
mostri pùbbrichi.

Ntrô 1907 canusci a Georges Braque e accuminza na cullabburazziuni artìstica ca
duna vita ô Cubismo. La cullabburazziuni finìu ntrô 1914 quannu Braque
s'arrancàu pâ prima verra munniali.

Ntrô 1917 va a Roma unni canusci la ballarina Olga Koklova e n'àutru annu si
nzùranu e vannu a vìvinu a Pariggi. Picassu è ià riccu e famusu.

Ntrô 1921 nasci Paulo e cchiù tardu lu nguaggiu havi na crisi quannu Pablu si
nnammura dâ diciasittenni Marie Thérèse Walter. Circau di accanzari lu divorziu
ma nun cci arriniscìu mai. Ntra sti anni si didicau videmma â puisìa.

Videmma ca vivìa ntra Franza, Picassu arristàu sempri liatu â sò patrìa tantu ca
ntrô 1937 lu cuvernu spagnolu lu cumanna pi fàciri nu quatru pi l'Ispusizziuni
Munniali di Pariggi. Fu lu sò quatru cchiù famusu, Guernica, ispiratu ô
bummardamentu di na citati duranti la verra civili spagnola.

Ntrô 1943 canusci la pintatrici Françoise Gilot, ca a dd'èbbica avìa 20 anni. Cu
idda vivi deci anni e cci duna dui figghi, Claude (1947) e Palma (1949).

Ntrô 1944 s'iscrissi ô Partitu Cumunista e participàu a cunfirenzi
ntirnazziunali pâ paci.

Ntrô 1953 veni lassatu di Françoise ma prestu lu postu veni accupatu di
Jacqueline Roque ca nzuràu ntrô 1961 e nzèmmula si stralucaru agghiri a Cannes.

L'ùrtimi anni dâ sò vita prifirìu passàrili dintra câ sò mugghieri, e foru
l'anni cchiù prulìfici comu artista.



https://scn.wikipedia.org/wiki/Oradea

Oradea (Ungarisi Nagyvárad, Tudiscu Großwardein) è na cità ntâ Rumania, nnâ
cuntìa di Bihor (BH), ntâ Transilvania. Sta cità havi na pupulazzioni di 206.527
(secunnu lu cenzu dû 2002); stu nùmmaru nun cunta li pirsuni fora dâ
municipalità; tutti nzèmmula pòrtanu tutta la pupulazzioni vicinu a 220.000.
Oradea è una dî cità cchiù pròspiri dâ Rumania.

Oradea veni ammuntuata pâ prima vota, ntô Latinu comu Varadinum nnû 1113. La
Furtizza di Oradea, li cui ruini si tròvanu ancora ddà oggi, fu ammuntuata a
prima vota ntô 1241 picchì accuminzaru cu prescia na riparazzioni e un rinforzu
c'abbisugnava pi privinirie n'attaccu di Mongoli-Tartari contru la cità. Ma nun
fu nzinu a lu sèculu XVI chi dda cità accuminzò a crìsciri comu un centru
urbanu. Ntô 1700, lu ncigneri Viennisi Franz Anton Hillebrandt fici un pianu dâ
cità nto stili Baroccu e, accuminzannu dû 1752, foru custruiuti assai posti
nutèvuli comu la Cattidrali Cattòlica e lu palazzu arciviscuvili e lu Muzeul
Ţării Crişurilor (Lu Museu di la Terra di Criş).

Oradea havi statu p'assai tempu la cità cchiù pròspira dâ Rumania, a causa dâ sò
lucalità nta lu cunfini Ungairisi, facènnunni la porta versu l'Europa di
l'occidenti. Doppu lu 1989, Oradea affruntò assai rinnuvamenti ecunòmici, n
tantu pi li ndustrî ma nta lu setturi dî sirvizzi pâ sò basi mpurtanti di
cunzumu.

Oradea havi na disoccupazzioni dû 6.0%, di picca cchiù vascia dâ disoccupazzioni
media dâ cuntìa di Bihor ca è di quasi lu 2%. Oradea pi camora pruduci lu 63% dâ
produzzioni ndustriali dâ cuntìa di Bihor chi pigghia lu 34.5% dâ pupulazzioni
dâ cuntìa. Li ndustrî principali sunnu mubbilia, tissuti e vistita, scarpi e
robba di manciari.

Nta lu 2003, a Oradea grapìu un centru cummirciali, lu supirmircatu Lotus, lu
primu granni Shopping Center di la cità.

La riti di lu trasportu pùbbricu lu fa OTL. È cumpostu di 3 linî di trammi, (1R,
1N, 2, 3R, 3N) e quarchi linia di autobus. La cità havi tri stazzioni
firruviari, Cintrali, Ovest e Est. La Stazzioni Ovest è nta lu quarteri di
Ioşia, e la Cintrali (chiamata simplicimenti Oradea) è ô centru di la cità,
vicinu a lu quarteri di Vie.

L'architittura di Oradea è mmiscata tra chidda di l'èbbica Cumunista suprattuttu
ntê quarteri perifèrici e beddi palazzi stòrici, chiossai ntô stili Baroccu,
rimanenzi di quannu la cità facìa parti di lu mperu Austru-Ungàricu.

Duranti lu Cumunismu e ntâ transizzioni Rumena di post-cumunismu, assai di sti
palazzi stòrici foru quasi abbannunati e s'arridduceru malamenti. Doppu lu 2002,
quannu ntâ Rumanìa accuminzò lu boom di lu piriudu ecunòmicu, assai palazzi
stòrici ntâ cità fôru risturati a lu statu di com'èranu prima e currentimenti la
cità pussedi un forti e bon mantinutu sintimentu stòricu.

È bonu visitari lu beddu centru dâ cità, comu puru lu centru di saluti Băile
Felix, ca si trova fora cità e si cci va cu lu trenu.



https://scn.wikipedia.org/wiki/Lingua_rumena

La lingua rumena ('n rumenu: limba română) è na lingua rumanza o neo-latina
appartinenti ô gruppu dî lingui indoeuropei, fideli cuntinuatrici - ntê sô formi
cchiù origginari - dû latinu. Lu sô alfabbetu è furmatu di 26 littri (8 vucali e
18 cunsunanti).

Secunnu na statistica, u rumenu havi lu 90% di elementi latini ntâ lingua
cumunimenti parrata e scriuta, contra lu 10% di elementi slavi. È parrata di
circa 18 miliuna di pirsuni n Rumania e macari nta diversi parti dâ Serbia e
Montenegru, dâ Croazzia, dâ Slovenia, dâ Bosnia-Erzegovina e dâ Macidonia. E'
usata macari n Bulgaria e n Ungaria. N Moldavia si ni pratica na varianti
chiamata moldavu.

Ntâ pircintuali di li elementi nun latini trasinu li palori di origgini slava,
turca, bizzantina e greca, ungarisi e albanisi. Trasiru duranti li sèculi, e
suprattuttu doppu lu sèculu VII, quannu lu latinu fu ancura lingua officiari di
l'antica Dacia, culunizzata dî rumani ntô sèculu I.

Ntra tutti li lingui rumanzi, u rumenu prisenta n'evuluzzioni maggiurmenti
naturali; c'havi nfatti un carattiri abbastanza pupulari ppicchì nun fu
nterruttu ntô sô sviluppu di na littiratura classica ntô sensu strettu; chistu
spiega, p'asempiu, u fattu ca chista lingua c'havi na quantitati mpurtanti di
palori e formi latini ca nun esistunu cchiù ntê àutri lingui rumanzi.

La sô origgini s'arritruva ntô dacorumenu dâ riggiuni stùrica di Valacchia, n
Rumania. U primu testu canusciutu prudottu nta chista lingua è dû sèculu XVI,
esattamenti ô 1521; di allura, abbisugna fari un sàutu di cchiù di 200 anni ppi
arritruvari un àutru testu: n'iscrizzioni n dialett arumenu (o macidorumenu) dû
1731.

Ntra li diversi dialetti nterni dâ lingua rumena (usati picca picca e parrati di
pochi migghiara di pirsuni - sunnu a signalari u meglenorumenu (o megleniticu),
parratu nta l'aria di Saluniccu, n Grecia, e l'istrorumenu (praticatu ntâ
pinìsula istriana).



https://scn.wikipedia.org/wiki/Johann_Wolfgang_von_Goethe

Johann Wolfgang von Goethe (Francuforti suprô Menu 1749-Weimar 1832), scritturi
tudiscu, ntillittuali e viaggiaturi granni, fu unu dî màssimi rapprisintanti di
l'èbbica dû Romanticismu. N Sicilia è ricurdatu p'un viaggiu chi iddu fici tra
lu misi di aprili e lu misi di maiu dû 1787, e chi ristau mpressu nta l'òpira
Viaggiu n Talia, unni tra l'àutri cosi cuntribbuisci a furmari l'idiali
rumànticu dû viaggiaturi chî sò discrizzioni dâ Sicilia di l'èbbica.

Goethe agghicau a Palermu lu 2 di aprili 1787 cu na navi partuta di Napuli na
trina di jorna prima. A Palermu a parti aviri visitatu la cità Goethe votti fari
na visita â matri di Cagliostru, chi vivìa nti nu quarteri poviru e nun havia
nutizzi di sò figghiu, chi doppu nu certu successu era cchiui cadutu n
disgrazzia. Goethe visitau appoi na villa barocca a Bagarìa, celibbri gia'
all'ebbica, ma chi nun ci piaciu a causa di lu stili troppu pisanti pi iddu.
Appoi si diressi versu Girgenti unni stesi quarchi giornu.

Dicisi di cuntinuari lu sò viaggiu versu Enna, unni truvau maluttempu. La cità
fu accussì inospitali chi si ni partiu subbitu pi Catania unni visitau lu
palazzu Biscari. Goethe potti vidiri puru li culati di l'Etna chi cummigghiavanu
ancora diversi quarteri vecchi dâ cità. Nun avennu cchiui lu tempu, appi a
rinunciari a scinniri versu Sarausa e si diriggiu versu Missina di unni appoi
lassau la Sicilia.

Doppu di iddu, àutri viaggiatura, comu Saint Non e Houel viaggiaru pâ Sicilia
diffunnennu n Europa li miravigghi di l'ìsula.



https://scn.wikipedia.org/wiki/Ginevra_(cit%C3%A0)

Ginevra è na citati svizzira di circa 185.000 abbitanti, capitali di lu cantuni
omonimu. S'attrova a l'estremità uccidintali dâ Svizzira, â frontiera ccu la
Francia. E' situata ô stremu dû lacu omonimu chi si ètta ntô ciumi Rodanu chi
traversa la parti uccidintali dâ cità.

Canusciuta pi l'organizzazzioni ntirnazziunali ca hannu scigghiutu di
nstallarisi ddà (la Cruci russa, l'ONU, l'Urganizzazzioni Munniali dû Cummerciu,
l'Ufficiu ntirnazzionali dû travagghiu (BIT), lu CERN, ecc.), chi ni hannu
aumintatu la sò mpurtanza pulitica, Ginevra havi puru na mpurtanza
sturicu-riliggiusa chi rimonta ô seculu XVI.

Lu 12 di dicemmiru 1602 Ginevra si libbira di l'assediu di l'esercitu savoiardu.
L'episodiu è cansuciutu cu lu nomu di escalade, e custituisci la festa
principali dû cantuni di Ginevra. Già quarchi annu prima Giuvanni Calvinu si
dissuciau di la chiesa cattolica romana e dû cuvernu francisi cattolicu.
Ginevra, e autri cità vicini comu Losanna, Neuchâtel, Berna divintaru
protistanti. Cchiù tardu li cità protistanti divintaru cantuni svizziri e
traseru ntâ cunfidirazzioni svizzira, siparannusi difinitivamenti dî riggiuni
cattolichi, (Evian e Annecy) di la Savoja, chi arristavanu difinitivamenti
francisi.



https://scn.wikipedia.org/wiki/Duminiu_di_primu_liveddu

Lu duminiu di primu liveddu ('n ngrisi top-level domain - TLD) è lu cchìu àutu
liveddu di nu DNS di internet[1]. Lu duminiu di primu liveddu e cullucatu ntâ
parti finali di nu nnirizzu web: www.example.com lu duminiu di primu liveddu è
.com. La rispunsabbilitati di gistioni dâ granni parti di dumini di primu
liveddu sunnu dilijati a urganizzazzioni dâ ICANN, c'amministra IANA.

La Internet Assigned Numbers Authority classìfica chisti ruppi ri dumini di
primu liveddu[2]:

Lu duminiu di primu liveddu risirvatu ('n ngrisi Top-Level Domain o rtld), è lu
duminiu ca nun pirmetti di custruiri suttadumini riali nnû Domain Name System. A
RFC 2606[3] arriserva quattru dumini di primu liveddu p'evitari l'usu cumuni:

Â fini dû 1980 InterNIC avìa criatu lu duminiu .nato pi l'urganizzazzioni NATO.
La NATO nun cunzidirau nuddu TLD ca nta ddu pirìudu èsistìanu picchì nun
manifistaanu lu status di urganizzazzioni ntirnazziunali. Pocu dopu sta junta,
InterNIC, criau lu duminiu .int pi l'usu di l'urganizzazzioni ntirnazziunali 'n
ginirali, e cunviciu la NATO pi l'usu dû sicunnu liveddu di duminiu nato.int. Lu
duminiu .nato vinni appoi abbannunatu.

Àutri dumini stòrici sunnu .cs pâ Cecoslovacchia (oi .cz pâ Ripùbblica Ceca e
.sk pâ Sluvacchia), .dd pâ Girmania est (cu .de dopu a riunificazzioni tudisca),
Juguslavia (oi .ba pâ Bosnia-Erzegovina, .hr pâ Croazzia, .me pû Montenegru, .mk
pâ Macedonia, .ms pâ Serbia e .si pâ Slovenia) e .zr pû Zairi (oi .cd pâ
Ripùbbrica Dimucràtica dû Congu. Sulu .su pi l'Unioni Suviètica arristau 'n usu.



https://scn.wikipedia.org/wiki/Binidittu_XVI

Lu papa Binidittu XVI ('n latinu Benedictus PP. XVI), di sò nomu Joseph Alois
Ratzinger, nascìu lu 16 di aprili dê 1927 'n Marktl, Baviera (Girmania). Fu
iliggiutu Papa dâ Crièsa Cattòlica Rumana lu 19 di aprili dî 2005, succidennu a
Giuvanni Paulu II.

Avìa statu numinatu cardinali di Papa Paulu VI ntê 1977 e fici di assissuri
teològgicu duranti lu Cunciliu Vaticanu II. Nnû 1981 fu numinatu Prefettu di la
Cungrigazzioni ppi la Duttrina di la Fidi di Papa Giuvanni Paulu II.

Binidittu XVI parra deci lingui e ha ricivutu 7 dutturati unurìfici. E' nu
pianista spertu e lu sò cumpusituri prifirutu è Beethoven. E' l'ottavu Papa
tidiscu.

Ntâ la sò prima apparizzioni pùbbrica doppu la sò elizzioni, s'addifinìu a iddu
stissu comu "nu ùmili travagghiaturi nni la vigna dû Signuri".

Lu 11 di frivaru dû 2013 annunciau lu ritiru mutivànnulu ccu na mancanza di
forzi ppi guidari la crièsia. L'ùrtumu papa cca si nni jìu prima di mòriri avìa
statu ntô lu XIV sèculu, lu Papa Clemente V.



https://scn.wikipedia.org/wiki/Azzirbaiggian

Lu Azzirbaiggian è nu statu di cui lu tirritoriu è cullucatu ntô Caucasu tra
l'Asia e l'Europa. La capitali è Baku, ntô mar Caspiu.

L'Azzirbaiggian havi na supirfici di circa 86600 km2 e na pupulazzioni di
9'511'100[1] abbitanti. La capitali è Baku chi havi circa 2'200'000 abbitanti.
Cunfina cu la Giorgia, l'Armenia, la Turchia e l'Iran e è dilimitatu a occidenti
dî muntagni dû Caucasu e a orienti di lu mar Caspiu. Lu tirritoriu Armenu sipara
la exclavi azzera dû Nachicevan dû tirritoriu di l'Azebaiggian. Lu Nagorno
Karabakh è na riggiuni a maggiuranza armena, chi s'attrova dintra lu tirritoriu
di l'Azzirbaiggian, e di cui ufficiarmenti fa parti, ma chi doppu la guerra dû
1994 tra Armenia e Azzirbaiggian havi de facto nu cuvernu nnipinnenti senza
ricunuscimentu ntirnazziunali.

Ntô vintèsimu sèculu l'Azzirbaiggian fu una dî ripùbbrichi ca furmavanu l'URSS.
Addivintau nnipinnenti ntô 1991 câ fini di l'Unioni suviètica n sèquitu â crisi
dû sistema cumunista ca avia statu â sò basi.

Lu Nagorno Karabakh è na riggiuna ntrâ Armenia e Azzirbaiggian a magghiuranza
armena, cca fu fattu la guerra ppi lu cuntrollu. Ma de factum è nnipinnenti. N
rialtati è arricunusciutu cumu nu cuvernu autunumu.



https://scn.wikipedia.org/wiki/Antica_Roma

Pi Antica Roma o Roma antica si ntenni la civilà rumana di la sò nascita, chi
currispunni â funnazzioni di Roma ntô 753 a.C. di la parti di Ròmulu nzinu â
fini di lu mpiru rumanu dû 476 d.C..

Lu primu fu chiddu dî Re di Roma. Stu piriudu fu carattirizzatu di lutti nterni,
e di guerri riggiunali cu li pòpuli di l'Italia cintrali.

Ntô 509 a.C. fu nstaurata la ripùbbrica rumana chi durau nzinu ô 27 a.C.. Stu
piriudu fu carattirizzatu di na prugrissiva crisciuta di mpurtanza di Roma comu
putenza riggiunali. Li guerri punichi e la caduta dâ civilizzazzioni ellinistica
graperu ê rumani lu duminiu dâ Sicilia, scippata ê greci e ê Cartagginisi e
prugrissivamenti di tuttu lu Miditirraniu. Arricurdamu nta stu piriodu li tri
cchiu famusi pueti di l'Antica Roma:

Li lutti pi lu cumannu tra li vari pirsunalità di la fini dâ ripùbbrica purtaru
â nstaurazzioni di lu mpiru, sutta Ottavianu Augustu. Sutta Tibberiu, e appoi cu
Traianu, Adrianu lu mpiru agghicau â massima ispansioni. La dicadenza fu
ineluttabbili e la prugrissiva dibbulizza dî frunteri e lu viguri di li nvasioni
barbari mitteru fini ô mpiru versu la fini dû V sèculu.



https://scn.wikipedia.org/wiki/%C3%88tica

Lu tèrmini Ètica diriva dû grecu ethos, custumi. É dda branca dâ filusufìa ca
studia li funnamenti di zoccu veni cunziddiratu bonu, justu o murarmenti
currettu. Si pò macàri difiniri comu la ricerca di na gistioni adiquata dâ
libbirtati.

Spissu veni videmma ditta filusufìa murali. 'N àutri palori, idda havi comu
uggettu li valuri murali ca ditèrminanu lu cumpurtamentu di l'omu.

L'ètica pò èssiri discrittiva siddu discrivi lu cumpurtamentu umanu, oppuru
nurmativa, e autrisì priscrittiva siddu duna ndicazzioni. 'N ogni casu lu
ndaggini verti supra lu significatu dî tiurii ètichi.

Pò èssiri anchi suggittiva, quannu s'accupa dû suggettu c'agisci,
ndipinnintimenti d'azzioni o ntinzioni, e uggittiva, quannu l'azzioni è
rilazziunata ê valuri cumuni e a l'istituzzioni.

La storia di l'ètica è custituuta dâ succissioni dî riflissioni supra l'omu e
supra lu sô aggiri. Â basi di ciascuna cuncizzioni di l'ètica sta la nuzzioni dû
beni e dû mali, dâ virtuti e na ditirminata visioni di l'omu e dî rapporti
umani. Tali idei sunnu spissu currilati a na particulari riliggiuni.

L'ètica a basi riliggiusa, nfatti, fissa normi di cumpurtamentu ca pritenni
vàliti pi tutti, mentri l'ètica laica nun mira a mpòniri valuri aterni e si
dimostra sulitamenti attenta a l'esiggenzi umani ca tennu cuntu dî cunnizzioni e
dî trasfurmazzioni stòrichi.

I filòsufi hannu di sempri risirvatu un nutèvuli spazziu ê prubblemi ètici. Tra
iddi si cìtanu 'n particulari Sòcrati, Platoni, Aristòtili, Nicculò
Macchiaveddi, Ugu Grozziu, Jean-Jacques Rousseau.

Noltri foru ntirissati puru Giuvanbattista Vicu, Immanuel Kant, Johann Gottfried
Herder, Friedrich Schiller, Georg Wilhelm Friedrich Hegel, Friedrich Nietzsche,
Sigmund Freud.

Lu funnamentu di l'ètica cristiana è l'esircizziu di l'amuri versu lu pròssimu,
midianti lu quali s'esprimi l'amuri versu lu Criaturi. Pû "cristianu" (ntô sensu
di chiddu di fidi cristiana, e quinni ca cridi ntô Patri, ntô Figghiu, e ntô
Spiritu Santu), lu prubblema murali cuinvolci chiddu dâ sarvizza di l'arma e dû
lìbbiru arbitriu.

L'ètica laica oscilla tra pusizzioni vicini a l'ètica cristiana, abbrazzata di
Platoni e Aristòtili, e àutri ca si nni distàccanu 'n modu dicisu, ossìa
abbalurati di Nicculò Macchiaveddi e Georg Wilhelm Friedrich Hegel, pi pòniri
l'accentu supra la struttura statuali â quali avissi a èssiri subburdinatu lu
cumpurtamentu di lu ndividuu.



https://scn.wikipedia.org/wiki/Zea_mays

Lu Zea mays (chiamatu granu turcu, ranu turcu, furmintuni, jimmanu oppuru
nigghiu 'n Sicilia) è na chianta ervàcea ànnua dâ famigghia dî Graminàcei
(tribbù dî Maydeai).

È urigginariu dâ Mèrica centru-miridiunali e lu nomu (mais) è d'urìggini arauca
(maiz).

Li ciuri maschili sunnu arricogghiuti nta na pannocchia purtata a l'àpici dû
culmu, mentri li ciuri fimminili fòrmanu na nciuriscenza a spica ngrussata
(spàdici), a l'ascidda dî fogghi a mitati circa dû fustu; la ficunnazzioni è
ncruciata.

Li cariòssidi, riunuti a maturitati ntô tùtulu lignusu (vulgarmenti e
mprupiamenti ditta pannocchia), assùminu na culurazzioni variàbbili dû jancu ô
giarnu, a l'aranciuni addumatu, ô viulàciu. Li cariòssidi sunnu disposti 'n fili
di nùmaru pari d'8 a 24, ma si nni ponnu attruvari macai di 4 o 48. Ognidunu
gruppu porta na sula pannocchia, cchiù raramenti dui o tri. Lu nùmmaru di
pannocchî pi chianta varia assai chî varitati, finu a un màssumu di 23 ntâ
varitati "duru".

Lu granuturcu è tra li ciriali cchiù diffusi ô munnu, comu furmentu e risu. Li
sumenzi dî diversi varitati sunnu usati pi farini, canigghî, mancimi, pâ
fabbricazzioni di birra, p'arricavàrinni ogghiu, amitu, ecc. Lu granuturcu è
usatu videmma ntâ fabbricazzioni di licori.

Lu granuturcu addumanna na nutèvuli ammiscata crumusòmica; esiggenza nota ê
maiscultura dâ Carnia ca simìnanu un chiccu di granutucu giarnu ogni 20-25
chicchi di granuturcu jancu; ô stissu modu fannu li nnìggini dâ Mèrica cintrali
ca ê màrgini o addrittura ô nternu dî campi, simìnanu o tullìranu la prisenza dû
tiusinti (Euclaena mexicana), ritinuta d'arcuni butànici la forma spuntània dû
granuturcu attuarmenti cultivatu.

Li màssumi pruduttura di granuturcu sunnu Stati Uniti, Cina, Brasili, Messicu,
Argintina. 'N Europa è cultivatu sulu ntê riggiuni a stati càuda e ùmita ntê
paisi barcànici e 'n Italia.

'N Italia s'attròvanu quasi esclusivamenti mais di tipu nnurata (a cocciu 'n
parti còrniu e 'n parti farinusu). Ntê riggiuni frischi, privali la
cultivazzioni di mais cchiù tardivi e di granni tagghia, mentri ntê zoni sicchi
di chiddi cchiù pricoci e vasci. Li riggiuni nta cui è maiurmenti cultivatu
sunnu: Vènetu, Lummardia, Pimunti e Friuli Vinezzia Giulia (di suli prudùcinu li
2/3 dû granuturcu talianu); la pruduzzioni nazziunali cummigghia l'85% dû
fabbisognu nazziunali, lu ristanti veni mpurtatu suprattuttu di Stati Uniti e
Mèrica miridiunali.

Lu granu turcu è na cumpunenti mpurtanti di l'alimintazzioni umana, e macari di
chidda d'armali d'addivamentu: la sò cumpusizzioni chìmica nun è cumpreta comu
chidda dû furmentu.

Lu mais si cunzuma e cucina 'n diversi modi: Ancura supra la pannocchia ca veni
lissata o fatta â grigghia. È n'usu tipicamenti miricanu. Sgranatu e lissatu: li
chicchi accussì trattati ponnu èssiri sirvuti nta nzalata o comu cuntornu. Li
chicchi scacciati e tustati si cunzùmanu, a l'usu anglusàssuni, assuppati ntô
latti solitamenti pâ prima culazzioni e vennu ditti Corn Flakes, mentri si vennu
simpricimenti tustati dùnanu locu a na paddina leggia, janca e cruccanti di
forma nun riulari: è lu famusu Pop Corn. Dû germi s'utteni n'ogghiu ca, comu
chiddu di l' giriasuli, cuntribbuisci a abbasciari lu liveddu di culistirolu ntô
sangu. Tuttavia havi un puntu di fusioni vasciu, zoè mudìfica la sò struttura a
cuntattu cu gradi di caluri rilativamenti vasci e chistu nni renni autamenti
scunzigghiàbbili l'usu di cottu, specî pî fritti. La farina di granuturcu è
utilizzata ntâ priparazzioni di diversi piatti (tra li quali lu cchiù notu è la
pulenta), arcuni tipi di pani e arcuni duci. Si distinchi 'n farina bramata, a
grana grossa, p'uttèniri pulenti particularmenti sapuruti e gustusi, ciurettu di
farina pi pulenti pasticciati, moddi e dilicati, fumettu di mais, pi na farina
finìssima adatta â pruduzzioni di duci e viscotta. Tra li cchiù noti 'n Italia
attruvamu li Pasti di Mèlica. L'usu dû granuturcu havi lu putiri d'allintari lu
funziunamentu dâ tiròidi, e aggisci comu mudiraturi dû mitabbulismu.

La distinazzioni zuotècnica è chidda cchiù cumuni e cchiù stisa, 'n particulari
pi: pullami, buvini, viteddi d'addivamentu, suini, cavaddi e uvini.
Particularmenti elivata è la diggiribbilitati di li strattivi nazzutati, cu
valuri di l'òrdini dû 90%. Cchiù mudesta, 'n ogni specî animali, la
diggiribbilitati dâ prutiina.

La granedda di granuturcu veni sumministrata 'n pannocchia, 'n granu nteru o
dicurticatu, 'n granu, 'n granu vapurizzatu e scacciatu, 'n granu macinatu.
Ccillenti mancimi pî vacchi di latti, abbastacchì è ntigratu cu àutri alimenti
'n gradu di cumpinzàrinni la dificienza prutèica. Lu granuturcu è un cibbu
pisanti e pirchistu tanti addivatura prifirìscinu usàrilu comu parti di
na'ammiscata di cuncintratu cu furaggi cchiù ricchi di cillulosa, comu la
canigghia o l'oriu macinatu.

Lu granuturcu è lu ciriali d'elezzioni pû ngrassu dû maiali, tantu di vèniri
prisu comu standard di cunfrontu cu àutri ciriali. Li dificienzi prutèichi vennu
curretti cu sieru di latti e câ junciuta di na justa pircintuali di cruscami e
farini prutèichi, d'arridùciri manu manu ca lu suinu crisci.

Nzèmmula a l'aina, lu granuturcu è lu ciriali cchiù sumministratu ê cavaddi.
L'equini sàrvanu megghiu lu sò pisu siddu alimintati cu frenu e granuni, mmeci
ca cu frenu e aina.

Resti di granu turcu scuperti 'n Mêssicu, acchiànanu ô 3000 a.C.. 'N arcuni
ritruvamenti archiològgici di l'anni '60, a Citati dû Mèssico, foru scuperti
pòllini dâ specî 'n turrena ca foru datati a circa uttantamila anni prima.
Sicuramenti canusciuti di Maya e Aztechi, nfatti lu diu dâ chiuvuta era
raffiguratu cu 'n manu na chianta di granuturcu. Lu granuturcu fu purtatu 'n
Spagna di Cristuforu Culommu. 'N Italia fu canusciutu versu lu nizziu dû XVI
sèculu, ma la sò ntruduzzioni 'n Europa fu assai lenta. Vinìa chiamatu (e l'è
tuttura) granturcu, pi nnicàrinni la pruvinenza esòtica.

Ntô XVII sèculu la cultivazzioni dû granuturcu si diffunnìu ntâ chianura padana;
'n prupòsitu, Emiliu Sireni scrissi "di marcia triunfali dû granuturcu" (Storia
del Paesaggio Agrario: cap. 55) e junsi "nunustanti li risistenzi e li cuntrasti
dî travagghiatura agrìculi (jurnateri), lu cui sfruttamentu e li cui cunnizzioni
alimintari arrèstanu fortimenti aggravati dâ diffusioni dû granu turcu. La
cultura e lu cunzumu dû granuturcu ntrasi suventi nun sulu a chiddu dî ciriali
minuri tradizziunali ma nzinu a chiddu dû furmentu; e già lu Goethe, ntô sò
viaggiu 'n Italia, putìa rilivari li cunziquenzi nifasti di n'esclusiva
nutrizzioni a basi di granu turcu pî pupulazzioni rurali".

Ntô XVIII sèculu lu granuturcu, nunustanti risulti carenti d' amminuàciti
essinziali e dipaupiranti pû turrenu, si spanni pû prufittu c'arrinesci a
garantiri.

Ntô trivenetu si cultiva lu granu turcu giarnu (Maranu Vicintinu) e varitati cû
chiccu jancu; ntê Lanchi s'usa ancura oi la varitati ottufila 'n quantu la
pannocchia è custituiuta d'ottu fili di simenzi. Ntô Canavisi è tuttura
ripirìbbuli la "melia d'la spina " (o pignulettu o nustranu d'ìsula), varitati
assai priggiata e pruduttiva cu chicchi dutati di punta spinusa.



https://scn.wikipedia.org/wiki/Thomas_Alva_Edison

Thomas Alva Edison (Milan, Ohio - Stati Uniti, 11 di frivaru di 1847 - West
Orange, New Jersey, Stati Uniti, 18 di uttùviru di 1931) fu mminturi e omu
d'affari statunitensi. Pi primu sappi applicari li principi dâ pruduzzioni di
massa ô prucessu dâ mminzioni.

Edison era cunziddiratu unu dî cchiù prulifici mmintura dû sô tempu, avennu
uttinutu lu record di 1.093 brivetti a sô nomu.  Cullizziunau brivetti 'n tuttu
lu munnu, nclusi Stati Uniti, Ngriterra, Francia e Girmania. Edison abbiau la
Motion Picture Patents Company, ch'era lu nsemi dî novi majuri centri
cinimatugrafici (cchiù noti comu Edison Trust). La rivista miricana Life
magazine, 'n n'edizzioni spiciali doppia, mittìu Edison ô primu postu tra li
"100 pirsuni cchiù mpurtanti nta l'urtimi 1000 anni", evidinziannu ca la sô
lampada a ncanniscenza "illumina lu munnu". Sibbeni Heinrich Goebel l'avissi
pricidutu cu menu successu cu na lampada a bulbu, fu Edison ca rinnìu pussìbbili
l'era muderna cummircializzannu la sô "mminzioni". 

Thomas Edison avìa nasciutu a Milan (Ohio) e avìa crisciutu a Port Huron
(Michigan).  Parziarmenti surdu finu di l'aduliscenza, divinni upiraturi
tiligràficu ntô 1860.  Arcuni dî sô primi mminzioni sunnu culligati cu lu
tiligrafu, nclusu nu novu tastu tiligràficu. Edison travagghiau pûn piriodu dâ
sô juvinizza vinnennu spuntini e duciumi ntê firruvii, ntâ macillazzioni di
suini e nizziannu n'attivitati di vinnita di virduri. Ntornu ô 1862, Edison
stampau e distribbuìu lu "The Weekly Herald": lu primu piriòdicu cumpostu e
stampatu supra nu trenu. The Times pubblicau n'artìculu supra Edison e lu sô
jurnali. Edison fici dumanna pi lu sô primu brivettu, nu riggistraturi di votu
elèttricu, lu 28 d'uttùviru di 1868.

== Maturitati ==  Thomas Edisonaccuminzau la sô carrera di mminturi a Newark
(New Jersey) cû tastu tiligràficu e ammigghiurannu apparicchiaturi tilifònichi,
ma la mminzioni ca pi prima ci fici accanzari na granni fama fu lu fonografu ntô
1877. Mentri la riggistrazzioni di soni nun ripruducìbbili avìa stata uttinuta
di Leon Scot de Martinville (Francia, 1857), e àutri cuntimpuraniamenti (degnu
di nota Charles Cros) stavanu cunziddirannu la nuzzioni a l'unni sunori putìanu
èssiri riggistrati e ripruduciuti, Edison fu lu primu ca custruìu n'apparecchiu
ca mittìa 'n pratica sti tiurìi, e chistu fu tarmenti nun aspittatu pâ genti
cumuni d'appariri quasi maggicu. Edison divinni notu comu "Lu magu di Menlo
Park", dû nomu dâ citati dû New Jersey unni risidìa. Li sô primo fonografu
riggistrava supra suttili fogghi cilindrici di stagnu, avìa na bascia/vascia
qualitati sunora, e distruggìa la trazza duranti la ripruduzzioni tantu ca si
putìa ascutari la riggistrazzioni na sula vota. Nu mudellu ripruggittatu c'usava
cilindri di cira fu pruduciutu subbutu doppu d' Alexander Graham Bell.  La
qualitati dû sonu era ancora bascia/vascia e li ripruduzzioni èranu limitati pi
l'usura dâ trazza di riggistrazzioni, ma la mminzioni divinni pupulari. Lu
grammufonu vinni mmintatu d' Emile Berliner ntô 1887, ma ntê primi anni la
fidiltati dû sonu era peja dî cilindri fonografici mittuti supra lu mircatu dâ
Edison Records.

Li cchiù mpurtanti mminzioni d'Edison abbinniru ntô labburatoriu di ricerca
Menlo Park, rializzatu nta l'omònima citati dû New Jersey. Fu lu primu istitutu
appruntatu cû pricisu scopu di pruduciri custantimenti innuvazzioni
ticnològgichi e d'ammigghiuràrili. La majuri parti dî mminzioni dèttiru fama a
Edison di mminturi, benchî iddu, ntâ majuri parti dî casi, si limitassi a
suprintènniri a l'upirazzioni dî sô mpiègati. Macari quannu la qualitati dî
mminnzioni nun era straurdinaria, iddu dimustrau n'abbilitati unica ntô
brivittàrili e ntô battiri li sô cuncurrenti pû sô ascinnenti e pâ megghia
prisintazzioni supra lu mircatu.  P'asempiu, Edison nun mmintau la lampaduzza
elèttrica. Nummàrusi pruggetti avìanu già stati elabburati di Joseph Swan, Henry
Woodward, Mathew Evans, James Bowman Lindsay, William Sawyer e Heinrich Goebel.
Edison riprinnìu li carattiristichi di sti pricidenti travagghi e ndirizzau li
sô addipinnenti versu l'ubbièttivu di rializzari na lampada c'avissi na durata
majuri. Doppu aviri accattatu lu brivettu di Woodward e Evans dû 1875, li sô
mpiègati spirimintaru cûn granni nummàru di diffirenti matiriali ô scopu
d'aumintari la durata dî lampadi. Ntô 1879 ragghiunseru/ragghiunceru
l'ubbièttivu di rènniri lu prudottu cummircializzàbbili. Mentri li primi
mmintura avìanu pruduciutu l'illuminazzioni elèttrica 'n labburatoriu, Edison fu
capaci di purtàrila ntê casi e nta l'uffici cu na pruduzzioni di massa di
lampadi a longa durata e criannu un sistema pâ ginirazzioni e distribbuzzioni di
l'elittricitati.

Ntô 1878, detti lu nomu di "filamentu" a lu filu c'addivinta ncanniscenti ô
passaggiu dâ currenti elèttrica.  Ntô midèsimu annu criau l' Edison Electric
Light Company a New York cu adiquatu sustegnu finanziariu (nclusi J.P. Morgan e
Vanderbilt). Edison culligau li lampadi 'n parallelu, cosa ca ditirmina la
suddivisioni dâ currenti elèttrica supra cchiù circuiti. Cu sta cunfigurazzioni
lu guastu di na lampada nun cumporta l'astutata di tutti l'àutri culligati, cosa
c'abbeni siddu la sô cunnissioni veni faciuta 'n serii.  Lu 31 di dicèmmiru di
1879 naugurau l'illuminazzioni a ncanniscenza ô sonu dî fanfari 'n Menlo Park
(New Jersey). Lu 27 di jinnaru di 1880 riggistrau lu brivettu ntê Stati Uniti pâ
lampada elèttrica a ncanniscenza. Lu 13 di frivaru di 1880 fu lu primu a
assirvari l'Effettu Edison (Emissioni termojonica). L'8 d'uttùviru di 1883
l'ufficiu brivetti dî Stati Uniti dichiarau ca lu brivettu d'Edison nun era
validu 'n quantu basatu supra lu travagghiu di William Sawyer. Lu cuntinziusu
cuntinuau finu a lu 6 di dicèmmiru dû 1889 quannu nu judici emittìu na sintenza
'n cui fu accugghiutu lu sô riclamu (rilativu a l'ammigghiuramentu di "nu
filamentu di carvuni a auta durata").  La ricerca, esposta 'n "A Streak of Luck"
di Robert Conot (1979), dimostra ch'Edison e li sô abbucati ammucciaru
nfurmazzioni mpurtanti ô judici eliminannu dûn taccuinu li paggini rilativi ô
piriodu 7-21 d'uttùviru di 1879. Edison nun arriniscìu a brivittari la sô
lampada ntô Regnu Unitu. Doppu aviri pirdutu la battagghia ligali cu Joseph
Swan, iddi furmaru na sucitati (la "Ediswan") pi cummircializzari la mminzioni.
Sta mprisa e la rilativa eriditati ticnològgica divinniru parti dâ General
Electric ntô 1892. Ntô 1880 Edison brivittau lu sistema di distribbuzzioni di
l'enirgia elèttrica. Li primi mmistitura e utenti dâ riti foru ntô 1882 Pearl
Street Station e New York City (USA). Lu 25 di jinnaru di 1881 Edison e
Alexander Graham Bell fòrmanu l' Oriental Telephone Company. Lu 4 di sittèmmiru
di 1882 Edison attivau lu primu sistema di distribbuzzioni di l'enirgia ô munnu,
furnennu 110 volt 'n currenti cuntinua (DC) a 59 utenti ntâ parti bascia/vascia
di Manhattan, attornu ô sô labburatoriu di Pearl Street.  Lu 19 di jinnaru di
1883 lu primu sistema d'illuminazzioni elèttrica stannardizzatu ca traspurtava
l'enirgia cu linii aerei ntrasìu 'n sirvizziu a Roselle ntô New Jersey. Tantu dû
travagghiu ca purtau a l'ammigghiuramentu dî lampadi elèttrichi fu rializzatu
d'unu di li cullabburatura d'Edison, Lewis Latimer, n'afromiricanu.

Nta l'anni nizziali dâ distribbuzzioni di l'enirgia elèttrica, la currenti
cuntinua d'Edison era lu standard pî Stati Uniti e Edison nun era dispostu a
rinunciari â rènnita dû sô brivettu. Duranti chidda ch'è cumunimenti difinuta
l'èbbica dâ "Verra dî currenti", l'immigratu serbu Nikola Tesla e Edison
divinniru abbirsari. Edison addifinnìa lu sistema di distribbuzzioni 'n currenti
cuntinua (DC) contra la cchiù efficienti/afficaci currenti altirnata (AC) ca
Tesla avìa brivittatu a Graz 'n Austria.  Edison (o, sècunnu nutizzìi nun certi,
unu dî sô mpiègati) usaru la tattica di faciri tintu usu dî brivetti di Tesla pi
custruiri la prima seggia elèttrica pi lu statu di New York, ô scopu di nduciri
l'idìa ca la currenti altirnata fussi murtali.  Lu mitu pupulari è ch'Edison
mmintau la seggia elèttrica, nunòstanti fussi contra la pena capitali, ô sulu
scopu di cumminciri la pinioni pubblica ca la currenti altirnata fussi cchiù
piriculusa dâ currenti cuntinua, e ca quinni fussi la scelta lòggica pâ seggia
elèttrica.  'N rialtati la seggia fu suprattuttu òpira di picca sô addipinnenti,
'n particulari d' Harold P. Brown, ca travagghiava a Menlo Park (sibbeni Edison
cirtamenti cuntrullassi lu sô upiratu).  Edison fici na campagna pi scuraggiari
l'usu dâ AC, campagna c'òi si chiamarissi di disinfurmazzioni. Edison prisinziau
pirsunarmenti a parècchii esicuzzioni d'armali, suprattuttu jatti e cani
rannaggi, a binificiu dâ stampa pi dimustrari ca lu sô sistema DC era cchiù
sicuru dû sistema AC. La serii d'esicuzzioni happi lu sô culmini cu l'uccisioni
midianti alittrocuzzioni di l'elifantissa Topsy. Â fini Edison pirdìu la sô
battaggghia 'n difisa dâ currenti cuntinua di frunti ê dispusitivi a currenti
altirnata: lu sistema polifasi prupostu di Tesla e d'àutri, comu Charles Proteus
Steinmetz (dâ General Electric).  Li sistemi di distribbuzzioni AC pirmèttinu
enormi ammigghiuramenti ntâ sicurizza, nta l'efficienza e ntâ flissibbilitati.
Di l'anni '50, li sistemi di trasmissioni a auta tinsioni 'n currenti cuntinua
(HVDC) sunnu picca utilizzati siddu nun 'n casi particulari comu la
ntircunnissioni di sistemi di putenza suttamarini. 

La storia dâ lampada elèttrica è paradigmatica: tanti dî mminzioni d'Edison
èranu ammigghiuramenti d'idìi di l'àutri. Ammigghiuramenti uttinuti cu
n'approcciu diliggenti e na visioni gnustriali sviluppata 'n gruppi di
travagghiu.  Iddu era lu capu nun discussu dû team ma ginirarmenti nun
cunnividìa lu crèditu dî mminzioni. D'iddu stissu dicìa: "lu geniu è l'unu pu
centu d'ispirazzioni e lu nuvantanovi pi centu di traspirazzioni". Nikola Tesla,
lu cchiù famusu cullabburaturi d'Edison e granni scinzatu, a prupòsitu dû mitodu
d'Edison ntâ risuluzzioni dî prubblemi dicìa: "siddu Edison havi a circari
n'avugghia 'n un pagghiaru prucedi câ diliggenza dâ lapa nta l'esaminari pagghia
pi pagghia finu a quannu attrova l'uggettu dâ sô ricerca. Era tistimuni
dispiaciutu di tali cumpurtamentu, sapennu ca n'anticchia di tiurìa e di calculi
avissiru evitatu lu nuvata pi centu dû sô travagghiu". 'N nu ncontru versu la
fini dû 1885 d'Edison, Edward H. Johnson (prisidenti di l' Edison Illuminating
Company), Charles Batchellor (cullabburaturi d'Edison) e Nikola Tesla, unu dû
gruppu suggirìu di nniminari/nzirtari li sô pisi e Tesla fu nduciutu a
acchianari nu scalinu di na scala. Edison nniminau/nzirtau ca Tesla pisava 69 kg
(pricisu a l'unza: 28.35 g).  Johnson cunfidinziarmenti rifirìu a Tesla
ch'Edison avìa sviluppatu st'abbilitati di nniminari/nzirtari li pisi dî pirsuni
a Chicago, unni avìa travagghiatu pi longu tempu ntâ macillazzioni e pisava
migghiara di majali ô jornu.

Nizziarmenti s'avìa pinzatu ca Thomas Edison avissi mmintatu la machina di
riprisa cinimatugrafica, ma fu dimustratu ca tali mminzioni si devi a William
Kennedy Laurie Dickson ntê labburatori d'Edison. Tuttavia la sô nfruenza supra
la storia dâ cinimatugrafia va oltri chidda dûn simprici stimulaturi d'idìi. Fu
tantu attivu ntâ pruduzzioni di film e a iddu si devi lu standard dâ pillìcula
(35 mm di larghizza pari a 1 jiditu grossu e 3/4, cu 4 fori supra lu bordu
d'ogni mmaggini). Fici addivintari lu cinima nu mass media e nun sulu na
curiusitati di varitati.  Rializzau lu primu studiu cinimatugràficu, lu Black
Maria ntô New Jersey. Ccà rializzau lu primu film brivittatu Lu
stranutu/starnutu di Fred Ott (Fred Ott era nu sô mpiègatu). Dî sô mminzioni
binificiau tuttu lu munnu. La Francia ci rinnìu umaggiu prima numinànnulu
Cavaleri e appoi Cumannanti dâ Liggioni d'anuri (rispittivamenti ntô 1878 e ntô
1889). Lu 30 di sittèmmiru 1890 Edison uttinni li brivetti:

Ntô 1891 Thomas Edison custruìu lu "cinetoscopiu": attraversu nu nicu foru nta
l'apparecchiu (dî diminsioni d n'ammuarra) si vidìa nu brevi filmatu pûn penny
comu àutri curiusitati prisenti ntê "sali jocura" di tannu. Chistu era mpurtanti
pi Edison pirchî circava un modu pi ntrattèniri la genti ca stava ascutannu la
mùsica dû sô fonografu. Ora la genti pi picca spicciuli si mittìa la cuffia,
ascutava la mùsica e si vidìa lu filmatu. Cchiù tardu, lu midèsimu annu, lu 29
di dicèmmiru Edison brivittava la radiu ("transmissioni elèttrica di signali").
Lu 9 d'austu di 1892 arricivìu lu brivettu pû tiligrafu bidirizziunali.

A West Orange (New Jersey) l'11 di frivaru di 1893 Edison accabbau la
custruzzioni dû "Black Maria", lu primu studiu cinimatugraficu.  Tuttavia la
Corti d'appellu dî Stati Uniti dicritau lu 10 di marzu di 1902 ca Edison nun
avìa mmintatu la machina di riprisa cinimatugrafica e nun putìa esircitari lu
drittu di munupoliu supra lu sô usu. Ntô 1894 Edison spirimintau l'agghiunta dû
sonu ê mmaggini dî film: lu risurtatu (cinetofonu) sincrunizzava 'n manera
apprussimativa li mmaggini dû cinetoscopiu cû sonu dû fonografu a cilindru. Nta
l'aprili dû 1896, lu Vitascopiu d'Edison e Thomas Armat foru usati pûn film 'n
pubblica visioni a New York City.  Thomas Edison addumannau lu brivettu pâ sô
urtima applicazzioni, "Holder for Article to be Electroplated", lu 6 di jinnaru
di 1931 e murìu versu la fini di l'annu. Lu brivettu vinni cuncessu dui anni
doppu ntô 1933.

Thomas Edison era ateu. Si spusau dui voti, la prima ntô 1871 cu Mary Stilwell
(1855-1884), cu cui happi tri figghi - Marion Estelle, Thomas Jr., e William
Leslie - prima ch'idda murissi a l'etati di 29 anni, prubbabbirmenti pi frevi
tifòidi. Si spusau na sècunna vota cu Mina Miller (1865-1946), e happi àutri tri
figghi: Madeleine, Charles (ca prinnìu mmanu la mprisa paterna) e Theodore
Miller. Accattau na casa (ditta "Glenmont") ntô 1886 comu rijalu di nozzi pi
Mina a West Orange ntô New Jersey (unni sunnu tuttora cunzirvati li cìnniri di
Thomas e Mina Edison). I 13,5 acri (55.000 m²) dâ prupitati sunnu affidati ô
"National Park Service" comu "Edison National Historical Site".



https://scn.wikipedia.org/wiki/Sudan

Lu Sudan è nu statu di l'Africa centru urientali. Attravirsatu dû Nilu, lu Sudan
canusci seri prubblemi pulìtici pi la riprissioni chi la pupulazzioni dâ parti
uccidintali dû paisi, lu Darfour canusci di la parti dâ maggiuranza. Pi anni li
pupulazzioni dû Sudan dû sud, di tipu nìuru e di riliggiuni cristiana, foru
cuvirnati dô Sudan e foru 'n cuntrappusizzioni ô putiri cintrali di Kartoum, la
capitali. Lu 9 di jinnaru dû 2011 la pupulazzioni di la riggiuni autònuma dû Sud
Sudan vutau pi la criazzioni di nu statu novu chi fu pruclamatu lu 9 di
giugnettu di lu stissu annu.

La storia antica dû Sudan si cunfunni cu la storia di l'Eggittu dî farauna. N
sèquitu all'estinzioni dâ dinastìa dî Ramseti, scuppiau na crisi pulìtica chi
purtau versu lu XI sèculu a.C. â criazzioni di nu statu semi-nnipinnenti. Versu
lu V sèculu a.C. la capitali divintau Meroe, cchiù a sud ancora, e acquistau
ancora cchiossai nnipinnenza di l'Eggittu, chi cchiù tardu passau sutta la
dinastìa tulimaica. La Nùbbia, acccussì foru chiamati dî greci e dî latini, era
cuvirnata di nu re o di na riggina.

Lu regnu di Nùbbia supravvissi all'annissioni di l'Eggittu ô mpiru rumanu.
L'esèrcitu rumanu appi a cunchiùdiri nu trattatu di paci câ riggina Nubbidi, chi
prividìa tra l'àutri cosi na fruntera assai pricisa tra lu regnu e lu mpiru
rumanu. Lu regnu di Nubbia cuntinuau nzinu all'annu 355.

Succissivamenti, la pupulazzioni vinni cristianizzata dî bizzantini armenu nzinu
ô VII sèculu. Appoi la storia medievali si cunfunni cû chidda di l'espanzioni di
l'islam 'n Africa.

Òi arrèstunu ancora li ruvini dî piràmidi di Meroe, unni li re e li riggini si
facèvanu tumulari.



https://scn.wikipedia.org/wiki/Statu_islamicu

'U Statu Islamicu, oppuru ntâ dinuminazzioni aduttata nzinu â fini dû 2013 Statu
Islamicu di l'Iraq e dû Livanti, spissu abbriviatu cu l'acronimu ngrisi ISIL o
IS è n'urganizzazzioni jihadista tirrurista attiva 'n Siria e n'Irak e ca
cuntrolla militarmenti vasti àrii di l'est d'a Siria e di l'ovest di l'Irak. Ntô
misi di giugnu dû 2014 lu sò capu ndiscussu, Abu Bakr Al-Baghdadi, pruclamàu 'u
califfatu comu forma di cuvernu dî li tirritori cuntrullati.

Lu statu nun è arricanusciutu di nudda nazzioni ô munnu. Nu gruppu eteruggeneu
di paisi, (li Stati Uniti, la Siria, l'Irak, li Kurdi, li Russi, li Turchi,
l'Eggittu, lu Regnu Unitu e vari nazzioni europei) ntô 2014, e doppu la
dicapitazzioni di du' giurnalisti miricani, manifistaru la ntinzioni di
cummattillu e di ristaurari lu cuntrollu dî nazzioni liggittimi ntî tirritoria
di lu Statu Islamicu.

'A guerra cu li ribbelli siriani cumminza minzu 'a guerra civili siriana duppu
li scontri scuppiati tra li gruppi di uppusiziuni siriani. A li primi di jinnaru
2014, gravi scontri ntrâ li gruppi su scuppiati ntô nurd dû paisi. Gruppi di
uppusiziuni vicinu Aleppu attaccunu militanti dû ISIS 'n dui arìi, al-Atarib e
Annana, chi sugnu ntrammi ruccafurti di l'urganizzaziuni sunnita
funnamentalista. Nunustanti lu cunflittu tra l'ISIS e autri ribbelli, na
fazziuni di ISIS ha cullabburatu cu lu frunti Al Nusra e li Virdi Battagliuni
(nu gruppu di cumbattenti sauditi) pi cumbattiri Hezbullah ntâ riggiuni
Qalamuun.

N minzu a criscenti prugressi da parti dû Statu Islamicu nô misi
di giugnu e giugnettu 2014, assai stati hannu cumminzatu a ntirviniri ntâ guerra
civili n cursu n Siria e Iraq.Rapidi guadagni tirrituriali da opirazzioni
militari di l'ISIL 'n Iraq e 'n Siria ntâ prima metati dû 2014 n cumbinazziuni
cu la brutalitati cunnannatu a liveddu ntirnaziunali, havanu rifiritu abbusi dî
diritti di cristiani, e la paura di urtiriuri ricaduti dâ guerra civili siriana
havi causatu assai paisi a prinniri 'n cunzidirazzioni lu ntirvintu.Cu diviesi
ordini dû jornu e li cunzidirazzioni pulìtichi ntâ situazzioni cumplessa, li
paisi su ntirvinuti ntî dui cunflitti dâ guerra civili in modi divirsi e di
divirsi gradi. 



https://scn.wikipedia.org/wiki/Star_Wars

Star Wars, ca 'n sicilianu voli diri guerri stiddari, è na seria di firmi
miricani fantascintìfichi spartuta nta dui triluggìi.

La prima triluggìa cunta supratuttu d'un carusu chiamatu Luke Skywalker
(littararmenti "ca camina ntô celu") contra a lu tintu Darth Vader.

Ntô nomi di lu primu film, Guerri stiddari, nun ci sunnu li nomu e mancu li
nùmmira di lu firmi, e mancu nu tìtulu spicìficu: nti li fatti picchì, quannu
arricupigghiaru lu prìmu firmi, nun s'avìa la sicurizza ca la stissa cosa
s'avissi jutu a faciri cu l'arristagghiu di li cupiuna scrivuti di George Lucas.
Doppu, quannu nisceru nta li cìnima, e si sapìa già chi avìssiru fattu tutti
l'àutri, ci mìsiru lu nomu "Guerri Stillari" - Lu quartu - Na nova spiranza (ntô
sò paisi Star Wars: Episode IV - A New Hope). Ccà 'n Italia nuàutri lu vìttimu
cu li scritti sutta "Lu quartu" e "Na nova spiranza" e puru, ma prima, chidda
senza nenti. Puru nta chidda chi niscìu pi lu vintinnali di la pillìcula ci
mìsiru Guerri Stillari - Lu quartu - Na nova spiranza.

Pi la nova triluggìa George Lucas cumannò ca li pillìculi forasteri avìanu a
aviri lu nomu "Star Wars". Sta cosa fà capiri picchì nta la triluggìa nun ci
mìsiru lu nomu talianu "Guerri Stillari". Lu distribbuturi talianu appi a diri
sì a chiddu chi dicìa Lucas.



https://scn.wikipedia.org/wiki/Risurgimentu

Cu lu termini Risurgimentu 'n storia si ìnnica lu pirìudu dâ storia di l'Italia
chi vitti a picca a picca l'Italia unificàrisi puliticamenti. La parola fa
rifirimentu â rinascita di l'unità nazziunali pi loncu tempu pirduta.

La Sicilia ntô 1848 avìa mustratu mpurtanti signali di vuluntà di rinàscita
pulìtica e curturali. 'N particulari ntô 1848 fu la prutagunista di na
rivoluzzioni nnipinnintista guidata di Ruggeru Settimu, chi pirò durau quarchi
misi, prima di falliri.

Lu Risurgimentu appi appòi ntô 1860 na manifistazzioni mpurtanti e dicisiva ntô
sud di l'Italia grazzî a spidizzioni dî Milli di Garibbaldi. Sibbeni la
spidizzioni fussi ardita, Garibbaldi attruvau ntô sud di l'Italia nu tirrènu
ndiffirenti (non mancannu pirò risistenzi) supratuttu pi li prumissi faciuti di
li garribbardini, e misi fini ô duminiu Burboni, juncennu lu sud e la Sicilia ô
Regnu di Sardigna.

Li prumissi dê garribbardini di scancillari lu latifunnu a favuri di na rifurma
acrària, non foru arrispittati e nta l'anni siquenni a l'Unitati, lu cuvernu
talianu accuminciau a mpurri na tassazziuni forti, ntruducennu la "dècima".
Macari chissu, anzemi ê assai abbusi di Garribbardi ca mpunìu la sò dittatura,
purtau lu pòpulu sicilianu e miridiunali a nu prugrissivu aumentu di puvirtati e
nta tutta la Sicilia s'èppiru fuculara di ribbiddiuni. La cchiù granni rivorta
anti-savoia dâ Sicilia ebbi locu a Palermu, unni, nta chidda ca veni chiamata
"la rivorta dû 7 e menzu" (picchì durau 7 jorna e menzu) 60 mila cristiani
arribbiddàtisi, foru bummardati dî navi misi fora ô portu, pi manu dî piamuntisi
e ngrisi.

Ntô tuttu lu sud di l'Italia nascirunu bandi di bricanti. Li cchiù granni e
piriculosi si truvarunu ntâ Basilicata, cumannati di Carmini Croccu.

Di Salemi, lu 14 di maiu 1860, Garibbardi, fàttusi dittaturu a nomu di Vittoriu
Manueli, lanciau lu sò prucrama:



https://scn.wikipedia.org/wiki/Prostituzzioni

Na prustituta (puri ciamata, "bottana", "bona matri", "miritrici",
"passiatrici", ecc.) eni na pirsuna, di solitu fimmina, ca ci avi sessu cu autri
pirsuni, di solitu masculi, pi li sanaredda. A Prustituzzioni alli voti eni
ciamatu lu "travagghiu ciu viecciu ri lu munnu" (pi li fimmini) mentri chidu di
lu spiuni eni giniralmenti cunzidiratu chidu ciu viecciu ri lu munnu pi li
masculi. Ci fuorru e cuntinuanu a ssirici stori di mircati c'anu a chi fari cu
lu sessu nta ogni cultura e sucietà umana di tuttu lu munnu.

Li prustitute passianu nta li stradi, alli voti annacannu l'anca, pi attirari
clienti o travagghianu nta n'edificu ciamatu burdellu. Lu loru principali (lu
tipu ca ci organizza lu travagghiu e chi l'addifenni di li clienti truoppu
viulenta) eni ciamatu "Magnacciu" (se eni nu masculu). Li cittati di Amsterdam e
Amburgu su famusi pi li prustituti nta lu Distrettu a Luci Russi (a parti di la
cittati unni la prostituzzioni eni comuni).

Nu munzieddu di paisi ci anu li lieggi supra a prustituzzioni. Arcuni paisi
ficiru addivintaru a prustituzzioni illigali. Nta ogni caso, nta alcuni paisi, a
prustituzzioni eni ligali e ieni gistuta di certi urganizzazzioni ca cianu a
licenza pi putiri fari "travagghiari". Li cuvierni nta sti paisi cunzidira a
prustituzziona na cosa ligali e arrivanu a ddummannarici e farisi paiari macari
li tassi di li prustituti, ca si siervunu di l'assistenza medica di lu loro
Ministeru di la Saluti. Nta autri paisi comu a Turchia eni ligali si auturizzati
di lu cuviernu, ma illigali si unu/a u fa sinza auturizzazioni nta li stradi.
Nta alcuni paisi musurmani eni punita ca a morti. Nta lu Giappuni, a
prustituzzioni vagginali eni contra leggi mentri chidda ca utilizza lu sessu
urali eni ligali.



https://scn.wikipedia.org/wiki/Piemunti

Lu Piemunti è na riggiuni di l'Italia nord occidintali. Cunfina cu la Valli
d'Aosta, la Lumbardia, l'Emilia Rumagna e la Liguria. A uccidenti cunfina cu la
Francia. A nord cunfina cu la Svìzzira.

Lu capulocu è Torinu. Àutri capulòchi di pruvincî sunnu: Asti, Alissandria,
Nuvara, Verbania, Vercelli e Cuneu.

Lu Piemunti appi nu rolu mpurtanti ntû prucessu di unificazzioni di l'Italia â
mità dû XIX sèculu. Lu regnu dû Piemunti di Vittoriu Emanueli II ispirau e
favorizzau li lotti pi l'unificazzioni chi si potti rializzari ntô 1861, puru
grazzî â spidizzioni di Garibbaldi 'n Sicilia.

Lu Piemunti è una dî riggiuni cchiù nnustrializzati e sviluppati ecunomicamenti
di tutta l'Italia. A Torinu, la terza cità d'Italia e antica capitali dû regnu
d'Italia havi la sedi la FIAT chi è la fàbbrica di màchini chiù mpurtanti
d'Italia.

L'agricurtura è puru assai sviluppata. Storicamenti si curtiva lu risu e la
vigna. Lu vinu dû Piemunti, comu lu Barbera, lu Barolu o li vini spumanti dâ
riggiuni di Asti, è assai apprizzatu.



https://scn.wikipedia.org/wiki/Petru_Fudduni

Petru Fudduni (Pietro Fullone 'n talianu) (Palermu, ~1600 - 22 di marzu 1670)[1]
fu nu pueta chi scrissi privalintimenti 'n sicilianu. Fu lu scritturi sicilianu
cchiù cèlibbri dû sèculu XVII. Rapprisenta lu lijami tra Antoniu Venizzianu, ca
scrissi ntô sèculu XVI, Giuvanni Meli e Duminicu Tempiu, chi scrìssiru â fini dû
XVIII e l'inizziu dû sèculu XIX.

Li temi dâ sò puisìa si tràttanu spissu dî mistera dâ vita e di l'universu. Comu
Meli e Martogliu, si firava a trattari sti temi cu na granni irunìa. Era famusu
puru duranti la sò vita. Veni ammuntuatu di Giuseppi Cucchiara n Folklore
Italiano e di Giuseppi Pitrè ntâ sò Bibblioteca Siciliana. Na lista dì sò òpiri
s'attrova ntô Dizionario Bibliografico Siciliano di Mira, ntra cui attruvamu:
Petru Fudduni: Puisi Cuntrasti in Sicilianu, nu libbru di 86 pàggini chì disegni
di Mario Viola.[2]

Datu ca a li voti, Fudduni scrissi pi nu modu umurìsticu, è ntirissanti ca
nfatti lu sò nomu havi certi significati tanticchia còmichi.[3] Lu tèrmini
«fudduni» pò significari:



https://scn.wikipedia.org/wiki/Nazziuni_Uniti

L'Urganizzazzioni dî Nazziuni Uniti, ONU (‘n ngrisi United Nations Organization,
acrònimu UN oppuru U.N.; ‘n francisi Organisation des Nations unies) è la cchiù
estisa urganizzazzioni ntirnazziunali, cumprinnennu la quasi tutalitati dî Stati
dû pianeta. L' ONU si pruponi di rigulari li guerri e li sciarri tra li
Nazziuni, e ô stissu tempu di prumòviri la paci, la libbirtati e la dimucrazzìa
ntô munnu. A oi li Stati membri sunnu 191.

Ponnu fàciri parti dî Nazziuni Uniti tutti li paisi c’accèttanu l’òbbrichi
mpunuti dû Statutu dî Nazziuni Uniti e ca vennu cunziddirati ‘n gradu di fàciri
frunti a st’òbbrichi. L'Assimbria ginirali dicidi l'ammissioni ‘n basi ê
raccumannazzioni dû Cunzigghiu di sicurizza.

Â data attuali fannu parti di l'ONU 191 paisi; si vidi la Lista dî stati membri
dî Nazziuni Uniti.

La seggi di l'urganizzazzioni s’attrova a New York e l'attuali Sicritariu
Ginirali è Kofi Annan. A Ginevra, antica seggi dâ Sucità dî Nazziuni,
organizzazzioni chi pricidìu l'ONU prima dâ secunna guerra munniali, c'è n'àutra
seggi di l'ONU.

“Nuàutri, pòpuli dî Nazziuni Uniti, dicisi a sarvari li futuri ginirazzioni dû
flaggellu dâ guerra, ca pi dui voti ntô cursu di sta ginirazzioni purtau nun
dicìbbuli affrizzioni a l'umanitati, a riaffirmari la fidi ntê dritti
funnamintali di l'omu, ntâ dignitati e ntô valuri dâ pirsuna umana, nta
l’aguagghianza dî dritti di l’òmini e dî fìmmini e dî nazzioni granni e nichi
[...]|dû priàmmulu dû Statutu dî Nazziuni Uniti.”

Ntô 2001 li Nazzioni Uniti e lu sicritariu ginirali Kofi Annan, foru nzignuti dû
Premiu Nobel pâ paci, ma già ‘n pricidenza àutri suttaurganizzazzioni di l'ONU
foru primiatu cûn Nobel pâ paci:

L'artìculu 7 capìtulu 3 dû Statutu dî Nazzioui Uniti stituisci sei urgani
principali ndispinzàbbili pû funziunamentu e lu cuvernu di l'urganizzazzioni. A
latu di chisti asìstinu na serî d’aggenzî, funni, cummissioni e prugrammi ca
fannu parti dû Sistema ONU.

Lu Statutu dî Nazziuni Uniti prividi videmma lu Cunzigghiu d’Amministrazzioni
Fiduciaria tra l’urgani principali. Sta stituzzioni cissau di fattu di asìstiri
câ fini dî règgimi d’amministrazzioni fiduciaria e la sô furmali chiusura fu
cuncurdata ntô Summit tinutu a Nova Jorca dû 14 ô 16 di sittèmmiru di 2005.

L'Assimbria Ginirali dî Nazziuni Uniti e lu Cunzigghiu Ecunòmicu e Suciali
disponnu di na serî d’ Urgani sicunnari c’hannu la forma di funni o prugrammi
stituiuti pi còmpiti spicìfici e dirittamenti addipinnenti di l'Assimbria. Nun
hannu pirsunalitati jurìdica propia. A lu mumentu asìstinu 22 di st’urgani dî
quali lu cchiù famusu è l'UNICEF, tra l’àutri cci sunnu l'Àutu cummissariatu pî
rifuggiati UNHCR e lu prugramma pû sviluppu ecunòmicu UNDP.

Cci sunnu appoi nu nùmmaru d’urganizzazzioni juridicamenti, urganizzativamenti e
finanziariamenti autònumi ma ligati ê Nazziuni Uniti d’accordi. Arcuni foru
funnati prima ancora dî Nazziuni Uniti stissi. Tra l’"Aggenzî spicializzati",
cci sunnu l'UNESCO, l'OMS e li situzzioni ca gravìtanu ntornu â Vanca Munniali.
Tra l’urganizzazzioni currilati ccii sunnu lu WTO e l'IAEA. L'attivitati di
chisti veni cuurdinata dû Cunzigghiu Ecunòmicu e Suciali.

N’urganizzazzioni sìmuli fu ‘n èssiri dû 1919 a lu 1946 cû nomu di Sucitati dî
Nazziuni.

L'Urganizzazzioni dî Nazziuni Uniti pigghiau lu postu dâ Sucitati dî Nazziuni
ntô 1945.

Lu 25 d’aprili 1945 a San Francisco happi locu la Cunfirenza Ntirnazziunali dî
Nazziuni Uniti. Lu 24 d’uttùviru vinni ratificatu lu Statutu di parti di li
cincu membri pirmanenti dû Cunzigghiu di Sicurizza dî Nazziuni Uniti:
Cina-Taiwan, Francia, Unioni Suviètica, Regnu Unitu e li Stati Uniti e dâ
maiuranza di l’àutri 46 firmatari.

La prima assimbria ginirali, prisenti 51 stati, si tinni lu 10 di jinnaru di
1946 a Londra.



https://scn.wikipedia.org/wiki/Mpiru_bizzantinu

Lu mpèriu bizantinu era la parti est dû Mpèriu rumanu, chi cuntinuàu a campari
doppu chi la parti ovest scumparìu. Duràu di lu 395 a lu 1453. La lingua
ufficiali era lu grecu bizzantinu, accussì comu puru la cultura. Lu mpiru
bizzantinu nascìu grazzi a Teodosiu, chi dividìu lu mpiru rumanu nta la parti
ovest e la parti est nta lu 395. Murìu doppu la cunquista di Custantinòpuli (chi
oi è Istanbul) dî Turchi nti 1453. La cultura bizzantina cuntìnua a campari nta
la riggiuni dâ Calabbria e ntô Salentu, unni oi si pàrranu ancora dui dialetti
dû grecu bizzantinu, lu grecu-càlabbru e lu grecu-salentinu.

Lu mpiraturi Custanti II dicidìu di spustari la capitali di lu mpiru a Sarausa
ntô 663. La capitali di lu mpiru fu spustata nàutra vota a Costantinòpuli ntô
668, â morti di Custanti II.

La Sicilia fu tirritoriu bizzantinu cu la cunquista di Belisariu ntô 535 sutta
Giustinianu I. Ristau ntiramenti bizzantina nzinu ô 827, quannu l`'àrabbi,
sbarcati a Mazzara cunquistarru la parti uccidintali dâ Sicilia. Picca a picca,
lu mpiru bizzantinu persi li cità principali di Palermu (831) e Sarausa (878).
Ntô 900 presidî bizzantini tinèvunu ancora a Taurmina chi fu pigghiata di
l'àrabbi ntô 902, e Rumetta chi tummau sulu ntô 965. N'sèguitu, versu lu 1038,
Maniaci ripigghiau pruvvisoriamenti lu cuntrollu dâ Sicilia urientali, pi
pirdirlu difinitivamenti quarchi annu doppu.

Li bizzantini, a parti quarchi ncursioni àrabba, riniscerru comunqui a mantèniri
na prisenza cuntìnua n Calabbria, ntâ Pugghia e a Nàpuli, nzinu â scinnuta dî
Nurmanni, versu lu 1060.



https://scn.wikipedia.org/wiki/Missina

Missina (IPA /mɪˈsːina/, ntâ prununza lucali /mɨˈsːinɐ/) è la terza cità cchiù
granni dâ Sicilia, cu 242.122 [1] abbitanti ca sunnu chiamati missinisi, e lu
capulocu di l'omònima pruvincia. S'attrova vicinu ô Capu Piloru, lu pizzu
Nord-Est (àutu-livantinu) dâ Sicilia e pi stu mutivu veni chiamata "La Porta dâ
Sicilia". Lu strittu di Missina la sipara dâ Calabbria e dû cuntinenti.

Funnata dî Greci di Calcidi nta l'Eubea nta l'VIII sèculu a.C., si chiamava
origginarmenti Zancle (fàuci) pâ forma dû so' portu naturali, lu cchiù granni dâ
Sicilia. Oi Scaletta Zanclea, nu paìsi vicinu, porta ancora lu nomu ca nni veni
di l'èpuca antica.

La cità fu misa a saccu dî Cartagginisi ntô 396 a.C. e fu cunquistata dî Romani
ntô 264 a.C.. Ntô Medioevu fu la cità cchiù 'mpurtanti dâ Sicilia e capitali, cu
Palermu, di l'Ìsula, finu ô 1674-78, quannu si ribbillò â Spagna e fu duramenti
castiata. Ricostruita appressu u sisma e maremoto del 1908, i successivaminti i
bumbardaminti inglesi du 1941-1942 (cun iniziu d'incursiuni nto' 1940) la città
ia un impiantu regulari cun vidde ie abberi. Cu so portu , ie puntu pu scalu di
ferribotti (traghetti) pu u cuntininti, ie puru a famusa sede universitaria,
fondata nel 1548, la secunna n Sicilia.

Ntô 1955, Missina fu lu postu scigghiutu pi na cunfirenza dî ministri di
l'èstiru di l'Europa occidintali ca purtò a la criazzioni dû Cumunitati
Ecunomica Europea.

Àutri cità e posti ntirissanti ntâ pruvincia sunnu Barcellona Pozzo di Gotto,
Milazzo, l'ìsuli Eolie, (Lipari), Tindari, Taormina, Giardini Naxos, Santu
Stefanu di Camastra e Capu d'Orlandu. Tutta la pruvincia cunteni 108 comuni.



https://scn.wikipedia.org/wiki/Minirali

Li minirali sunnu cumposti naturali furmati attraversu prucessi geològgici. Lu
tèrmini "minirali" cumprenni nun surtantu la cumpusizzioni chìmica ma macari la
struttura cristallina dû matiriali. La cumpusizzioni dî minirali varia dî
sèmprici elimenti chìmici a sèmprici acchiana nzinu a agghicari a silicati tanti
cumplessi (la maiuri parti dî cumposti urgànici sunnu sulitamenti sclusi), cu
migghiara di formi canusciuti. Lu studiu dî minirali è diciutu mineraluggìa.

La struttura cristallina s'arrifirisci â dispusizzioni spazziali urdinata a
longu raiu di l'atomi ntâ sò struttura muliculari. Asìstinu 14 dispusizzioni di
basi di l'atomi ntê tri diminzioni e tutti li cristalli canusciuti ntràsinu nta
una di sti 14 dispusizzioni.

Sia la cumpusizzioni chìmica chi la struttura cristallina cuncùrrinu a
addifiniri nu minirali. Dui o chiù minirali ponnu aviri la stissa cumpusizzioni
ma diffirenti struttura cristallina (sunnu diciuti polimorfi). P'asempiu, la
piriti e la marcasiti sunnu ntrammi surfuri di ferru. Analugamenti, arcuni
minirali hannu diffirenti cumpusizzioni chìmica ma stissa struttura cristallina:
haliti (ch'è cumpunuta di sudiu e cluru), galena (surfuru di chiummu - è
cumpunuta di chiummu e surfu) e piriclasiu (è cumpunutu di magnesiu e ussiggenu)
hannu tutti la stissa struttura cristallina cùbbica.

La struttura cristallina nfruenza nutivurmenti li prupitati fìsichi di nu
minirali. P'asempiu, diamanti e grafiti hannu la stissa cumpusizzioni ma la
grafiti è tanta tènnira mentri lu diamanti è lu minirali chiù duru canusciutu.

P'èssiri classificata comu minirali, na sustanza havi a èssiri sòlida e aviri na
struttura cristallina. Havi a èssiri macari un corpu sòlidu omoggèniu d'urìggini
naturali cu na cumpusizzioni chìmica bonu difinuta. Arcuni sustanzi chi nun
tràsinu strittamenti ntâ difinizzioni, sunnu classificati comu miniraluidi. Li
minirali canusciuti a oi sunnu chiossai 4.000, dâ classificazzioni s'òccupa
l'International Mineralogical Association, rispunzàbbili di l'appruvazzioni e dâ
dinuminazzioni di specî novi rimminuti 'n natura.

Minirali e roccia sunnu dui cosi diversi. Un minirali è un cumpostu chìmicu cu
na cumpusizzioni data e na struttura cristallina bonu difinuta. Na roccia è
n'ammiscata di una o chiù specî minirali 'n prupurzioni varia.

Li minirali prisenti ntê roccî ponnu variari assai. Arcuni minirali, comu lu
quarzu, la mica o lu talcu sunnu prisenti p'ogni banna mentri àutri foru acciati
sulu nta una o dui lucalitati nta tuttu lu munnu. Chiassai la mitati dî specî di
minirali canusciuti sunnu accussì rari chi ci foru acciati sulu picca asimprari
mentri àutri sunnu canusciuti sulu midianti unu o dui cocci.

La classificazzioni di na specî minirali ammenzu l'àutri 4.000 canusciuti, pò
èssiri tantu sèmprici (pi circa 200 specî) ma pò macari èssiri tanta
difficultusa pî specî chiù rari. Un minirali pò èssiri idintificatu midianti
arcuni prupitati fìsichi, arcuni d'iddi ponnu èssiri sufficenti p'agghicari a
n'idintificazzioni sicura, nta àutri casi si fa nicissariu ricurriri a anàlisi
chiù apprufunnuti (anàlisi chìmica, diffrazzioni ê raji X) custusi e cû rìsicu
di fàciri dammaggiu a l'asimprari.

Ditirminati specî minirali ponnu chiossai prisintari n'aspettu tantu particulari
duvutu a piculiari effetti òttici.

Li minirali ponnu èssiri classificati 'n gruppi 'n basi â cumpusizzioni chìmica.
Ccà di siquiutu li gruppi sunnu urdinati 'n basi â sò abbunnanza ntâ crusta
tirrestri.

Lu gruppu di granni longa chiù nummarusu è chiddu dî silicati, cumposti pû chiù
di siliciu e ossiggenu cu la junta di ioni comu magnesiu, ferru e cauciu. Arcuni
mpurtanti silicati, chi ntràsinu macari ntâ cumpusizzioni di tanti rocci, sunnu:
feldspati, quarzu, alivini, pirusseni, granati e michi.

Li carvunati sunnu ddi minirali ca cuntennu l'anioni (CO3)2- e nchiùdinu cauciti
e araguniti (ntrammi carvunata di cauciu), dulumiti (carvunatu di magnesiu e
cauciu) e sidiriti (carvunatu di ferru). Li carvunati sunnu furmati pû chiù dî
cunchigghi dû planctun dipusitati supra lu funnu marinu. Li carvunati
s'attròvanu macari nta l'ammenti ca sunnu suttapunuti a forti svapurazzioni
(p'asempiu lu Granni Lacu Salatu di l'Utah) o ntê riggiuni càrsichi unni lu
sciugghimentu e lu ridipòsitu dî carvunati porta â furmazzioni di grutti,
stalattiti e stalagmiti.

Li surfati cuntennu lu cationi surfatu (SO4). Li surfati si fòrmanu nta
l'ammenti ca sunnu suttapunuti a forti svapurazzioni unni acqui tanti salini
svapurana lintamenti pirmittennu la furmazzioni di surfati e alugginuri supra la
supirficî dî sidimenti. Li surfati chiù cumuni sunnu l'anidriti (surfatu di
cauciu), la cilistina (surfatu di strunziu) e lu jissu (o "gissu", palora
siciliana ca veni dû grecu "gypsos")(surfatu di cauciu idratu).

L'alugginuri sunnu lu gruppu di minirali chi fòrmanu li sali naturali e
cumprènninu la fluoriti, lu sali cumuni (canusciutu comu haliti o saliggemma) e
lu sali d'ammuniu (clururu d'ammuniu). L'alugginuri, comu li surfati,
s'attròvanu friquintimenti nta l'ammenti ca sunnu suttapunuti a forti
svapurazzioni comu lu Mari Russu.

L'òssidi sunnu strimamenti mpurtanti pâ nnustria strattiva poichì fòrmanu mineri
di mitalli mpurtanti pi l'econumìa. Di sòlitu si fòrmanu comu pricipitati vicinu
â supirficî tirrestri. L'òssidi chiù cumuni sunnu: l'ematiti (òssidu di ferru),
lu spineddu (òssidu di magnesiu e adduminiu - un custituenti cumuni dû mantellu
tirrestri) e ghiacciu (òssidu d'idroggenu).

Tanti surfuri sunnu mpurtanti ecunumicamenti pi l'astrazzioni di li mitalli. Li
surfuri chiù cumuni sunnu la carcupiriti (surfuru di rami e ferru) e la galena
(surfuru di chiummu).

Lu gruppu dî fusfati nchiudi minirali cu l'unitati tetraèdrica AO4 unni A pò
èssiri fusfuru, antimuniu, arsènicu o vanadiu. Lu fusfatu di granni longa cchiui
cumuni è l'apatiti ch'è un minirali mpurtanti macari 'n bioluggìa pirchì
s'attrova ntê denti e nta l'ossa di tanti armali.

Lu gruppu di l'elimenti nativi nchiudi mitalli e elimenti ntirmitàllici (oru,
argentu, rami), semi-mitalli e nun mitalli (antimuniu, bismutu, grafiti, surfu).
Stu gruppu cumprenni macari arcuni lighi naturali comu l'alittru (liga d'oru e
argentu), fusfuri, siliciuri, nitruri e carvuri (li quali s'attròvanu 'n natura
sulu 'n arcuni rari meteoriti).



https://scn.wikipedia.org/wiki/Lioni

Lioni ('n francisi Lyon) è la terza citati cchiù granni dâ Francia (doppu
Pariggi e Marsigghia), capolocu dâ riggiuni Ròdanu-Alpi. La citati sorci â
cunfruenza dû Ròdanu e dâ Saona e è cumpunuta dûn centru stòricu (Vieux Lyon,
Fourviere, St Jean) e dûn centru cchiù cummirciali câ Place des terreaux
(Chiazza dî tirricci), Place bellecour (Chiazza beddacorti) e la Rue de la
République (Rua dâ Ripùbbrica) supra la pinisula tra Ròdanu e Saona.

Sècunnu la liggenna, Lioni fu funnata dû reghi Atipumaru e dû druido Mumoru. Li
scavi rializzati ntô quarteri di Vaise dimustraru ca lu situ era accupatu bonu
prima dâ funnazzioni dâ citati rumana: ntô VI sèculu AC un nzidiamentu gàddicu
s'attruvava supra li cullini a ovest dû ciumi Saona, e cummirciava cû munnu
miditirraniu.

La citati rumana fu funnata ntô 43 AC, dû locutinenti di Giuliu Cèsari, Luciu
Munazziu Plancu, supra la cullina di Fourvière (Forum Vetus), cû nomu di
Lugdunum, ossia "cullina di Lug" (divinitati cèltica), prubbabbirmenti supra lu
locu dûn pricidenti accampamentu militari c'avìa sirvutu di basi â spidizzioni
gàllica di Cèsari. 

Lu sviluppu dâ citati fu favurutu dâ sô pusizzioni, supra la via d'accessu di
l'Italia, â cunfruenza dâ Saona (Arar) e dû Ròdanu e dû sô statutu di culonia.
'N accasioni dâ divisioni dû tirritoriu gàllicu 'n tri pruvinci 'n agghiunta â
già asistenti Gaddia Narbunisa, ntô 27 AC, Lioni divinni capitali dâ "Gaddia
Lugdunensi". Supra li pennici dâ cullina di Croix-Rousse (Cruci-Russa) si jisau
lu santuariu fidirali dî tri pruvinci gàllichi, unni ogni annu si radunavanu li
diligati dî tribbù gàllichi pi cilibbrari li culti di Roma e dû mpiraturi
rignanti.

La cristianizzazzioni abbinni pricucimenti: san Putinu e santa Blannina,
martirizzati ntô 177 DC, sutta Marcu Aureliu, figùranu tra li primi martiri dâ
citati. sant'Irineu succidìu a san Putinu e fu unu di li primi teolugi
cristiani. Lioni era nu mpurtanti centru culturali cristianu e ntô VI sèculu DC
ci ciurìu Sidoniu Apullinari

Dî Burgunni scampati â distruzzioni di Worms di parti dî Unni ntô 437 si
nstallaru ntâ citati guidati dû capu Ezziu e ntô 461 li Burgunni nni ficiru la
sô capitali.

Accupata di Carlu Marteddu ntô 732, doppu la morti di Carlu Magnu passau a
Lutariu nzèmmula ô tirritoriu a est dâ Saona. Appartinni â Lutaringia e a lu
Sacru Rumanu Mperu nzinu a lu XIV sèculu, quannu fu nziruta ntô regnu di Francia
e li reghi francisi nni ficiru lu centru dî sô attivitati rivoti versu l'Italia.

La citati ristava di grannizza mudesta, ma si distinguìu 'n campu riliggiusu,
tantu ca lu sô viscuvu fu elivatu a lu rancu di primati di Gaddia di papa
Grigoriu VII ntô 1078. Ntô XIII sèculu ci si tinniru dui cuncili.

Lu sviluppu ecunòmicu majuri s'happi a partiri di lu XVI sèculu, cu l'agghicata
dî vancheri fiurentini e di mircanti, attirati dî franchiggi reggi e dî feri ca
ci si tinìanu quattru voti l'annu. Ci si sviluppau 'n particulari lu cummerciu
dâ sita. Di st'èbbioca rèstanu nummurusi immòbbili di stili rinascimintali, ca
tistimunianu la ricchizza dâ citati. 

Lu pirìudu di majuri pruspiritati accabbau chî guerri di riliggiuni: Lioni
risintìu 'n modu particulari dî massacri dâ notti di San Vartulumeu ntô 1572 e
dâ spidizzioni dû baruni dî Adrets. La citati arriniscìu a riprinnìrisi, ma
senza junciri cchiù lu pristiggiu dû pirìudu pricidenti.

Lu XVII sèculu fu comegghiè n'èbbica tranquilla e di granni fastu: rignava la
tulliranza e la citati s'abbiddìu câ custruzzioni dû novu municipiu (Hôtel de
Ville). La sô fidiltati â cruna/curuna duranti la Frunna ci valìu l'elargizzioni
riali. Â fini dû sèculu la ndustria dâ sita nn'avìa assurbutu gran parti dî
forzi ecunòmichi, mentri cummerciu e attivitati vancarii avìanu stati lassati a
l ginivrini e a li svizzeri.

Ntô XVIII sèculu prusiquìu lu pirìudu di tranquillitati e si vitteru/videru
àutri mpurtanti custruzzioni, comu chiddi di Soufflot (Hôtel Dieu e Loggia dû
Canciu).

Duranti la Rivuluzzioni francisa, ntô 1793 Lioni pigghiau pusizzioni a fauri dî
girunnini e si sullivau contra la Cumminzioni: subbìu prima d'arrinnìrisi
n'assediu/asseggiu di cchiù di dui misi e na firoci riprissioni: la citati
pigghiau lu tìtulu di "Citati libbirata" e circa 2000 pirsuni foru
fucilati/scupittati o ghigghiuttinati, mentri diversi risidenzi privati foru
distruggiuti, suprattuttu pressu la Place Bellecour (Chiazza Beddacorti).

La pigghiata di putiri di parti di Napuliuni Bonaparti fu salutata cu favuri,
comu fini dû pirìudu scuru e ritornu â paci civili. Ma sutta lu mperu
napuliònicu s'accintuau ancora cchiù lu cintralismu.

Grazzî ê cumpitenzi eriditati dâ ndustria dâ sita, la citati participau â
rivuluzzioni ndustriali chî sô manifatturi tissili e ntô XIX sèculu era nu
mpurtanti centru ndustriali. La miccanizzazzioni cumpurtau granni lutti suciali,
cu nzurrizzioni comu la "rivota dî canuts" (upirara sitalori), ntô 1831. Ntô
1832 fu culligata pi menzu d'una dî cchiù antichi ferruvii â vicina citati di
Saint-Étienne (Santu Stèfanu).

Duranti la Sècunna guerra munniali, essennu situata 'n una dî zoni nun accupati
nzinu a lu 1943, accugghìu nizziarmenti tanti rifuggiati. Doppu l'accupazzioni
divinni un centru dâ Risistenza, favuruta 'n chistu dî tanti passaggi
cummigghiati nterni a l'edifici (ditti traboules 'n liunisi), ca pirmittìanu di
sfuiiri cchiù facirmenti a l'accupanti tudischi. Lu "Museu dâ Risistenza",
cullucatu nta l'antica sedi/seggi dâ Gestapo, renni oi umaggiu a stu passatu.

La citati vinni bummardata di l'aviazzioni alliata lu 26 di maiu dû 1944,
anticchia prima dâ sô libbirazzioni.

Nta l' anni 1960 comu ntô restu dâ Francia, criscìu grannimenti lu nùmmaru di
l'abbitanti e foru custruiuti novi quarteri d'abbitazzioni 'n piriferia: La
Duchère p'accògghiri li rimpatriati di l'Algeria (chiamati Pieds-Noirs azzoè
Pedi-Niuri), Mermoz, Rillieux.

La mudirnizzazzioni vinni attuata cu granni travagghi urbanìstici, comu la
custruzzioni dûn quarteri affarìsticu a 'la Part-Dieu (Parti-Diu), lu tunnel ca
oltripassa la cullina di Fourvière, la custruzzioni dâ metrupulitana (naugurata
ntô 1978).

Pi canalizzari la spanzioni urbana fu diciduta ntô 1970 la criazzioni di na nova
citati a L'Isle-d'Abeau, c'attuarmenti junci cchiù di 40.000 abbitanti e
raggruppa cincu cumuni. Ntô 1975 fu custruiutu l'ariuportu ntirnazziunali Lyon
Saint-Exupéry (anticamenti chiamatu "Ariuportu di Satolas").

500 ettari di Lioni foru classificati di l'UNESCO ntô 1998 patrimoniu munniali
di l'umanitati. Si tratta dâ cchiù granni supirficii ô munnu a aviri stu
privileggiu. La citati è membru di l'urganizzazzioni dî citati dû patrimoniu
munniali.

Lioni si dividi 'n novi zoni cumunali chiamati arrondissement, criati a partiri
di 1852. L'urganizzazzioni amministrativa dâ citati è cumparàbbili a chidda di
Pariggi e di Marsigghia. La majuri parti dî zoni, 'n passatu, era idintificata
dû sô nomu cchiuttostu ca dû sô nùmmaru di zona.

Lioni e la sô riggiuni custituìscinu un polu di sviluppu a liveddu europeu. La
sô pusizzioni di centru di cumunicazzione favurisci la sô attrazzioni e la sô
irradiazzioni.  La riggiuni di Lioni havi na longa tradizzioni di nizziativi
ecunòmichi e ticnològgichi. Duranti lu Rinascimentu era un granni centru
vancariu e edituriali, appoi addivintau famusa ntâ ncigneria miccànica e ntâ
ricerca scintìfica 'n midicina, fìsica, viroluggìa.

Tutti li sitturi ndustriali sunnu ccà rapprisintati, ma si ponnu mèttiri 'n
evidenza tanti sitturi ntê quali Lioni havi na riputazzioni ntirnazziunali: la
miccànica, lu tissili, la chìmica, la farmacia e la saluti. La citati di Lioni
travagghia 'n partinariatu cu l'attura pùbbrici lucali, 'n particulari cu
l'ADERLY (càmmara di cummerciu e di ndustria di Lioni), pi facilitari la
criazzioni e lu nchiantu dî mprisi supra lu sô tirritoriu. 

Li ciumi Saona e Ròdanu a valli di Lioni sunnu vii navigàbbili. Lu portu
fluviali di Lioni, dinuminatu Port Édouard Herriot, è situatu ntâ zona di
Gerland.

La misa 'n sirvizziu dû TGV ntô 1981 canciau graduarmenti li cumunicazzioni
ntirriggiunali. Doppu lu successu dâ nova linia versu lu Nord e la capitali, e
dâ linia versu lu Miditirraniu si dicidìu la custruzzioni dâ linia TGV tra Lioni
e Turinu, c'avissi a facilitari lu supiramentu di l'Alpi. La linia di TGV
Renu-Ròdanu è 'n pruggettu di tanti anni, ma lu sô finanziamentu nun è fissatu.

L'ariuportu ntirnazziunali di Lioni, a longu chiamatu Lyon-Satolas, porta
d'arcuni anni lu nomu di Lyon-Saint-Exupéry. E' nu mpurtanti scalu di
cuincidenzi e disponi di na stazzioni pi treni TGV.

L'8 di dicèmmiru si cilebbra la Festa dî Luci (Fête des Lumières). L'abbitanti
mèttinu dî lanterni (chiamati "lampions") ê finestri dî sô abbitazzioni. Noltri
artisti ca pruvennu di tuttu lu munnu, cu spittaculari jòcura di luci,
illumìnanu lu centru stòricu e li munumenti cchiù famusi dâ citati.



https://scn.wikipedia.org/wiki/Lingua_greca_antica

Lu Grecu anticu ('n grecu anticu ἡ Ἕλλην διάλεκτος) è lu nomu di la famigghia di
lingui parrati 'n Grecia, di lu 1100 a.C. a lu 600 a.C. Lu sò alfabbetu è lu
patri d'ogni l'alfabbetu di li lingui rumanzi. Lu grecu anticu è nu stadiu
stòricu di lu prucessu evulutivu di la lingua greca.

Lu grecu anticu veni doppu di lu Micineu (II millenniu a.C.) e prima di lu grecu
ellinìsticu, annincatu comu Koiné o grecu bìbblicu, d'unni appui addiveni lu
grecu bizzantinu.

Lu grecu anticu hà statu una di li lingui cchiù mpurtanti nti la storia di la
cultura di l'umanitati: hà statu la lingua di Omeru e hà statu la lingua di li
primi filòsufi e scrittori di l'Uccidenti.

Palori di lu grecu anticu foru addupirati di li rumani e tràmiti chisti
agghicaru nzinu a li nostri jorna. La Numinclatura binuminali, ccu tuttu ca era
diciuta in latinu, pigghia assai cosi di lu vucabbulariu di lu grecu anticu.
Assai palori, comu "dimucrazzìa", nasceru nti la Grecia antica e agghicaru a li
jorna nostri.

Lu grecu antica era, comu lu grecu mudernu ca è la sò naturali evuluzzioni, na
lingua indueurupea li cui urìggini sunnu ancora oi difficili d'allustrari: li
diversi tipuluggìi di li lingui grechi ca vinìanu parrati nti la Grecia, avìanu
na cumuni ràdica ca li linguisti annincaru comu "Protugrecu", ca cc'era prima di
la migrazzioni dòrica nti l'area balcànica. Jiri a rintrazzari nu pricidenti
antinatu arrisurta, ppi causa di la mancanza di testi scrivuti, assai arduu, ma
pari putiri cunzidirari na stritta cumunioni di ràdichi di lu grecu anticu ccu
la lingua armena, parrannu accussì di prugginituri cumuni annincatu
"grecu-armenu".

Si pò pinzari ca lu protugrecu avissi pirdutu la sò unitati linguìstica a lu
tempu di la migrazzioni dòrica, 'n sècutu a cui, nti nu pirìudu ntra lu XIII
sèculu a.C. e lu XI sèculu a.C., cci fu nu sviluppu d'assai varianti di lu grecu
anticu, arricurdati comu "dialetti grechi". Li primi attistazzioni di lu grecu
anticu sunnu di lu VIII sèculu a.C. ccu lu sviluppu di nu difinitivu alfabbetu.

La pirduta di l'unitati linguìstica porta a lu sviluppu di diversi varianti di
grecu ca currispunni a la spartuta di lu pòpulu grecu anticu: Dòrichi, Eòlichi e
Iònichi, ugnunu ccu nu sò dialettu, ccu carattirìstichi particulari, ma tantu
simigghianti ca si ponnu capiri ntra d'iddi.

Ancora oi lu grecu anticu è studiatu nti cirtiduni scoli sicunnarii uccidintali,
anzèmmula a lu latinu: asempii sunnu lu Liceo Classico 'n Italia, l'
Humanistisches Gymnasium nti la Girmania e li Grammar Schools nti lu Regnu
Unitu. 'N Italia 'n particulari, veni studiatu di lu 8-9 % di l'alunni di li
scoli suprajuri (tutti chiddi ca sunnu scrivuti nti li licei classici), la
purziuni cchiù àuta ntra li paisi uccidintali. Sempri anzèmmula a lu latinu, lu
grecu anticu è materia di studiu nti l'Univirsitati, nti li facultati di Littri
Clàssichi.



https://scn.wikipedia.org/wiki/Latti

Lu latti è nu lìquitu jancu, opacu, autamenti nutritivu, prudottu dâ sicrizzioni
dî ghiànnuli mammari sùbbitu doppu lu partu, distinatu a l'alimintazzioni dâ
proli di li mammìfiri ntê primi misi di vita. U latti animali è un alimentu
usatu tantissimu intra l'alimentazioni umana e in particulari nni chiddra dî
picciliddri, in quantu cunteni tutti i sustanzi nutritivi necessari pû
sostentamentu e a crescita dâ persuna.

Pi evitari ca u latti vada a mali, vistu ca è nn'alimentu ca dura picca e poi
scaffidisci, si puonnu fari diversi tipi di trattamenti termici o meccanici. I
trattamenti termici puonnu essiri fatti ad auta o bassa temperatura, pî primi
servi picca tiempu, pî secunni ci nni voli chiossà, si innica cu a sigla LTLT
(n'nglisi Low Temperature Long Time) u trattamentu a bassa temperatura e cu a
sigla HTST (n'nglisi High Temperature Short Time) u trattamentu ad auta
temperatura, tra i trattamenti ad auta temperatura ci pò essiri videmma n'autru
tipu chiamatu trattamentu UHT (n'nglisi Ultra High Temperature) ca si avvali di
l'utilizzu di nna testa uperizzatrici ca sostituisci l'urtimu scambiaturi a
piastri dû processu HTST. I trattamenti meccanici su essenzialmenti dî
filtrazioni, ca puonnu essiri filtrazioni normali, microfiltrazioni o
ultrafiltrazioni.

A secunna dill'usu ca sinn'hav'a fari o pi facilitarini a conservazioni o u
trasportu si po aviri u latti evaporatu ca havi nna percentuali d'acqua dû 68,5%
(mentri chiddru normali nn'havi l'87,5%) assà usatu pâ produzioni di yogurt; u
latti condensatu zuccheratu, ca veni conservatu intra tubetti, pi stu latti a
granni presenza di zùccaru permetti nna conservazioni praticamenti indefinita
picchi chissu ammazza p'osmosi i microorganismi prisenti ca fannu iri a mali u
latti; u latti in polveri, ca havi menu dû 3% di acqua, fattu ca nni permetti a
conservazioni lunghissima, assà usatu pî picciliddri e dî surdati miricani
duranti a secunna guerra munniali pâ so facilità di trasportu.



https://scn.wikipedia.org/wiki/Judaismu

Lu Judaismu esti la riliggiuni, la filusufia e lu modu di vìviri dî Jurei,
custituitu dê discinnenti dî israeliti ca pruvinìanu di l'antica tierra
d'Israeli e di cuarchi minuranza ca a iddi s'ha ghjutu junciennu, pri mmenzu dâ
cummirsioni, e chi s'hannu ammiscatu a iddi duranti li du' mila anni dâ loru
diàspura. Lu judaismu cunteni ilimenti riliggiusi, ma 'un si lìmita sulu a
chisti, picchí macari havi un còdici di cunnutta, na liggislatura, e abbitùddini
ca 'un sunnu spicificamenti riliggiusi.

Sicunnu 'i testi funnamintali dû judaismu, n particulari la Tanakh, la fidi di
l'antichi israeliti e dî loru discinnenti esti basata n capu a n'allianza
strinciuta tra Diu e Abbrahamu, (datata sicunnu dî testi dâ storiografia
riliggiusa, comu lu Seder Olam Rabba, n tornu ô sicunnu millenniu avanti a l'era
cumuni; e ca fu, d'appressu, rinnuvata cu Musè, cincu sèculi cchiù tardu.

Li jurei fùnnanu lu judaismu n capu a la riliggiuni abbrahàmica ca nciura câ
leggi Musàica (Torah, Nevi' im e Ketuvim), cullettivamenti addisignati cû
tèrmini Tanakh; di cca lu tèrmini Tanakh o Bibbia abbràica, pi nnicari la Bibbia
dî Jurei. Sta riliggiuni si funna n capu ô cultu dû Diu d'Abbrahamu, d'Isaccu e
di Jacobbi, e zoè n capu ô cultu dû Nomu inneffàbbili ca cuncèpi comu na fiamma
eterna (YHWH), ca ditèni tutti li puteri (Elohim), 'u trascinnenti Signuri dî
signuri (Adonaï), ca veni pinzatu èssiri comu Unu e Unicu e ca esti cualificatu
accussì: onniputenti, onniscenti, giustu e misiricurdiusu. Sta riliggiuni
prufissa videmma ca l'accucchiamentu di tutti li puteri (Elohim) ha manifistatu
lu Criaturi dû munnu ca cuntinua a mpiàrisi nnô distinu di Israeli, facennu
ncursioni nnâ sò Storia, comu cuannu fici nèsciri di l'Eggittu li figghi
d'Israeli. Li Cohen dû Tèmpiu di Jerusalemmi, distruggiutu du' voti,
assicuràrunu lu Sò cultu. Li rabbini trasmìsiru d'appressu la tradizzioni judea
n finu ô jornu di oi. Lu judaismu esti unu dî cchiù antichi tradizzioni
riliggiusi monuteisti ancuora pratticati oi. Li valùra e la stòria dû pòpulu
judeo sunnu â surggiva di du' àutri riliggiuni abrahàmichi, lu christianìsimu e
l'islàmm. Ma 'un nn'è â surggiva dû samaritanìsimu, chi esti mmeci, na
tradizzioni israelita cuncurrenti, e mancu dû zuruastrìsimu, dirivàtu iddu
stissu dû mazdeìsimu.

Lu judaismu rivirìsci l'Otoritati suprema attraversu lu rispettu dâ Sò Liggi,
rivilata a Musè (la Torah), e nun pri mmenzu di una, o cchiuassài di una,
pirsuna otocràta cuomu succeri nna àvutri curturi. Sta Liggi, da prima urali, fu
n sècuitu misa pri scrittu nnâ Bìbbia (la Tanakh), pui, caminannu li sèculi, fu
macari cummintata, ginirannu d'accussì na ranni divirsitati d'intirpritazzioni.
La sula virsioni dâ Bìbbia attuarmenti arricanusciuta dô judaismu esti la Tanakh
di la cuali lu testu fu fissatu dî Massorèti versu lu IX° sièculu di l'èra
cumuni. Lu judaismu 'un esti na ortudussia custituita di dogmi, ma na ortupràssi
chi serbi a rigulari ô miègghiu li pràttichi cuotidiani di na isistenza
santifiàta dô rispettu miticulùsu dâ Liggi judàica, cunciputa cuomu la
sprissioni dâ Vuluntati suprèma di Chiddu ca un ghjornu hava a judicari lu sò
pòpulu a sicunnu dâ sò cunnutta. Tutti li currènti dû judaismu, anticu e
mudernu, prufèssanu, nentimènu, cuarchi cridenza cumuni:

Sta vuluntati di caminari nnê sintera di YHWH, la halakha chi pirmetti
d'accurdari la sò vita ê pricètta dâ Torah ca càncianu n modu pirpètuo a sicunnu
dî luòghi e di l'èbbichi, esti l'origgini dî ricurrenti diffirenzi di
ntirpritazzioni di l'ortoprassi dû judaismu, menu sinzzìbbili ê divirggenzzi
d'ortodossia teològgica. Cu pràttica rigurusamenti la Liggi judàica arresta
lìbbiru di pinzari n modu origginali, esti pri chistu ca 'a kabbalà pròspira tra
li judei d'un munnu dunni si pirsègue lu gnusticismu, e li astuzzi dâ ghematrìa
ca pirmetti li spéculazzioni mintali cchiù audaci. La prima currenti jurea ca
risali ô Isìliu di Babbilònia, fu chidda dû judaismu farisàicu ca liggeva la
« Torah scritta » a traversu lu prisma dâ « Torah urali » ca la tradizzioni
farisàica diceva aviri ricivuta dâ stissa vucca di Mosè nnô mumentu donu dâ
Torah, e a sò esiggèsi urali fu trasmissa ô judaismu rabbìnicu, ca risali a la
distruzzioni dû Tèmpiu pri òpira dî rumani, pui cumpilàta dê « ripititura »
Tannaim dâ Mishnà avanti di èssiri ridàttu da li « pridicatùra » Amoraïm sutta
la forma du Talmud di Jerusalemmi e di chiddu Babbilunesi. L'otorità di la Liggi
urali fu cuntistata a l'èbbica dî Tèmpi da li Sadducèi, pui ô VIII° sièculu di
l'èra cumuni videmma d'una currenti scritturalista mmuntuàta comu caraìsmu. La
Torah urali fu gnurata videmma dî Samaritani, e puru dê comunitati jurei troppu
luntani dî centri di nsignamentu e di diffusioni di sta Liggi, cuomu le jurei dâ
Cina e di l'Ìndia, e li falàscia (o puru falascià o falasha) di l'Itiòpia (n
amàricu «isiliati» o «straneri»).



https://scn.wikipedia.org/wiki/Guerra_civili_miricana

La Guerra civili miricana (megghiu canusciuta cumu Guerra civili statunitenzi),
nota videmma comu Guerra di sicissioni, vinni cummattuta ntê Stati Uniti dû 1861
ô 1865 tra li Stati sittintriunali, abbituarmenti ndicati comu USA, l'Unioni, lu
Nord, o li Yankees, e na parti dî Stati sicissiunisti miridiunali, pî quali vali
sulitamenti la ndicazzioni di Cunfidirazzioni dî Stati di Mèrica (CSA), la
Cunfidirazzioni, lu Sud, li Ribbelli, o li Dixies.

Ntâ prima mitati di l'800, lu prubblema dâ schiavituti dividìu li Stati Uniti.
La schiavituti avìa scumparutu ntô nord ndustrializzatu, li cui prudutti èranu
prutiggiuti dî dazzi, e ca anzi accugghìa li schiavi fuggitivi c’attruvàvanu
mpiegu ntâ ndustrìa comu manudòpira a vasciu costu, ma la schiavituti parìa nun
eliminàbbili ntô Sud, privalintimenti agrìculu, c’avìa mantinutu attivi li
scanci ecunòmici câ matripatria britànnica. Li chiantatura di cutuni e li
pruduttura di tàbbaccu dû Sud nun putìanu fàciri a menu (‘n n'èbbica di carenza
assuluta di miccanizzazzioni) di manu d'òpira a bon prezzu mentri li dazzi, chî
quali lu Nord prutiggìa li propi prudutti, facìanu dammaggiu a li cummerci dî
Stati miridiunali. Lu cuntrastu tra schiavisti e antischiavisti si fici sempri
cchiù aspru/àspiru. La burghisìa citadina dû Nord prisintava l'abbulizzioni dâ
schiavituti comu n’òbbricu murali e na nicissitati nazziunali. Li cchiù addumati
dî schiavisti appuiaru la sicissioni dû Sud di l'Unioni p’addifènniri
l'autunumìa, macari liggislativa, dî Stati c’avìanu furmatu la primitiva
Cunfidirazzioni. La guerra civili apparìa nun evitàbbili videmma a
l’abbulizziunisti dû Nord, ca funnaru lu partitu ripubbricanu. Lu prubbrema di
l'abbulizzioni di parti di Washington dâ liggislazzioni ca cunzintìa ‘n certi
Stati la schiavituti, esurbitava sècunnu tanti citadini dû Sud dû prubbrema
squisitamenti murali dâ licitati o menu dâ schiavituti. Unu dî principi supra
cui s’avìa basatu lu primitivu Pattu ca ntô XVIII sèculu avìa purtatu â nascita
di l’USA era zoccu cuncidìa nu risirvatu duminiu liggislativu dî sìnguli Stati
‘n materia civili, cummirciali e pirfinu pinali (cumprisi ditirminati formi
d'umicidiu), a tutali schiusioni dâ liggislazzioni fidirali ca, mmeci, tinnìa a
allargari ntô XIX sèculu lu propiu raiu di ntirventu e a ntramèttirisi ‘n arcuni
sitturi ca nzinu a tannu avìanu ristati propi dî Stati. La libbirtati di
mantèniri na liggislazzioni ca cunzintìa l'ubbrobbriu dû schiavismu era ritinutu
– a dda banna dû tema spicìficu – nu nun rinunciàbbili drittu di na parti dî
Stati (nun tutti dû Sud) e comu tali la schiavituati addimurau nfatti, nzinu ô
terzu annu dâ Guerra civili, ‘n vicuri ‘n certuni Stati ca s’avìanu uppunutu
militarmenti cû Nord ô prucessu sicissiunista ntintatu di na parti dû Sud.

La custioni dâ schiavituti eccitau cirtamenti l'upinioni pùbbrica e la
mubbilitau ma fu lungi dû custitùiri la causa strutturali dâ guerra civili
c’avissi di ddà a picca spluduta. La causa riali nfatti, cu na certa
simprificazzioni, cunzistìa ntâ vuluntati dî Stati dû Sud di cunzirvari (macari
a priscinniri dâ materia dû cuntènniri) li propi privileggi liggislativi e
d’evitari ca lu Cuvernu fidirali a Washington nni limitassi nun liggittimamenti
la purtata. Garibbardi (a puru tìtulu asimprificativu), puru cuntattatu d’
Abraham Lincoln affinchî assumissi lu cumannu dî forzi armati uniunisti ntô
mumentu ‘n cui lu Prisidenti accuminzau a dubbitari dî capacitati di George B.
McClellan, rifiutau cu na pricisa lòggica la pruposta pirchî li raggiuni dâ sô
simpatìa (e, ô pari sô, di Mazzini) pû Sud era di circari, ‘n misura nun
trascuràbbili, ntâ sô ustilitati versu li tinnenzi accintratrici statalìstichi
(nun pirsunificati ‘n stu casu dû Nord), ca lidìanu a sô modu di pinzari li
principi d’autunumìa ‘n cui iddi firmamenti cridìanu, senza scurdàrisi la scarsa
simpatìa ca quasi tutti li patrioti ripubbricani taliani happiru pû diriggismu
ecunòmicu e pû prutizziunismu e la sô simpatìa mmeci pû libbierismu ecunòmicu
ch’era carattirìsticu dî Stati dû Sud statunitenzi. Nun ammancaru pirsunalitati
ca mmeci judicaru (e siquìtanu a judicari ancora òi) la custioni dâ guerra di
sicissioni ‘n tèrmini di pura e sèmprici ustilitati pû stitutu dâ schiavituti,
trascurannu àutri cunziddirazzioni di caràttiri cchiù ecunumicìsticu, tantu ca
sarìa mpussìbbuli fàcirisi nu propiu judizziu basànnusi sclusivamenti supra li
dichiarazzioni e li scritti di ntillittuali e pulìtici dû XIX e dû XX sèculu.}}

L'abbulizziunista ripubbricanu Abraham Lincoln fu eliggiutt prisidenti ntô 1860.
Li Stati dû Sud, ntô 1861, dichiararu la sicissioni e si dèttiru nu novu cuvernu
comu Cunfidirazzioni dî Stati di Mèrica (Confederate States of America, CSA). Lu
12 d’aprili di 1861, scattau la guerra di sicissioni, tra li Stati Cunfidirati
dû Sud e li Stati di l'Unioni dû Nord. Lincoln prucramau la libbirtati di tutti
li schiavi dû 1 di jinnaru di 1863, ma ntô 1863 cci fu na serî di vittorî
sudisti e sulu a fatica lu novu cumannanti ‘n capu dî forzi uniunisti, lu
ginirali Ulysses S. Grant, arriniscìu a abbuccari la situazzioni. Li
sicissiunisti oramai travurciuti dâ crisi ecunòmica, subbiru na serî di
scunfitti ntâ sècunna mitati dû 1864. Grant ntrasìu a Richmond e lu ginirali
sicissiunista (ma puru iddu abbulizziunista) Robert E. Lee fu custrinciutu â
risa/rinnuta (9 d’aprili di 1865) a Appomattox Court House (Virginia).
N’anticchia doppu Abraham Lincoln fu assassinatu dûn sudista lu 14 d’aprili di
1865. Fu accussì vanificatu lu sô nòbbili pruggettu di riunificari murarmenti lu
Paisi senza ricurriri a arcuna pulìtica di vinnitta/minnitta, o comu e gghiè
affrittiva, ntê cunfrunti dî frati scunfitti dû Sud. Li vari Cuverni fidirali
uptaru mmeci pi na pulìtica di signu diamitrarmenti uppostu e lu Sud, a longu
prisidiatu militarmenti ‘n forzi, accuminzau a nèsciri sulu ê nizzi dû XX sèculu
dâ divastanti crisi ecunòmica ‘n cui avìa sdirrubbatu, grazzî videmma â
scummigghiata ntô sô suttasolu di mpunenti e ricchi jacimenti di pitruliu.

Li causi ca purtaru â guerra civili miricana nun sunnu piculiari dû statu
d'oltri-ucèanu ma s’attròvanu macari nta àutri Stati comu la Svizzera. Ccà, ntô
1847-48, s’happi la Guerra dû Sonderbund ca partìa dî midèsimi mutivazzioni di
chidda miricana.



https://scn.wikipedia.org/wiki/Custanza_di_Sicilia

Custanza di Sicilia (1154 - 27 di nuvèmmiru, 1198), dâ famigghia Autavilla era
pi dirittu Riggina di Sicilia, addivintò Mpiratrici Tudisca comu mugghieri dû
Mpiraturi Arricu VI dî Svevia, dâ famigghia Hohenstaufen, e fu la matri di lu
Mpiraturi e Rè di Sicilia, Fidiricu II di Hohenstaufen.

Era la figghia pusturara di Ruggeru II di Sicilia, lu primu rè nurmannu di
Sicilia, câ sò terza muggheri, Biatrici di Rethel.

Custanza nun veni ngaggiata pi maritàrisi finu a l'età di 30 anni. Chissa era na
cosa rara pi na principissa di cui lu matrimoniu putìa èssiri usatu a scopu
pulìticu. Pirciò, asìstinu storî ca forsi era mònaca e abbisugnava la dispensa
dû Papa prima ca si putissi maritari, o chi forsi era veru ladia. Di lu fattu ca
putìa èssiri mònaca nni parra puru Danti Aligheri nta lu terzu cantu di lu
Paradisu comu putiti vidiri cchiù sutta, ma è assai mprubàbili ca l'una cosa o
l'àutra putìssiru èssiri veri.

Câ morti di sò niputi, Arricu di Capua ntô 1172, Custanza addivintò aredi
prisuntiva dû regnu sicilianu. Sò niputi tanticchia cchiù vecchiu, lu Rè
Gugliermu II nun era ancora maritatu. Si maritò ntô 1177, cu Joanna Plantagenet,
la figghia di Arricu II di Nnighliterra, soru di Riccardu I, Cori di Liuni
(Coeur de Lion). Stu matrimoniu ristò senza figghî, o si cci nni fu quarcunu, pò
èssiri ca murìu giùvini.

'N ogni casu, nun si sapi picchì cci vosi tantu tempu pi Guglielmu truvari un
maritu pi sò zia Custanza. Mancu sapemu pricisamenti picchì nfini scigghìu
Arricu, lu figghiu e aredi dû Mpiraturi di lu Sacru Rumanu Mperu Fidiricu I.

Nustanti chissu, ntô 1184 Custanza si ngaggiò cu Arricu (chi addivintò Mpiraturi
Arricu VI), e si maritaru doppu dui anni, lu 27 di jinnaru, 1186.

Gugliermu fici prumèttiri a li sò nòbbili e a l'òmini cchiù mpurtanti di la sò
curti a ricanùsciri li dritti d'aredi di Custanza s'iddu murìa senza aredi. Ma
doppu la sò morti mpruvisa ntô 1189, sò cucinu (e lu niputi di Custanza),
Tancredi, si pigghiò lu tronu. Tancredi era un figghiu bastardu dû Duca Ruggeru
d'Apulia (lu primu figghiu di Ruggeru II) e Emma di Lecci, ma avìa lu supportu
d'assai nòbbili di lu regnu.

Lu sòggiru di Custanza murìu ntô 1190, e l'annu doppu Arricu e Custanza vìnniru
ncurunati Mpiraturi e Mpiratrici. Arricu si stava priparannu già p'accupari la
Sicilia quannu Tancredi murìu ntô 1194. Nta lu stissu annu Arricu vinni a sud,
dipunìu lu figghiu di Tancredi, Gugliermu III, e si fici ncurunari iddu.

Mentri Arricu vinìa a sud cu l'esèrcitu, Custanza lu siguìa di arrassu e a
tempu, picchì era ncinta grossa. Lu 26 di dicèmmiru, lu jornu doppu la
ncurunazzioni di Arricu 'n Palermu, nascìu sò figghiu, Fidiricu (chi poi
addiventa Mpiraturi e Rè di Sicilia) ntô paiseddu di Jesi, vicinu Ancona.

Arricu murìu ntô 1197, e Custanza riturnò 'n Sicilia. Fici ncurunari Fidiricu,
c'avìa tri anni, Rè di Sicilia, e annullò li patti c'avìa fattu sò maritu oramai
mortu, ntra lu cuvernu di Sicilia e lu Mperu. Idda puru rinunziò li soi dritti a
lu regnu tudiscu e lu Mperu, e misi lu picciriddu sutta la cura di lu Papa
Nnuccenziu III. Custanza s'aspittava ca sò figghiu fussi struitu comu un
sicilianu, e ca iddu addivintassi sulu Rè di Sicilia. Ca iddu addivintò cchiù di
chissu, nun si putìa prividiri quannu idda murìu versu la fini di ddu stissu
annu, ntô 1198.

Dante metti Custanza ntô Paradisu nustanti ca critti la storia ca Custanza avìa
statu mònaca:



https://scn.wikipedia.org/wiki/Cipru

La Ripùbblica di Cipru (grecu: Κύπρος, Kýpros; turcu: Kıbrıs) è n'ìsula (e nu
statu) nta l'est dû Mari Meditirràniu, 113 chilòmitri ntô sud dâ Turchia e circa
120 chilòmitri nta l'ovest dâ costa dâ Siria. La parti nord di l'ìsula è
occupata di l'esèrcitu turcu dû 1974 e, senza èssiri ricanusciuta di nuddu,
sarvu la Turchia stissa, si autoproclamau ndipinnenti dâ parti sud. Ntô 2004 li
frunteri foru graputi, ma lu probblema dâ siparazzioni di l'ìsula tra abbitanti
chi pàrrunu lu turcu e abbitanti chi pàrrunu lu grecu, resta. Intantu, la parti
greca trasìu ntô 2004 a fari parti di l'Unioni europea.

L'ìsula s'attrova ntô meditirraniu urintali, n facci ô Libbanu e Israeli a est e
all'Anatolia ô nord. Li costi di l'Eggittu, a sud, ntê banni di Alissandria
s'attrovanu a quarchi cintinaru di chilòmitri di Cipru.

L'econumìa è basata supra lu turismu e l'agricurtura. L'isula offri nu clima
timpiratu chi pirmetti n'ufferta turistica tuttu l'annu. Cipru esporta parti dâ
sò produzzioni di vinu e ogghiu: buttigghi di vinu o di ogghiu cipriota si pònnu
facirmenti accattari n'Europa uccidintali.



https://scn.wikipedia.org/wiki/Chiuvuta

Na chiuvuta è na forma di pricipitazzioni atmusfèrica. N sicilianu si usa puru
l'esprissioni acqua pi innicari na chiuvuta. pi esempiu si dici: ieri ci fu
acqua assai.

L'àcqua si forma cuannu gutti siparati d'àcqua càscanu ô solu di li nùvuli. Nun
tutta l'àcqua ca cari dî nùvuli junci comu è gghiè la supirfici: na certa
quantitati evàpura nta l'àriu mentri ca chiovi attraversu ària siccu, nu tipu di
pricipitazzioni chiamatu virga.

L'àcqua chiuvuta joca nu rolu mpurtantìssimu ntô ciclu di l'àcqua, ntô cuali lu
lìquitu ca evàpura di l'ocèani si cunnenza ntê nùvuli e cari arreri 'n terra,
doppu arritorna nta l'ocèani chî currenti e li ciùmira pi arripètiri arreri lu
ciclu.

Li gutti d'àcqua sunnu spissu discrivuti comu a "forma di làcrima", tunni supra
lu funnu e cchiù stritti versu la cima, ma chistu è scurrettu (sulu li gutti
d'acqua ca càdinu di cuarchi surcenti sunnu a forma di làcrima ô mumentu ca si
fòrmanu). Li gutti d'acqua nichi sunnu quasi sfèrichi. Li gutti cchiù granni
sunnu tantu acchiattuti a forma di paninu, chiddi cchiù granni ancora sunnu a
forma di paracaduti. Li gutti d'àcqua ca arrisùrtanu dû sciugghimentu picca
tempu prima d'un giummu di nivi sunnu granni e fòrmanu na rusiddina di gutti
cchiù nichi cuannu agghìcanu ô solu. 'N media li gutti sunnu 1-2 mm di diàmitru,
li cchiù grossi foru arriggistrati 'n Brasili e nta l'Ìsuli Marshall ntô 2004 cu
cchiù di 1 cm di diàmutru. Sta grannizza fu spigata câ cunninzazzioni di granni
particeddi di fumu o di cullisioni tra gutti 'n zoni rilativamenti nichi cu nu
cuntinutu d'àcqua particularmenti nutèvuli.

Tanti curturi svilupparu stratiggìi p'affruntari l'àcqua e criaru nummarusi tipi
di prutizzioni comu li paràcqui e li mpirmiàbbili. Tanti pirsuni prifirìscinu
stari 'n casa cuannu chiovi, spiciarmenti ntê climi trupicali, unni li chiuvuti
sunnu di sòlitu accumpagnati di timpurali.

Ginirarmenti l'àcqua havi nu pH liggirmenti nfiriuri a 6, simpricimenti pi
l'assurbimentu d'anidridi carvònica ca si dissucia ntê gutti nicareddi pi
furmari quantitati mìnimi d'àcitu carvònicu. Nta arcuni àrii disèrtichi, lu
pruvulàzzu atmusfèricu cunteni tantu bicarvunatu di càuciu di valanzari la
naturali acititati dâ pricipitazzioni e quinni l'àcqua pò èssiri nèutra o
addrittura arcalina. L'àcqua cu nu pH sutta 5,6 è cunziddirata àcqua àcita.



https://scn.wikipedia.org/wiki/Catalugna

La Catalugna (n catalanu: Catalunya e n spagnolu: Cataluña) è la riggiuni
cintrali di l'aria unni si parra lu catalanu, e è una dî 17 cumunitati autònumi
dâ Spagna, ntâ parti nord orientali dâ pinìsula. Fa 32.114 chmq;, ccu na
pupulazzioni di 6,5 miliuna di abbitanti e havi Barcillona comu capitali.

La Catalugna custituisci lu nùcliu origginali e la parti dû tirritoriu cchiù
mpurtanti unni è prisenti la lingua e la curtura catalana. La riggiuni sturica
dâ Catalugna cumprenni macari la Catalugna sittintriunali (n catalanu: Catalunya
Nord), na pruvincia dâ Francia dû 1659. La cunfinanti riggiuni di Valencia (n
catalanu: València), li Isuli Baliari (n catalanu: Illes Balears), Andorra, e
n'aria cunfinanti di l'Aragona (nfurmarmenti chiamata a Francha de Lebante)
sunnu strittamenti assuciati sturicamenti e linguisticamenti ccâ Catalugna.
L'aria ntera è nurmarmenti nnicata comu Paisi Catalani (n catalanu: "Països
Catalans").

Lu tèrmini Catalugna è talvota usatu dî catalani ppi ndicari tutta l'aria unni
si parra lu catalanu. Nta chistu casu la Catalugna è chiamata U Principatu (n
catalanu: "el Principat") o Catalugna Prupria (n catalanu: "la Catalunya
estricta"). Chista tirminoluggìa è usata sulu marginarmenti.

Lu nomu ufficiali dû Cuvernu di Catalugna (nclusu lu Cunzigghiu, lu Parlamentu e
lu Prisidenti) è "Generalitat de Catalunya" n catalanu o "Generalidad de
Cataluña" n castigghianu (macari siddu n pratica chista forma è rara, a tindènza
è di usari lu nomu catalanu puru n spagnolu). Arcuni applicanu scurrittamenti
chistu nomu sulu ô Cunsigghiu, comu siddu fossi a midemma cosa dû Gabbinettu. A
Generalitat è lu sistema (autònumu) di guvernu dintra lu statu spagnolu, ca nun
è sutta l'auturitati diretta dû guvernu cintrali di Madrid.

La riggiuni godi di n'autunumìa estesa e, p'asempiu, havi la sô forza di
pulizzìa (Mossos d'Esquadra), ca coesisti ccâ Guardia Civil e la Policia
Nacional, diretti dû guvernu spagnolu.

Ô cuntrariu dî cumunitati autònumi di Navarra e Paisi Baschi, nun havi lu sô
prupriu sistema fiscali, quinni lu sustintamentu ecunòmicu dâ mministrazzioni
riggiunali addipenni quasi cumplitamenti dû bilanciu dû guvernu spagnolu.

La divisioni mministrativa spagnola cumprenni quattru pruvinci: Barcillona,
Girona, Lleida, Tarragona.

La Festa Nazziunali è l'11 di sittèmmiru, data dâ scunfitta di Barcillona a
l'esercitu Franco-Castigghianu di Filippu V di Spagna.



https://scn.wikipedia.org/wiki/Calabbria

La Calabbria o Calavria, macari nnicata ô plurali comu Li Calabbri, (zoè
"Calabria" 'n talianu) è la riggiuni cchiù miridiunali di l'Italia cuntinintali.
La capitali è Catanzaru e l'àutri citati capulochi di pruvincia sunnu: Cusenza,
Cutroni, Riggiu Calabbria e Vibbu Valenzia.

Tali popolazioni dunqui (Morgeti-Itali-Ausoni-Enotri, di probabili origini
indoeuropei, Italici appartenenti a u gruppu latinu-falisco), abitaanu
prevalentementi i zoni costieri. I Lucani (Italici indoeuropei, appartenianu a u
gruppu oscu-umbru), abitavanu tra regioni chi da essi pigliaru u nomi di
"Lucania", a nord da Calabria. L'entroterra da Calabria (si chiamau in seguitu
dai Romani "Bruttium"), fudi abitato principalmenti da i Bruzi (di temperamenti
bellicosi, chiamati Brutti o Bretti, strettamenti imparentati cui Lucani) oltri
cha da genti di origini iberica. U centru nevralgicu di chistu populu era
Consentia, l'attuali Cosenza, la quali vinni eletta da tribù di Bruzi, dopu chi
si coalizzau tra na lega, "capitali" da regione. Fudi poi occupata da i Romani
assiemi a u resto da Magna Grecia tro 265 a.C., ma duranti a secunda guerra
punica si ribellò a Roma e si alleau cu Annibali, pe poi ritornari sutta u
controllu da repubblica rumana dopo a sconfitta du condottieru i cartagini.

La storia di la Calabbria havi assai punti n cumuni ccu la storia di la Sicilia.
Ntê tempa antichi si distingui nu periudu grecu e nu periudu rumanu chi
cuntinuau nti nu pirìudu bizzantinu. Ntô pirìudu 'n cui la Sicilia fu nvasa e
duminata di l'àrabbi la Calàbbria ristau armenu furmarmenti na pruvincia di lu
mpiru bizzantinu, ma lu tirritoriu era lassatu jiri e l'attacchi saracini èranu
friquenti, puru siddu si limitàvanu a saccheggi e rubbirìi. Lu periudu nurmannu
sinnau l'inizziu di na nova èra pâ Calàbbria. Lu periudu spagnolu e borbònicu e
nu periudu modernu sunnu ancora àutri fasi 'n cui la storia dâ Calabbria si pò
spàrtiri.

La Calabbria havi la forma di n'appendici ca si sviluppa di Nord a Sud ppi circa
250 chilòmitri longu na fascia di terra ca nun è mai cchiù larga di 80
chilòmitri. A Est è dilimitata di lu Mari Joniu, e a ovest di lu Mari Tirrenu. A
Nord cunfina ccu la Basilicata e a Sud è siparata di la Sicilia ppi lu Strittu
di Missina. Lu tirritoriu dâ Calàbbria è pi lu cchiossai muntagnusu. La spina
dursali è custituita di l'ùrtimi muntagni e catini di muntagni di l'Appinnini.
La catina dû Pollinu, la Sila e l'Asprumonti sunnu li loca di muntagna cchiù
mpurtanti.

U stemma da Regione Calabria (approvatu e adottatu in versioni definitiva cu a
Leggi Regionali u 15 giugno 1992, n. 6) racchiudi in cornici ovali i quattro di
simbuli che rappresentanu a Calabria: disposte con riferimento a chi le guarda:



https://scn.wikipedia.org/wiki/Arist%C3%B2tili

Aristòtili (384 - 383 a.C. - 7 di marzu dû 322 a.C.) fu unu dî cchiù granni
filòsufi di la antichitati. Nzèmmula a sô mastru Platoni è cunziddiratu unu di
li cchiù nfruenti pinzatura dâ tradizzioni filusòfica uccidintali.

Li tri majuri filòsufi greci di l'antichitati foru Socrati, Platoni e
Aristòtili.

Sta triadi di mastri e addevi trasfurmau prufunnamenti la tradizzioni filusòfica
pricidenti, tantu ch'idda veni ora chiamata prisucràtica. Giacchî Socrati nun
lassau scritti, l'òpiri ca custituìscinu la basi dâ tradizzioni uccidintali
siquenti sunnu chiddi dû sô addevu Platoni e chiddi d'Aristòtili.

Li sô òpiri, sippuru cunnessi pi tanti aspetti, diffiriscinu prufunnamenti pi
stili e cuntinuti. Platoni scrivìu diàlughi filusòfici e arcuni lìttiri, mentri
d'Aristòtili junceru finu a nuàutri surtantu li trattati, rivulciuti â sô scola,
lu Liceu, e scrivuti prubbabbirmenti comu lizzioni pi l'addevi. S'havi nutizzìa
macari d'arcuni diàlughi scrivuti d'Aristòtili e distinati â pubbricazzioni, ma
di chisti ni pirvinniru surtantu arcuni frammenti.

Tra l'òpiri cchiù mpurtanti a nuàutri pirvinuti ponnu annuviràrisi l'Organon, ca
cogghi l'òpiri di lòggica, la Fìsica, lu trattatu Supra l'Arma, la Mitafìsica,
l'Etica Nicumachea, la Pulìtica, e la Puètica.

Li diàlughi di Platoni s'accùpanu di vari argumenti, dâ tiurìa dâ canuscenza a
l'ètica appricata, prisintannu spissu na visioni sinòttica d' ètica, mitafìsica,
canuscenza e la vita 'n ginirali. Divirsamenti, 'n Aristòtili è pussìbbili
rinvèniri na visioni sitturiali di lu sapiri, 'n basi â quali ogni scenza studia
ndipinnintimenti di l'àutri lu sô uggettu, a partiri di li sô principi propi e
'n basi a lu sô mètudu particulari.

'N Platoni, noltri, cuncetti duminanti sunnu ca la canuscenza acquisuta
attraversu li senzi è cunfusa e nun certa, mentri la canuscenza vera e stàbbili
si pò uttèniri attraversu la raggiuni diretta a l'Idìi ca trascinninu lu munnu
fìsicu. L'arma pò canusciri l'idìi, li formi puri, essinziali, di cui l'uggetti
ntô munnu fìsicu nun sunnu ca zarchi/pàllidi ùmmiri. Stu tipu di canuscenza si
pò uttèniri 'n tutti li disciprini, di l'ètica â geometria. 'N un certu senzu
Platoni pò èssiri cunziddiratu nu razziunalista e idialista.

Aristòtili, ô cuntrariu, cunziddirava la canuscenza acquisuta pi li senzi di
granni valuri, e, suprattuttu nta l'òpiri di zooluggìa, putissi addirittura
èssiri cunziddiratu mpirista. Pi tanti aspetti pò nun èssiri esaggiratu assiriri
c'Aristòtili punìu li basi pû sviluppu, sèculi doppu, dû mètudu scintìficu di
ricerca mpirica. Arcuni studiusi sustennu noltri ca, nta l'òpiri lu cui mètudu
nun è strittamenti ligatu â ndaggini mpirica (p'asempiu ntô campu di l'ètica, dâ
mitafìsica e dâ trattazzioni ginirali dâ fìsica), Aristòtili prucidissi
essinziarmenti ndagannu e discutennu li pinioni cumuni, cu na particulari
attinzioni â furmulazzioni linguìstica di chisti. Di stu puntu di vista, lu
mètudu aristutèlicu parissi anticipari chiddu dâ filusufìa analìtica.

Aristòtili nasci a Staggira, na citati situata ntâ Pinisula Caucidica, ntâ parti
sittintriunali dâ Grecia, sècunnu Diuggeni Laerziu ntô 384/3 a.C., sècunnu àutri
fonti ntô 371 a.C.; dî dui cronoluggìi, chidda accittata di quasi tutti li
studiusi è la prima.

Figghiu di Nicumacu, mèdicu pirsunali d'Aminta III, reghi di Macidonia,
Aristòtili resta òrfanu 'n tìnnira etati e è affidatu ê curi di Prussenu
d'Atarneu. A l'etati di diciassetti anni (ntô 367 a.C. 'n basi â cronoluggìa di
Diuggeni Laerziu, ntô 354 a.C. 'n basi â cronoluggìa cchiù "bascia") si
trasfirisci a Ateni, pi studiari 'n chidda ch'era una dî scoli cchiù
pristiggiusi dû sô tempu, l'Accadèmia funnata di Platoni. Ntô pirìudu di
pirmanenza nta l'Accadèmia, Aristòtili addiventa nu ducenti, teni dî cursi di
ritòrica e dialèttica e è prubbàbbili ca si didica videmma â stisura d'arcuni
òpiri.

Ntô 348/7, annu dâ morti di Platoni, ntô mumentu 'n cui lu filòsufu Spiusippu
veni disignatu a succèdiri ô mastru ntâ dirizzioni dâ scola, Aristòtili
abbannuna l'Accadèmia nzèmmula a Senucrati. Havi nizziu accussì lu pirìudu di li
viaggi: Aristòtili suggiorna prima a Atarneu, pressu lu tirannu Ermia, appoi a
Mitileni, nta l'isula di Lesbo; 'n stu pirìudu si didica â ricerca e forsi
macari ô nzignamentu (sècunnu Jaeger avissi funnatu a Assu, nzèmmula ê filòsufi
Senucrati, Erastu, Còriscu na sorta di succursali di l'Accadèmia).

Ntô 343 a.C., veni chiamatu a Pella la capitali dû regnu di Macidonia, pressu la
corti di Filippu, comu tuturi dû futuru reghi Lissandru. Ntô 335 a.C./334 a.C.
torna a Ateni, unni funna la sô scola, lu Liceu, â cui urganizzazzioni e
dirizzioni si va a didicari pi granni parti dû restu dâ sô vita. Â morti di
Lissandru Magnu (323 a.C.), un sintimentu antimacidoni si diffunni pi tutti li
citati dâ Grecia. Di stu sintimentu fa li spisi lu stissu Aristòtili, ca veni
rinviatu a judizziu cu l'accusa di mpiatati. Cûn cumpurtamentu diversu di chiddu
tinutu a sô tempu di Socrati, fuji d'Ateni, pi jiri a rifuggiàrisi a Caucidi,
nta l'Eubbea, unni mori ntô 322 a.C..

Siddu si cunfrunta la lista dî tìtuli prisenti 'n na quarsiasi edizzzioni
muderna di l' òpiri d'Aristòtili (tutti quanti ricunnucìbbili a l'edizzioni di
Bekker) chî catàlughi cchiù antichi a nostra dispusizzioni (chiddu prisenti ntê
Viti dî filòsufi di Diuggeni Laerziu e chiddu attribbuutu a Esichiu) s'adduna ca
la granni parti di l'òpiri canusciuti nta l'antichitati comu aristutèlichi jìu
pirduta. Senza trasiri ntô dibbattitu, anticu e cchiù ricenti, supra la
chistioni, si pò limitari a assiriri ca, già a partiri di li cummintatura
antichi, lu Corpus Aristotelicum era suddividutu 'n dui granni gruppi d'òpiri:
chiddi essutèrichi, suprattuttu diàlughi, distinati â pubbricazzioni (e, sècunnu
studiusi comu Jaeger, di ricunnuciri â fasi cchiù antica, essinziarmenti
platunizzanti, dû pinzeru aristutèlicu); chiddi esutèrichi, distinati â scola,
culligati dirittamenti a l'attivitati di nzignamentu d'Aristòtili ntô Liceu
(comu libbra di testu o forsi comu appunti a partiri dî quali Aristòtili tinìa
li propii lizzioni).

La storia di sti dui gruppi d'òpiri è singulari: ntê primi tri sèculi a.C,
mentri l'òpiri essutèrichi sunnu liggiuti e canusciuti, di chiddi esutèrichi nun
c'è praticamenti nudda trazza; sècunnu na tradizzioni c'uscilla tra la storia e
la liggenna, st'urtimi avissiru ristati ammucciati pi diversi sèculi: lu primu
succissuri d'Aristòtili â guida dû Liceu, Tiufrastu, â propia morti, avissi
nfatti lassatu 'n eriditati la biblioteca dâ scola (cuntinenti macari l'òpiri dû
Mastru) a Nileu di Scepsi, forsi p'assicurari a chisti la sô succissioni comu
capu dâ scola. Lu succissuri di Tiufrastu, tuttavia, fu Stratoni di Lampsacu e a
ddu puntu Nileu avissi lassatu lu Liceu, purtannu cu iddu la biblioteca. L'òpiri
d'Aristòtili avissiru dunca passati ntê manu di l'eredi di Nileu e, sècunnu la
tradizzioni, pûn certu pirìudu di tempu avissiru ristati ammucciati 'n na
cantina.

La tradizzioni riporta videmma c'â fini dû II sèculu a. C., un certu Apilliconi
di Teu avissi acquistatu l'òpiri e nn'avissiru tintatu na prima edizzioni.
Sapemu comegghiè ca nta l'86 a.C., ntô mumentu 'n cui Silla cunquista Ateni,
l'òpiri juncinu a Roma e, pi manu dû grammàticu Tirannioni, pàssanu ntê manu di
Andrònicu di Rodi a cui si dèvinu la sistimazzioni, l'urdinamentu e la prima
funnamintali edizzioni di l'òpiri esutèrichi d'Aristòtili (ntra lu sèculu I a.C.
e lu sèculu I d.C.). L'edizzioni d'Andrònicu e la sô diffusioni ditirmìnanu, dûn
latu, na rinascita di l'aristutilismu ntê primi sèculi d.C.; d'àutra parti,
graduarmenti, dunanu locu a l'obbliu di l'òpiri essutèrichi, ca vennu scurdati e
c'òi sunnu 'n larga parti pirduti.

Lu cèlibbri dittu d' Alfred North Whitehead, ca la storia dâ filusufìa è na
serii d'annutazzioni a l'òpira di Platoni, putissi èssiri videmma appricata a
l'òpira d'Aristòtili, cunziddirannu lu nùmmaru di cummintari antichi e muderni ê
sô òpiri.

La storia di l'òpiri d'Aristòtili dâ sô morti finu a lu primu sèculu a.C. è
arquantu scura. Liggenna voli ca la biblioteca pirsunali d'Aristòtili, nclusi li
sô manuscritti, fussi lassata ô sô succissuri, Tiufrastu, e ca fu ammucciata
p'evitari cunfisca o distruzzioni. Li manuscritti foru riscuperti ntô 70 a.C..
Fu Andrònicu di Rodi a ridiggiri e pubblicari l'òpiri. Comegghiè ntô pirìudu
ntirmediu li sô òpiri nun avissiru viramenti pututu èssiri scurdati, giacchî la
sô scola, lu Liceu, era sempri attivu.

La majuranza di l'òpiri d'Aristòtili jìu pirduta, arcuni finu di l'antichitati
stissa. P'asempiu Ciciruni eloggia l'eluquenza di li diàlughi d'Aristòtili, di
cui nuàutri nun avemu cchiù arcuna canuscenza.

Ntâ tarda antichitati Aristòtili quasi sparìu dû palcuscènicu. Filòsufi
cristiani, comu Tirtullianu cunziddiravanu la filusufìa greca comu na
tradizzioni pagana di evitari, supèrflua 'n vista dâ viritati rivilata dû
vancilu. Ntô quintu sèculu Sant'Austinu appricau filusufìa Platònica e
niuplatònica ntâ sô teoluggìa, ma nun si sirvìu d'Aristòtili. Â fini dû sèculu
Buezziu ntraprinnìu la traduzzioni di l'òpiri d'Aristòtili e àutri greci 'n
latinu, vistu ca lu nzignamentu dû grecu clàssicu stava diclinannu 'n uccidenti.
Li sô traduzzioni e cummintari pi sèculi foru l'ùnica fonti di canuscenza dâ
tradizzioni filusòfica greca. Ntô frattempu, l'ustilitati dâ cresia cristiana
versu pinzatura pagani pirsistìa.

Ô cuntrariu, l'òpiri d'Aristòtili èranu diffusi ntô mediu urienti durante li
califfati Umayyadi e Abbasidi, e lu filòsufu Islamicu Averrroe scrivìu estisi
cummintari a lu riguardu. Ntô sèculu XII ci fu na vera e propia rinascita
aristutèlica nta l'Europa cristiana. Gugghiermu di Moerbeke ntigrau fonti grechi
e àrabbi p'uttèniri na traduzzioni latina e Tomasi d'Aquinu fici usu dâ
filusufìa Aristutèlica ntâ sô teoluggìa e accussì Aristòtili nfruinzau
prufunnamenti lu sviluppu dâ filusufìa nta l'àutu e tardu mediuevu.

Nfatti di siquutu l'idìi d'Aristòtili addivintaru li dogmi dâ filusufìa
sculàstica. Foru appuntu sti dogmi a èssiri cunfutati di li filòsufi dû pirìudu
mudernu, quali Galileu Galilei e Cartesiu.

Li tiurìi Aristutèlichi supra lu tiatru, 'n particulari li cussidditti tri
unitati (di tempu, locu e azzioni), nfruinzaru autura di drammi pi sèculi.
Aristòtili urigginarmenti dichiarau di discriviri comu fussi di fattu lu tiatru
grecu, ma li sô palori foru cunziddirati comu priscrizzioni pûn bonu dramma.

Ntô dècimu sèculu, e nzinu ô dudicèsimu sèculu, diversi viaggiaturi àrabbi 'n
Sicilia scriveru chi ntâ muschèa principali di Palermu s'attruvava na cassa di
lignu suspinnuta tra lu pavimentu e lu tettu, e chi cuntinìa lu corpu di
Aristotili. Ibn Hawqal dici puru d'aviri vistu chê sò occhi sta cassa, oggettu
di vinirazziuni puru pî cristiani.



https://scn.wikipedia.org/wiki/Aluminiu

l'Aluminiu havi sìmmulu chìmicu Al, nùmmuru atòmicu 13 e massa atòmica
26.981538(2)

A 298 K (25 °C) l'aluminiu é nu mitallu sòlidu di culuri argintatu. Lu mitallu
havi tanti boni carattirìstichi: è liggeru, nun é vilinusu, nun é magnèticu e
nun fa spisiddi. L'aluminiu puru é moddu ma mmiscatu cu na nticchia di: ramu
(Cu), magnesiu (Mg), siliciu (Si) e àutri elementi, ammustra propriità ùtili
assai. L'alumimiu, in natura, é prisenti unnegghié supra la faccia di la terra
comu però bauxiti (minerali chi cunteni Al2O3.H2O ma macari Fe2O3 e SiO2). Pi
aviri lu mitallu si usa lu procedimentu Bayer.

Lu metudu Bayer cunsisti ntâ lu trattamentu di la bauxiti cu na soluziuni di
NaOH e furmazzìuni di NaAlO2 (aluminatu di sodiu) e Na4SiO4 (silicatu di sodiu).
Lu ferru precipita comu solidu. Si la soluziuni veni trattata cu la CO2, si cria
l'idrossidu di aluminiu [Al(OH)3] chi appressu, addiventa Al2O3(alumina).
L'ultimu passu é la trasfurmazziuni tramiti elettròlisi di l'alumina pura ntâ lu
mitallu veru e propriu.



https://scn.wikipedia.org/wiki/Acitu

L'acitu è un lìquitu àcitu (pH n gèniri ntrô 2 e 3) pruduciùtu pi mmenzu dâ
firmintazzioni di l’etanolu ca s’attruòva: ntô vinu, ntô sidru, ntâ birra, nta
àvutri bivanni firmintati e nta àvutri alimenta videmma, comu li ciriali, la
frutta e lu mìeli, e dunni veni trasfurmatu n àcitu acìticu. L’acìtu cumuni havi
na cuncintrazzioni tipica d’àcitu acìticu chi va dû 5% a l’8%. L’àcitu tartàricu
e l’àcitu cìtricu s’attruòvanu nna na cuncintrazzioni cchiù scarsa, ntê acìti
naturali, nzièmmula a àvutri tipa di àciti. Li vini nte vutti sunnu
particularmenti vurniràbbuli a l’attacchi dû battìriu acìticu “Acetobacter
suboxydans” siddu li vutti nun vennu chiujùti bona di tutti li latàti o siddu
arrìvanu a timpiraturi troppu jàvuti. L’acìtu ha statu usatu dî tempi di
l’antichitati e èni nu limìntu mpurtanti dâ cucina Europea, Asiàtica e di àvutri
cucini videmma. Veni usatu pi cunzari o sarvari l’alimenta e puru, comu
disinfittanti e strincenti. L’acìtu cria na riazzioni chimica quannu è mmiscatu
cû bicarbbunatu di sodiu.

La parola acìtu veni dâ parola latina acētum, ca havi a stissa ràrica
etimulòggica *ak-, "ièssiri punciusu", dû verbu acēre, “ngairìri”, e puru di
ācer, “aùzzu, àspru”, di acus, “vùgghia”, e di aciēs "filu dâ spada" (di cca
veni la parola acciàju). Sempri dû latinu (vīnum ācre , "vinu àgru") veni lu
termini francisi vinaigre. Dû Francisi anticu dirìvanu poi lu nglisi vinegar e
lu spagnolu vinagre.

L’acìtu ha statu fattu e ha statu usatu dî populi pi mighiaja di anni. Tracci
d’acitu hannu stati attruvati ntê urni di l’Eggittu ca arrisàlinu a circa o 3000
a.C. Sicunnu chiddu ca dici lu libbru L’erbi classichi di Shennong, “Shennong’s
herb Classic”, l’acìtu fu mmintatu n Cina duranti la Dinastia Xis, nnô 2000 a.C.
circa.

Ntâ Bìbbia, l’acìtu è ammuntuàtu comu cocchi cuosa ca bona assai assai nun è.
(Sarmi 69.21, Pruverbbi 25.20). Pirò Boaz pirmetti a Ruth “d'abbagnari lu so’
pezzu di pani ntô acìtu” (Ruth 2.14). Gesù appi uffrutu l'acitu mentri era nnâ
cruci (Mattiu 27:48; Marcu 15:36). Mmeci ntâ tradizzioni islàmica, l’acitu èni
unu dî quattro cunnimenta favuruti dû prufeta Maumettu, cô chiamò “biniritta
staciunatura”.

L’acitu di maltu veni pruduciùtu pi mmenzu dû maltu d’òriu ( Hordeum vulgare ),
faciènnu n modu ca l’àmitu ntô furmèntu addiventa zùccaru (maltòsiu). Dopu, dû
maltòsiu, veni arricavata na birra, ca li nglisa chiàmanu “ale”. È di sta birra
ca s’otteni l’acìtu ca poi veni fattu mmicchiari. Lu culuri tìpicu di stu tipu
di acitu èni marroni chiaru.

L’acitu di vinu veni arricavatu dû vinu biancu/jancu o dû vinu nìvuru/ nìuru e
èni lu tipu d’acitu cchiù cumunimenti usatu nnî Paìsi dû Meditirràniu e di l’
Europa Cintrali. Comu pû vinu, di stu tipu d’acitu, ci nn’è na filiràta. Li
cchiù mègghiu qualità di acitu di vinu, hannu maturatu ntô lignu pi un pirìudu
di circa 2 anni e prisièntanu un sapuri pastusu e maturu. L’acìtu di vinu tènni
a d’aviri na acitusità cchiù nica rispettu a l’acìtu di sidru. Ci sunnu qualità
di acitu di vinu cchiù cari ca sunnu fatti di singuli varietà di vinu, comu
Champagne, Sherry, o Pinot Grìggiu.

L’acitu di pumu, dittu puru acitu di sidru, veni arricavatu pi mmenzu dû sidru o
dû mustu dî puma e havi un culuri gialluòggnjulu. Spissu è vinnutu senza mancu
ièssiri firtratu né trattatu (pasturizzatu), e câ matri dâ acitu prisenti
nzùmma, comu un pruduttu naturali. L’acitu di sidru è accanusciutu assai pi na
manu, pî soi prisunti binifìci ca duna â saluti, e pi l’avutra manu pi soi
prupità di biddizza. Duvutu â sua acitusità, l’acitu dî puma pò ièssiri pi
daveru currusivu e addirittura putìssi abbruciari la gula. Pirciò siddu veni
pigghiatu a siccu, pò èssiri dilujùtu (es. cû sucu dâ frutta o cu l’acqua) prima
di vivirisìllu. A li vuòti mmeci, pi adduciallu, si cci junci lu zùccaru o lu
mìeli. Piró veni scunsigghjatu assai l’abbusu.

L’aciti dâ frutta s’arricàvanu dî vini dâ frutta e, n gèniri, nun si cci nni
jùncinu avutri alimenta. Li cchiù cumuni alimenta nclusi ntô acitu dâ frutta
sunnu: pumu, rìbbas, amarèddu russu o “cèusa russa”, cutugnu e pumadamuri o
“pumarùoru”. Na cosa tìpica di sta muzzina d’acitu èni ca li pizzuddìcchia dâ
frutta uricinali arrestanu nnô pruduttu finali. Li partiti cchiù granni di acìti
di frutta vennu pruduciùti n Europa, dunni c’è na vuccirìa d’acìti “un mircatu
d’acìti” ca sta ngranniennu. Sti partiti d’acìti hannu un ghjàvutu costu picchí
sunnu fatti sulu cu spicìfichi muzzina di frutta. Certi muzzina pirò sunnu
pruduciùti videmma nta l’Asia. Accussì, L’acitu di cachì o pira di Diu, chiamatu
gam sikcho (감식초), èni famusu ntâ Korea dû Sud. L’acitu dâ Dattula Cinisi ditta
puru Nzìnzula (Ziziphus zizyphus), n talianu Giuggiolo, e (chiamatu n Cinisi 枣醋
o puru 红枣醋 ), èni nzèmmula a l’acitu arricavatu dû “Lycium barbarum” (ca è
chiamatu n Cinisi 枸杞醋), pruduciùtu n Cina. L’Umezu (梅酢 spissu traduciutu comu
“acìtu di umibbòsci” o “acitu ume”), èni un lìquitu salmastru arricavatu dû
umibbòsci, “umeboshi” e èni fattu n Giappuni, ma tecnicamenti nun è un veru
acìtu.

L’acitu dû Risu è accanusciutu assai nne cucini di l’Asia dû est e dû ovest
videmma. Ci nnè di tri muzzini: “biancu” ( giallu pagghiarinu), russu e nìvuru.
Li Giappunisa prifirìscinu chiddu biancu pâ priparazzioni dû risu cû sùscju
(sushi) e pi cunnimentu pa n zalata. Stu tipu d’acitu è culuratu dû risu russu
firmintatu. L’acitu di risu nìvuru (fattu cû risu glutinùsu nìvuru) èni
accanusciutu cchiù assai nna Cina e èni puru anchiamènti usatu ntî avutri Paìsi
di l’Esti.

L’acìtu di coccu veni arricavatu dâ firmintazzioni di l’acqua dû coccu. Veni
usatu ntinzzivamenti ntâ cucina di l’Asia du sud.( Speci nta chidda Filippina,
ca èni la cchiù granni prudduttura, dunni veni chiamatu suka ng niyog ) e
videmma, nna quarchi cucina Nniàna. S’ammustra comu un lìquitu biancu nturpidàtu
e havi un sapuri particularmenti forti e àiru e antìcchia, sapi a usu di
lièvitu.

L’acitu dâ parma è uttinutu pi mmenzu dâ firmintazzioni dâ linfa ca s’attrova
nnê giumma dî ciura dâ Parma Nipa. Ntê Filippini è usatu nnô spissu e èni ddà
dunni, sta muzzina di acìtu, veni pruduciùtu e dunni veni chiamatu sukang
paombong.

L’acitu di canna, è fattu cû sucu dâ canna dû zuccaru. È assai accanusciutu ntê
Filippini, speci, nnâ riggioni du Llocos nnê Filippini du Nord (unni veni
chiamatu uka ng iloko), ma sparti è pruduciutu n Francia e ntê Stati Unciuti da
Mirica. Pi quantu arrigurada ô culuri, si va dû giallu scuru ô marruni duratu,
mmeci lu sapuri è pastusu, nna cocchi cuòsa, similanti a l’acitu dû risu,
sippuru cchiù “friscu”. Cuntrariusamenti ê spittativi, vistu ca nun cunteni
risìdui di zùccaru, nun è cchiù zuccaratu di l'avutri muzzina di acitu. Ntê
Filippini è nnu spissu tichittatu comu suka ng maasim, puru si chistu èni un
termini genèricu pi diri “acìtu àiru”.

L’acitu fattu câ pàssula, chiamatu khal 'anab (خل عنب) n àrabbu (littiralmenti
“cocciu d’acìtu”), veni usatu ntê cucini dû Orienti Mizzanu e ddà veni
pruduciùtu. L’acitu di pàssula è nturpidàtu e di culuri marroni picca picca
scuru e havi un sapuri dilicatu.

Èni l’acitu fattu chî dàttuli e macari un pruduttu tradizziunali di l’Orienti
Mizzanu è.

L’acitu fattu pi mmenzu dâ birra veni pruduciutu nnô Rignu Unciutu, Girmania,
Austria e Paisi Vasci, sippuru lu sou sapuri addipenni di na particulari muzzina
di birra cu cui veni faciutu. Ntô spissuliddu si dici ca havi nu sapuri di
Maltu. Chiddu pruduciutu n Bavarìa è di culuri d’oru chiaru e c'un sapuri forti,
ma picca curpusu.

L’acitu fattu di mìeli è raru, pirò aciti di mìeli, ca s'attruòvanu nnô
cummèrciu, sunnu pruduciùti nna Tàlia e n Frància.

L’acitu nìvuru Cinisi èni un pruduttu mmicchiatu, arricavatu: dû risu, dû
furmèntu, dû mìgghiu, dû sorghum, o di na cumminazzioni di chisti. Havi un
culuri a usu ncchjòstru nìvuru e un sapuri di maltu curpusu. Nun c’è na ricetta
stabbilùta, e, a fatta li cunti (quinni), certi acìti cinisa nìvuri putìssiru
benìssimu aviri junciuti: zùccaru, arumi o culuri di carameddu. La cchiù famusa
muzzina èni L’acìtu Zhenjang (鎮江香醋), uricinàriu di la cittadi di Zhenjang, nnâ
costa ovest dâ provincia dû Jiangsu. Ntâ Cina è pruduciutu videmma nnâ Tianjin e
nnâ Hong Kong.

Na muzzina anticchedda cchiù liggera di acitu nìvuru, a basi di risu, èni
pruduciùtu puru n Giappuni dunni veni chiamatu kurozu. Dû 2004 ha statu
cummircializzatu comu bivanna salutàri e li soi fabbricanti sustennu ca havi na
jàvuta cuncintrazzioni di amminuàciti.

L’acitu zuccaratu èni d’urìcini Cantunisi e beni fattu cû vinu dû risu, chî
suchi dâ frutta e chî ervi nclusi lu ginger, li chiova di garòfalu e avutri
arumi. L’acitu spizziatu dê Filippini (tichittatu comu spizziatu ô sukang
maasim), èni arumatizzatu cû peperoncinu, câ cipudda, e cu l’àgghia.

N Giappuni,c’èni na partita di acitu, videmma mmicchiatu, ca veni fattu chî
Làgrimi di Jobbi “Coix lacryma-jobi”, na chiànta trupicali jàvuta da muzzina dî
“Poaceae” o “Gramìnie”. Comu sapuri, st’acitu, èni similari a l’acitu di risu.

L’acitu di Kombucha, o “Cummùcia”, veni fattu pi mmenzu dâ Kombucha, na curtùra
simmiòtica di lèviti e battìri. Li battìri prudùcinu na partita di limènti
nutritiva cumpressi e ghìnchinu l’acìtu, di battìri ca certuni crìrinu salutari
pê cannarozza, puru siddu nun esìstinu studi scintìfichi ca nni dùnanu la
cunfirma. L’acitu di Cummùcia veni usatu prìmasi, pi fari l’aireddu o vinaireddu
“vinaigrette” e veni arumatizzatu ghjuncènnucci: amareddi russi, amareddi,
amenta o murtidda, ô inìzziu dâ firmintazzioni.

L’acitu è cumunimenti usatu nnâ priparazzioni dû manciari, speci ntê prucessi dâ
salamòria, pi l’aireddi o vinaireddi “vinaigrette”, e pi àvutri nzalati videmma.
Èni unu dî ngridienta di sarsi comu la Mustarda, lu Chèciap “Ketchup” e la
Majunìsa. L’acìtu è alivuòti usatu pâ priparazzioni dû “ciàttini”, un tipu di
sarsa Nniàna a l’àira e duci. Sta parola veni dâ lingua Nniàna Hindi unni è
dittu chatni, mmeci li nglisa lu chiamanu chutney. L’acitu, a fatta li cunti, è
nnô spissu usatu comu cunnimentu, e puru lu manciari marinatu pirrisìa, èni
spissu fattu cu l’acitu.

Nu stùdiu spirimintali dû 2006 cuncluìu ca nu ruppu di surci nutricati cu
l’àcitu acìticu, (lu principali cumpunenti di l’acitu) tra li vari binifici appi
chiddu d’avìri valura sustanzialmenti vàsci di curistiloru e di
triacilgliciloru. Li surci nutricati cu l’acitu o cu l’àcitu acìticu hannu na
prissioni sanguigna cchiù vàscia, rispettu â normalitati,ma veru è ca st’effetti
nun hannu statu tistati nna l’essiri umani. Mmeci, na riduzzioni dû rischiu dî
malattii cardiachi ischèmichi fatali, ha statu ussirvatu nt’un ruppu di
cristiani ca participaru a nu spirimentu unni si cci addumannava di manciari,
ntô spissuliddu, acìtu e cunnimenti pa nzalata.

L’acitu ha statu usatu pi cummàttiri li nfizziona, già dî tempi di Hippocrates,
ca vissi ntrô 4460-377 a.C.,e cô scriveva ê genti pi curàrisi la tussi
pirsistenti. Accusì, comu risurtatu, l’acitu veni tradizzionalmenti arritinutu
ficaci contro li nfizziona. Ma, mentri l’acitu pò ièssiri un effettìvu aggenti
di pulizzia antibbattìricu pê superfici duri, comu li maruna dû bagnu e via
riscurriennu…, li studi addimustranu ca l’acìtu , sia siddu veni pigghiatu o
appricàtu lucalmenti, nun è ficaci contro li nfizziona, li pirocchi o li funci.

Li arricercatura o “arrisceratura” dû Dipartimentu Biutecnològgicu dû Manciari,
“Istituto de la Grasa (CSIC )” n Sivìghia, n Spagna, cunnucieru ricerchi n capu
a l’attività antimicrubbiàli di diversi prudutta. L’acitu e videmma li vini
bianchi e russi èranu tra li prudutta tistati. (Accura: l’obbiettivu dâ ricerca
era l’ògghiu dâ aliva, ma cunfirmò avutri ricerchi rilativi a l’acitu e a li
vina russi e bianchi). Pi sti studi vènniru usati na partita di micrurganìsmi:
lu S. aureus, lu L. monocytogenes, lu S. Enteritidis, lu E.coli 0157:H7, lu
S.sonnei e la Yersinia sp.. Tra li limenti di prova arrisurtò ca, l’acitu (cû 5%
di àcitu acìticu) prisintò la cchiù forti attività battiricìta contru a tutti li
cippa tistati, e stu cumpurtamèntu ha statu fattu addipiènniri dû jàvutu
cuntinutu di àcito acìticu di l’acìtu. Li arricercatura s’addunaru ca lu sou
stùdiu havia cunfirmatu li risultati pricirenti. Tutti dui, li vini russi e
chiddi bianchi, prisintaru n'attività battiricìta, speci contro la Sarmunedda
Enteritidis e la Yersinia sp.. Mmeci lu S. aureus e lu L. monocytogenes ,
arrisurtaru menu sinsìbbuli ê vini.

Appricari l’acitu n capu a li muzzicuna di midusa cumuni, disattiva lu
nermatucìsti, pirò è sempri mègghju, mèttiri la zona curputa sutta a l’acqua
càvura. È un trattamentu cchiù ficaci, picchí lu vilenu èni disattivatu dô
caluri. Stu sicunnu mèddutu arrichièdi na mmirsiòni, dâ zùona ntirissata nna
l’acqua a 45 ° C (113 ° F) pi armenu quattru minuta, pi alliviari lu duluri.
Menu di quantu ci vulissi siddu si usassi l’acìtu. Ma l’acitu nun avissi a
ièssiri usatu pî muzzicuna dâ Fisalia “Physalia physalishys”, na midusa
d’urìcini Purtughisi picchí, lu vilenu èni diffirenti di midusa n midusa e
l’acitu pò puru causari nermatocìsti, aumintannu accussì lu duluri. Quinni, si
prifirisci usallu cchiù assai comu deodoranti naturali, ca comu rimediu pî
muzzicuna dî midusi.

Hannu statu signalati, lisiòna dê cannarozza duvuti a l’usu massìcciu dî
pastigghi di acìtu di puma. Li ricavati di l'acìtu, ca sunnu vinnuti pi raciùna
mèdichi, nun sunnu rigulamintati e mancu appajati nna l’usu e, a fatta li cunti,
sti prudotta, l'unu cu l'àvutru, càncianu assai n rilazzioni ô pH e a àvutri
fattura. A luòngu ìri, la ngistioni pisanti d’acìtu pò causari videmma
Ipuputassiimia, Hypirreninimia, e l'ostiupurusi.

L’ ancidda d’acitu (Turbatrix aceti), na speci di vermi dâ muzzina dê nematuda
(dû grecu: nema = filo; eidos = furma), dittu puru vermi cilinricu, si pò
furmari nnô acìtu c’un si teni ntuppatu. Chisti si nutrìcanu di matri dâ acitu e
c’è di diri ca stu fattu pò ammàttiri n modu naturali duranti la firmintazzioni
dâ acitu. Chistu è lu mutivu pi cui li brunnìi di l’aciti sunnu ntappati buòna.
Un zaccu di fabbricanti fìrtranu e travàgghianu (pasturizzanu) lu sou pruduttu
prima di ntappallu, pi iliminari ogni pussìbbuli arterazzioni dû pruduttu
finali. Pirò, puru siddu pi sbagliu unu sî mancia, nun ti succeri nenti.

Mmiscannu acìtu, sucu di frutta, e na sbrìzzia di ditirsivu s’otteni na tràppula
bùona pi catturari li muschi cumuni dâ frutta, lu Drosophila melanogaster. Iddi
sunnu attrajuti dû ciàvuru punciùsu di sta sustanza, e quannu iddi vanno pi
bìviri, scuòppanu a mmuoddu picchí lu ditirggenti rumpi la tinzzioni di la
supirfici.



https://scn.wikipedia.org/wiki/AIDS

L' AIDS, chi significa sindrumi di immunuddeficienza acquisita è na maladdìa chi
si diffunnìu ntô munnu a partiri di l'anni '80. Si trasmetti attraversu lu sangu
e lu sperma. Li causi sociali chi annu favurutu la diffusioni sunnu lu scanciu
di siringhi usati ntê sieripositivi e li rapporti sessuali nun protetti. Li
raccumannazzioni chi oi sunnu quasi unanimamenti applicati armenu ntê paisi
uccidintali sunnu l'usu di siringhi monuusu pi li dipinnenzi di droga, e dû
prisirvativu pi li rapporti sessuali.

S'avissi pirò tèniri prisenti ca macàri si s'autilizza lu prisirvativu a
sicurezza ca a maladìa nun si trasmètti nun è tutali (100% sicuru). Nta li
spirimenta ri labboratoriu "in vitro" a purositàti ri lu prisirvativu parissi
addimustrari ca èni praticamenti 'mpussibbili n'infizzioni ma nta li statistichi
"in vivo" fuorru addimustrati ipisoti ri trasmissioni. Ppi jautri 'nformazzioni
a riguardu ppi piaciri taliàtivi a sizzioni "Lijami di fora"

Li scienziati cercanu di truvari na cura difinitiva, ma ancora oi chista nun
esisti. Esistunu sulu na triterapia, chi pirmetti lu bloccu dâ maladdìa senza
guarìlla.

^ Crosby, R; Bounse, S (2012 Mar). "Condom effectiveness: where are we now?".
Sexual health 9 (1): 10–7.:10.1071/SH11036. PMID 22348628. ^ "Condom Facts and
Figures". WHO. August 2003



https://scn.wikipedia.org/wiki/Verru

Lu verru , videmma canusciutu comu porcu o majali è n'armalu dumèsticu dâ
famigghia di Suidi; la fìmmina veni chiamata o porca o troja ma macari scrofa;
purcidduzzu, purceddu e macari canzirru quannu è nicu. È unu di l'armali cchiù
utili e usati di l'omu nzinu dî tèmpura cchiù antichi. Famusu è lu dittu "dû
porcu nun si jetta nenti" propia pi nnicari tuttu chiddu ca di st'armali si usa:
dî nziti â carni.

L'addivata dû porcu è na cosa antica. Li primi tracci l'avemu ntâ Spagna dû
40.000 a.C. ma si penza ca l'addumisticata cci fu ntâ Cina circa 7.000 anni
arreti.

Nun tutti li curturi hannu nta lu porcu nu menzu assai utili pi campari, anzi,
ntâ certi curturi (comu p'asempiu chidda maumittana e chidda abbraica) la carni
di st'armali vietata è di li pricetti riliggiusi.

Lu majali nun havi nu stili di vita strittu strittu a chiddu di l'omu, ntô senzu
ca si veni fattu nsarvaggiri n'àutra vota, nun havi prubbremi mi si riadatta. Li
diffirenzi ntra lu porcu dumesticu e chiddu sarvaggiu sunnu nichitti, accussì
comu cu lu cignali, c'appoi lu stissu armali è, nfatti si ponnu accoppiari.



https://scn.wikipedia.org/wiki/Tanzania

La Tanzania è nu statu africanu dâ parti urientali dû cuntinenti. S'affaccia nti
l'Ocèanu indianu. La capitali è Dodoma. Compostu de na parti continentali ca
rappresentadi u 98% du territoriu, confinanti cu Kenya, Uganna, Ruanna, Burunni,
Ripubblica Dimocratica du Concu, Zambia, Malaui, Mozambicu e bagnata di l'Oceanu
Indianu.

U territoriu è compresu nta zonona da frattura da Rift Valley, tra e dua fosse
ca ha compongono e l'Oceanu Indianu, nti la quali ce sunu Zanzibar e Pemba.

Aru centru s'estennadi nu vasto altopianu avutu supra i 1000 m., riazatu alli
bordi lungu e dua frattura (ccà su avute 2000 m.) e nterrotta a N da depressione
du Lacu Vittoria, mentri a S se azadi nti monti Kipengere (2961 m.). cu tutti i
movimenti vulcanici, nta l'anni si su criati riliavi avuti assai, cu u
Kilimangiaru (5895 m. u chiù avutu i l'Africa) a NO.

A pupulazzioni secunnu na stima du 2006 arrivave alli 38.180.000 abbitanti, a
maggiorparte africani, pua ci su li minoranze de pakistani e de arabi originari
e Zanzibar. L'africani su na 120 di gruppi minori, ta i quali ci sunu i sukuma e
li nyamwenzi. A speranza de vita arrive a 40 anni, l'analfabetismo allu 32%. A
condizione sociosanitaria è alli margini de l'insufficienza totale. Dar es
Salaam è lu centro chiù popolatu du continenti, pua ci sunu Zanzibar e Tanga. Li
riliggioni dominanti su u Cristianesimu e l'Islam. I lingue ufficiali sunu u
swahili e l'ingrisi.

De antichissima origine, cca su stati trovati i primi esemplari de ummini
primitivi, ma i primi abbitanti eranu tipo i boscimani, eranu
cacciaturi-raccoglituri, i bantu assimilarunu cu iddi. Doppu arrivarono mercanti
persiani, arabi e indiani e si mischaruno culli africani criandu i Swahili,
criandu na fiorente economia agricola e culturale. I primi europei ca arrivarono
furono i portoghesi, pua doppu arrivarno belgisi, tedeschi e ingresi. Allu
congresso de Berlinu u terrirorio diventò tedesco, ma pe 20 anni. Quannu a
Germania perdette a guerra, u territorio venne cedutu allu Regnu Unitu. Doppu
tanti anni di lotte ottenne l'indipendenza a Parti continentali (u Tanganica) e
suttu a guida de Julius Nyerere dapprima cu ministru, pua cu presidente. Ntò
1964 pe la precisione u 25 di aprili grazie puru a Nyerere u Tanganica se unisce
cu Zanzibar. u TANU e l'ASP se uniscianu intra nu partitu sulu (u CCM) de
formazione socialista. A Tanzania è considerata a Svizzera de l'Africa
orientale, pe la sua politica tranquilla, eccetto pe li attentati a Dar es Salam
u 1998 ad opera de Al Quaeda. U CCM ha smesso de essere nu partito unico intra u
paese, ma tene sempri na parti fondamentali. Ntò 2005 è statu elettu cu
presidente Kikwete (mussulmano), economista.



https://scn.wikipedia.org/wiki/Sicilia_(periodu_grecu)

L' èbbica greca n Sicilia è para cû pirìudu dâ Grecia clàssica e va di la
spirduta di l'uttavu sèculu a.C., câ funnazzioni dî primi culonî, ô spèrdiri dû
terzu sèculu a.C. e la cunquista rumana di Sarausa.

Secunnu Tucìdidi, li Calcidisi, cu a capu Teocli, fôru li primi greci ca vìnniru
‘n Sicilia e frabbricaru la prima culonia greca chiamata Naxos, versu lu 735
a.C. Picca tempu doppu vìnniru li Corinzi e frabbricaru Sarausa vicinu li terri
margigni di Siraca. Un pòpulu vinutu di Creta frabbricau Gela e doppu, versu lu
580 a.C, Girgenti, chi lu pueta Pindaru chiamau “la cchiù bedda cità di li
murtali”. Zancle canciau nomu e addivintau Missina nta lu 491 a.C., picchì fu
accupata di un pòpulu scappatu di priggiunìa chi avìa origginatu a Messena nta
la Grecia.

Li Sìculi c’abbitàvanu la zona orientali di la Sicilia, si ribbillaru a
st’accupazzioni di genti strania, ma fôru supraffatti di li greci c’avianu cchiù
armi e cchiù canuscenza di l’arti di la guerra. La Sicilia avìa vistu cchiù di
na migrazzioni, ma nudda nzinu a ora avìa statu ostili a l’abbitanti. Li Finici
avianu vinutu senza ncuitari a nuddu, sulu mittennu cocchi basi cummirciali pi
travagghiari cu li nazzioni di lu Mari Meditirraniu e puru cu l’abbitanti di
l’ìsula. Ma mentri li Finici avianu fini cummirciali senza pinzari a
culunizzazzioni, li Greci, mmeci vìnniru cu àutri pinzati. Iddi fìciru na
mmigrazzioni nta la Sicilia, traseru, assicutaru l’abbitanti liggìttimi di la
zona orientali e s’impusissaru di la terra cu l’idìa di curtivalla e fàrisi na
casa e na patria. Iddi èranu cchiù ntirissati a l’ìsula pi lu benèssiri
pirsunali e la libbirtà pulìtica e ecunòmica. Li Greci èranu na genti pòvira e
vinianu pi fàrisi na vita megghiu ca nun si putianu fari ntê so nazzioni a causa
di la curruzzioni pulìtica, li tassi esaggirati e la tirannìa di li cuvirnanti,
chi ntaccàvanu assai nta la libbirtà di li pòpuli.

Prestu si fìciru cità-statu putenti, e accuminzaru a luttari l’una contru
l’àutra pi suttamèttirisi l’una cu l’àutra e addivintari ognuna cchiù putenti di
l'àutra. A causa di chistu nascìu la ligislazzioni p’addifènniri li pòviri
contra li putenti, e li provi li truvamu prima nta li rivuluzzioni civili e poi
nta li liggi di Caronda, chi misi liggi contra li disirtura e li tistimoni fàusi
e si ntirissau assai di lu benèssiri di li picciriddi, spiciarmenti di l’òrfani.
Iddu fu lu primu nta la storia ca ubblicau lu statu a pagari la scola pi li
picciriddi pòviri.

Assai capi di statu greci, ca ora âmu a chiamari “sicilioti” (accussì fôru
chiamati li greci di Sicilia doppu ca s’affirmaru nta l’ìsula), fôru tiranni
tinti contra lu pòpulu, ma nun fôru tutti. Sparti a chiddi ca luttaru pi la
dimocrazzìa, cci fôru chiddi ca luttaru pi tèniri la nnipinnenza di l’ìsula.
Giluni di Siracusa e Teroni di Agrigentu sarvaru la civilizzazzioni occidintali
contra li cartagginisi nta lu 480 a.C. a Imera, e nta lu trattatu di paci cci
mpuneru di nun sacrificari cchiù li primi nati màsculi a li dei, quannu
arrivàvanu a deci anni, mentri Geroni, puru di Siracusa firmò l’espanzioni di
l’etruschi a Cuma.

Cu tuttu chistu, parò, li Sìculi illenizzati capiati di Ducezziu si ribbiddaru a
li greci e li luttaru cu successu nzinu a lu 446 a.C. Doppu di quannu li Greci
vinceru e mannaru a Duceziu n esiliu a Curintu.

Li Sicilioti fòru lu arrisurtatu di n'ammiscata di li pòpuli autòctuni dâ
Sicilia cu chiddi di koinè greca (macari iddi nun jeranu un sulu pòpulu, nti la
manera chiù stritta), n particulari cu li Siculi, purtannu li sicilioti stissi a
ddifinirisi "Nè Dori, nè Ioni, ma Siculi" quannu la Sicilia fu ammaduta di
l'atinisi (ca foru appoi jittati fora) (cù cchiù pricisiuni ô Cungrissu di Gela
pi vuci di Ermocrati).

Duranti la Guerra di lu Peloponnesu, Ateni attaccau la Sicilia ma si pigghiau na
bona scunfitta e la sò flotta vinni tutta pigghiata di li greci sicilioti nta lu
415 a.C. e Nicia, lu sò ammiragghiu, s’ammazzau nta la priggiuni.

Tra li greci sicilioti ci fôru òmini di valuri e di granni ncegnu. Archimedi di
Siracusa lassau signali ca nun si ponnu cancillari mancu cu lu tempu. Li sò
princìpî di fìsica sunnu usati ancora oi. Lu filòsufu e matimàticu Empedocli di
Agrigentu, ca si dici ca la sò curiusità pi lu sapiri lu fici cadiri dintra
l’Etna unni iddu avìa jutu pi vidiri chi succideva dintra la vucca di lu
vurcanu. Lu pueta e filòsofu Archistratu ca fu l’auturi di lu primu trattatu di
cucinari, “Lu bonu gustu” . Pindaru e tanti àutri chi nasceru tutti ntâ Sicilia
e Stesicoru ca fu unu di li cchiù bravi pueti Sicilioti e fu pigghiatu a mudellu
puru di lu pueta latinu Virgiliu, e Timeu di Taurmina unu di li stòrici cchiù
granni di la Sicilia e tanti, tanti àutri.

Autri forti mprisi fìciru li sicilioti, comu Dionisiu I chi scunfissi li
Cartagginisi e addivintau lu patruni di lu Miditirraniu custruennu culonî puru
nta la Magna Grecia. Li sicilioti, brillaru nta la Sicilia comu na luci nta la
notti, sia pi cultura, pi pulìtica e pi ligislazzioni e addivintaru la putenza
cchiù forti di lu Miditirraniu. Cu tuttu ciò nun àppiru lu cuncettu di
statu-nazzioni. Emigraru in Sicilia ‘n cerca di na terra megghiu e cchiù amica e
quannu cuminciaru a ciuriri, si organizzaru a cità-statu e cuminciaru a fàrisi
guerra l’unu contra l’àutru, ignurannu li Sìculi, li Sicani, l‘Elimi e puru li
Finici. Pinzaru di na manera egoìstica e nun tintaru mai di riuniri la Sicilia
sutta un sulu cuvernu cu na sula lingua.

Finu ca ‘n Sicilia c’èranu li Sìculi, li Sicani. li Finici e l’Elimi, chistu nun
si putìa fari, picchì nta un certu senzu , nun si trattava di un pòpulu sulu ma
di gruppi di pòpuli c'un nùmmaru limitatu di genti di diversu modu di pinzari e
di diversi lingui. Li greci c’avianu espirenzia di pulìtica, di civilizzazzioni,
di custumi suciali ecc., èranu un pòpulu ùnicu, ma iddi nun fìciru àutru chi
cupiari li cuverni d’unni vinianu e accussì nascìu n’àutru sistema pulìticu comu
nta la Grecia. Cu lu tempu iddi si fìciru accussì ricchi, ca campàvanu cu tantu
lussu comu si ddu jornu fussi l’ùrtimu jornu pi iddi. Nzumma la curruzzioni
civili, pulìtica e murali fu accussì forti, ca a causa puru di nun aviri pinzatu
di fari di la Sicilia nu statu ùnicu, doppu la ribbellioni di li Sìculi,
accuminciata ntô 466 a.C., e finuta cu la scunfitta di Duceziu nta lu 446,
l’egimunìa greca cuminciò a dari li primi signali di la sò morti.

La dibbulizza pulìtica e cuvirnativa a cui s’arridduceru, purtau li Mamirtini a
accupari Missina e chista fu la fini di la putenza Grecu-siciliota. Chista fu la
scusa chi purtau li Rumani in Sicilia.



https://scn.wikipedia.org/wiki/Schiavismu

Lu schiavismu è ddu sistema suciali e ecunòmicu funnatu ‘n bona parti supra la
schiavituti. La schiavituti era, sturicamenti, la cunnizzioni pi cui nu ndividuu
pirdìa tutti li dritti di pirsuna lìbbira e addivintava prupitati di n’àutru
ndividuu (schiavu). Lu prupitariu di nu schiavu avìa drittu di vita e di morti
supra d’iddu e supra la sô famigghia, e avìa drittu a sfruttàrinni lu travagghiu
senza fòrniri nuddu cumpenzu p’iddu; spissu lu costu pû travagghiu dî schiavi
era limitatu ô nicissariu pi la sô supravivenza. Nu schiavu putìa nàsciri ‘n sta
cunnizzioni, siddu figghiu di schiavi, oppuru putìa pèrdiri la libbirtati ‘n
ditirminati situazzioni, li cchiù cumuni dî quali èranu la cattura ‘n guerra o
la schiavituti pi dèbbiti, pi cui nu dibbituri, siddu nun era ‘n gradu di
rimmurzari lu propiu cridituri, addivintava iddu stissu na sô prupitati.

La schiavituti era anchiamenti praticata e accittata ntâ granni parti dî
civirtati antichi, e era riulata dî liggi e dî cunzuitùtini comu ogni àutra
pràtica ecunòmica. Tra l’antichi civirtati, chidda Rumana rapprisintau lu
culmini dî sucitati schiavìstichi, ntê quali lu travagghiu dî schiavi
rapprisintava na cumpunenti essinziali di l'ecunomìa: unu dî cchiù mpurtanti
frutti dî guerri di cunquista, pî Rumani, era l'acquisizzioni di novi schiavi.
Videmma l'antica Grecia basava granni parti dâ sô econumìa supra li schiavi,
tantu è veru c’a Ateni pi longhi pirìudi cci foru cchiù schiavi ca òmini
lìbbiri. È mpurtanti nutari ca tannu la schiavituti nun avìa nuddu ligami cu
cuncizzioni razzisti, e nfatti la maiuri parti dî schiavi èranu d’urìggini
europea.

La schiavituti rapprisintau n’elimentu funnamintali macari duranti lu pirìudu dû
culunialismu europeu, duranti lu quali li schiavi vinìanu catturati dirittamenti
o accattati dî pupulazzioni lucali suprattuttu ‘n Àfrica, p’èssiri traspurtati
ntê culonii pi travagghiari, sulitamenti ntê Mèrichi.

Òi la schiavituti è na cunnizzioni furmarmenti nun ligali ‘n quasi tuttu lu
munnu, videmma ‘n siquutu a l'aduzzioni pressi li Nazzioni Uniti dâ
Dichiarazzioni univirsali dî dritti di l'omu. Lu muvimentu pi l'abbulizzioni
(abbulizziunismu) pirdìu corpu suprattuttu ‘n siquutu a li canciamenti culturali
purtati di l'illuminismu.



https://scn.wikipedia.org/wiki/Risoluzzioni_di_li_sciarri

Sta pulitica di cumpurtamentu discrivi chie ca unu avissi a fari quannu na
discussioni cu n'autru editori accumenza a cauriàrisi. Viriti macari a linia
guida Wikiquette

Fucalizzativi supra lu cuntinutu, e non supra l'autru edituri. Wikipedia fu
criatu e custruiutu supra lu principiu di arrapprisintari unicamenti Punti di
Vista Niutrali possibbirmenti senza priggiudizzia (NPOV) ca nta lingua angrisi
eni l'acronimu ppi "Neutral Point of View". Quannu truvati nu passaggiu nta
n'articulu ca parissi cu nu prigiudizziu o eni inaccuratu, migliuratilu, si
putiti. Si chissu nun eni pussibbili, e nun siti cumpritamenti d'accordu cu lu
puntu di vista ispressu nta l'articulu, ) pinzati dui voti prima di scancillarlu
simpricimenti. Inveci, circati di bilanciarlu cu a vostra parti di la storia. Pi
piaciri assicurativi ca va firati di truvari surgenti affidabbili. Testu sinza
rifirenza putissi essiri signalatu o cancillatu. (Viri macari Virificabbilità).

Spiegati sempri li vostri canciamenti, spiciarmenti quannu vuliti ca autri
pirsuni su d'accurdu cu viautri. Si biautri siti capaci di dicirilu nta na riga
fatilu (); pi spiegazzioni chiu longhi, utilizzati a paggina di discussioni e
aggiungiti "viri discussioni" a lu testu su ccui stapieutu editannu.

Scriviti sicunnu li linii guida di l'articulu pirfettu "Wikipedia:L'articulu
pirfettu" e sicuennu a pulitica di NPOV chissu vi po aiutari a scriviri nta
manera "difinziva", limitannu li priggiudizzia nta a vostra scrittura.

Template:Policy shortcut Most situations are not urgent. Please give both you
and the other party some time. Often it helps to just take a deep breath and
sleep over it. Don't worry! You always can fix the problem later. (You can go
back to the page history of an article at any time, to find the version of the
article that you last worked on, and compare that to the current version to see
whether there are still things that you'd like put in or taken out.)

Take a long term view. In due course you will probably be able to return and
carry on editing it, when the previous problems no longer exist and the editor
you were in dispute with might themselves move on. In the meantime the disputed
article will evolve, other editors may become interested and they will have
different perspectives if the issue comes up again.

This is particularly helpful when disputing with new users as it gives them a
chance to familiarize themselves with Wikipedia's policy and culture. Focus your
contributions on another article where you can make constructive progress.

Template:See Template:Policy shortcutDiscuss the issue on a talk page. Never
carry on a dispute on the article page itself. Either contact the other party on
that user's talk page, or use the talk page associated with the article in
question. (You may even post the proposed content on the talk page.)

When discussing an issue, remember to stay cool. If you encounter rude or
inappropriate behavior, resist the temptation to respond unkindly, and do not
make personal attacks. Take the other person's perspective into account and try
to reach a compromise. Assume that the other person is acting in good faith
unless you have clear evidence to the contrary.

Both at this stage and throughout the dispute resolution process, talking to
other parties is not simply a formality to be satisfied before moving on to the
next forum. Failure to pursue discussion in good faith shows that you are trying
to escalate the dispute instead of resolving it. This will make people less
sympathetic to your position and may prevent you from effectively using later
stages in dispute resolution. In contrast, sustained discussion and serious
negotiation between the parties, even if not immediately successful, shows that
you are interested in finding a solution that fits within Wikipedia policies.

Consider negotiating a truce – see Wikipedia:Truce. This is also important if
you intend to solicit outside opinions because it allows others to consider the
issue fairly without the confusion of ongoing edits.

Editor assistance helps editors find someone experienced to provide you
one-on-one advice and feedback. While not a required part of dispute resolution,
it is designed to help you understand how to clearly and civilly express your
views and work toward consensus. You may request an assistant's help at any
time, whether you're involved in dispute resolution or not. Assistants can also
help you find the best way to resolve your dispute or issue.

If you need neutral outside opinions in a dispute involving only two editors,
turn to Wikipedia:Third opinion.

Ask at a subject-specific Wikipedia:WikiProject talk page. Usually, such
projects are listed on top of the article talk page.

Turn to Wikipedia:Wikiquette alerts for problems with uncivil editors. First,
however, consider ignoring it – you can often get much more accomplished by
rising above uncivil comments, and staying focussed on the task at hand.

Turn to Wikipedia:Requests for comment, the main avenue for disputes about user
conduct. Note that Request for Comment is normally a necessary step before
Arbitration can be sought, and is normally for disputes about User Conduct,
although you can also request comments on articles, templates or categories.

If things are getting a bit tricky, it might be useful to ask some cool heads to
look in and help out. Sometimes editors who provide third opinions or respond to
requests for comments may be willing to help mediate a dispute, if it is
requested. The Mediation Cabal also assists in settling disputes without turning
to formal mediation.

Request mediation of the dispute. Mediation is a voluntary process in which a
neutral person works with the parties to a dispute. The mediator helps guide the
parties into reaching an agreement that can be acceptable to everyone. When
requesting formal mediation, be prepared to show that you tried to resolve the
dispute using the steps listed above, and that all parties to the dispute are in
agreement to mediate. Mediation cannot take place if all parties are not willing
to take part. Again, note that Mediation is normally for disputes about Article
Content.

If consensus is difficult to gauge from discussion alone, consider conducting a
survey of opinion to clarify the issues in the discussion. Note that a survey
cannot generate consensus, but is helpful for understanding it. Similarly, if
you believe that users are ignoring a consensus, a survey cannot force those
users to accept your proposed consensus – although a survey might assist users
in understanding the balance of opinions and reasons for those opinions on a
given dispute, it can also easily degenerate into an argument over whether a
particular survey is fairly constructed or representative. See Wikipedia:Polling
is not a substitute for discussion for reasons why discussion is necessary and
superior to voting.

If a user's conduct needs other urgent attention from an administrator, report
it to the Administrators' Noticeboard. The Administrators' Noticeboard is not
the place to raise disputes over content, or reports of abusive behaviour.
Administrators are not referees, and have limited authority to deal with abusive
editors.

Template:See If you have taken all other reasonable steps to resolve the
dispute, and the dispute is not over the content of an article, you can request
Arbitration. Be prepared to show that you tried to resolve the dispute by other
means. Arbitration differs from Mediation in that the Arbitration Committee will
consider the case and issue a decision, instead of merely assisting the parties
in reaching an agreement. If the issue is decided by Arbitration, you will be
expected to abide by the result. If the case involves serious user misconduct,
Arbitration may result in a number of serious consequences up to totally banning
someone from editing, as laid out in the Arbitration policy. Note that
Arbitration is normally for disputes about user conduct, while Mediation is
normally for disputes about article content.



https://scn.wikipedia.org/wiki/Qu%C3%A9bec

Lu Québec è la pruvincia cchiù estesa e la secunna cchiù populata dû Canadà
doppu l'Ontariu. Li sô 7.568.640 abbitanti (fonti Statistique Canada, jinnaru
2005) rapprisintanu lu 24% dâ populazzioni cumplissiva dû paisi. Lu Québec
s'attruva ntâ parti livanti dû Canadà, macari siddu li "pruvincî atlantichi"
(Novu Brunswick, Nova Scozzia, Tirranova e Labrador, e l'Isula dû Prìncipi
Eduardu) sunnu ancùra cchiù a livanti.

Lu francisi rapprisinta l'ùnica lingua officiari dû Québec ca, nta chistu modu,
custituisci lu cori dâ cumunitati francòfuna dâ Mèrica dû Nord. Inoltri, lu
Québec è l'ùnica pruvincia canadisi unni la lingua ngrisi nun è lingua officiari
e una dî dui unni lu francisi è lingua officiari (l'àutra è lu Novu Brunswick).

La capitali dâ pruvincia è la citati di Québec (n francisi: Ville de Québec),
mentri la citati cchiù mpurtanti è Montréal.

Lu nomu "Québec" veni dû tèrmini Mi'kmaq "Gepèèg" (traducibbili cu "strittu"),
nta l'origgini disignàu the narrowing of the St. Lawrence River off what is
currently Quebec City. Un abbitanti dû Québec è un "Québécois" n francisi e un
"Quebecer" (o "Quebecker") n ngrisi.



https://scn.wikipedia.org/wiki/Omu

L' omu o òmunu (dû latinu homo) è un màsculu umanu adurtu, mentri la fìmmina
adurta è chiamata fìmmina. Lu tèrmini omu (plurali: òmini) è utilizzatu pi
nnicari la distinzioni biològgica tra li sessi, la distinzioni curturali ligata
ô gèniri, o ntrammi. L'etati virili o adurta è lu pirìudu ntâ campata dû màsculu
doppu la sò tranzizzioni di picciottu. Nummarusi culturi hannu riti di passaggiu
pi simmuliggiari lu passaggiu a l'etati adurta di l'omu, comu lu sacramentu di
la Cunfirmazzioni nta arcuni rami di la Cristianitati, lu bar mitzvah ntô
Judaismu, o simpricimenti lu fistiggiamentu dû sidicèsimu, diciassittèsimu,
diciuttèsimu, vintèsimu, vintunèsimu o trintèsimu cumpliannu, a secunna dû
lìmiti jurìdicu o culturali, oppuru dâ cumparsa o maturazzioni dî caràttiri
sissuali sicunnari e accriscimentu di chiddi primari, ntê sucitati tribbali o
picca astrutturati.

Nu picciottu è un màsculu umanu jùvini, mentri la fìmmina jùvini è chiamata
picciotta. Lu tèrmini picciottu è usatu pi nnicari la distinzioni biològgica tra
li sessi, la distinzioni culturali ligata ô gèniri, o ntrammi. Doppu chi un
picciottu junci l'etati matura, è chiamatu omu. Ci sunnu nummarusi eccizzioni
culluquiali a l'usu di stu tèrmini. P'asempiu, la palora picciottu è macari
usata cumunimenti quannu ci s'arrifirisci ô màsculu adurtu nta l'àmmitu di na
rilazzioni affittiva, simulimenti â palora zitu o partner.

Pi tanti la palora omu mprica un certu gradu di maturitati e rispunzabbilitati a
cui l'òmini jùvini 'n particulari ponnu spissu sèntirisi mpriparati, puru siddu
ponnu sèntirisi troppu vecchi p'èssiri chiamati picciottu.

'N tèrmini di sessu, l'òmini pussèdinu svariati carattirìstichi sissuali chi li
diffirènzanu dî fìmmini. Comu ntâ fìmmina, l'òrgani sissuali di n'omu sunnu
parti dû sistema ripruduttivu. Li carattirìstichi sissuali sicunnarî sunnu
cuimmurciuti nta attràiri na cumpagna o ntô scunfìggiri li rivali. Sti tratti
sicunnari, tuttavia, sunnu macari spissu rilativi â ripruduzzioni 'n quarchi
manera. Cuntrariamenti ê fìmmini, l'òmini hannu òrgani sissuali chi sunnu
privalintimenti cunziddirati comu sterni, puru siddu tanti parti dû sistema
ripruduttivu maschili sunnu nterni. La disciprina ca studia la ripruduzzioni ntô
màsculu e l'òrgani assuciati è chiamata androluggìa. La maiuri parti di l'òmini
(puru siddu nun tutti) hannu lu cariutipu 46, XY.

'N ginirali, l'òmini sùffrinu dî stissi malattìi dî fìmmini. Ci sunnu tuttavìa
arcuni malattìi licati ô sessu chi ntirvennu sulu, o chiù friquintimenti, nta
l'òmini. P'asempiu l'autismu e l'urvitati ê culura sunnu chiù cumuni nta l'òmini
chi ntê fìmmini.

Li fatturi biològgici nun sunnu ginirarmenti l'ùnici a ditirminari siddu na
pirsuna si cunziddira di sessu maschili o menu; p'asempiu, tanti òmini nasceru
senza na fisioluggìa tipicamenti maschili (obberu sunnu òmini transgender o
tranzissuali; li stimi vannu di 1 a 2mila nzinu a 1 a 100mila), oppuru ponnu
èssiri disturbi dâ diffirinziazzioni crumusòmica o urmunali (comu la sindromi di
risistenza ê androggeni), o àutri cunnizzioni di ntirsissualismu; 'n arcuni casi
niunati nizziarmenti judicati di sessu fimminili, hannu ntô tempu circatu
d'aviri riassignatu lu sessu uppostu, e viciversa. (Si vidi macari idintitati di
gèniri, rolu di gèniri e transman). Chiossai di lu 20% dî suggetti di sessu
maschili, suprattuttu 'n USA, Filippini e Corea dû Sud, accussì comu Ebbrei e
Musurmani nta tuttu lu munnu, subberu la circuncisioni, nu ntirventu cu cui
s'ammudìfica l'aspettu dû peni, aspurtànnunni lu pripuzziu.

'N tèrmini di gèniri, l'òmini diffirìscinu dî fìmmini pi na varitati di
cumpurtamenti. Si ponnu diliniari arcuni carattìstichi ginirarmenti assuciati a
l'òmini; è mpurtanti arricurdari chi li siquenti hannu a èssiri cunziddirati
sulu comu giniralizzazzioni (financhi nu stereòtipu) e nun hannu a èssiri
cunziddirati signi distintivi di tutti l'òmini.

'N tèrmini d'apparenza estètica, picca òmini uccidintali pòrtanu cusmètici o
abbillimentu ginirarmenti fimminili gender role. (Chistu è notu comu
travistitismu, e è ginirarmenti dipruratu.) La moda cancia, tuttavia: nfatti lu
nnussari juielli chi un tempu era pràtica assuciata ô gèniri fimminili, è oi
cumuni tra l'òmini uccidintali; nnussari aricchini è pussìbbuli senza
assuscitari ammiguitati.



https://scn.wikipedia.org/wiki/Ncignir%C3%ACa

La ncignirìa furnisci li mètudi pâ ripruduzzioni d'un manufattu, o lu sviluppu o
lu cuntrollu d'un prucessu. Li rilativi prufissiunisti sunnu dinuminati
ncigneri.

Li ncigneri ùsanu supratuttu l'idìi dâ fìsica e dâ matimàtica p'attruvari li
suluzzioni adatti ê prubbremi chi s'affrùntanu. Àppricanu la statìstica e lu
mètudu scintìficu nnô dirivari li sò suluzzioni.

La palora diriva dû latinu, "ingeniosus", la radica dâ palora muderna ncegnu. Lu
ncigneri era n'omu ntilliggenti, pràtticu, capaci di risòrviri prubbremi.
L'ortugrafìa dâ palora fu appoi nfruinzata nnî paisi anglosàssuni dâ palora
engine (muturi) e nfatti oggi nta sti paisi vennu chiamati engineers. Lu tèrmini
si havi evulutu pi cumprènniri tutti li campi nta cui l'abbilitati di
l'appricazzioni dû mètudu scintìficu sunnu usati.

La diffirenza principali tra la scienza e la ticnoluggìa è ca la prima cerca di
capiri li finòmini, la secùnna d'appricari sta canuscenza p'uttèniri risurtati
pràttici.



https://scn.wikipedia.org/wiki/Muturi_di_circata

Nu muturi di circata è nu sistema automàticu ca tratta na matassa di dati spissu
di iddu stissu cugghiuti e duna nu ìnnici dê cuntinuti dispunìbbili
classificànnuli pi fòrmuli matimàtichi ca ni dìciunu lu gradu di rilivanza
tràmiti na spicificata chiavi di circata.

Unu dê lochi unni nu muturi di circata veni addupiratu è chiddu di l'accussì
diciuta Information Retrieval e ntô web.

Ci sunnu assai mutura di circata prisenti ntô web. Chiddu ca veni attuarmenti
cchiù addupiratu, nti scala munniali, è Google; assai addupirati sunnu macari
Windows Live (muturi di circata dâ Microsoft) e Yahoo!. C'è di signalari macari
lu tintativu di spummintari lu primu muturi di circata eurupeu, Quaero
cuncurrenti di Google cu na nizziativa francu-girmànica. Lu pruggettu, valutatu
'n capu ê 400 miliuna di dollari, vinni abbannunatu doppu picca misi pâ rinunzia
dâ cumpagnìa tidisca.

Li muturi di circata taliani megghiu addupirati sunnu Libero e Virgilio.
Cumunqui nun si pò parrari di chistu propiu comu di mutura di circata picchì nun
fannu àutru ca rinnirizzari pàggini di Google. Libero fa abbìdiri tunnu tunnu lu
logu, ntô mentri Virgilio (ca urmai addivinìu nu redirect di Alice.it) addòpira
li risurtati senza fari taliari la fonti, nun facennu àutru ca agghiùnciri sulu
quarchi sò risurtatu spunzurizzatu.

La megghia parti dê mutura di circata ca travàgghianu ntô web è gistuta di
cumpagnìi privati ca addòpiranu alguritmi sò e database tinuti ammucciati. Ci
sunnu macari certiduni provi di spummintari mutura di circata funnati 'n capu lu
software lìbbiru, ntra chisti: HTdig, Nutch, Egothor e OpenFTS.

Pi taliari bonu lu web li mutura di circata addòpiranu certiduni prugrammi
canusciuti comu crawler, ca si pìgghianu l'adenza di visitari automaticamenti li
URI ca ci sunu ntô database e gghiri appressu li succissivi URI c'attròvanu
dintra ê ducumenti taliati, agghiuncennu di vota e 'n vota ntô database tutti li
nfurmazzioni ùtili dâ pàggina (lu cuntinutu tistuali, certiduni nfurmazzioni
comu la data di l'ùrtimu aggiurnamentu, eccetra.).

La parti tistuali archiviata ntô mentri dâ fasi di l'anàlisi veni 'n sècutu
taliata pi dari rispunnuti ê circati di l'utenti. Assai mutura di circata dùnanu
macari dispunìbbili na copia dê nfurmazzioni tistuali di ogni pàggina archiviata
pi quannu la risursa urigginali nun si pò taliari: stu funziunamentu è
canusciutu comu Copia cache.

Li mutura di circata dùnanu macari risurtati spunzurizzati, pi megghiu diri
ammùstranu megghiu ntê SERP (Search Engine Research Pages, Pàggini dê risurtati
di circata) siti web di azzienni ca pàjanu p'arrisurtari ntê primi risurtati
quannu si cèrcanu tèrmini (diciuti keyword o palora chiavi]] ca hannu chi fari
ntô giru di l'azzienna stissa. Li risurtati spunzurizzati dê mutura ponnu
cumpàriri macari ntê siti ca tràsinu ntê sò prugrammi di affiliazzioni. 'N
manera particulari, Google pirmetti di fari cumpàriri ntê sò SERP (di certu
spartuti dê risurtati "naturali") risurtati a pajamentu accattati cô prugramma
AdWords. Comu junta a chistu offri macari nu sirvizziu di spunzurizzazzioni ca è
vutatu a tutti li siti ca hannu ditirminati richisiti, canusciutu comu AdSense.
Google AdSense (spissu simpricimenti accurzatu Google AS) addòpira li capacitati
dû muturi di circata di analizzari lu tema dâ pàggina unni è misu lu giustu
còdici pi furniri annunzi pi tema. Yahoo! Search annunziau l'arruvata di nu novu
prugramma anàlicu chiamatu Panama.

La pussubbilità di raffinazzioni dâ circata cancia di muturi 'n muturi, ma la
megghia parti pirmetti di addupirari upiraturi booleani: p'asempiu è pussìbbili
circari "Ganimede AND satellite NOT coppiere" pi circari nfurmazzioni 'n capu
Ganimede ntinnutu comu pianeta e nu comu fiura dâ mitoluggìa.

Nti Google e ntê mutura di circata cchiù muderni è pussìbbili raffinari la
circata a secunna dâ lingua dû ducumentu, dê palori o sintenzi prisenti o
assenti, dû furmatu dû file (Microsoft Word, PDF, Post Script, ecetra.), a
secunna dâ data di l'ùrtimu aggiurnamentu e àutru ancora. È macari pussìbbili
circari cuntinuti prisenti nti nu spicìficu situ, p'asempiu "Ganimede
site:nasa.gov" va' cerca li nfurmazzioni 'n capu Ganimede ca ci sunnu ntô situ
dâ NASA.

Li cchiù ricenti nnuvazzioni ntâ pruduzzioni di alguritmi e di sistem di
Information Retrieval si jèttanu supra l'anàlisi simàntica dê tèrmini e ntâ
siguenti spummintazzioni di riti simàntichi. Lu stissu Google havi adduttatu
sistema pâ rilivazzioni di l'arruri e la cuntistualizzati dê risurtati.

È giustu quinni mmagginàrisi ca ntô giru di picca anni li mutura di circata
vannu a jittari li sò ticnoluggìi sia 'n capu l'anàlisi quantitativa dê
cuntinuti ca suprattuttu nti chidda qualitativa. Ntô futuru, li mutura di
circata sunnu, p'asempiu, capaci di capiri lu significatu dâ palora "pisca" a
secunna di quali è lu cuntestu unni va' a tràsiri la palora (capiri s'è lu
fruttu, lu sport o àutri cosi). Pi muvìrisi a bbèri sta dirizzioni Google
s'accattau Oingo (na vota canusciutu comu "lu muturi dê difinizzioni") e la
ticnoluggìa di l'azzienna ca lu spummintau, l'Applied Semantics.



https://scn.wikipedia.org/wiki/Marti_(pianeta)

Quartu pianeta dû sistema sulari, Marti òrbita tornu tornu ô suli nta na
traiettoria ellìttica tanticchia eccèntrica, e la sò distanza dû suli varia tra
200 e 250 miliuna di chilòmitri. Marti havi du' satillituzza, Phobos e Deimos di
quarchi dicina di kilomitri di diamitru e chi furrianu a na distanza di Marti di
quarchi cintinara di kilomitri.

Certuni hannu studiatu la supirfici e hannu nviatu fotografìi di paisaggi
marziani. Lu ntiressi dî scienziati versu chiddu chi è chiamatu lu pianeta russu
discenni dû fattu ca Marti assumigghia assai â Terra. Fa tanticchia cchiù
friddu, e li jurnati marziani sunnu di circa 24 uri e menza.

Di na trina di anni lu pianeta è esploratu di dui rovers chi sunnu telegguidati
di nu centru spazziali dâ NASA: Spirit e Opportunity. N'autru satelliti, lu
Global Mars Surveyer mappau cumplitamenti la supirfici di Marti cu na
risoluzzioni fotografica di sulu quarchi metru.

Marti s'apprisenta comu nu pianeta giologicamenti inattivu. Li trazzi di
canciamenti giologichi apparunu assai antichi. La supirfici di Marti e'
attravirsata di pianuri e zoni muntagnusi attravirsati quarchi vota di canyons
assai granni, tanticchedda comu ntâ Terra. La muntagna cchiù auta è l'Olympus
Mons, nu vurcanu chi agghica a 25000 metri di autizza rispettu ô liveddu mediu
di Marti. Supra la supirfici di Marti e ntô suttasuolu si tròvunu discreti
quantità di acqua ghiacciata.



https://scn.wikipedia.org/wiki/Marsala_(Trapani)

Marsala (o Maissala ntâ parrata lucali) è na cità di 80.000 abbitanti (la quinta
di Sicilia) ntô sud-ovest di l'ìsula. Lu nomu è di dirivazzioni àrabba e ci
sunnu dui etimologgìi altirantivi: "lu portu di Allah" oppuru lu "portu di Alì".

L'orìggini di Marsala accumìncianu cu la storia di Mothia e Lilybeo. Li Finici
ndà lu sèculu VIII a.C. funnaru Mothia no stagnuni, un pezzu di mari mezzu
chiusu e vasciu vasciu, chi addivinni nu mpurtanti centru di cummercî e, doppu
na pocu di tempu, tiatru di guerri ntra culuni greci di Sicilia e cartagginisi.
Nnô 397 a.C. Mothia fu abbruciata e distrutta di Dionisiu lu vecchiu, tirannu di
Sarausa, e li mothiesi scapparu, si junceru cu àutri e nnâ costa dâ terraferma
di frunti, vicinu a capu bueu, funnaru Lilybeu. Lilybeu ciurisci e addiventa,
puru idda, nu mpurtanti centru di cummerciu e basi cartagginisi furtificata cu
mura e fussati. Nnô 241 a.C. cadi sutta lu duminiu di li Rumani e addiventa lu
chiù mpurtanti portu dâ Sicilia. Nnô 75 a.C. Ciciruni, questuri rumanu, fu a
Marsala e la chiamau "Splenditissima Civitas". L'Àrabbi, pirò, nni l'830,
distrùgginu Lilybeu e la rivattianu Marsa Hallah, portu di Diu, portu di Hallah.
Doppu li Musulmani arrìvanu Nurmanni, Svevi, Angiuini, Aragunisi cu li loru
duminî duri e opprissivi ma nnô 1575 li spagnoli jìnchinu di terra lu portu e
fannu mòriri li travagghi attaccati ô mari. Li ntirissi si spòstanu dû mari a la
terra e Marsala addiventa agrìcula; si svilùppanu li fei e la pasturizia.
Accumincia la cultivazzioni di la vigna e la vinnigna e poi, nnô 1773, li ngrisi
scòprunu lu vinu di Marsala, mpiàntanu i bagghî e accumìncianu lu cummerciu dû
vinu. Woodhause, Ingham, Whitaker, Florio e âutri fannu vinu e lu mànnanu nna
tuttu lu munnu e Marsala riciurisci.

Marsala è cèlibbri puru ppi n'avvinimentu stòricu assai mpurtanti: lu sbarcu di
Giuseppi Garibbaldi a Marsala l' 11 di maiu dû 1860. Di ddocu, li Milli
cunquistaru la Sicilia di lu Regnu Borbònicu, facennu l'unità di l'Italia e
sempri l'11 di maiu dû 1943, nveci, duranti la guerra subisci un bumbardamentu e
veni rasa ô suolu cu tanti morti e nsignita dâ midagghia d'oru o valuri civili.

Marsala basa la so' econumìa supra la pruduzzioni agrìcula, la serricultura e la
ndustria di lu vinu; nfatti è canusciuta nta tuttu lu munnu pi la pruduzzioni di
nu vinu particulari, lu Marsala, particularmenti zuccuratu e duci, ca li ngrisi
valurizzaru a partiri dû 1773 eppoi cuntinunarunu Floriu (1833) Rallu
(1860)Martiniz (1866) Curatulu (1875) Pilligrinu (1880)Mirabella (1925) e ancura
cuntinunu. Anchi la pruduzzioni di lu sali marinu è mpurtanti e antica.

Eppoi la Necròpuli; la Bibbliuteca comunali; lu Càssaru; lu Palazzu VII Aprili
dû 1576; la casuzza romana vicino poitta nova; lu Casteddu normannu dû sec XII;
la Porta di mari o Garibbaldi dû 1685; lu quartieri militari spagnolu dû 1576,
ora sedi dû Cumuni e di lu Mircatu dû pisci; Porta nova dû 1780; eppoi ancora lu
portu; la punta di lu bueu cu la vista di Favignana, Marèttimu, Lèvanzu e Monti
S. Giulianu cu supra Èrici.

Marsala è lu cumuni cchiù granni dâ pruvincia di Trapani e cchiù granni puro di
Trapani, puro pi quanto riguarda u territorio, cu tanti contrate, cchiù di
centu. Ricurdamu chiddi cchiù mpurtanti: Ranna, Ciavulu, Strasatti, Birgi,
Polini, Tabbaccaro, Rakalia, Spagnola, Pispisia, Granatello, Bommina, Bosco,
Mataroccu, Salleonardo, Amabilina, Terrinovi e Fossarrunza.



https://scn.wikipedia.org/wiki/Lingua_croata

Lu croatu (ntô croatu: "Hrvatski" o "Hrvatski jezik" pi "lingua croata") è na
lingua dû suttagruppu slavu miridiunali dû ramu slavu dî lingui indoeuropei.

E' parrata di circa 5 o 6 miliuna di pirsuni comu lingua matri. Ntâ Croazzia,
unni è lingua ufficiali, n occasiuni dû rifirendum dû 2001 4.265.081 pirsuni (lu
96,12% di l'abbitanti) dichiararu di parrari lu croatu comu lingua matri.

La lingua standard croata si basa supra lu dialettu štokavo cu nflussi kajkavi e
čakavi e utilizza l'alfabbetu latinu.

Funnamintalmenti è uguali ô serbu e ô busnìacu ntâ lingua standard, siccomu
tutti tri si svilupparu suprâ basi Neoštokava. Nta l'ex-Juguslavia foru tutti
tri raggruppati ntâ lingua serbo-croata. Ntâ Croazzia chista dinuminazzioni fu
usata raramenti. Siddu a l'èbbica dâ Juguslavia s'appi a cunsidirari la
vicinanza cû serbu pi difiniri lu croatu, rigularmenti l'esprissiuni onnivalenti
e prisenti nzinu ô 1974 ntâ custituzzioni croata utilizzata fu "lingua croata o
serba". La dinuminazzioni "serbocroatu" ("srpskohrvatski") appi già di tempu na
cunnutazzioni nigativa ntâ Croazzia.

Dâ ndipinnenza pulìtica dâ Croazzia la lingua standard croata vinni ampiamenti
arricanusciuta macari a l'èstiru.

a, b, c, č, ć, d, dž, đ, e, f, g, h, i, ie, j, k, l, lj, m, n,, nj, o, p, r, ŕ,
s, š, t, u, v, z, ž.

Li littri q, w, x, y cumpàiunu sulu ntê palori furasteri. Li digrammi dž, lj e
nj, i+e= ie, r+r=ŕ s'hannu a cunsidirari comu littri sìnguli ntô sô rispittivu
òrdini alfabbèticu. Esisti sulu un nùmmaru assai vàsciu di palori ntê quari
chisti gruppi carattirìzzanu dui soni diversi e s'hannu quinni a èssiri trattati
comu dui littri diversi.

Li segni spiciali ponnu èssiri cumpilati chî siquenti caràttiri (Attinzioni: lu
Đ è diversu dû Ð islandisi):



https://scn.wikipedia.org/wiki/Large_Hadron_Collider

Lu Large Hadron Collider o simpricimenti LHC è n'acciliraturi di particeddi,
cullaudatu pi cullisioni tra prutoni o ioni pisanti. E' l'acciliraturi cchiù
granni mai custruiutu di l'òmu. Di furma d'aneddu, di na lunchizza di 27
chilòmitri, lu LHC s'attrova sutta terra â fruntera tra la Francia e la
Svìzzira, â pirifiria di Ginevra. E' gistutu dû CERN, lu centru europeu di
ricerca nucliari cu sedi a Ginevra. Vinni inauguratu ufficalmenti lu 10 di
sittèmmiru dû 2008, ma doppu la so misa nfunzioni s'appi a stutari pi na
riparazzioni di na cunnutta di rufriddamentu. La misa 'n funzioni difinitiva fu
ntô 2010.

Li spirimenti prugrammati ntô LHC hannu comu scopu chiddu di ricriari li
cunnizzioni di l'àttimu sùbbitu doppu lu big bang, pi circari di spiecari
megghiu lu sviluppu di l'universu. Àutri pruggetti principali sunnu la scuperta
dû bosoni di Higgs, privistu dâ tiurìa, ma mai taliatu, la misura dâ massa dû
neutrinu e macari pi spiecari lu prubbrema dâ massa mancanti di l'universu.

A la viggìlia di la naugurazzioni, lu LHC fu ntirissatu di na campagna di
disinfurmazzioni (o di nfurmazzioni, a secunna di cui talìa) cunnutta di Otto E.
Rössler pô pirìculu ca cu ssi spririmenti si putìanu furmari purtusa nìuri câ
pussibbilità di sucàrisi tuttu lu pianeta, puru si tanti rilazzioni nijaru sta
prubbabbilità.

N'àutra quistioni arrigguarda li sordi spinnuti pi lu spirimentu. Na critica
friquenti è pirchì vinti paisi spinneru 4,6 miliardi di euru pi custruìri sta
màchina. Di sòlitu li scinzati, a parti li chistioni filusòfichi supr'a la
nascita di l'universu, arrispùnnunu ca sti ricerchi funnamintali attròvanu
applicazzioni mpinzati, comu fu lu casu pi lu world wide web ca fu strummintatu
di Tim Berners Lee ô CERN di Ginevra.



https://scn.wikipedia.org/wiki/Giof%C3%ACsica

La giofìsica (macari ditta fìsica tirrestri) 'n ginirali è l'appricazzioni di
misuri e mètudi fìsici ô studiu dî prupitati fìsichi dû pianeta Terra. Uggettu
di studiu di sta scienza è essinziarmenti la cumpunenti sòlita dâ Terra
(Giofìsica dâ Terra sòlita), la cumpunenti lìquita (Fìsica di l'idrosfera), la
cumpunenti gassusa (Fìsica di l'atmosfera).

La giofìsica appricata studia la parti sòlita cchiù supirficiali dâ Terra e
rivorci lu sò campu di ricerchi â nnividuazzioni di minirali e di strutturi
idònii pi lu munzeddu d'idrocarvuri nunchì â risuluzzioni di prubbremi 'n campu
ncignirìsticu civili, idràulicu, minirariu e a la nnividuazzioni di fonti
d'enirgìa giotèrmica.

La giofìsica è na scienza supratuttu di tipu spirimentali e cunnividi lu campu
d'appricazzioni sia câ fìsica ca cu la gioluggìa; macari meteoroluggìa e
l'oceanografìa, utilizzannu mètudi di nnàggini spirimintali fìsici, ponnu èssiri
ritinuti disciprini affirenti la giofìsica.

La gioalittricitati e lu giomagnitismu sunnu inirenti sia la gioluggìa, sia la
fìsica di l'atmusfera, sia la pianetoluggìa 'n quantu ntirèssanu macari la
riggiuni di spazziu ca circunna lu pianeta nostru, ca veni diciuta magnetosfera.

La paleogiofìsica studia li stissi finòmini citati, ma rifiruti a lu passatu,
p'asempiu lu paleomagnitismu.

La fìsica tirrestri è na scienza rilativamenti giùvini. Li principali studi
supra li prupitati glubbali dâ Terra vìnniru svurciuti tra lu 1600 e lu 1900.
Ntâ prima mitati dû novicentu vinni studiata la struttura nterna dâ Terra,
grazzi a l'utilizzu dî primi riggistrazzioni sismogràfichi. Nfini, sulamenti ntâ
secunna mitati dû novicentu s'accuminzaru a studiari li prucessi giodinàmici dâ
supirfici tirrestri, vinni prupunuta la tiurìa dâ tittònica a zolli e ci si
cuncintrau supra la surcenti sìsmica.



https://scn.wikipedia.org/wiki/Cucina_siciliana

La cucina siciliana è custituita di spicialitati aduci e salati ca dunanu na
mpurtanza granni a certi prudotti tipichi dâ Sicilia, di quali la priparazzioni
e prisintazzioni sunnu assai liati â curtura e ê tradizzioni siciliani.

La cucina siciliana ntisa comu arti culinaria è sicuramenti una dî cchiù antichi
dû munnu. Già ntô IV sèculu a.C. diversi auturi siciliani si distingueru pi
libbra di cucina ca foru canusciuti nti tuttu lu munnu anticu. Lu primu libbru
di cucina di l'antichità fu scrittu di Archestratu n forma di puema.

Lu chiattu gastrunòmicu cchiù talianu ca cc'è, la pasta-asciutta, videmma idda,
àppi nta l'ìsula dô suli la so' naca a l'èbbica dâ duminazzioni àrabba. Nu testu
di st'èbbica mintuvìa na fàbbrica di pasta a Trabbìa. Lu nomu cchiù anticu era
maccaruni, ca veni di maccare, zoè "ammaccari" e "scacciari" lu frummentu pi
mpastàrilu. Ê tèmpura dâ Magna Grecia ntâ Sicilia, agghiri quattru sècula prima
di Cristu, la cucina era tinuta n granni cunziddirazzioni: lu cocu Trimalcione
(di Sarausa o di Gela) addivintau accussì famusu pi la so' abbilitati, ca nta
tuttu lu munnu anticu tutti lu vulìanu. Nu certu Mitecu di Sarausa scrivìu nu
trattatu, "Lu cocu sicilianu", ca è lu primu libbru di cucina dâ storia.

La cucina siciliana è apprizzata nta tuttu lu munnu pi certi ricetti tìpichi
comu l' arancini, li scacci, li cassati, o li graniti, li viscotta di mènnula,
la pasta â Norma, la pasta chî sardi, lu fassumauru, li sardi a beccaficu, li
mpanatigghi, li braciulettini, e varî ricetti di pisci spata. Li ngridienti di
basi sunnu chiddi ca su' pruduciuti n Sicilia: alivi, mènnuli, lumìi,
mulinciani, pisci e farina. Asìstunu pi lu menu tri tinnenzi ntâ cucina
siciliana: chidda àrabba (Palermu), ca usa amenta, passuluna, pinuli e acìtu;
chidda greca (Catania, Missina e Sarausa), ca usa favi, linticchia, mulinciani e
cucuzzeddi; chidda dû centru (Enna e Caltanissetta), unni la carni è cchiù
prisenti. Taliannu tutti ssi chiatti si vidi ca la cucina siciliana è lu
specchiu dâ storia dâ Sicilia.

Ntâ gastrunumìa siciliana s'àppiru nfruenzi dê tanti pòpuli ca agghicaru ccà ntô
passatu: grechi, rumani, àrabbi, nurmanni, angiuini, aragunisi, spagnoli,
ngrisi, etc... Pòpuli vinuti di li cchiù luntani cuntrati purtaru ntâ l'Îsula dô
suli usanzi e ngridienti ca si nzitaru, sinza nudda difficultati, chê
tradizzioni lucali. Chidda siciliana, è na cucina tìpica miditirrània, unni li
ngridienti funnamintali sunnu: ogghiu, pasta, pisci, frutta, urtaggi e erva
arumàtica; ma a ssi basi si jùnciunu sapuri, echi, ciàuri novi, spissu
scanusciuti ô palataru cuntinintali, ca nni vènunu dâ storia.

Dâ Magna Grecia, arristaru ntatti li sapuri di l'alivi, dâ ricotta salata, dô
meli, di l'agneddu â braci.

Dû pirìudu rumanu nni venunu chiatti comu li sicci ncuti, li cipuddi ô furnu, lu
maccu, na purea di favi nzapurita cu erva arumàtica, ca si conza cu l'ogghiu
crudu e si mancia cô pani o câ pasta (è na pitanza sìmprici e sapurita, òi
sempri cchiù rara: pi sèculi fu lu manciari dê cuntadini e dê sulfatara ca sâ
purtavanu ntê campi o ntê mineri).

Dâ duminazzioni àrabba attruvamu mmeci pitanzi d'urìggini urientali comu lu
cuscusu, la cassata, la cubbàita (turruni fattu cû meli, ciminu e mènnula) e lu
nèttari di jelu, ca l'àrabbi chiamavanu sciarbàt e ca juncìa la nivi di l' Etna
a l'issenzi di acrumi e di ciuri: di ddocu vinni lu surbettu ca li jilatari
siciliani purtaru a fama munniali. Ntô pirìudu àrabbu la Sicilia pigghia ancora
cchiù assai la furma di ìsula filici. Novi curturi (risu, acrumi, canna di
zùccaru, zammù, etc..), novi mpurtazzioni (spezzî e troghi), novi mpianti (pi
asempiu, li tunnari): n ginirali, videmma la tàula addivintau cchiù sufisticata.

Dô pirìudu angiuinu e aragunisi nni veni lu pupulari "farsumagru", ca apprima si
chiamau "rollò" o "rullè", dû francisi "roulè" e ca è lu reghi dê pitanzi
siciliani di carni: n'arrutulatu di viteddu mmuttitu di na ricca farcitura. Ntâ
cucina siciliana pupulari s'attròvanu echi di usanzi gastrunòmichi francisi, cu
nomi urigginali stracanciati cu irunìa: la "pasta cacata", cunzata câ ricotta
frisca e nu dinzissimu ragù e "l'ancidda brudacchiata", traduzzioni di anguilla
in brouet, cucinata chî pipi, gènciru, cannedda, tacci di jaròfulu e zaffaranu
squagghiatu ntô vinu.

Cci fu appoi lu longu pirìudu dâ duminazzioni spagnola: l'èbbica di li Vicirè. Ô
sequitu dê Conquistadores spagnoli ca turnavanu di la Mèrica, si spargìu nta
l'Europa lu pummadoru, ca videmma ntâ Sicilia àppi granni furtuna, e, doppu
picca tempu, agghicau la mulinciana. Cu sti novi urtaggi si criaru chiatti comu
la capunata, ancora òi assai diffusa nta l'ìsula. Nta ssu stissu pirìudu,
nasceru lu "pan di Spagna", basi di assai duci, e si diffunnìu lu ciucculattu.
Lu capìtulu cchiù cèlibbri dâ cucina siciliana e chiddu barunali. Ntê ricchi
casi di li accussidditi "gattupardi" dê sèculi XVIII e XIX, la tàula juncìu
fastu straurdinariu. Lu pòpulu nun avìa di chi pistiari e baruni e àuti prilati
s'arrubbavanu li cchiù àbbili "monzù", zoè mastri dâ cucina (dû francisi
"monsieur") ca pigghiavanu a propiu sirvizziu p'aviri sempri na tàula raffinata
e ricca di mminzioni.

L'arti di la rapprisintazzioni, dâ simigghianza cô veru, sunnu carattiristichi
tipicamenti siciliani e attròvanu la cchiù granni sprissioni nta li famusi
frutti di "pasta riali": sti cosi-duci prilibbati sunnu fatti di pasta di
mènnula, cu cunzistenza muddi e prasmàbbili ca pirmetti di mudillari tutti li
furmi; vènunu accussì fatti n prifirenza frutti ca, acculurati cu maistrìa,
sunnu na sfida a la natura e addivintanu cumpusizzioni di assai beddi "naturi
morti".

Na vìsita a li mircati di Palermu (la famusa "vuccirìa") e di Catania (la
"piscarìa"), abbàstanu pi capiri lu spìritu dâ cucina siciliana. Tuttu veni
espostu cu straurdinariu senzu dû culuri e strabbilianti gustu scinugràficu:
ncapu a lu bancu dû fruttarulu trufei di carnusi pipiruni giarni, russi e virdi
s'artinnanu a cascati di mulinciani ca cancianu dû viola quarisimali o jancu
appina azzurratu. Na grannissima quantitati di vrucculi, cucuzzeddi, cacòcciuli,
nzalati, fannu cunpusizzioni triunfali. L'espusizzioni dâ frutta frisca e sicca,
lassa sinza ciatu pi la ricchizza e la varietati, e ntô mentri lu pisciaru
chiama e abbannìa pi fari taliari la so' mircanzìa: li granni tranci di pisci
spata, di tunnu chî carni rusati ca fannu di cuntrastu cu l'azzurru e l'argentu
dê sardi e di l'anciovi.

La pasta è n'ilementu principali nti l'alimentazzioni siciliana. Tradizziunali
sunnu p'asempiu li cavateddi o la pasta chê sardi ca è macari lu cchiù famusu
chiattu sicilianu, unni grossi maccaruni vènunu cunzati cu nu sucu ô ragù di
sardi accustati cû finocchiu sarvaggiu, pàssula, pinuli e zaffaranu
(straurdinariu ncontru di sapuri e di aromi, si servi cummigghiatu di sardi
sani) . Assai pupulari sunnu videmma li ravioli câ ricotta.

Lu pisci spata è una dî spicialitati cchiù apprizzati dâ cucina siciliana. Lu
tunnu è videmma na spicialitati tradizziunali, comu lu tistimunianu ancora li
vecchi tunnari n disusu ca cci sunnu a vari banni dâ Sicilia. Li cozzi, li
cucchiareddi, li calamari, li purpi e li sicci sunnu parti di àutri chiatti a
basi di pisci dâ cucina siciliana.



https://scn.wikipedia.org/wiki/Birra

La birra è na bivanna alcoolica arumatizzata cu luppolu ottinuta dâ
firmintazzioni (ginirarmenti ndotta quinni nun spuntania), pi menzu dûn levitu,
dî zuccari estratti dû maltu d'oriu o d'àutri ciriali 'n grani o giumma maltati
o nun. Bivanna d'antica uriggini diffusa prissuchî in tuttu lu munnu. S'hannu
tistimunianzi di pruduzzioni dâ birra addirittura pressu li sumeri. Dui eranu li
principali tipuluggii pruduciuti ntê casi dâ birra: na birra d'oriu chiamata
sikaru (pani liquitu) e n'àutra di farru ditta kurunnu. La chiù antica liggi ca
riulamenta la pruduzzioni e la vinnita di birra è, senz'arcunu dubbiu, lu Côdici
d' Hammurabi (1728-1686 a.C.) ca cunnannava a morti cu nun rispittava li criteri
di fabbricazzioni ndicati e cu grapîa un lucali di vinnita senza
auturizzazzioni.

Dî quattru elementi basi (acqua, maltu, luppolu, levitu) pi menzu di cincu fasi
standard (ammustamentu, filtrazzioni, vugghitura, firmintazzioni, maturazzioni)
si pò utteniri na gamma particularmenti ampia (pi carattiristichi
urganulittichi, tassu alcoolicu e tipoluggia di cunsumu) di birri.

Pâ sô fabbricazzioni, 'n tanti Piesi urientali (tra cui Cina e Jappuni) o 'n
arcuni gnustrii p'abbattiri li costi supra li materii primi veni utilizzatu lu
risu, mentri nta lu cuntinenti africanu si fa ricorsu ô migghiu e ô sorgu. Lu
prucessu di lavurazzioni abbeni ô nternu di granni quadari e privedi
n'arumatizzazzioni dû cumpostu basi cu luppolu e àutri priparati arumatici.

La granni parti dâ pruduzzioni brassicola abbeni 'n pruduzzioni di tipu
gnustriali. Zò nun di menu, nta l'urtimi anni si stannu affirmannu mputanti
rialtati di pruduzzioni artiggianali videmma 'n Italia, oltri a li paisi di
tradizzioni birraria chiù sulita. Esisti macàri nu mpurtanti (armenu di lu puntu
di vista qualitativu) muvimentu di birrificatura casalinchi, ditti macàri
homebrewers.

Nummarusi sunnu li pussibbilitati di classificari li birri. Na particularmenti
ntuitiva, ma picca significativa siddu utilizzata com'unicu fatturi di
discriminazzioni, è chidda basata supra la ndicizzazzioni dû culuri,
ginirarmenti misuratu 'n EBC o SRM. Lu culuri addipenni dû tipu di maltazzioni
subbutu di li ciriali mpiegati. Autra carattiristica visiva dâ birra è dunata dâ
limpizza o di l'upacitati ginirarmenti duvuta â prisenza di levitu 'n
suspinsioni (ntê birri di pruduzzioni gnustriali lu levitu veni eliminatu prima
di lu mbuttigghiamentu (misa 'n buttigghia) pi menzu di particulari filtri).

Autra tipoluggia di classificazzioni è 'n base a lu levitu utilizzatu.
Nn'esistinu dui granni famigghi a firmintaezioni auta (Top-Fermenting Yeast)
comu lu Saccharomyces cervisiae (e dî sô zucca) o a firmintazzioni bascia
(Bottom-Fermenting Yeast) comu lu Saccharomyces carlsbergensiss (e dî sô zucca).
Lu mustu di maltu firmintatu cu leviti a firmintazzioni auta duna chiddi ca 'n
ngrisi vennu difinuti Ale tra cui, 'n gradazzioni di culuri dî chiari
pagghierinu ê scuri passannu pî russu ambrati, pali, amber, brown, porter e
stout. Dâ firmintazzioni pi menzu di levitu a firmintazzioni bascia s'uttennu li
chiù diffusi Beer. Tra chiddi chiari si citanu li Pilsner o Lager (dû nomu dû
carattiristicu prucessu di stuccaggiu 'n macazzini a timpiratura prôssima ô
zeru. Dû tudiscu Lager), tra l'ambrati li Marzenbier e tra chiddi scuri li
Vienna, li Bock e li Dunkel. Esisti na terza catiguria di birri uttinuti di
firmintazzioni spuntania chiamati Lambic ca spissu vennu arumatizzati â frutta.

N'ulteriuri tipu di classificazzioni pò essiri ligata ô gradu alcolicu,
ginirarmenti misuratu 'n pircintuali d' alcol supra lu vôlumi dâ bivanna (ABV,
Alcool By Volume), o â quantitati di zuccari firmintabbili prisenti ntô mustu
prima dâ firmintazzioni misuratu 'n gradi Platu. Stu tipu di tassonumia hàvi
particulari significatu pi la gnustria e lu fiscu. Ogni nazzioni hàvi
dinuminazzioni carattiristichi ca dirivanu dâ tradizzioni. 'N Italia si ponnu
friggiari di l'appillativu birra doppiu maltu li birri cu nun menu di 14,5 gradi
Platu (quinni nun significa c'hannu lu doppiu di maltu!), birra spiciali si
nn'hannu chiù di 12,5, birra si nn'hannu armenu 10,5 e titulu alcolumetricu
vulumicu supiriuri a 3,5%, birra leggîa o birra light lu pruduttu cu gradu Platu
nun nfiriuri a 5 e nun supiriuri a 10,5 e cu titulu alcolumetricu vulumicu
supiriuri a 1,2% e nun supiriuri a 3,5%, birra analcolica è risirvata ô pruduttu
cu grado Platu nun nfiriuri a 3 e nun supiriuri a 8 e cu titulu alcolumetricu
vulumicu nun supiriuri a 1,2%.

L'attrizzaturi nicissarii pi na birrificazzioni casalinca sunnuo 'n gineri
cugghiuti 'n kit e distribuuti di ditti spicializzati. Lu costu di sti kit e di
pochi dicini d'euro. Lu kit di sôlitu cunteni na latta d'estrattu di maltu
nicissaria pâ prima pruduzzioni, unu o dui biduna 'n plastica alimèntari pâ
firmintazzioni, pruduciuti pâ pulizzia dî strumenta, un dinsimetru pi misurari
la dinsitati di lu mustu cu rilativa pruvetta, un mèstulu, e l'istruzioni pi lu
nteru prucidimentu. Oltri a lu kit è nicissariu sulu na pignatta di diminsioni
upportuni (di 10 a 25 litra) e tanta passioni.

La fonti di st'articulu è Uicchipidia Taliana:
http://it.wikipedia.org/wiki/Birra



https://scn.wikipedia.org/wiki/Aiti

La Ripùbblica di Haiti è un paisi situatu ntrâ terza cchiù punenti di l'ìsula di
Hispaniola e l'ìsuli cchiù nichi di La Gonâve, La Tortue, Les Cayemites, e Ile a
Vache ntô Mari dî Caràibbi, ô livanti dâ Cubba. Haiti havi Hispaniola 'n cumuni
câ Ripubblica Duminicana. L'ària tutali di Haiti è 27.750 km² e la capitali è
Port-au-Prince ca s'attrova in Hispaniola.

D'urìggini na culònia francisi, era la prima ntô cuntinenti amiricanu, doppu li
Stati Uniti p'addicchiari la sò ndipinnenza. Nustanti stu fattu, arresta unu dî
paisi cchiù pòviri dû cuntinenti. Accamora s'attrova ntôn statu di l'anarchia
doppu ca lu pòpulu s'arribbillaru contra lu prisidenti.

Schiavi libbirati rinisceru a luttari contra la Francia e a essiri la prima
nazzioni caraibbi p'addivintari ndipinnenti.

Haiti è unu dî cchiù poviri e menu sviluppati paisi dû munnu. Havi cuntinuatu
scinniri la scala munniali nzinu dî 1980ini.

La maggiuranza dâ pupulazzioni campa assai cuncintrata nnî citati e li chianuri
custeri. Circa 95% hannu na discinnenza africana. La cchiù granni citati è la
capitali, Port-au-Prince, chi havi 2 miliuna di pirsuni, e poi Cap-Haïtien
nn'havi 600.000.

La lingua francisi è una di dui lingui ufficiali, ma sulu una pi ogni dicina di
pirsuni la parra. Quasi tutti pàrranu Krèyol, l'autra lingua ufficiali. La
lingua ngrisi veni parrata cchiù spissu, spiciarmenti tra li picciotti e lu
ripartu cummirciali.



https://scn.wikipedia.org/wiki/Abbassidi

Lu califfatu abbassidi fu lu terzu califfatu chi si succidìu ntâ storia di
l'islam. Cuprìu nu pirìudu di tempu chi va dû 750 ô 1258. Fu diriggiutu di la
dinastìa Abbassidi di califfi, chi custrueru la capitali a Bagdad doppu aviri
ditrunatu li califfi umayyadi di unnegghè tranni chi ntâ Andalusìa.

Fu sutta lu calffatu abbassidi chi la Sicilia addivintau mussurmana ô cursu dû
IX sèculu. Li aglabbiti chi pigghiaru lu cuntrollu dû Maghreb e appoi dâ Sicilia
èranu arricanusciuti dû califfu di Bagdad. Quannu la duminazzioni aglabbida si
finìu la Sicilia cadìu sutta lu cuntrollu fatimita, (versu lu 909) chi nun
arricanuscìa lu califfu di Bagdad. Lu califfu fatimita nfatti si addichiarava
discinnenti direttu di na figghia di Maomettu, cosa ca lu califfu abbassidi nun
arricanuscìa.

La duminazzioni Abbassidi ntô Miditirràniu accuminzau a diclinari
cuntimpuraniamenti all'amuentu di la nfluenza fatimita. Ntô 969 li abbassidi
pirderu lu cuntrollu di l'Eggittu a òpira dî fatimiti, guidati di Giauar, nu
ginirali àrabbu-sicilianu. Li fatimiti vidennu ca la nfluenza aumintava ntô
mediu orienti, funnaru la nova capitali ô Càiru.



https://scn.wikipedia.org/wiki/Zur%C3%ACcu_(citati)

Zuricu (tudiscu: Zürich, francisi e ngrisi: Zurich, talianu:Zurigo) è la
capitali dû cantuni omònimu, e è la cchiù granni citati dâ Svìzzira cu cchiù di
360.000 (366 809 n dicèmmiru 2005) abbitanti, ma l'agglumirazzioni ni cunta
circa un miliuni.

Sedi dâ bursa svìzzira, Zuricu è nu centru di cummerciu nun sulu ntâ Svìzzira ma
puru pi tutta l'Europa. Secunnu Mercer Worldwide Quality of Living Survey 2006,
Zuricu è la citati d’Europa cû liveddu di vita cchiù àutu dû munnu nteru.

La citati s'attrova allatu dû famusu Lacu di Zuricu chi alimenta la Limmat lu
ciumi chi attraversa lu centru di Zuricu. È stata custruita ntô stissu situ dâ
citati rumana di “Turicum”.

Zuricu s’attrova a la stremitati nord dû lacu di Zuricu a 408m dû liveddu dû
mari ntô mezzu dî dui muntagni di Zuricu : la Uetliberg e la Zuriberg. La
vecchia parti dâ citati s’attrova attorna a lu ciumi Limmatt cà nesci dû Lacu di
Zuricu.

Ufficiarmenti vìvinu ntâ citati cchiù di 367'000 pirsuni (Dicèmmiru 2005) dî
quali 30,2% di stranieri. La cchiù gran parti veni da Girmania siquita dâ Talia.

La lingua ufficiali è lu tidiscu ma lu dialettu lucali "Zürideutsch" è lu cchiù
parlatu.

Videmma dî granni Media sùgnunu stabbiliti a Zuricu. Dì quali Ringier, NZZ
(Neuer Zürcher Zeitung, giurnali lucali). Li tilivisioni dâ svìzzira tidisca
puru sùgnunu stabbiliti a Zuricu : Schweizerische Fernsehen (SF), Tele 24, 3+ e
àutri canali privati o riggiunali.

La citati è culligata cu tanti di li mpurtanti autostrati dâ svìzzira e accussì
ogni parti dâ citati è rapidamenti ragghiùngibbili n màchina. L’autostrati
sùgnunu puru na cunnissioni ràpida cu l’àutri granni citati vicini comu Berna,
Basel, Chur, Winterthur o Luzern.

L’aeroportu di Zuricu è lu cchiù mpurtanti dâ Svìzzira e unu dî cchiù grossi
d’Europa.



https://scn.wikipedia.org/wiki/Virus_(biolugg%C3%ACa)

Nu virus è nu sistema biològgicu acellulari e parassita ntracellulari obbligatu,
ca è fattu di nu ginoma e di nu capsìde. La natura di organismu viventi è
discussa. Si carattirizza pi na dinamica evolutiva chi ci pirmetti nti nu tempu
rilativamenti curtu (quarchi misi) di trasfurmarisi pi silizzioni e di
spannirisi pi riproduzzioni, mittennu n piriculu n certi casi la stissa
supravvivenza di l'orgnaismu chi l'ospita, o simpricimenti causannu nu tassu di
murtalità timpuraniamenti àutu (pi esempiu la pesti).

Lu ginoma dô virus è n'acidu nucleicu (DNA o RNA) ca cunteni li nfurmazziuni
genètici pâ sìntisi dê prutiini virali; iddu è copertu dû capside, ca è fattu dê
capsòmiri, prutiini strutturali. Cchiù fora si cci pò truvari lu peplos (dettu
macari pericapside, o puramenti envelope), ca è na struttura lipidica c'ave
prutiini viré. Lu nzemmula di chisti strutture si chiama viriuni.

Li tiurìi cchiù novi dìcenu ca li virus potìssiru esseri nesciuti dê urganismi
dê varî regni dâ vita.



https://scn.wikipedia.org/wiki/Vichinghi

Li Vichinghi (canusciuti videmma comu li danisi) sunnu nu pòpulu scandinavu
canusciutu ntô pirìudu autumidievali: foru prutagunisti di ripituti scurrarìi e
d’anchi muvimenti migratori tra l'800 e lu 1100.

L'urìggini dû tèrmini "Vichingu" acchiana ô nurviggisi anticu vík ("baia",
"nzinatura") o a l'anglusassuni wic (nziggiamentu cummirciali furtificatu), ca
rìmmianu ê dui attivitati principali di ddi pupulazzioni: lu cummerciu e la
piratarìa.

La ccillenza nta l'arti dâ navigazzioni e la prupinzioni a l'attivitati di
razzia e di cunquista oltrimari happiru urìggini dâ scarsitati di terra
cultivàbbili ntê riggiuni di pruvinenza. Sulu cû sèculu X e la cummirsioni dî sô
capi a lu cristianèsimu, li vichinghi accuminzaru a èssiri idintificati chî noma
nazziunali attuali (danisi, svidisi, nurviggisi): ‘n pricidenza nta l'Europa
centru-miridiunali li sô discinnenti èranu chiamati giniricamenti Nurmanni, zoè
òmini dû Nord, nomu ca ristau a chiddi d’iddi ca cci si nziggiaru ‘n Nurmannia,
Francia dû Nord.

Li slavi urintali, ca cû cuncursu dî vichinghi dèttiru vita â Russia, vennu
chiamati mmeci Variaghi. Pari oramai accirtatu, noltri, ca li Vichinghi,
partennu dâ Danimarca e dâ Norveggia sbarcaru ntâ Groenlandia e, forsi,
apprudaru supra li costi miricani pressu Terranova.

La prima ncursioni vichinga di cui s’havi nutizzia stòrica fu cumpiuta di pirati
nurviggisi ntô 793 nta l'ìsula di Lindisfarne, ô largu dâ costa nordurintali
ngrisa: tuttavia la sô prisenza era di tempu cunzulidata ntô Mari dû Nord e ntô
Bàlticu. Grazzî ê sô tècnichi di navigazzioni e militari assai avanzati, li
vichinghi rapprisintaru pi sèculi n’amminazza nun cuntrullàbbili.

Li friquenti ncursioni supra li costi ngrisi foru timpuraniamenti frinati
d’Alfredu lu Granni (878-899).



https://scn.wikipedia.org/wiki/Tunis%C3%ACa

La Tunisìa è nu statu africanu di circa 10 miliuna d'abbitanti. Lu tirritoriu
occupa na parti dâ costa miditirrania dû cuntinenti. Cunfina cu la Libbia a
sud-est e l'Algirìa a ovest. A nord est è siparatu di la Sicilia dû canali di
Sicilia. Ex culonia francisi, oggi si parra l'àrabbu e lu francisi; l'italianu è
puru na lingua assai canusciuta pi via di la mpurtanti emigrazzioni tunisina in
Italia e dû signali dâ tilivisioni italiana chi agghica nzinu ddà.

Cità mpurtanti sunnu Tùnisi, chi è la capitali; Sfax, Hammamet, Tozeur e li
Gerbi, n'arcipèlagu oggi assai sfruttatu dû turismu.

Doppu la nnipinnenza n sequitu ô prucessu di deculunizzazzioni ca ntirissau
tuttu lu cuntinenti africanu â mità dû XX sèculu lu Paisi canusciu nu piriudu di
rilativa libbirtà sutta lu cuvernu di Habib Burghiba. Appoi Ben Alì lu diriggìu
di manera dittaturiali. Ntô 2011 lu riggimi di Ben Alì s'appi a accapari e Ben
Alì si n'appi a fujiri n Arabbia Saudita.

Li rilazzioni di la Tunisia e dâ Sicilia sunnu di lonca data. Senza cuntari li
guerri punichi, fu di la cità di Kairouan, di partìu lâ cunquista arabba dâ
Sicilia ntô 827. Quarchi sèculu doppu, tra lu 1135, cunquista dê Gerbi, e lu
1159 li costi tunisini forru cuntrullati dî nurmanni di Sicilia. Oi
l'emigrazzioni tunisina in Sicilia, chi si cumponi essenzialmenti di
travagghiatura staggiunali e di piscatura (a Mazzara li tunisini sunnu circa lu
10% dâ pupulazzioni) custituisci na prisenza mpurtanti ntô tissutu
sociu-ecunòmicu sicilianu.



https://scn.wikipedia.org/wiki/Surgenti_aperta

La Surgenti aperta software eni nu software unni lu còdici surgenti (lu
linguaggiu ca li prugrammatura ùsanu pi fari travagghiari li computer) eni
dispunìbbili a tutti. Cuegghè pò taliari comu travagghia lu còdici e pò
canciàrilu si ci voli fari fari quarchi cosa diffirenti. L'uppostu dâ surgenti
aperta eni la surgenti chiusa, unni lu còdici nun eni dispunìbbili a tutti. La
surgenti aperta è quasi la stissa cosa dû Software lìbbiru, ma li pirsuni ca
capìsciunu la diffirenza tra li dui addicìdunu quali utilizzari pi mutivi
diffirenti.

La surgenti aperta e lu software lìbbiru hannu statu pedi-pedi pi dicenni, ma
addivintaru famusi cu Linux e li cumunitati di software BSD. Pi prutèggiri lu
còdici, eni utilizzata na licenza spiciali . Li tipi cchiù cumuni di licenza
sunnu lu GPL, lu BSD e lu LGPL. Wikipedia utilizza macari idda la surgenti
aperta . Lu "Muvimenti di la Surgenti Aperta" eni capitaniggiata di Nizziativa
surgenti aperta. Lu muvimenti di surgenti aperta si siparau di lu muvimentu pi
lu software lìbbiru nta lu 1998. Lu muvimentu pi lu Software Lìbbiru eni
capitanatu di la Funnazzioni pi lu Software Lìbbiru.



https://scn.wikipedia.org/wiki/Srinivasa_Ramanujan

Srinivasa Aaiyangar Ramanujan, (tamil : ஸ்ரீனிவாஸ ஐயங்கார் ராமானுஜன், (Erode
(India), 22 di dicèmmiru 1887 - Kumbakonam (India) 26 di aprili 1920) fu nu
cèlibbri e giniali matimàticu innianu. Travagghiò principarmenti ntâ tiurìa dî
nùmmura e addivintò cèlibbri pî sô famusi fòrmuli di summi nfiniti, spissu
currilati a custanti mpurtanti n matimàtica comu π et e, e chi hannu purtatu a
l'ammirazzioni di ginirazzioni di matimàtici. A la sò morti lassò ammeri 6000
tiuremi casi tutti nisciuti di la sò mmagginazzioni e sinza traccia di
dimustrazzioni, e cci vosi tuttu lu vintèsimu sèculu pi addimustràrili.

La matri di Ramanujan lu educò a l'innuismu, e n particulari ô cultu di Brahma.
La sò famigghia havìa picca picciuli, ma comu matimaticu autuddidatta, Ramanujan
arriniscìu a pubbricari arcuni artìculu avanti èssiri mmitatu â Ngriterra di nu
prufissuri di Oxford, G.H. Hardy. Ntô 1913 Hardy havìa arricivutu na carta
manuscritta di Ramanujan, e nquitatu dû cuntinutu di nu liveddu eccizziunali
vosi assulutamenti farlu vèniri. Ergu accuminciò na cullabburazzioni ntra li dui
ca àppi a èssiri ntirrutta sulu picchì Ramanujan era dèbbuli di saluti e macari
sintìa nustalgia dâ sò terra. Ntô 1919 partìu pi l'India unni n'annu doppu
murìu.



https://scn.wikipedia.org/wiki/Spirimentu_di_Young_supra_a_doppia_ciacca

Lu spirimentu ra doppia ciacca 'nta micànica quantistica jè nu spirimentu
sprummintatu di lu fisicu Tummasu Young c'ammostra l'insiparabbilitàti di l'onda
e râ particedda, a duppia natura rô lustru, di lu littroni e jautri particeddi
quantistichi.

Stu spirimèntu jè ppi davèru semprici. Abbisogna sulu ri na duppia ciacca comu
chidda ca si viri nta l'immaggini, quarchi cosa ppi tèniri a doppia ciacca
fèmma, e nu bònu laser comu chiuddu usatu rei mastri-muraturi ppi "disignari"
linìi ritti quannu stannu travagghiannu ca custruisciunu quarchi cosa. Lu laser
avi na bbasi accussì ca pò ssiri spustatu sulu si si voli. Lu scopu jè chiddu ri
puntari in dirizzioni rô puntu cintrali rei dui ciacchi a mienzu mèttru i
distanza. Quarchi cosa comu nu schermu ppi virìrisi i firmi e i partiti i caucju
o na parìti bianca liscia jè misa a l'autra bbànna râ doppia ciacca a quarchi
mèttru ri distanza. Quannu tuttu è prontu e si manna lu fasciu laser, si vìrunu
supra lu schermu nu fasciu i lustru e unu ri scuru.

Li laser sunu stigghi ca appruduciunu unu o cchiu futòni appèna ca unu ci runi
na pocu r'ilittricitati. Lu futòni o li futòna vènunu fora ri nu pirtùsu
vèramenti nicu ntra nu piriòdu ri tiempu ca si canusci. A vilocitati ra luci jè
canusciuta, accussì ca si pò sapìiri quannèni ca li futoni appajunu sopra a lu
schermu. Quannu li futòna sunu pruduciutu unu â vota, chiddu ca si viri supra lu
schermu sunu pizzuddi i lustru 'ndividduali. Si li futòni jèrunu ondi allura unu
s'aspittassi ca niscissiru rei spaccazzi ppi jinciri na purzioni ranni rô
schermu, ma chissu nun succèri mai. Si lu futòni jèrunu particeddi allura unu
s'aspittassi c'avvissiru appariri rui punticeddi supra lu schermu cunnèssi cu lu
laser tràversu li rui spaccazzi ntô mienzu. Ma chissu nun succèri mancu. Quannu
lu scenzatu Tummasu Young fici stu sprimentu pâ prima vôta, iddu ci sappi rari
na spiecazzioni sulu pinzannu ca lu lustru jèra quarchi cosa ri simili a l'ondi
ro mari. Pinzau ca l'ondi ri lustru si muvieunu ra surcenti luminosa comu nu
l'ondi si muvieunu circularmenti nta nu lacu unni ci avja statu jttatu nu
pizzuddu ri petra e ca quannu li frunti d'unna arrivaunu a li rui spaccazzi
l'unda urigginali s'addividìa e s'apprisintaunu rui diffirenti ondi ri du
mumentu in poi. Jèra sèmprici accussìni cumprènniri comu li rui ondi novi
intiraggieunu ppi pruduciri li strisci ri lustru e ri scuru (di solitu ciamati
"bandi") supra a lu schermu.

Ma ca accuminzaunu li prubblemi. Lu lustru nun s'apprisintava supra lu schermu
comu formi d'onda ri chiddi ca si virunu supra li scugghieri rô mari. Lu lustru
s'antisi a diri comu a sciami ri futòni ca 'ndividduarmenti sbattieunu supra a
lu schermu. E, ccu surprisa, nu sìngulu futòni putìa 'ntirfiriri ccu iddu stissu
comu si jèra na singula onda ca suddisfava a discrizzioni d'onda urigginaria,
addividìrisi nta rui ondi e tràsiri nta li rui spaccazzi ri lu stigghiu a doppia
fissùra e dunqui agghicàrisi ntâ lu schermu.

Stu spirimentu râ doppia ciacca addivintau lu spirimèntu mintàli classicu pâ so
dimustrazzioni rei stranizzi dô munnu quantisticu

A spirienza nta lu munnu micruscopicu rei particeddi sub-atomichi ni porta a
ri-cuncittualizzari a maggiur parti ra nostra cuncizzioni ri l'universu.

A 'Ntirpritazzioni ri Copenhagen jè chiddu ca nu gruppi ri sprummintaturi
scientifichi ri micànica quantistica pinzarru ri chiddu ca pò succèrri a na
rannizza tomica. Si ppi "l'uggettu A aisisti" vulièmu riri "virièmu n'uggettu A
ei punti spazziutimpurali x, y, z, t," allura st'uggettu "aisisti" sulu a lu
puntu ri missioni (quannu si spara lu futoni) e a lu puntu ri unni si viri lu
finominu (viririlu ammustrarisi supra a lu schermu). 'Ntra li dui tiempi iddu
s'attrova cumpritamenti fòra ri lu "munnu ordinariu" ca spirimintamu a nu
liveddu umanu. Putièmu canusciri nzo cchi succèri all'inizziu quannu mungiemu lu
tastu p'addumari lu laser. E puoi putiemu sapiri nzo chi succèri a fini, quannu
virièmu nu lampu ri luci supra a lu schermu. Nun putièmu ssiri in gradu di
sapìri nzo chi succèri nta lu mienzu.



https://scn.wikipedia.org/wiki/Sci

Lu sci è nu sport nnividuali mmirnali. Si pratica ntâ nivi sutta diversi formi.
Li formi principali sunnu lu sci alpinu e lu sci nordicu; cchiù ricenti è lu
sviluppu dû sci alpinismu.

Lu sci alpinu si pratica scinnennu di na calata di na muntagna câ nivi,
ajutànnusi cu na para di sci ô piedi. Òi li sci pû sci alpinu cchiu diffusi
sunnu li carving, cchiù curti e cchiù laschi dî sci classici ca si usàvanu nzinu
a mitati di l'anni '90, e ancora cchiù curti e cchiù laschi dî sci pû sci
nordicu, ca si pratica appujannusi cû na para di vastuna e caminannu nti
trazzeri chiani câ nivi. Lu sci alpinismu, si pratica cu na para di sci cu
attachi spiciali pî scarpuna, ca pirmettinu di spustarisi ntê muntagni facennu
videmma li acchianati.

Lu sci si pò fari puru ntra na sala tuttu l'annu videmma quannu fa cauru fora: è
lu casu di certi stabbilimenti chiusi dû mediu orienti (cci nni sunnu nti
l'Emirati Àrabbi Uniti) assai cuntruversi pi lu mpattu ambintali.

N Sicilia ntô mmernu è pussìbbili praticari lu sci alpinu nti certi zoni di
l'Etna e dî muntagni dî Nèbbrudi e dî Madunìi. La Sila n Calabbria è
echipaggiata puru di stazzioni pi la pratica dû sci.



https://scn.wikipedia.org/wiki/Rip%C3%B9bblica_di_Macidonia

La Ripùbblica di Macidonia ('n macìduni Република Македонија), 2.043.000
abbitanti supra na supirficî di 25.713 chilòmitri quatrati, è nu statu europeu.
Cunfina cu l'Albanìa, la Bulgarìa, la Serbia, lu Montenegru e la Grecia. La
capitali è Skopje. C'è na sciarra cu la Grecia pi l'utilizzu di la
dinuminazzioni, pirchì pî grechi, la Macidonia è na riggiuni greca, assuciata a
Alissandru Magnu. Pi chistu la ripùbbrica di Macidonia a l'ONU è rapprisintata
sutta lu nomu FYROM, abbriviazzioni ngrisi di Former Yougoslavic Republic of
Macedonia. [1]

Lu tirritoriu è muntagnusu e assai sismicu. Lu massimu munti dâ riggiuni è lu
Munti Korab (2764 metri). Lu clima è cuntinentali mudiratu, e li pricipitazzioni
su rilativamenti scarsi. Li voschi foru quasi tutti eliminati ppi fari spazziu ê
pasculi. Nti l'aree forestali risidui ci sunu cignali, lupi, ursi e linci.

Di 2.043.000 abbitanti, lu 66% su macedoni, lu 23% albanesi, ci sunu minoranzi
turchi, rumeni, slavi mussulmani, serbi, zingari e via di seguitu. E' lu paisi
chê cunnizzioni socio-sanitari tra li peggiu misi dû Continenti. La murtalità
nfantili ô 11%°, na spiranza di vita agghiri ê 73 anni, l'analfabitismo ô 10,9%.
La pupulazzioni è urbanizzata ô 62%, e a Skopje sulu ci su lu 20% da
pupulazzioni, e nudda cità agghica a 100.000 abbitanti. Li lingui ufficiali sunu
lu maceduni e l'albanisi, ma li vari cumunità sàrbanu l'idioma propriu. Li
cchiossai su cristiani ortodossi, ma l'albanesi e li turchi sunu mussulmani.

Pur sviluppatasi nto sicunnu dopoguerra con la creazione di un discreto tessuto
industriali, la Macedonia era la chiù povera repubbica delli stati Jugoslavi.
Culla crisi e la caduta da Jugoslavia, a Macidonia è pigghiatu chiù depressione
economica. Ma l'agricoltura è sempre in primo piano, produce tabaccu, vinu,
frutta, risu, ciriali, pummidori. L'allevamentu è bovinu e ovino, cu metodo
anticu è praticata nti muntagni. Doppu la crisi si stannu formando industrie
pisanti e metallurgiche.

Doppu a fini da Jugoslavia lu commerciu ha suffertu assai. Tuttavia de l'anni a
seguire, ha avutu novi tratti cummerciali. Li partners sunu l'Italia, la
Girmania, la Bulgaria e la Slovenia.

Duminata quasi sempri di stati vicini, s'è unita alla Jugoslavia finu allu
crollu sua. Doppu l'indipendenza, su stati allu potere nu pocu i comunisti e
l'alliati democratici. Nto 1993 l'ONU formule (doppu l'adesione) u numi sua
internazionali, "Ex-Ripubblica Jugoslava di Macidonia" pi distinguirla da
Macidonia greca, e per le pretese greche supra u territoriu. Ntò frattempu ha
modernizzatu u sistema politicu generali, aiutatu di l'Unioni Europea, ha
chiesto l'adesione puru a idda. Ntò 2006 vene eletto primu ministro Nikola
Gruevski, un giuvane avvocato e economista, avvie na serie de riforme per
risanari l'economia.



https://scn.wikipedia.org/wiki/Platuni

Platuni (Πλάτων), nciuria/suprannomu d'Aristocli (Ateni, 427 a.C. - Ateni, 347
a.C.), fu nu filòsufu grecu discèpulu di Socrati e mastru d' Aristuteli.

Nascìu di famigghia aristucràtica, e finu di juvini etati dicidìu di didicàrisi
â vita pulìtica; ma a causa d'arcuni gravi abbinimenti tra li quali l'arrestu e
la cunnanna a morti di Socrati, sô anzianu amicu e mastru, lu juvini si
cummincìu a rinunciari â vita pulìtica e a didicàrisi â filusufìa.

Macari la parintela cû cchiù putenti dî Trenta tiranni, Crizzia, sô zu/ziu,
l'ubbligau a rimaniri arrassu dâ pulìtica dâ citati praticamenti pi tutta la sô
longa vita. Ntô 399 a.C., doppu la cunnanna a morti di Socrati, Platuni si
rifuggiau a Mègara.

Ntô 396 a.C. nizziau li sô viaggi ca lu purtaru 'n Eggittu, 'n Cirinaica unni
canuscìu Aristippu e lu matimàticu Tiudoru, e 'n Italia unni ncuntrau Archita di
Tarantu. A stu piriodu prubbabbirmenti acchiananu li ridazzioni dî primi diàlugu
- li cussidditti "Primi diàlughi diretti". Sti diàlughi prisintavanu li
discussioni di Socrati rilativi â cunfutazzioni dî pinioni errati e cuntistavanu
la nnuvativa cultura dî sufisti.

Ntô 388 a.C. Platuni fici lu sô primu viaggiu 'n Sicilia â corti di Diunisu lu
Vecchiu, unni strincìu amicizzia cû cugnatu dû tirannu, Dioni. L'annu succissivo
turnau a Ateni, unni funnau l'Accadèmia; a sta fasi acchiananu li diàlughi
pidagòggici dû Fedru, dû Fidoni e dû Simposiu, nu mitafòricu mmitu a pruvari la
pirinnitati dû beddu o l'immurtalitati di l'arma.

Ntô 367 a.C. juncìu a Ateni Aristuteli, ca divinni subbutu nu membru attivu di
l'Accadèmia. Ntô midèsimu pirìudu Platuni fici lu sô sècunnu viaggiu 'n Sicilia,
chiamatu di Dioni. Lu mutivu di stu sècunnu viaggiu era la spiranza, sempri
cultivata dû filòsufu atinisi, d'asircitari attraversu la filusufìa na nfruenza
pidagòggica supra lu cuvernu pulìticu dâ citati. Ma Diunisiu II, figghiu dû
vecchiu tirannu dâ citati, divinni suspittusu dî riali ntinzzioni di Dioni e lu
cunnannau a l'esiliu, mpriggiunannu videmma Platuni.

Libbiratu doppu tanti nzistenzi, Platuni turnau a Ateni unni s'accupau dâ
ridazzioni di varii òpiri: Parmènidi, Teetetu, Sufista, Pulìticu e Filèbbu.

Ntô 361 a.C. Platuni cumpìu lu sô terzu viaggiu 'n Sicilia, richiamatu dû disìu
di Diòniggi di didicàrisi nuvamenti ô studiu dâ filusufìa. Ma macari stu
tintativu s'arriducìu cu nu fallimentu, e Platuni potti lassari Sarausa sulu
grazzî ô ntirventu di l'amicu Archita, tirannu di Tarantu. Cu stu nzuccessu
tramuntava difinitivamenti lu nzognu platònicu dû "reghi filòsufu", e la fama di
Platuni rimanìa ligata oramai ô pristiggiu sempri cchiù granni di l'Accadèmia, ô
nternu dâ quali iddu si nchiudìu finu â morti. A st'urtimu piriodu appartennu lu
Timeu, lu Crizzia e li Liggi.

Ntô 347 a.C. Platuni murìu e vinni sustituutu â guida di l'Accadèmia dû niputi
Spèusippu.

Pi quantu riguarda la scelta stilìstica dû diàlugu comu forma spusitiva, è
mpurtanti suttaliniare comu fussiru 'n ddi anni tutti li cunnizzioni pi sta
particulari scelta: di na parti la sempri cchiù vasta pupularitati e furtuna dâ
traggèdia e dâ cummèddia, di l'àutra lu dialugari dî Sufisti e di Socrati.

Siddu nun è dunca pussìbbili sustèniri ca Platuni fu lu criaturi dû diàlugu comu
gèniri littirariu, è però verusimili ca iddu cugghìu la cumuni abbitudini ô
dialugari e ô pòniri quisiti nizziannu a stènniri dapprima simprici chistiunari
senza pirsunaggi, affidannu appoi, 'n na sècunna fasi, â figura di Socrati la
funzioni di prutagunista d'òpiri cchiù strutturati e cumplessi.

Lu primu testu 'n cui cumpari lu nomu dûn ntirlucuturi bonu diliniatu è Sisifu:
a partiri di chistu, li diàlughi succissivi vannu a aviri quasi sempri lu tìtulu
dû nomi di nu pirsunaggiu. Sti primi òpiri sunnu brevi e liniari ntâ
trattazzioni di l'argumentu: lu sô incipit è immidiatu, ditirminatu di na
dumanna pirintoria. Nun ci sunnu raggiuni pi pinzari che l'attribbuzzioni a
Platuni di sti diàlughi è spuria e gratuita: li temi sunnu chiddi tìpici dû
Platuni "sucràticu", l'argumintazzioni è niccipìbbili, li cunchiusioni a cui
juncinu sunnu sempri mpurtanti.

Di st'elencu iputèticu si pò cògghiri lu ndizziu di l'esistenza di na graduali
evuluzzioni dû stili; siddu iddi, a lu cuntrariu, fussiru n'imitazzioni spuria
dî diàlughi majuri, nun si capisci pi quali raggiuni nun avissiru a èssiri
autrittantu stilisticamenti ditirminati dî sô mudelli. Stu primu gruppu d'òpiri
si pò cullucari tra lu 407 e lu 399.

Ntô 387 a.C. Platuni torna a Ateni doppu na serii di viaggi siquuti â morti di
Socrati. Iddu trascursau circa 12 anni 'n tirritori di cultura greca, e 'n
tirritori di cultura ‘barbara’. Dui fatti accaduti 'n sô assenza lu cummincinu a
riprènniri la scrittura a favuri dû nzignamentu di Socrati: l'upusculu
diffamatoriu di Pulicrati contra Socrati, e l'apirtura dâ Scola di ritòrica
d'Isocrati. Li diàlughi di Platuni cussidditti "sucràtici", ntâ sô tipicitati,
vennu dunca a cuntrappunirisi ê scritti pulèmici e ritòrici ca circulavanu 'n
Ateni. 'N na prima istanza, lu dibbattitu a Ateni verti supra la figura
d'Aucibbiadi e supra lu sô rapportu cu Socrati: com'avìa statu pussìbbili ca lu
cchiù famusu discèpulu di Socrati avissi cumpiutu la prufanazzioni dî rasti dâ
citati, e fussi risurtatu nu pulìticu cuncintratu supra li ntiressi pirsunali
mmeci ca supra chiddi dû beni dâ patria. Com'era pussìbbili equiparari Socrati a
li Sufisti, dicennu d'iddu zoccu si dicìa d'iddi? A frunti di dubbi e accusi, e
di na littiratura apuluggètica Sucràtica ca nun rinnìa mèritu né a Socrati né ô
sô rapportu cu Aucibbiadi, Platuni nizzia la cumpusizzioni di na serii di
diàlughi c'hannu comu argumentu la figura dû Mastru e la sô arti cunfutatoria:
l'Apuluggìa di Socrati e lu Critoni; l'Aucibbiadi primu e sècunnu; lu Tèaggi e
lu Lacheti; l'Ippia minuri e majuri; l'Eutifroni, lu Ioni, lu Minoni, lu
Minissenu. Platuni voli ammustrari comu Aucibbiadi avissi lu caràttiri dû juvini
ca si didica â pulìtica pi mpulsu forti ma nun razziunali; e comu fussi
prufunnamenti ligatu a Socrati, nunòstanti chisti lu mittissi 'n vardia dûn
facili entusiasmu pâ carrera pulìtica. Ma lu binèficu nflussu sucràticu, nun
accumpagnatu di n'autèntica riflissioni filusòfica, emirgìa surtantu vicinu ô
Mastru, mentri vinìa menu na vota ca Socrati s'attruvava arrassu. A sti diàlughi
va agghiunciutu lu Minoni, 'n cui cumpari Ànitu, l'accusaturi di Socrati, e
arcuni temi dî primissimi scritti; e ancora lu Tèaggi, lu Lacheti e lu
Minissenu, prubbabbirmenti ligati a l'apirtura di na Scola di parti di Platuni,
antagunista rispettu a chidda d'Isocrati. Nfini, nun va diminticatu lu
Gorgia.Stu diàlugu nchiudi nfatti na fasi dâ pruduzzioni platònica e nni grapi
n'àutra. Dû schema ccà summariamenti prupunutu putemu iputizzari ca, dû ncontru
di Socrati â funnazzioni di l'Accadèmia, Platuni scrivìu li siquenti diàlughi
diretti, divisi 'n dui gruppi sècunnu dui piriodi di tempu: 1. Li nizzi dâ
scrittura platònica (prima dâ morti di Socrati: 399) Dimudocu, Quisiti, Di lu
justu, Di la virtuti, Minossi, Ipparcu, Sisifu; 2. Li diàlughi 'n difisa di
Socrati (prima dâ funnazzioni di l'Accadèmia: 387) Apuluggìa di Socrati,
Critoni, Aucibbiadi I, Aucibbiadi II, Tèaggi, Lacheti, Ioni, Eutifroni, Ippia
minuri, Ippia majuri, Minissenu, Minoni, Gorgia.

1. nun havi a èssiri vulciuta ôn nummàru nditirminatu, quantitativamenti
rilivanti, di nuzzioni, ma havi a aviri di mira un sapiri misuratu (Amanti)
(2) ;

2. s'idintifica cu dda scenza ca suvrasta l'àutri scenzi: "scenza d'iddu e di
l'àutri scenzi" e "canuscenza dû beni e dû mali", capaci di guariri l'arma
(Carmidi);

3. havi pi fini la canuscenza e la participazzioni di l'"amicu primu, a causa dû
quali dicemu ca tutti l'àutri cosi sunnu amichi tra iddi" (Lisidi) .

Pi l'apirtura di l'Accadèmia, Platuni adotta na nova forma littiraria, passannu
dû diàlugu direttu a chiddu narratu – di Socrati. Grapennu li porti dâ propia
Scola, Platuni voli ammucciàrisi arreri la figura dû Mastru, facennu tuttavia lu
granni annunciu dâ scenza dû Beni, di cui però ancora nun va a parrari
splicitamenti ntô diàlugu ca sequi lu trìtticu: La Ripùbblica (Pulitèia). Lu
novu elencu vidi quinni pi primu Amanti (2), appoi lu Carmidi, quinni lu Lisidi
, e nfini la Pulitèia (La Ripùbblica) .

Lu Teetetu chiudi la serii dî diàlughi misti, e è già nu diàlugu chinamenti
direttu; Diversu lu casu dû Parmènidi , ca si prisenta comu diàlugu narratu cu
tri curnici cuncèntrichi. Oltri a chisti, ci sunnu appoi l'Eutidemu, lu
Protagora, lu Fidoni, lu Simposiu (o Cummiviu) . Sti diàlughi prisèntanu na
succissioni di lochi tantu particulari: dâ stiriuritati dâ strata nta
l'Eutidemu, ô nternu dâ casa dûn riccu atinisi ntô Protagora; dû carziri di
l'Unnici ntô Fidoni, ô nternu dâ casa d' Agatoni ntô Simposiu, quinni a chidda
di Pitudoru ntô Parmènidi, e 'n fini a chidda d' Euclide ntô Teetetu. Nfini, 'n
tutti è prisenti nu granni nummàru di pirsunaggi.

La nota (1) ndica lu mancatu cunzenzu ginirali ca l'òpira è effittivamenti di
Platuni, mentri la nota (2) ndica lu chinu cunzenzu ginirali ca Platuni nun nn'è
affattu l'auturi.

1. scrivuti duranti la vita di Socrati, cu anònimi ntirlucutura di Socrati,
eccettu l'urtimu (407-399); quasi certa la nun autinticitati:

Dimudocu (2) - Quisiti - Supra la Justizzia (2) - Supra la Virtuti (2) - Minossi
(2) - Ipparcu (2) - Sisifu (2)

2. scrivuti doppu la morti di Socrati e li viaggi di Platunl, finu â funnazzioni
di l'Accadèmia (399-387):

Apuluggìa di Socrati - Critoni - Aucibbiadi primu (1) - Aucibbiadi sècunnu (2) -
Tèaggi (2) - Lacheti - Ioni - Eutifroni - Ippia Minuri - Ippia Majuri (1) -
Minissenu - Minoni - Gorgia

1. narrati di Socrati, scrivuti subbutu doppu la funnazzioni di l'Accadèmia
(387) :

3. misti narrati nun di Socrati, scrivuti tra prima e doppu lu sècunnu viaggiu a
Sarausa (zoè Siracusa) (367-365) :

SECUNNI DIALUGHI DIRETTI 1. scrivuti tra prima e doppu il terzu viaggiu a
Sarausa (361-360) :

L'urdinamentu 'n tetraluggìi acchiana ô grammàticu Trasillu, dû I sèculu DC.
Essennu l'òrdini cchiù siquutu nta l'edizzioni crìtichi di l'auturi, appari
duvirusu ripurtàrilu.

La nota (1) ndica lu mancatu cunzenzu ginirali ca l'òpira è effittivamenti di
Platuni, mentri la nota (2) ndica lu chinu cunzenzu ginirali ca Platuni nun nn'è
affattu l'auturi.

Autri testi ci sunnu junti sutta lu nomu di Platuni, ma nzinu di l'antichitati
foru cunziddirati spurii:

Chidda ca 'n tèrmini stòrici putemu chiamari "filusufìa platònica" - obberu lu
corpus d'idìi e di testi ca difiniscinu la tradizzioni stòrica dû pinzeru
platònicu - è sorta dâ riflissioni supra la pulìtica. Comu lu scrivi Alexandre
Koiré: "tutta la vita filusòfica di Platuni fu ditirminata di n'abbinimentu
eminintimenti pulìticu, la cunnanna a morti di Socrati". Uccurri tuttavia
distinguiri la "riflissioni supra la pulìtica" di l'"attivitati pulìtica". Nun è
certu 'n st'urtima accizzioni c'avemu a ntènniri la cintralitati dâ pulìtica ntô
pinzeru di Platuni. Comu iddu scrivìu, 'n tarda etati, ntâ Lìttira VII dû sô
epistulariu, propiu la rinuncia â pulìtica attiva segna la scelta pâ filusufìa,
ntisa però comu mpegnu "civili". La riflissioni supra la pulìtica addiventa, 'n
àutri palori, riflissioni supra lu cuncettu di justizzia, e dâ riflissioni supra
stu cuncettu sorgi n'idìa di filusufìa ntisa comu prucessu di crèscita di l'Omu
comu membru dâ polis. Finu dî primi fasi di sta riflissioni, appari chiaru ca pû
filòsufu atinisi risulviri lu prubblema dâ justizzia significa affruntari lu
prubblema dâ canuscenza. Di ccà la nicissitati di ntènniri la gènisi dû "munnu
di l'idìi" comu fruttu dûn mpegnu "pulìticu" cchiù cumplessivu e prufunnu.

Riprinnennu lu nzignamentu di Socrati, Platuni compi nu duplici passu avanti.
Anzituttu iddu nun si limita a ndagari la virtuti eticu-pulìtica dû bonu
citadinu, ma estenni l'ammitu dâ sô ricerca ô nzemi di li valura tiòrici e
pràtici ca sunnu a funnamentu dî diversi tècnichi. Nun si ntirroga sulu supra lu
beni, la piatati riliggiusa o la justizzia, ma macari supra lu beddu, supra
l'ùtili, supra lu veru ecc. 'N sècunnu locu, iddu offri na risposta dicisiva a
lu prubblema dâ nzignabbilitati dâ virtuti (aretè): chista pò èssiri uggettu
d'apprinnimentu siddu cuincidi câ vera scenza (epistème). L'omu justu è,
innanzituttu, culturi dâ vera scenza e dâ viritati di tutti li cosi. 'N stu
senzu, ogni tècnica particulari - ch'è lu locu dâ praxis - havi a èssiri funnata
supra na canuscenza tiòrica funnata univirsarmenti - lu locu dâ "noesis".
L'erruri contra cui Platuni cummatti, rapprisintatu dâ cultura sufista -
cunzisti ntô basari la canuscenza supra la sinzazzioni - Teetetu -. Ô cuntrariu,
sulu l'arma, e nun li senzi, pò canusciri l'aspettu "veru" dî cosi. Lu modu 'n
cui l'arma esprimi la sô facultati canuscitiva è la riminiscenza (anamnesis).
Canusciri è arricurdari: l'arma pussedi 'n idda li cuncetti funnamintali ca
dunanu forma a lu sapiri - Minoni -. La cchiù cumpiuta tiurìa dâ canuscenza è
chidda spunuta ntô diàlugu supra la La Ripùbblica rapprisintàbbili cû siquenti
schema:

Supra chi cosa si funnanu, e chi rapportu hannu l'idìi cu l'uggetti dâ
canuscenza sinzìbbili? La risposta a st'addumannata custituisci la cussidditta
ontoluggìa platònica. Lu testu funnativu di st'aspettu di lu pinzeru platònicu è
senza dubbiu lu cèlibbri "mitu dâ caverna" dû libbru VII di La Ripùbblica. 4n
iddu, lu munnu sinzìbbili è datu comu mmaggini evaniscenti e mpirfetta di lu
munnu di l'idìi, ntisu mmeci comu "munnu veru" e funnamentu di tuttu zocch' è.
Platuni stissu furnisci la ntirpritazzioni di l'alligurìa: lu schiavu ca veni
libbiratu dâ caverna rapprisenta l'arma, ca si libbira dî vìnculi curpurei
midianti la canuscenza. Li cosi dû munnu sternu rapprisèntanu l'idìi, mentri
l'uggetti ntâ caverna (e li mmaggini d'iddi prujittati supra la pareti) nun
sunnu ca lsi sô copii mpirfetti. Lu suli, ca pirmetti di ricanusciri l'aspettu
veru dâ rialtati, è sìmmulu di l'idìa dû beni, l'idìa suprema 'n vista di cui lu
nteru munnu di l'idìi è custituutu e ô quali idda cunfirisci la sô unitati. Na
cunferma di tali mpustazzionu ontològgica di lu riali è data ntô mitu narratu
ntô diàlugu Fedru, attraversu la mmaggini dâ faticusa acchianata di l'arma ô
munnu ipiruraniu di l'idìi, accussì discrivuti: «essenzi senza culuri, nformi e
nun tanggìbbili, cuntimplàbbili sulu di lu ntillettu (...) essenzi ca sunnu
scaturiggini dâ vera scenza». L'ontoluggìa platònica si prisenta dunca comu
"dualìstica", cumprinziva zoè di dui chiani cuncittuali, chiddu dî cosi (l'enti)
e chiddu di l'idìi, tra li quali tuttavia esisti na diffirenza ontològgica, zoè
nun curmàbbili e custitutiva dâ sô stissa natura. L'ùnicu rapportu pussìbbili
tra lu chianu dî cosi e chiddu di l'idìi è chiddu "mimèticu": ogni rialtati
sinzìbbili (enti) havi lu sô mudellu (eidos) ntô munnu ntilliggìbbili. L'ùnicu
"sautu" pussìbbili tra li dui liveddi è chiddu ca pò cumpiri l'arma, elivànnnusi
attraversu la canuscenza di l'esistenza matiriali a chidda ntillittuali.

Comu cunciliari la diffirenza tra munnu sinzìbbili e ntilliggìbbili e tuttavia
la sô currispunnenza? Comu partecipanu tra iddi li dui chiani dâ rialtati? A
st'addumannati è chiamata a arrispunniri la dialèttica. Lu prubblema è ligatu
sturicamenti â prisenza nta l'Accadèmia d' Aristuteli, duranti l'anni dâ tarda
maturitati platònica. E' nfatti prisumìbbili ca dûn certu mumentu la crìtica
aristutilica a l'"ontoluggìa dâ diffirenza" custrincìu lu vecchiu mastru a
rividiri criticamenti li sô urigginali cuncizzioni 'n funzioni di nu majuri
"rialismu" lòggicu dâ tiurìa di l'idìi. 'N sustanza, l'addumannata è: siddu lu
munnu di l'idìi e chiddu mpìricu si cuntrapponnu - èssiri e nun-èssiri - chi
senzu havi pòniri l'idìa comu causa dâ rialtati apparenti? Nun sarìa cchiù
cuirenti cunchiudiri ch'esisti sulu lu munnu di l'idìi, arriducennu lu munnu dî
cosi a pura illusioni? La prima suluzzioni ca Platuni avìa circatu a st'apurìa
avìa stata la tiurìa dâ participazzioni (mèthexis): li cosi particolari
participassiru di l'idìa currispunnenti. 'N na sècunna fasi, lu filòsufu avìa
prupunutu la tiurìa di l'imitazzioni (mimesis), sècunnu la quali li cosi sunnu
imitazzioni dâ sô idìa. Ma ntrammi li risposti mantinìanu graputi tanti e
cumplessi cuntraddizzioni di caràttiri lòggicu. 'N na terza fasi, Platuni metti
'n discussioni una dî basi parminidìi dâ sô ontoluggìa, chidda di l'
immubbilitati di l'èssiri: lu munnu di l'idìi assumi l'aspettu dûn sistema
cumplessu, 'n cui attròvanu postu li cuncetti di divirsitati e multiplicitati.
Cciù cae di na cuntrappusizzioni tra idìa e rialtati, ntrasi 'n jocu lu
principiu dâ divisioni (diairesis) dû munnu ntilliggìbbili, ca cunzenti di
culligari dialitticamenti ogni rialtati mpìrica ô sô principiu sommu. Ciascuna
idìa s'articula cu chiddi a idda subburdinati (cchiù particulari) e
suvraurdinati (cchiù ginirali), sècunnu règuli dialèttichi di
sumugghianza/sumigghianza e cumunanza (gèniri, specii). 'N st'iputisi tiòrica
ntrasi 'n jocu la pussibbilitati di l'erruri: iddu cunzisti ntâ ditirminazzioni
di cunnissioni arbitrarii tra gèniri e specii. Noltri, veni prufunnamenti
mudificatu lu cuncettu stissu di "nun-èssiri": iddu nun è cchiù lu "nudda", ma
veni a custituìrisi comu lu "diversu", n'àutra mudalitati di l'èssiri. La
"diairesis" nun elimina, naturarmenti, lu caràttiri trascinnenti di l'idìi, ma
abbicina majurmenti lu mètudu dialètticu ê pussibbilitati canuscitivi dû mètudu
scintìficu.



https://scn.wikipedia.org/wiki/Pena_di_morti

La pena di morti, chiamata videmma pena capitali, è l'esicuzzioni d’un
priggiuneru urdinata di nu tribbunali ‘n siquiutu a na cunnanna. Sulitamenti la
pena di morti veni cumminata a pirsuni ritinuti rispunzàbbili di riati gravi,
comu omicidiu e àutu tradimentu. Nta arcuni paisi vennu cunziddirati passìbbili
di pena capitali omicidi uccurruti duranti l'esicuzzioni d’àutri crìmini
viulenti, comu la rapina o lu stupru (vidi macari l´artìculu supra l´usu dâ pena
di morti ntô munnu pi maiuri dittagghi). ‘N Italia, l'abbulizzioni dâ pena di
morti abbinni ntô Grannucatu di Tuscana già lu 30 di nuvèmmiru di 1786 sutta lu
regnu "lluminatu" di Petru Liupoldu Asburgu Lurena, Grannuca di Tuscana.

‘N Italia, lu primu casu di statu ‘n cui si virificau l'abbulizzioni dâ pena di
morti abbinni ntô Grannucatu di Tuscana lu 30 di nuvèmmiru di 1786 sutta lu
regnu di Petru Liupoldu Asburgu Lurena, Grannuca di Tuscana. ‘N siquiutu, la
pena di morti vinni abbuluta ntô 1889 videmma ntô Regnu d'Italia, cu
l'appruvazzioni quasi a l'unanimitati di parti di ntrammi li Càmmari, dû novu
còdici pinali, duranti lu ministeru di Zanardelli. Tuttavia, la pena di morti fu
de facto abbuluta nzinu dû 1877, annu di l'amnistìa ginirali d’ Ummertu I di
Savoia (Dicretu d’amnistìa dû 18 di jinnaru di 1878). La pena di morti ristava
tuttavia ‘n vicuri surtantu ntô còdici pinali militari e nta chiddi culuniali.
Ntô 1926 è ntruduciuta arrè di Mussulini pi puniri chiddi c’avìssiru attintatu â
vita o â libbirtati dâ famigghia riali o dû capu di lu cuvernu e pi vari riati
contra lu statu. Lu còdici Rocco (1930, ntrasutu ‘n vicuri lu 1 di giugnettu di
1931), aumintau lu nùmmaru di li riati contra lu statu punìbbuli câ morti e
ntruducìu arrè la pena di morti p’arcuni gravi riati cumuni. La Custituzzioni
taliana, appruvata lu 27 di dicèmmiru di 1947, e ntrasuta ‘n vicuri l'1 di
jinnaru 1948, abbulisci difinitivamenti la pena di morti pi tutti li riati
cumuni e militari ca sunnu cummittuti ‘n tempu di paci. Idda ristau ntô còdici
pinali militari di guerra nzinu â prumurgazzioni dâ liggi 589/94 dû 15
d’uttùviru di 1994, ca l'abbulisci sustituènnula câ màssima pena privista dû
còdici pinali.

Putemu trairi dâ bibbia dî significati mpriciti riguardu â pena di morti. La
Bibbia ni dici ca la vita ni fu dunata di Diu e ca va a èssiri iddu a dicìdiri
quannu privàrininni. Siddu n’attinemu strittamenti a sta cunchiusioni ogni
ndividuu, siddu di fidi cristiana, è titulari d’un drittu/duviri bilatirali:
siddu d’un latu iddu nun l’havi la facultati di livari la vita a quarcunu ‘n
quantu idda è drittu nun viulàbbili cunfirutu di n’èssiri supremu, di l'àutru
iddu stissu è titulari dû drittu â vita.

Sant'Austinu e San Tomasi d'Aquinu sustennu la licitati dâ pena di morti supra
la basi dû cuncettu dâ cunzirvazzioni dû beni cumuni. L'arcumintazzioni di
Tomasi d'Aquinu è la siquenti: comu è licitu, anzi duvirusu, estirpari nu membru
malatu pi sarvari tuttu lu corpu, accussì quannu na pirsuna havi divinutu nu
prìculu pâ cumunitati o è causa di curruzzioni di l’àutri, idda veni eliminata
pi garantiri lu sarvamentu dâ cumunitati (Summa Theologiae II-II, q. 29, artt.
37-42). Lu santu sustinìa tuttavia ca la pena jissi nfriggiuta sulu a lu
curpèvuli di gravìssimi dilitti, mentri a l'èbbica vinìa utilizzata cu
facilitati e granni discrizziunalitati. ‘N basi a stu principiu lu Statu
puntificiu mantinni ntô sò urdinamentu la pena di morti nzinu a lu XX sèculu,
benchì nun appricata doppu lu XIX sèculu. Pâ pusizzioni attuali dâ Cresia
Cattòlica, vidi cchiù avanti.

Ntô 1764 la pubbricazzioni dû libbru Dî dilitti e dî peni di Cesari Biccaria
stimulau la riflissioni supra lu sistema pinali viggenti. Ntô trattatu Biccaria
si esprimìa contra la pena di morti arcumintannu ca cu sta pena lu Statu, pi
puniri nu dilittu, nni cummittissi unu a sò vota:

Parmi n’assurdu ca li liggi, ca sunnu la sprissioni dâ pùbbrica vuluntati, ca
ditèstanu e punìscinu l'omicidiu, nni cummèttinu unu iddi midèsimi, e,
p’arrassari li citadini di l'assassiniu, urdìnanu nu pùbbricu assassiniu.”

Lu Catichismu dâ Cresia Cattòlica (1997) parra dâ pena di morti ô nternu dâ
trattazzioni supra lu quintu cumannamentu, "Nun accidiri", e cchiù
spicificamenti ntô suttatìtulu ca tratta dâ liggìttima difisa.

È ntirissanti lu fattu ca l'ùrtimu paràgrafu è nu chiarimentu agghiunciutu nta
na succissiva edizzioni di lu Catichismu, e si prisenta comu n’apprufunnimentu e
n'espricitazzioni dâ duttrina già esprimuta ntê paràgrafi antiriuri. Tali
espricitazzioni, comu e gghiè, pruveni dâ ncìclica Evangelium Vitae, dû 1995, ca
pricedi la pubbricazzioni difinitiva dû Catichismu ntô 1997. Nun è dunca
n'agghiunciuta o na mudìfica â duttrina, benzì un citari tutti li funti
duttrinali priasistenti. L'upinioni pùbbrica avìa faciutu nutari ca
l'espusizzioni si pristava a èssiri ntirpritata comu un vilatu appoiu â pena di
morti accussì comu è appricata ‘n tanti paisi. Mpurtanti espunenti dâ Cresia
cattòlica sunnu attuarmenti ‘n prima fila p’addumannari l'abbulizzioni dâ pena
di morti ntò munnu. Lu stissu Papa Giuvanni Paulu II esprimìu cchiù voti tali
pusizzioni; duranti la sô ùrtima visita ntê Stati Uniti, lu 27 di jinnaru di
1999 lu puntèfici dichiarau: "La nova evancilizzazzioni addumanna ê discèbbuli
di Cristu d’èssiri a fauri dâ vita. La sucitati muderna è ‘n pussessu di li
menzi pi prutèggirisi, senza nijari a li criminali la pussibbilitati di
ridìmirisi. La pena di morti è crudeli e nun nicissaria e chistu vali macari pi
chiddu ca fici assai di lu mali".

L'upinioni pùbbrica di tanti paisi è divisa. Nta tanti paisi ‘n cui viggi la
pena di morti, primu tra tutti li Stati Uniti, asisti nu forti muvimentu ca
nn’addumanna l'abbulizzioni. Viciversa, nta tanti paisi ‘n cui nun cc'è pena di
morti, tra cui l'Italia, la genti fa piriudicamenti richesti di rimmissioni di
sta pràtica ntò Drittu pinali.

Si fannu sempri cchiù vivi ntô munnu li muvimenti c’addùmannu l'abbulizzioni dâ
pena di morti ‘n nomu dî Dritti umani. La rifrissioni ca veni purtata avanti si
basa supra elimenti cumuni:



https://scn.wikipedia.org/wiki/Oriu

L'oriu (Hordeum vulgari) è na chianta erbacea annuali ciriali appartinenti â
famigghia dî Graminacei.

La chianta è auta circa un metru, chiù o menu cispitusa, cu fusti (culmi)
riggiti e suttili, cu gruppa distanziati. Avi fogghi radi, liniari, ricadenti,
di culuri virdi chiaru, ruvidi supra tutti li dui paggini.

Pruduci spichi allongati, dipprima eretti, quinni liggirmenti pigati versu lu
basciu, cumposti di spichetti dûn sulu ciuri ogniduna.

Lu fruttu (cariussidi) è nchiusu di dui prutizzioni mibranacei, li glumetti; è
di sulitu allongatu e strittu, chiù acutu a na di l'estrimitati, di culuri
giarnu-ocraceu. La glumetta nfiriuri pò tirminari cu na parti suttili e
allongata, la resta. Li spichi chî resti si dicinu aristati, chiddi ca nni sunnu
privi mutichi. Li sumenzi/simenzi ca furmanu la spica d'oriu sunnu urdinati
secunnu fili. Li fili ponnu essiri dui (nta l'oriu disticu), quattru ('n chiddu
titrasticu) o sei (ntô tipu esasticu).

Cariussidi d'oriu vistutu, privati, midianti passaggiu tra dui macini, dî
glumetti.

Cariussidi d'oriu, ca, travagghiati tra dui macini chiù ribbicinati, foru
privati dû piricarpu e dâ canigghia e trasfurmati 'n cocci janchi arrutunnati.

L'oriu è un ciriali pricoci, risistenti ê fridduri mmirnali e ca cumpleta lu sô
sviluppu prima dî càudi estivi (arcuni varitati hannu un ciclu viggitativu di
suli 3 misi); è adattu quinni a climi e tipi di tirrenu diversi. Cultivata 'n
tutti li riggioni buriali (Europa, Russia, Canada, USA, Africa sittintriunali,
Mediu Orienti e Estremu Orienti), spiciarmenti ntê lucalitati muntani. Supporta
li timpiraturi elivati, videmma finu a 38°C, abbastacchî l'umititati di l'ariu
nun è eccissiva. Crisci bonu ntê tirreni unni l'umititati è scausa e è
risistenti ê tirreni salini. Cultivatu pî cariussidi, usati pû cunsumu direttu,
pâ priparazzioni di farini; duna macàri un bonu furaggiu virdi. La Gnustria
alimentari utilizza granni quantitati d'oriu pâ pruduzzioni dû maltu (oriu
girmugghiatu) cu cui, pi firmintazzioni, si pruduci la birra e, pi succissiva
distillazzioni, bivanni supiralcôlichi, comu lu whisky.

La pruduzzioni munniali (2002) è pari a 137 miliuna di t. L'Europa è lu majuri
prudutturi e espurtaturi d'oriu cu 60 miliuna di t. 'N Italia la cultivazzioni
di l'oriu annuali è pari a 1,3 miliuna di t (cu 350.000 ha di supirficii
cultivata); la mpurtazzioni ntiressa circa 600 mila t di prudottu. Lu mêrcatu
nazziunali si va urientannu versu prudotti cu granedda grossa e pesi ettulitrici
elivati.

La sumenza/simenza è ricca d' amitu e cunteni videmma prutiini (10%) e grassi
(1,5%).

Li cariussidi e la sô farina vennu utilizzati nta l'alimintazzioni umana (vidi),
suprattuttu pi manciari dititici.

'N zoutecnia l'oriu, sutta forma di farina ntigrali, rapprisenta unu dî megghi
mancimi, utilizzabbili cu ogni tipu d'animali di crianza/addivamentu. Avi un bon
valuri dititicu e, a bon drittu, a iddu ci vennu attribbuuti prupitati
arrifriscanti e tunificanti. L'oriu àvi un tignuri prutiicu liggirmenti
supiriuri a chiddu di l' avena, putennu junciri la pircintuali dû 12,5%.

'N Italia, l'oriu è diffusamenti usatu pî cavaddi pî quali custituisci spissu
l'alimentu funnamentali. Va sumministratu nteru; chiù uppurtuna na
frantumazzioni summaria pi l'alimintazzioni di suggetti vecchi e dinutruti.

Macinatu o frantu l'oriu rapprisenta nu ccillenti alimentu pî VAcchi di latti.
Pò custituiri dû 40 a lu 60% dâ miscela pi cuncintrati. Dunatu sutta forma di
farina ntigrali, susteni e migghiora la pruduzzioni lattea. Cumparatu ô
granuturcu, ê fini alimintari, l'oriu junci un valuri pruduttivu pari a l'88%.
Pi l'armali di carni, lu mitodu d'alimintazzioni di soli cuncintrati, cumporta
n'utilizzu d'oriu, ca junci l'85% dû cuncintratu sumministratu a vuluntati senza
junciri furaggiu.

L'alimintazzioni dû suinu cu oriu, cunfirisci â carni e ô lardu ndiscutibbili
pregi di finizza e sapuri. Prumovi migghiamenti dû mitabbulismu. Cu
n'alimintazzioni sistimatica, li porci prisintanu peddi lustra modda e elastica,
sitoli suffici, granni pititu; formi di ntussicazzioni duvuti a errati
alimintazzioni, scumparinu cu l'usu d'oriu.

Li primi riperti dî diversi tipi d'oriu sunnu parti 'n Mediu Orienti, parti ntâ
zona dû Tibet. Ancura oj 'n Tibet e 'n Etiopia si nn'attruvanu specii spuntanei.
La canuscenza di l'oriu cultivatu comu chianta alimintari è antichissima. Li
granni civirtati (cinisi, eggizzi, sumeri e assiri) canuscîanu bonu stu ciriali
e li mitodi pi cultivarilu, succissivamenti si diffusi ntô vastu mpiru rumanu,
nzemmula ô farru e ô migghiu. Lu sô usu era tarmenti cumuni, d'essiri tra li
ciriali chiù utilizzati pâ panificazzioni finu ô XV sêculu. L'antichi Greci
s'alimintavanu privalintamenti d'oriu; lu ranciu dî gladiatura rumani era la
suppa d'oriu; l'Ostia cunsacrata pâ Cumuniuni è piatta e suttili ca li pani di
l'antichi cristiani eranu di farina d'oriu nun livitata. Oj l'usu dû pani d'oriu
nun livitatu è limitatu a pupulazzioni asiatichi di Nepal e Tibet, lu ciriali è
â basi di l'alimintazzioni dî pupulazzioni barberi (imazighen) dû Magreb.



https://scn.wikipedia.org/wiki/Occhiu

Fa parti di l'apparatu visivu, assai cumplessu e di nutivuli mpurtanza nta
l'ammitu di l'urganismu ginirali dû suggettu 'n quantu è lu menzu nicissariu â
canuscenza dû munnu esternu.

Ntê nsetti e ntê crustacei l'occhi sunnu cumposti, 'n quantu custituuti di chiù
occhi simplici o ummatidi. Quannu lu picmentu isola tra li singoli ummatidi,
ogni ritinula è mprissiunata surtantu dî raggi di lustru ca juncinu a curpirila
drittamenti attraversu la curnea di l'ummatidiu, arriccugghennu na limitata
purziuni di la mmaggini. La mmaggini cumpleta s'otteni dû musaicu criatu d'ogni
singulu occhiu, s'avi accussì na visioni p'appusizzioni. Quannu ammanca lu
picmentu, li raggi emanati di ciascunu puntu di l'uggettu stimulanu li ritinuli
di chiù ummatidi e ciascuna di chisti arriccogghi li raggi pruvinenti di chiù
punti, 'n stu casu s'otteni na majuri fusioni dî singuli mmaggini: s'avi na
visioni pi suvrappusizzioni.

L'occhi sunnu pari e simmitrici, pusizzionati ntê dui cavitati urvitarii dû
craniu (testa).

Cullicatu a l'occhiu si ricanusci un apparatu lacrimali, ca svulci attivitati
miccanichi e attivitati prutittivi.

L'occhiu veni prutettu estirnamenti macàri dî pinnulara e dî gigghia. A occhiu
graputu appari na supirficii bianca, la sclera, ditta puru biancu di l'occhiu,
ca currispunni â supirficii antiriuri dû bulbu oculari ca rimani scuperta,
dilimita ô centru n'area circulari picmintata ditta iridi, ca a sô vota dilimita
n'ultiriuri area circulari, la vavaredda o pupidda, ca sulitamenti si prisenta
nìvura.

La culurazzioni di l'iridi è un caratteri suggittivu e carattiristicu; pò essiri
mancàri indici di malattii, comu ntô casi di l'albinismu, quannu si prisenta
chiarissima o vinata di russu, 'n rilazzioni ô cumpariri dû circulu sanguignu a
causa dâ mancanza di picmintazzioni. Arrivutannu li pinnulara, si va a putiri
vidiri nu spazziu dilimitatu dâ cunciuntiva, ô puntu di riflissioni di sta
mimbrana s'attrova lu furnici cunciuntivali. A liveddu dâ cummisura midiali si
vanno a putiri rilivari li cunnutti lacrimali.

Lu bulbu o glubbu oculari àvi na forma sfiruidali, ntâ quali si ricanusci un
polu antiriuri e unu pustiriuri. A liveddu dû polu pustiriuri si diparti lu
nervu otticu di n'area assai limitata di na fitta cruna d'àutre emirgenzi
nirvusi, ca custituiscinu li fasci chiù esterni di stu nervu.

Sizziunannu lu bulbu longu l'assi anteru pustiriuri, si va a putiri vidiri comu
iddu è suddivisu 'n dui cammari, una antiriuri e una pustiriuri, siquuti dû
corpu vitreu e ntô funnu di na serii di mimbrani, prisenti macàri ê lati. La
cammara antiriuri è dilimitata versu l'esternu dâ curnea, carattiristicamenti
trasparenti, mentri pustiriurmenti è limitata dû cristaddinu (lenti bicummessa)
e di l'estruflissioni dâ cruna ciliari. La cammara pustiriuri è di diminsioni
chiù nichi, e è cumprisa tra l'iridi e li furmazzioni ca vinculanu lu
cristaddinu â cruna ciliari. Pustiriurmenti s'attrova lu corpu vitreu (o umuri
vitreu) dû bulbu, ca custituisci lu chiù vastu menzu diuttricu dû bulbu,
senz'arcuna mpurtanza 'n rilazzioni â cunmirgenza. Li mimbrani c'abbugginu lu
bulbu sunnu:

Ntâ parti pustiriuri di l'occhiu, s'attrovanu lu nervu otticu (primu sicmentu dî
vii visivi cumuni) e sustanzi adipusi (ca stabbilizzanu la pusizzioni dû bulbu ô
nternu dâ cavitati oculari).

Ciascuna parti di l'occhiu avi na sô carattiristica fisiuluggica. Ntô svulciri
la sô funzioni, l'occhiu si cumporta comu la cammara di na machina futugrafica,
urigginannu la furmazzioni di la mmaggini pustiriurmenti, a liveddu dâ ritina,
eccitannu la sinsibbilitati dî cilluli prisenti ca, attraversu lu nervu otticu,
juncinu li centri gnistici e mnimunici a liveddu curticali: midianti
assuciazzioni diretta si junci a dari un nomu a quantu si vidi.

La misa a focu di l'occhiu umanu dûn suggettu nurmali (emmitropi) varia di 17 cm
ô nfinitu. Un suggettu ca nun arrinesci a mittiri a focu n'uggettu postu a na
particulari distanza è affettu di miopia, mentri cu nun arrinesci a mittiri a
focu l'uggetti posti vicinu a iddu è affettu d'ipermitropia. L'occhiu pò essiri
pirfettu 'n tutti li sô cumpunenti ma rimaniri bluccatu supra un sulu chianu
fucali, 'n sta circustanza si parra di "turba di l'accumudazzioni". Ntô casu ci
sunnu mmeci prubblemi ntâ rifrazzioni, l'occhiu pò mittirisi a focu supra li
vari chiani, puru siddu limitatamenti a causa di difetti ntô diametru dû glubbu
oculari o p'erruri cunginiti o acquisiti dû sistema di rifrazzioni. Pi mittiri a
focu la mmaggini, l'occhiu varia la curvatura dû cristaddinu, divinennu chiù
spissu quannu àvi a taliari vicinu e chiù suttili quannu àvi a vardari luntanu.

L'ipermitropia è un difettu di rifrazzioni, pi cui li raggi luminusi paralleli
ca ntrasinu nta l'occhiu, nun vennu cuncintrati supra la ritina, ma cadinu al di
la di chista.

La miopia è puru idda un difettu di rifrazzioni, pi cui li raggi luminusi
paralleli ca ntrasinu nta l'occhiu, nun vennu cuncintrati supra la ritina, ma
cadinu prima di chista.

L'astigmatismu è un difettu ntâ curvatura di la curnea, ca mpidisci la misa a
focu longu li miridiani di chista.

La prisbiopia è duvuta a l'altirazzioni nta l'elasticitati dû cristaddinu, ca
cumporta na difficultati nta l'accumudamentu di l'occhiu, cu mpussibbilitati di
mintiri a focu l'uggetti vicini. Nu mpruvvisu migghiuramentu dâ prisbiopia,
suprattuttu doppu li 60-65 anni, àvi a faciri suspittari na miupizzazzioni di
nizziali "Cataratta nucliari" ca cumporta na variazzioni di l'indici rifrattivo
linticulari (Miopia d'indici).

A causa di mutivi diversi, lu musculu ciliari ca ditirmina la curvatura dû
cristaddinu, si cuntratti 'n cuntinuazzioni. Stu spasmu si virifica di sulitu 'n
suggetti juvini ca hannu sfurzatu troppu la vista luggennu 'n tinti cunnizzioni
di luci. È friquenti videmma nta l'ipermitropi e ntê miopi.

Veni difinuta occhiu n'apirtura uvali o tunna praticata 'n facciati d'edifici,
ntê cubbi o ntê tetti.



https://scn.wikipedia.org/wiki/Oc%C3%A8anu_Innianu

L'Ocèanu Innianu è lu terzu ocèanu cchiù granni dû munnu e cummigghia circa lu
20% dâ supirfici dâ Terra. Cunfini ô nord di l'Asia miridiunali, a l'ovest dâ
Pinìsula àrabba e di l'Àfrica; a l'est dâ Pinìsula dû Malay, di l'Ìsuli Sunna e
di l'Australia; e ô sud di l'Antàrtidi. È spartutu di l'Ocèanu Atlànticu dû
miridianu 20° est ô sud di l'Àfrica, e di l'Ocèanu Pacìficu dû miridianu 147°
est. Lu vulumi fa 292.131.000 km³ mentri chi la supirfici fa 73.556.000 km² e
ncludi li siquenti mari minuri: Mari Russu, Gulfu Pèrsicu, Mari Aràbicu, Baia dû
Bengala, Gulfu di Aden, Gulfu di Oman, Canali dû Mozambicu, Strittu di Malacca,
e àutri mari minuri.

Cci sunnu tanti isuleddi ncostu dî lìmmiti dû cuntinenti. Li nazzioni inzulari
nclùdinu Madagascar, la quarta ìsula cchiù granni dû munnu; Comoros; Seychelles;
Maldives; Mauritius; e Sri Lanka.

L'Ocèanu fu na via mpurtanti tra l'Asia e l'Àfrica e accussì addivintau un
paisaggiu di lutta. Nudda nazzioni lu potti duminari a causa di grannizza nzinu
a Gran Britagna tinìu assai dâ terra circunnata. Siccomu la Secùnna guerra
munniali ha statu duminatu di Innia e Australia.



https://scn.wikipedia.org/wiki/Minchia

La minchia è n'accezioni vulgari pi definiri l'òrganu ginitali maschili, zoè lu
peni.

Sunnu tanti li palori dirivati di sta palora, comu la minchiata pi dìciri
cavulati, o minchiuni pi discrìviri nu cristianu babbu. Si poti dìciri
"minchia!!" comu sclamazzioni quannu quarchidunu ti fà scantari. Ntô rausanu si
dici mmeci "mincia".

L'usu si diffunnìu videmma nta l'àutri dialetti dû sud, p'asempiu lu napulitanu
(menchia) nzinu a quannu addivintau nu tèrmini ca si diffunnìu addirittura ntô
nord 'n talianu.

La palora minchia diriva dû latinu vurgari «menc'la» ca stava pri «ment'la»,
sempri dirivannu dû latinu «mèntŭla

Nnô 1969 Frank Zappa pubbricau na canzuna ca avìa pri tìtulu Tengo Na Minchia
Tanta, cu testu n'italianu; a l'internu di l'album Uncle Meat, nuncà parti di
l'umònimu film dû 1987.

Lu tèrmini si usau midemma nnâ canzuna Signor Tenente di Giorgio Faletti
prisintata ô Festival di Sanremo dû 1994 pri suttaliniari la vita diffìcili di
quarchi ripartu dî corpi di pulizzìa. L'intircalari dû riturneddu Minchia signor
tenente vinni utilizzata comu sprissioni "forti" assai cumuni a l'internu di sti
corpi armati prâ granni prisenza di rapprisintanti urigginari di l'Italia dû
sud.

Pri fàciri n'esempru Luciana Littizzetto prubbicau nu libbru titulatu Minchia
Sabbry! (idituri Zelig), di unu dî pirsunaggi ca ntèrprita duranti li soi
spittàculi di cabaret.

Nnô dialettu napulitanu veni a dìciri videmma nu particulari tipu di pisci di
mari dittu vurgarmenti videmma Cazzo di re.

Nnê paisi sìculi pagghiri lu mari cû tèrmini minchia di mari si chiama
vurgarmenti l'oloturia.



https://scn.wikipedia.org/wiki/Lingua_esperantu

L'Esperantu è na lingua artificiali criata tra lu 1872 e lu 1887 dô mèdicu
pulaccu Ludwik Lejzer Zamenhof. Li scopi di sta lingua sunnu la paritati di
tutti li lingui chi si poti aviri grazzi a l'usu di na lingua nèutra, e nun
usannu na lingua chi è proprietà di nu pòpulu. Quinni nun è lingua ufficiali nta
nuddanazzioni. Lu nomu "esperanto" veni dô pseudònimu chi usava Zamenhof quannu
firmava: Doktoro Esperanto (Dutturi Spiranti, chi spera). Zamenhof prima la
chiamava Lingvo Internacia (pron. /lingvo internazìa/, chi voli diri "lingua
nternazziunali").

Zamenhof campava a Bialystok, na cità ca aoggi è ntâ Pulònia, ma prima era
ufficiarmenti ntô tirritòriu di lu Mperu Russu. Nta sta cità pi mutivi stòrichi
c'èranu quattru pòpuli diversi: russi, pulacchi, tudischi e ebbrei, ognidunu câ
lingua sò, e ognidunu 'n disaccòrdiu cu l'àutru. Comu scrivìu nta na littra[1],
Zamenhof suffrìa ntâ Bialystok, unni si putìa capisciri megghiu ca nta àutri
posti lu prubbrema linguìsticu e li diffirenzi chi chista cria. Nu jornu liggìu
li scritti "svejcarskaja" (purtinirìa) e "konditorskaja" (pasticcirìa) e ci
vinni la pinzata ca cû suffissu "-skaja" si putìanu furmari tanti palori: stu
miccanìsimu di suffissi (e prifissi) fu appoi una di li carattirìstichi di
l'esperantu. Di ddocu cuminciau a pinzari a na lingua artificiali (ca picciò non
apparteni a nuddu pòpulu) e criàu na prima virsioni cu l'aiutu di certi cumpagni
di scola, ca appoi pirò abbannunaru lu pruggettu. Foru d'aiutu li lingui ca
Zamnehof parrava tutti li jorna (pulaccu, russu) o chiddi ca studiava (francisi,
tudiscu, nglisi, grecu, latinu, ebbràicu). Quannu accuminciau l'universitati ntâ
Russia, sò patri, prioccupatu pi sò figghiu, ca non avìa àutri pinzera ca chiddu
dâ lingua, ci abbruciau lu primu pruggettu di lingua ntirnazziunali. Quannu
Zamenhof turnau, turnau a travagghiari ô pruggettu, criannu vari lingui sempri
cchiù raffinati, nzinu a quannu ntô 1887 pubbricàu lu Primu libbru (Unua libro),
pubbricatu cô pseudònimu "Doktoro Esperanto" (Dutturi Spiranti, ca spera).

Pi sùbbutu, doppu la pubbricazzioni di l'Unua libro, la lingua si spannìu ntra
li ntillittuali e genti cumuni. Ntô 1905, a Boulogne-sur-Mer, ci fu lu primu
cungressu esperantista, e fu fatta la "Dichiarazzioni di Boulogne" ca difinìa
l'esperantìsimu. Di stu mumentu la cumunitati esperantista fici la storia di
l'esperantu, e no cchiù Zamenhof, mentri ca li cungressi esperantisti cuntinuaru
ogni annu, nzinu a ora (a parti l'anni dî Guerri Munniali). N'àutru cungressu
stòricu fu chiddu di Praga dû 1996, unni vinni scrivutu lu "Manifestu di Praga",
ca tratta mègghiu la filusufìa dû muvimentu.

Li megghiu riassunti dâ filusufìa esperantista sunnu la Dichiarazzioni di
Boulogne,ma chiossai di tuttu lu Manifestu di Praga.

L'idìa fu chidda di faciri na lingua fàcili di nzignàrisi (spinnenu picca sordi
e tempu), e niutrali pi l'usu ntirnazziunali, mparànnula a tutti li nazzioni
(cunquistati e cunquistaturi). Siccomu avìa a èssiri usata sulu comu secunna
lingua, sulu quannu s'avìa a parrari cu li furastera, si putìanu sarvari li
lingui 'n pirìculu e si putìanu scancillari li vantaggi di cui nascìu nta na
nazzioni c'havi la lingua usata comu lingua ntirnazziunali (la nazzioni forti),
ca parra megghiu di l'àutri. È forsi l'ùnica lingua ca poti èssiri candidata
comu lingua franca nta l'Unioni Europea - picchì è già canusciuta e usata dâ
fini dû 1800 - sparti dû nglisi, ca pirò non è nèutru e duna vantaggiu ô Regnu
Unitu[2].Picciò, vantaggi senza prezzu pi na sula nazzioni, mentri cu
l'esperantu si vulissi mintiri tutti ô stissu liveddu.

La bannera tradizziunali di l'esperantu rapprisenta la filusufìa di sta lingua:
è virdi e supra a l'àngulu àutu a manu manca havi na stidda virdi a cincu punti
nta nu riquatru jancu. Lu virdi signìfica spiranza pô futuru, lu jancu la paci e
la stidda a cincu punti, li cincu cuntinenti abbitati junciuti tra d'iddi.
N'àutru sìmmulu famusu è lu Jubilea, na bannera janca cu dui "e" simmètrichi e
virdi chi rapprisèntanu lu munnu. Puru nta sta bannera li culuri jancu e virdi
vòlunu dìciri paci e spiranza pô munnu.

'N tutali, sunnu 28 littri. Pi ogniduna littra c'è sulu nu sonu, e ogni sonu
poti èssiri scrivutu sulu cu na littra, e no cchiossai. L'accentu di ogni palora
casca supr'â penùrtima vucali sempri; ci sunnu dui menzivucali (j e ŭ) ca
fòrmanu dittonghi siddu sù vicini a l'àutri vucali e non pìgghianu mai
l'accentu, e quinni no sù cuntati quannu si faci la divisioni 'n sìllabi.

Li modi e tèmpura dî verbi si distìnguinu sulu dî disinenzi, senza ca s'ùsanu
ausiliari pô modu virbali; li disinenzi nun càncianu a secunnu dâ pirsuna
virbali, ma sulu a secunnu dû modu e dû tempu. A diffirenza di lu ngrisi, nun
cancia lu verbu ca s'adatta â terza pirsuna singulari, e mancu s'ùsanu ausiliari
pi canciari modu virbali, pi furmari nigazzioni o nterrugazzioni (do, would,
let, shall/will...). Arresta furzata la nnicazzioni dû suggettu (sulu si lu
verbu nun è mpirsunali: "pluvas" = "chiovi"). C'è puru la cuniugazzioni
cumposta, chi si forma cu li particìpi (aggittivi dirivati dî verbi) misi
nzèmmula ô verbu èssiri ("esti"). Tutti li verbi sù rigulari.

L'artìculu è unu sulu (nun cancia pi gèniri e nùmmaru), e è ditirminativu (la).
Si quarchi cosa è nditirminata, abbasta nun mèntiri l'artìculu.

Li paroli sù d'urìggini innuaurupea, ma la grammàtica s'avvicina cchiossai a
lingui nun innuaurupei, comu lu turcu, lu giappunisi o lu finlannisi, picchì
havi carattirìstichi agglutinanti.

Ogni palora è furmata di na diricata, o puru cchiù di una misi nzèmmula
(agglutinazzioni). La stissa diricata poti appartèniri a nu tipu grammaticali a
secunnu di l'ùrtima vucali sò. Pigghiamu la diricata "muzik-":

Li diricati ca fòrmanu li palori foru pigghiati suprattuttu dî lingui girmànichi
(tudiscu e ngrisi...), lingui neolatini (francisi, spagnolu, talianu,
latinu...), lingui slavi (polaccu, russu...). Quarchi asempiu di palora e la
lingua d'urìggini sù scritti ccà sutta. S'havi a tèniri cuntu ca li vucali a
fini palora ìnnicanu la catigurìa verbali (-o ìnnica nu nomu, -e n'avverbiu, -i
nu verbu, -a n'aggittivu):



https://scn.wikipedia.org/wiki/Lingua_corsa

Lu còrsu (nomu nativu corsu) è na lingua neolatina di l'ària italurumanza
parrata ‘n Còrsica (Francia), comu varianti ‘n Gallura (nord dâ Sardigna,
Italia) e comu varianti di tranzizzioni cû sardu logudorisi ntâ zona dû
Sassarisi.

Lu còrsu è attuarmenti parratu ‘n diversi varianti nta l'ìsula di Còrsica cu
l'eccizzioni di Bonifaciu, unni è parratu (d’un nùmmaru sempri nicu di
parratura) na varianti lìguri bonifacina. Puru a Calvi, un tempu comu Bonifaciu
quasi cumpretamenti abbitata di pupulazzioni d’orìggini ginuvisi, si parrava na
varianti lìguri ca tuttavìa appari ‘n vìa d’estinzioni mentri a Cargesi
(Καργκέζε) - già culonia d’èsuli greci prima trachiantati a Paomia (secunna
mitati di l'600) - si parra un còrsu ca assimilau arcuni tèrmini greci e la
lingua greca è oramai utilizzata a li suli fini litùrgici.

Fora di l'ìsula, a sèquitu di finòmini d’emigrazzioni e scanciu accuminzati finu
dû Mediuevu, si pàrranu dui varianti dâ lingua còrsa ntô nord dâ Sardigna: lu
gallurisi parratu ntâ zona di Tempiu Pausania ‘n Gallura e nta l'ìsula di La
Maddalena - particularmenti affini a lu còrsu miridiunali - e lu sassarisi
parratu a Sàssari e ntâ zona di Castelsardu, lu quali è cunzidiratu n’idioma di
tranzizzioni tra corsu e sardignolu ‘n quantu puru accumunatu ntâ struttura e
ntâ grammàtica a lu gallurisi e a lu corsu miridiunali subbìu furtìssimi
nfruenzi dû sardignolu logudorisi ntô lèssicu e ntâ prununza.

Lu dialettu ‘n vìa d’estinzioni dâ vicina Ìsula di Capraia nta l'arcipèlicu
tuscanu prisenta nortri diversi punti di cuntattu cu lu còrsu a càusa dâ
vicinanza giogràfica, stòrica e culturali forti tra li dù ìsuli.

Si stima ca lu còrsu è parratu ‘n Còrsica di circa 90/100.000 lucutura supra
275.000 abbitanti di l'ìsula, essennu tanti di st’ùrtimi di matrilingua francisa
(dati di na ricerca di l'INSEE dû 2004 [1]), a li quali hannu a èssiri agghiunti
comu è gghiè li pupulazzioni emigrati ‘n Francia (p’un tutali di 133.000
nnivìdui ‘n Francia) nunchì nta àutri nazzioni. Lu nùmmaru di li lucutura
stimati pi lu gallurisi ammunta mmeci a circa 80.000 unitati (supra li circa
120.000 abbitanti dâ Gallura). Ethnologue furnisci un datu cumplissivu
(anchiamenti suvrastimatu) di 341.000 a 401.000 lucutura dû Còrsu.

Lu còrsu è classificatu comu na lingua autònuma ntô gruppu dî lingui neolatini
(suttagruppu: lingui italu-rumanzi, codice ISO: co) e è arricanusciuta comu
lingua riggiunali dû Statu francisi. Chissa è strittamenti mparintata a li
dialetti taliani dû gruppu tuscanu (‘n particulari sarvau diversi
carattirìstichi dî dialetti mediuevali) cu li quali pò p’arcuni aspetti èssiri
classificata a li fini linguìstici (puru arricanuscennu la prisenza d’un
substratu autòctunu e nu sviluppu autònumu speci a pàrtiri di l'appartinenza
pulìtica â Francia ntô 1769). Pirtantu la dinuminazzioni di "lingua" è ritinuta
mpropia d’arcuni linguisti, ca cunzìdiranu lu corsu un dialettu talianu.
L'affinitati tra talianu e corsu è comu è gghiè maiuri rispettu a chidda ca c'è
tra lu talianu e àutri lingui parrati ntô tirritoriu talianu e mpropiamenti o
puliticamenti cunzidirati "dialetti", comu lu lummardu o lu sicilianu.

Nun s’hannu tanti nutizzi supra quali avissi statu lu suttastratu linguìsticu
prilatinu di l’antichi abbitanti dâ Còrsica (li civilitati pristòrichi e li
torreani) prima dâ cunquista rumana e dâ so latinizzazzioni. Zocch’è ntirissanti
sunnu arcuni ràdichi arristati ntê topònimi e ntô lèssicu (KAL/KAR: Calanca,
Calacuccia; KOR: Corsica, Corte; TAL/TAR: Taravo, Tallano; TEP: teppa; TAV:
Tavignano, Tavera) e ca ‘n pirìudu rumanu tribbù còrsi occupàvanu macari
l'udierna Gallura ntô nord dâ Sardigna (ca prisenta similitùtini puru ntê rasti
archiològgici). Doppu la caduta di lu Mpiru Rumanu e la furmazzioni dî primi
vulgari la Còrsica prisenta carattirìstichi linguìstichi di tipu cunzirvativu
(di cui hà arristatu un ritaggiu ntê parrati dâ zona miridiunali di l'ìsula). Di
l'XI sèculu la situazzioni hà statu fortimenti stracanciata speci ntâ parti
sittintriunali di l'ìsula dû cuntattu direttu cu li dialetti tuscani di tipu
pisanu, puru a sèquitu dî tintativi di ripupulamentu effittuati dî duminatura
Pisani favuriti dâ nutèvuli vicinanza giogràfica. Dû XIII a lu XVIII sèculu li
pisani vèninu sustituiuti di li ginuvisi, li quali nzèdianu nteri burghi di
lingua lìguri (Bonifaciu e Calvi) ma, puru ntroducennu un nutèvuli nfrussu
ginuvisi ntê dialetti lucali, di fattu cuntinuanu l'utilizzu dû tuscanu illustri
comu lingua scritta e di cultura. Chistu spiega lu mutivu ca nzinu a stu mumentu
‘n Còrsica l'ùnica lingua utilizzata ntê cumunicazzioni scritti hà statu lu
talianu, e prima di chissu lu latinu. Ntô XIV e XV sèculu. Comu è gghiè diversi
atti e testi ridatti apparentimenti ‘n vulgari tuscanu di pirsunalitati e
scrittura còrsi rivèlanu ‘n rialitati la situazzioni linguìstica di l'ìsula ntô
pirìudu: viditi li Cartolari della diocesi del Nebbio dâ mitati dû XIV sèculu ‘n
tuscanu cursicizzatu (actum in lo loco ove se dice a la buda de la diocese de
Nebio (...) secundo la usança e la consuetudine de la dicta contrata, erano
convocati et congregati a parlamento Uppecinucio Corthincho de Petralarata,
podestae de Nebio, et la maior parte de li clerici et de li nobili et de li
populari de Nebio), la Deposizione del rettore della chiesa di San Nicolò di
Spano di Iohanni Provintiale dû 1400, unu dî testi cchiù antichi ‘n vulgari
còrsu, la Lettera ai protettori delle compere del Banco di San Giorgio dû
vìscuvu d’Ajacciu Jacopo Mancoso dû 1480, la Lettera di prete Polino da Mela ai
protettori del Banco di San Giorgio dû 1489 e Lettera dall'esilio di Giovanpaolo
Leca, conte di Cinarca, ai figli del 1506. Dû XIX sèculu, a sèquitu dâ cunquista
e annissioni francisi dû 1769, è lu francisi a vèniri aduttatu comu lingua
ufficiali succhiantannu lu talianu.

Lu còrsu havi sempri avutu funnamintarmenti trasmissioni urali. La
cudificazzioni dâ stissa comu lingua scritta avveni pirtantu sulu ‘n èpuca
ricenti e risenti nizziarmenti dû forti nflussu talianu e francisi. Lu primu
testu pubbricatu ‘n corsu sunnu li strofi di U sirinatu di Scappinu ntô testu
Dionomachia (1817) di Salvatore Viale (1787-1861). Ntâ secunna mitati di
l'ottucentu si sussèquinu l’òpiri dû vìscuvu d’Ajacciu Paul-Mathieu de la Foata
(Poesie giocose, in lingua vernacola della Pieve d'Ornano), li Cummediôle di
Petru Lucciana (1832-1909) tra cui In campagna, cummediôla in 2 atti, Francesco
Domenico Falcucci cu lu Vocabolario dei dialetti della Corsica (pubbricatu
postumu sulu ntô 1915 e ca ntroduci li gruppi ghj e chj a nnicari li sunuritati
carattarìstichi dî parrati còrsi) e Santu Casanova (1850-1936) cu la cullana A
tramuntana (1896-1914). Sorgi evidenti ‘n sta fasi lu prubbrema dâ
nurmalizzazzioni di l'ortugrafìa dâ lingua scritta c’òccupa li linguisti corsi
pi tuttu lu XX sèculu. A lu nizziu dû sèculu li pubbricazzioni piriòdichi A
muvra (1920-39) e L’annu corsu (1923-36) appoi rinuminata L’Année Corse(1937-39)
e doppu la mitati dû novicentu U Muntese (1955-72). Tra li scrittura dû XX
sèculu c’hannu maiurmenti cuntribbuiutu â nurmalizzazzioni dû còrsu scrittu si
cita Pascal Marchetti (1925-) auturi di Intricciate è cambiarine, dû corsu Le
corse sans peine/U corsu senza straziu e dû dizziunariu corsu-francisi-talianu
L'usu corsu.

Prunoma pirsunali: eiu, tu, ellu/ella/eddu/edda/iddu/idda, noi, voi,
elli/eddi/iddi

Prunoma e aggittivi pussissivi: mèiu/mè, tòiu/tò, sòiu/sò, nostru, vostru,
sòiu/sò

Prunoma e aggittivi addimustrativi: questu/quistu-questi/quisti (questo-questi),
quessu/quissu-quessi/quissi, quellu/quiddu-quelli/quiddi (quello-quelli)

Verbi: Li verbi hannu funnamintarmenti quattru cuniugazzioni (-à, -é, -e/-a,
-e/-ì) dî quali la secunna e la terza prisèntanu arcuni carattirìstichi cumuni.

Cuniugazzioni ‘n -è - Verbu vulè (vuliri): Li rari verbi di sta cuniugazzioni
("aé", "duvè", "parè", "pudè", "sapé", "valè", "vulé") sunnu tutti irrigulari.

Cuniugazzioni ‘n -e/-a - Verbu teme/tema (temiri): Cumprenni p’asempiu li verbi
"crede/creda" (cridiri), "corre/corra" (cùrriri), "rivede/riveda" (rividiri);

Cuniugazzioni ‘n -e/-ì - Verbu finisce/finì (finiri): Cumprenni p’asempiu li
verbi "dorme/durmì" (dormiri), "copre/cuprì" (cummigghiari), "dì" (diri),
"scopre/scoprì" (scummigghiari), "more/morì" (muriri), "vene/venì" (vèniri),
"apparisce/apparì" (appariri), "costruisce/costruì" (custruiri), "finisce/finì"
(finiri);

Diversi francisismi sunnu diffusamenti prisenti ntô còrsu (cu l'ovvia esclusioni
di gallurisi e sassarisi li quali mmeci hannu subbutu vari sardignulismi e
ibbirismi): "usina" (fàbbrica, di "usine"), "caminu di farru" (ferruvìa, di
"chemin de fer"), "mèria/mèru"(sìnnacu, di "mairie/maire"), "nivellu" (liveddu,
di "nivel/niveau"). Sempri ntô Còrsu di Còrsica sunnu mpiegati - pi lu cchiù di
jurnalisti - tèrmini criati artificiarmenti d’arcuni prufissura di
l'Univirsitati di Còrsica cu lu chiaru ntentu di priscìnniri di l'ària
Italurumanza e di circari d’alluntanari lu còrsu di chissa. A li voti tali
tèrmini tèntanu di sustituiri paroli esistenti e pirchissu nun hannu successu
pressu li lucutura cumuni; unu di l’asempi è custituiutu dâ parola "scheleru" ca
vulissi sustituiri "attentatu", partennu dû latinu scelus, sceleris (crimini).
Va ussirvatu ca, ortrituttu, la canciata di scelus, sceleris ‘n "scheleru" nun
pari rispittari la funètica còrsa, ca ‘n pirfettu accordu cu chidda Italurumanza
hà giniratu "tempu" a pàrtiri di tempus, temporis.

Lu corsu veni pi quantu pussìbbuli scrittu ‘n manera suvradialittali tralassannu
li variazzioni dialittali nichi. Li règuli ginirali d’ortugrafìa scritta nun
diffirìscinu assai di chiddi ‘n usu ntâ lingua taliana (ca dû restu hà statu pi
sèculi l'ùnica lingua scritta), fatti sarvi arcuni particularitati:

Lu còrsu propiamenti dittu prisenta na certa omogginitati ma si suddividi
essinziarmenti ‘n dui varianti, siquennu la catina cintrali di li munti e ‘n
funzioni dâ cunfurmazzioni giogràfica di l'Ìsula (cu na dividenti ca passa,
grossu modu, longu la lìnia c’unisci Ajacciu e Calcatoggiu, a nord di Bocognanu,
lu Col (passu) di Vizzavona, a sud di Ghisoni supra lu Col (passu) di Verde e a
sud di Ghisonaccia).

Li dialetti parrati nta lu stremu nord dâ Sardigna sunnu strittamenti mparintati
ô còrsu:

Noti:<br\> Essennu lu corsu furmatu di diversi varianti, li paroli ‘n arcuni
casi ponnu canciari di zona a zona.

Note:<br\> ¹àutra furma usata è Ghiovi<br\> ²àutri furmi usati Veneri, Venari,
Vendari, Venderi

Nota:<br\> ‘n gallurisi, ntô linguaggiu cumuni, spissu li furmi tradizziunali
làmpata, agliola, capidannu, Santigaini, Santandria e Natali tènninu a èssiri
sustituiuti rispittivamenti di ghjugnu, luddu, sittembri, uttobri, nuembri e
dicembri.

Li nòmira dî citati còrsi sunnu pratticamenti tutti d'orìggini taliana, poichì
la lingua culta mpiegata ‘n Còrsica sinu â mpusizzioni pi liggi (secunna mitati
dû XIX sèculu) dû francisi, era la lingua taliana. Granni parti dî centri
maiuri, nortri, foru funnati o prumussi a lu rangu di citati pi nizziativa dî
cuverni Pisanu e Ginuvisi. Macari doppu la cunquista francisa sulu dui nòmira di
citati ‘n Corsica foru cumpretamenti francisizzati, Isula Russa, addivintatu
L'Île-Rousse e San Fiurenzu, addivintatu Saint-Florent. Autri canciamenti nichi
riguardaru Aiacciu, pi la quali fu utilizzata la furma taliana arcàica Ajacciu e
Sartena, addivintatu Sartène, ortri a l'agghiunciuta d’un trattinu tra tutti li
nòmura duppi (p’asempiu Portu-Vecchiu pi Portu Vecchiu). La dinuminazzioni di
Tox succidìu mmeci prima dâ cunquista francisa ‘n quantu era già utilizzata comu
varianti altirnativa a Tòcchisi (ancora oi furma còrsa). La virsioni còrsa dî
nòmura dî citati è comunchi assai pròssima a chidda taliana.



https://scn.wikipedia.org/wiki/Lingua_basca

La lingua basca (diciuta macari euskara, euskera bascu, vasco [spagnolu] oppuru
basque [francisi]) è na lingua ca nun è indueurupea parrata attuarmenti nti lu
nord di la Spagna (nti lu Paisi Bascu spagnolu e nti la zona a lu nord di
Navarra) e nti lu stremu sud-ovest francisi (Paisi Bascu francisi) nti lu
dipartimentu di li Pirenei Atlantici. Anticamenti arrivau a cummigghiari macari
li zoni di Aquitania, La Rioja e li Pirenei Cintrali.

L'euskera è la sula lingua ca nun è rumanza ca è ancora viva nti sta zona e pari
ca appi na granni nfruenza supra lu sistema vucalicu di lu castigghianu. Nti
quasi 40 anni di pruibizzioni nti lu mentri di la dittatura franchista e la
conziguenti pirsicuzzioni e criminalizzazzioni di cui lu parrava, la lingua
basca fu misa 'n pirìculu di estinzioni. Sulu a la fini di l'anni cinquantini e
a lu principiu di li sissantini lu bascu accuminciau a ripigghiàrisi a picca a
picca.

Ccu l'arrivu di la dimucrazzìa, la Custituzzioni spagnola di lu 1978 e
l'Estatuto di Gernika, la lingua basca ripigghiau la sò co-ufficialitati nti lu
Paisi Bascu spagnolu e nti la zona nord di Navarra, unni a picca a picca turnau
a la vita pùbbrica.

La lingua vinni annincata "euskera" (o "euskera batua") picchì spuntau la
nicissità d'accucchiari li novi dialetti sutta normi linguistichi omogènii pi
rènniri pussibbili l'anzignamenti di la lingua nti li scoli. Li dialetti
biscagghinu e sulitinu sunnu li cchiù diversi di lu bascu unificatu ("euskera
batua").

La forma "euskera" (di lu dialettu guipuzcuanu) è chidda cchiossai addupirata
macari rispettu a "vascuence" ntra li parraturi baschi, picchì hà statu macari
adduttata nti lu dizziunariu di la Riali Accademia Lingua Spagnola, XXII
edizzioni.

La lingua basca havi urìggini pre-indueurupei e li tiurìi ca dìcinu lu cuntrariu
sunnu ritinuti mancanti di nu funnamentu sòlidu. La sula eccezzioni a chisti è
chidda ca metti 'n cunfrontu l'euskera ccu lu antico aquitanu parratu nti la
riggiuni sùbbitu a nord di li Paesi Baschi, di chistu hannu statu attruvati sulu
picca scrizzioni fùnibbri.

Sta lingua veni classificata comu lingua isulata, zoè na lingua ca nun havi
nuddu liami ccu àutri lingui.

Hà statu ussirvatu ca lu Bascu ha quasi nu 10% di cuncurdanzi linguistichi ccu
li dialetti bèrbiri di lu Nord-Africa e quasi nu 6% ccu li lingui caucasichi
sittintriunali, ca hà jutu spummintannu parinteli ccu lingui di nu suttastrattu
pre-afru-asiaticu e ccu li lingui caucasichi sittintriunali.

Nti sti tèmpura si sta affirmannu la tiurìa ca dici ca lu Bascu è la prupàggini
uccidintali di la antica famigghia linguistica dene-caucasica ca pari ca fussi
spargiuta nti l'Eurasia e nti lu Nord-Amèrica e forsi macari nti lu Nord-Africa
(comu p'asempiu lu guanciu, parratu di l'antichi autoctuni di li Canarìi) abberi
lu 8000 a.C. Stu fattu è 'n parti ammuttatu di li indàggini ginètichi.

Lu bascu è na lingua ergativu-assulutiva e pi chistu s'addiffirenzia di lu restu
di li lingue indueurupei, tutti lingui numinativu-accusativi.

Asisti nu granni spariggiamentu ntra lu bilinguìsimu nti li diversi pruvinci
baschi. La Biscagghia havi 1.141.000 abbitanti, lu 26,5% (302.000) sunnu
bilingui e lu 24,9% (284.000) sunnu bilingui passivi. Guipuzcoa ccu 686.000
abbitanti havi lu cchiù granni nùmmiru di parranti bascòfuni ca sunnu 329.000 ca
currispùnninu a lu 48% di la pupulazzioni e havi lu 9,5% (65.000) ca sunnu
bilingui passivi. Nti la Navarra (594.000) cci sunnu lu 10,5% (85.500) di
bascòfuni cchiossai nti lu nord e nti lu nord-ovest di la pruvincia e 6,8% di
bilingui passivi (40.200). Alava ccu 298.000 abbitanti havi 13,4% (40.000) di
bilingui e 11,1% (33.000) di bilingui passivi. Lu Labourd ccu 208.000 abbitanti
havi 37,2% di pupulazzioni bilingui (38.600) e 24.600 di bilingui passivi. La
Vascia Navarra e lu Soule, sunnu li cchiù picca pupulati (30.000 e 17.000), ccu
la cchiù forti pircintuali di pirsuni bilingui, ccu 60,9% di bilingui (28.600) e
lu 15,1% di bilingui passivi (7.000).

Nu strattu di lu « Patri Nostru » 'n bascu : Gure Aita, zeruetan zarena: santu
izan bedi zure Izena, etor bedi zure erreinua, egin bedi zure nahia, zeruan
bezala lurrean ere. Emaguzu gaur egun honetako ogia; barkatu gure zorrak, guk
ere gure zordunei barkatzen diegunez gero; eta ez gu tentaldira eraman, baina
atera gaitzazu gaitzetik.



https://scn.wikipedia.org/wiki/Lille

Lille (Lilla 'n sicilianu, Rijsel 'n ulannisi e Ryssel - isula - 'n fiammingu) è
na citati francisa di lu Dipartimentu di lu Nord, capulocu dä riggiuni
Nord-Pas-de-Calais, situata a picca distanza di lu cunfini cû Belgiu.

Devi lu nomu ä sô ubbicazzioni, ammenzu ô ciumi Deûle. Havi oltri 200.000
abbitanti (cchiù di un miliuni ntâ ntera area metrupulitana ca scunfina 'n parti
'n tirritoriu belga). Dû cumprinzoriu fannu parti li citati di Roubaix
(seggi/sedi d'agghicata di na mpurtanti cursa ciclìstica, la Pariggi-Roubaix),
Tourcoing e Villeneuve d'Ascq.

Mpurtanti centru culturali (dutata di priggèvuli musei, fu nzèmmula a Gènuva
capitali europea dâ cultura pi lu 2004), Lille pò faciri cuntu supra n'econumìa
basata supra nummarusi mprisi upiranti ntô sitturi manifattureru, sidirùrgicu e
cunzirveru; seggi/sedi di nu mpurtanti crucivia di li trasporti versu lu nord
Europa, è canusciuta videmma pî sô tissuti. Diversi sunnu l'univirsitati
prisenti 'n citati, una dî quali statali e tanta antica (acchiana nfatti a lu
1560).

Distanti n'ura d'autustrata dâ capitali Pariggi e n'ura e un quartu di Londra
(attraversu lu culligamentu firruviariu Eurostar), Lille prisenta diversi punti
di ntiressi turìsticu ca ponnu èssiri junciuti macari câ muderna linia
metrupulitana a guida tutarmenti autumatizzata: digni di rilevu sunnu la granni
Cittadella edificata ntô 1670 supra pruggettu dû marasciallu Vauban, la place
Charles de Gaulle (Chiazza Charles de Gaulle), da tutti chiamata Grand Place, la
Vecchia Burza, c'acchiana a lu tempu di l'accupazzioni spagnola (XVII sèculu), e
la cattidrali (ncumpiuta) nizziata a mitati di lu XIX sèculu. Locu di ccillenza
pâ mùsica è l'Opera, tiatru â taliana di stili niuclàssicu; di preggiu, appoi,
videmma la Porte de Paris (Porta di Pariggi) edificata a ricordu di Luiggi XIV,
lu municipiu di ricenti custruzzioni câ sô àuta turri e la casa natali dû
prisidenti Charles de Gaulle.

Lille fu furtificata a lu principiu di l'XI sèculu di li conti di Fiandra.
Ciduta ntô 1312 â Francia, passau appoi sutta la duminazzioni dâ Burgogna, di
l'Austria e dâ Spagna; ntô 1713 vinni quinni ristituiuta â Francia. Patìu
l'accupazzioni di parti dî truppi tudischi 'n ntrammi l'ùrtimi cunfritti
munniali.



https://scn.wikipedia.org/wiki/La_Rioja

La Rioja è na cumunità autònuma e pruvincia dâ Spagna. S'attrova ntô nord dâ
pinìsula ibbèrica, pirò nun havi sboccu ntô mari. Lu nomu veni di lu ciumi (Rìo
Oja) ca lu attravirsa. Eni videmma attravirsata di lu ciumi Ebro.

Eni la sicunna cumunitati cchiù nica dâ Spagna (doppu li Isuli Baliari) e chidda
ca havi menu abbitanti. Cunfina cù li cumunitati autunumi dê Paisi Baschi a
nord, Navarra a nord-est, Araùna a sud-est e câ Castigghia e Leòn a sud
(pruvincia di Soria) e a ovest (pruvincia di Burgos).

Dâ sò pupulazzioni di 301.084 abbitanti, casi la mitati campa n Logroño, lu
capulocu. Havi 174 cumuni e chiossai dâ mitati havi menu di 200 abbitanti.

La riggiuni è famusa pì la sò produzzioni di vinu di qualitati e lu patronu eni
la Virgini di Valvanera.

Fu cuntisu ntô siculu X ntra Navarra e Castigghia e doppu, 1173, fu nglubbatu ô
Regnu di Castigghia. Lu territoriu di La Rioja prima di la transizzioni
dimucratica era chiamatu pruvincia di Logroño. Propiu pâ sò piculiaritati
ecunomica, cû Statutu di San Millán addivintò cuminitati autunuma cu una sola
pruvincia ntô 1982.



https://scn.wikipedia.org/wiki/L%C3%B2ggica

La lòggica è la scienza chi tratta la validitati e l'articulazzioni di nu
discursu 'n tèrmini di nessi nfirinziali - 'n particulari diduttivi -
rilativamenti ê prupusizzioni chi l'accumponnu. S'havi a Aristòtili - chi
esaminau li cuncetti, li catigurìi, li prupusizzioni, li tèrmini e li
silluggismi - la prima furmulazzioni dâ lòggica commu scienza prupidèutica a
ogni pussìbbili canuscenza.

Lu cuntinutu di l'uggetti e l'urìggini d'iddi foru apprufunniti dâ lòggica
midevali. Cu lu Novum Organum Francesco Bacone circau d'accustruiri na nova
metodoluggìa basata supra la nnuzzioni mpustannu la lòggica commu strummentu di
nnàggini scintìfica. Ripigghiannu sti temi René Descartes circau di stabbiliri
siddu lu riguri tìpicu di nu discursu matimàticu putissi èssiri â basi di
quarsiasi sapiri, cumprisu chiddu filusòficu.

Sempri supra lu càrculu matimàticu Thomas Hobbes pinzau la lòggica commu na
cumminazzioni di signi e règuli. Gottfried Leibniz e li soi siquaci circaru
appoi d'unificari lu cumplessu dî strutturi lòggicu/linguìstichi nta nu
linguaggiu scintìficu univirsali, ossìa la "lòggica simmòlica e cumminatoria".

Ntô XVIII sèculu lu cuntribbutu dî currenti filosòfichi nun havi statu accussì
mpurtanti pi lu sviluppu dâ lòggica muderna, e Immanuel Kant ntâ sò Crìtica dâ
raggiuni pura addifinìu la lòggica trascinnintali commu chidda parti dâ lòggica
ginirali chi tratta dâ pussibbilitati e dî mudalitati pi cui la canuscenza pò
arrifirìrisi ê cuncetti mpìrici.

E' sulu ntâ secunna mitati dû XIX sèculu ca la lòggica attorna a studiari
l'aspetti furmali dû linguaggiu, ovveru la lòggica furmali, e a èssiri trattata
cu mètudi naturalìstici di Christoph Sigwart e Wilhelm Wundt, appurtannu
cunziquentimenti ô sviluppu dâ lòggica matimàtica.

Si liggi ∧ {\displaystyle \land } comu "e"; zoccu signìfica tutti li dui. Si
liggi ∨ {\displaystyle \lor } comu "o"; zoccu signìfica armenu unu (una) dî dui.
Si liggi ⇒ {\displaystyle \Rightarrow } comu "ìmplica" o "siddu... allora... ".
Si liggi ¬ {\displaystyle \lnot } comu "nun" o "Zoccu nun è lu casu ca...".

Stamu parrannu di lòggica dâ causalitati ca trasìu tanticchia n crisi nta lu
sèculu scorsu cu li scuperti dâ miccànica quantìstica unni asìstinu macari
finòmina nun lucali.

Asìstinu dichiarazzioni chi sunnu sempru veri. ( a ∨ ¬ a ) {\displaystyle (a\lor
\lnot a)} è sempru veru. È chiamatu na tautoluggìa, p'asempiu: "Chiovi o nun
chiovi".



https://scn.wikipedia.org/wiki/Kunsertu

Li Kunsertu sunnu nu gruppu musicali sicilianu attivu dâ fini di l'anni uttanta
ô 1994. Li cumpunenti dû gruppu sunnu catanisi missinisi e Palistinisi.

Lu gruppu nasci a Missina nta l'annu 1979. e junci un nutèvuli successu a
liveddu nazziunali già dû primu album, "Shams", arriggistratu a Gènuva e Catania
e pubbricatu ntô 1989 pi la New Tone Records.

Lu sò gèniri musicali, di iddi difinutu comu "sbrong", è nnâ rialità n'ammiscata
di rock, world music (Sicilia, Maghreb e Sardigna, a cui si jùncinu nflussi
pruvinenti di l'Àfrica nìura), funk, etnorock, pop.

Sunnu un gruppu famusu suprattuttu pì la canzuna Mokarta ma la granni apirtura
di linguaggiu musicali dû travagghiu dî "Kunsertu" veni dâ prisenza ntô gruppu
dâ vuci di Faisal Taher, cantanti palistinisi troppu mpurtanti pû gruppu.
L'ammiscata di ritmi uccidintali e miludìi urintali, di sicilianu e di
palistinisi, di rock e cantu àrabbu, fannu nèsciri na mùsica ùnica pâ quali la
crìtica si sfurzau di parrari di etnorock, etnofunk, tribal-dance, circannu di
cuntèniri ntra na difinizzioni lu stili di stu gruppu.

Li testi, scritti di Maurizio "Nello" Mastroeni e arranciati dî Kunsertu,
affrùntanu spissu timàtichi ligati a l'attualitati, dî straggi nta li campi
pròfughi palistinisi a lu dramma di l'emicrazzioni, ma nun disdègnanu ntermenzi
liggeri e rumàntici (la sò "Mokarta" havi oramai trasutu tra li clàssici).

Doppu la pubbricazzioni di lu sò terzu travagghiu ("Fannan", 1994), lu gruppu
s'havi sciotu.



https://scn.wikipedia.org/wiki/Jazz

Jazz è nu gèniri di mùsica ca nascì ntî reggiòni dô sud di li Stati Uniti e si
venni a diffunniri velocementi nni tuttu lu munnu. Esprìmi di nna manera nova
tutti li tensiòni e li probblèmi ca angosciàno lu munnu modernu.

L'uriggini di lu jazz pirò su ben cchiù antichi 'n quantu lu so' ritmu addirìva
da chìddi praticati di li tribbù africani, ca ntî foresti equatoriàli
s'arriunìvanu attorno a lu fûcu dopo nnâ battaglia, nna battuta di caccia o ppi
li cerimònii, ppi fari abballi veloci scanditi di li tammùri. Li nìuri,
supravvissuti a li traggici e disumani viaggi la li cunnucìvanu ntâ terra natali
e ntî piantaggiòni di cotoni, s'arritruvavanu nni connizziòni di schiavitù,
senza nuddu dirittu; da sta situaziòni nasci nn'îddi l'isigènza di arriunirsi
nni origgini cumuni, e lu fannu ntâ musica, unna trovano li propi rradici.

Nascinu quinni li work song (canti di travagghiu) e li spirituals nn'ambitu
riliggiusu.

Lu jazz hjavi diversi suttaggèniri: li cchiù mportanti su lu free jazz , lu hot
jazz e lu bebop.

Li cchiù mportanti musicisti jazz furu Louis Armstrong, Duke Ellington e Charlie
Parker.



https://scn.wikipedia.org/wiki/Guerra

La guerra (o puru verra) è na cunfruntazzioni armata, supra vasta scala tra dui
o chiù populi o gruppi. Ntô drittu ntirnazziunali guerra è nu tèrmini ligali ca
fu rinchiazzatu di cunfrittu armatu.

Carl von Clausewitz, ntô so' famusu libbru "Dâ guerra", compi n’anàlisi quantu
mai accurata e esatta dû finòminu guerra: "Der Krieg ist ... die Fortsetzung der
Politik mit anderen Mitteln" ("La guerra è la cuntinuazzioni dâ pulìtica e dâ
dipromazzìa cu àutri menzi") e "La guerra è accussì n’attu di forza ca mponi ô
nostru nimicu di fàciri la nostra vuluntati", cugghennu accussì l'essenza dâ
guerra (lu cunfruntu tra dui vuluntati) e lu fattu ca nun asisti un lìmmiti
nettu tra statu di paci e statu di guerra ma cchiuttostu nu prugrissivu
pijuramentu dî rapporti pulìtici e dipromàtici, nzinu ê primi scontri di lìmmiti
siquiuti dî manovri supra vasta scala: nta na guerra li dipromazzìi dî varî
parti billiggiranti sunnu bonu lungi di l'èssiri nùtili, ma ô cuntrariu sunnu
cchiù attivi ca mai, â ricerca di suluzzioni ncruenti dû cunfrittu.

Sempri Von Clausewitz metti ‘n luci n’ultiriuri aspettu dâ guerra, ca pi tanti
pò pariri surprindenti: a nizziari na guerra nun è l'azzioni di cu affenni, ma
la riazzioni di cu s’addifenni. Siddu nun cci fussi riazzioni, l'attaccu si
risurvissi nta n’accupazzioni, ma senza cunfrittu armatu, e quinni nun cci sarìa
guerra.

La guerra oltri ca strumentu dicisivu ntê rapporti tra li Stati è videmma
finòminu suciali cu enormi riflessi supra la cultura, supra la riliggiuni, supra
l'arte, supra la custumanza, supra l'econumìa, supra li miti, supra lu
mmagginariu cullittivu, ca spissu la trasfiùranu esaltànnula/esautànnula o
cunnannànnula.

Li guerri sunnu cummattuti pû cuntrollu di risursi naturali, pi risòrviri
disputi tirrituriali e cummirciali, pi mutivi ecunòmici, a causa di cunfritti
ètnici, riliggiusi o culturali, pi disputi di putiri, e pi tanti àutri mutivi.
‘N Europa nun cummatteru cchiù guerri pi mutivi riliggiusi dû 1648, annu dâ Paci
di Westfalia ca nchiudìu la Guerra dî trent'anni.

Spissu si distìnguinu li cuncetti di "cunfrittu" e di dichiarazzioni furmali di
"statu di guerra". Quannu nu paisi mmia li sô forzi armati fora dî sô lìmmiti cû
prisuntu mutivu di ricriari òrdini o privèniri nu genocidiu o àutri crìmini
contra l'umanitati, o pi suppurtari nu cuvernu ligarmenti canusciutu contra na
rivota, ddu paisi a li voti si rifirisci ô tèrmini azzioni di pulizzia. St’usu
nun è sempri ritinutu vàlidu, ‘n particulari di chiddi ca nun accèttanu tutti li
cunnutazzioni dû tèrmini.

Na guerra ‘n cui li forzi ‘n cunfrittu appartennu ô stissu paisi o ntitati
pulìtica è ditta guerra civili.

La duttrina dâ guerra privintiva veni usata pi justificari cunfritti contra
paisi o ntitati ca si supponi putìssiru mèttiri ‘n prìculu la suvranitati o li
ntiressi dû paisi ca duna nizziu ô cunfrittu.

La guerra tradizziunali è cunnuciuta di asèrciti urganizzati sècunnu na
disciprina militari e ligarmenti nun quatrati ntôn urdinamentu statali. Chisti
sunnu spissu cu mircinari, truppi ca svòrcinu funzioni di supportu luggìsticu
e/o di cummattimentu ‘n canciu di danaru. Lu drittu militari veta ca li
pupulazzioni civili, obberu quanti nun sunnu nun quatrati ‘n n’asèrcitu, vennu
cuimnurciuti ‘n nu cunfrittu. Ma chista è la tiurìa.

‘N arcuni casi, particìpanu â guerra videmma furmazzioni spuntànî dû
nquatramentu cchiù o menu nfurmali (vidi macari partiggiani), ca si ponnu
ammucciari tra la pupulazzioni civili. Chisti pratìcanu spissu tècnichi di
guirrigghia, c’arcuni tènninu a chiamari tirrurismu, ‘n quantu st'ùrtimu tenni a
còrpiri la pupulazzioni civili e nun è attu a fàciri damaggiu ôn urganismu
militari ma assicuta ubbittivi pulìtici.

Nummarusi trattati, ca custituìscinu lu Drittu militari riulamèntanu lu statu di
guerra. Lu cchiù mpurtanti e cumprinzivu sunnu li Cumminzioni di Ginevra, la
prima dî quali accuminzau a ntràsiri ‘n vicuri duranti la mitati dû 1800.

La firma di trattati ntirnazziunali fa parti dâ dipromazzìa ntirnazziunali.
Nummarusìssimi sunnu li trattati ‘n vicuri. Minziunamu ccà sulu arcuni asempî,
comu li Risuluzzioni dâ Cunfirenza Ntirnazziunali di Ginevra, Ginevra, 26-29
d’uttùviru di 1863, o la Cumminzioni di Ginevra supra lu trattamentu dî
priggiuneri di guerra, 75 U.N.T.S. 135, ntrasutu ‘n vicuri lu 21 d’uttùviru di
1950.

L'anàlisi statìstica dâ guerra fu nizziata di Lewis Fry Richardson doppu la
Prima guerra munniali. Cchiù ricintimenti, databasi di guerra foru custruiuti dî
"Correlates of War Project" [1] and Peter Brecke [2].



https://scn.wikipedia.org/wiki/Goti

Li Goti èranu n'antica pupulazzioni girmànica, stanziata urigginariamenti supra
li costi dû Mari Bàlticu e pinitrata ntô sud di l'Europa ntô V sèculu n dui rami
distinti, li Visigoti, ca occuparu la Francia miridiunali, e l'Ostrogoti, n
Italia. N Sicilia àppiru cuntatti cu li Vànnali, cu cui nizziarmenti si sparteru
la duminazzioni dû tirritòriu.

A quantu nni dici Iordanes, ca scrivìu na storia dê Goti, urigginariamenti sta
pupulazzioni vivìa ntâ pinìsula Scandinava ma, pi mutivi di suprappupulazziuni
foru custretti a irasinni e si trasfireru ntê costi dâ Pulonia. Quannu
addivintaru assai macari pi sta zona, accuminciaru a migrari versu lu sud e
versu lu Mari Nìuru e ddocu parti dâ pupulazzioni stetti nzinu a l'arrivu di
l'Unni, mentri n'àutra parti si trasfirìu versu la Rumanìa ntô latu uppostu dô
Danùbbiu. Li Goti non èranu furmati sulu di na pupulazzioni, ma èranu spartuti
'n tanti famigghi nnipinnenti ntra d'iddi. Nfatti la spartizioni Visigoti e
Ostrogoti succidìu sulu dû V sèculu, mentri ca apprima vinìanu chiamati di àutri
maneri o 'n ginirali Goti o addirittura vinìanu scanciati pi li Sciri. Li primi
nutizzi stòrichi dê Goti ci l'avemu sulu a mità dô terzu sèculu, quannu chisti
accuminciaru a cummàttiri contr'a lu Mperu Romanu. Prima di tannu i nutizi sunu
incerti e assai disanbigui.

Unica fonti supra l'origini de Goti e di nu storiografu barbaru-latinu di nomu
Iordanes ca scrviu a Getica. Pi seculi fu ritinuta comu vera ma ne nostri iorna
e assai criticata e giuricata spisso non attendibbili comu ad esempiu l'origini
scandinava de goti. Infatti secunnu Iordanes li goti dimuravunu nta patti
miridiunali da Svezia e sutta u cumannu do so re Berig si mbaccaruno ndi tri
navi e s'addiressiru versu chidda ca oggi e a Pulonia. Appena arrivati appunu a
fari a verra cu du populazioni locali li Ulmerugi e li Vandali, ca furunu
suttamisi. Dopo circa 50 anni la morti di Berig, Filimer, figghiu di Gadaric,
qiuntu re di li Goti, addiciriu ca era arrivatu lu mumentu di muvirisi versu
nautra terra pari pi mutivi di suprappopulazioni. Accussi s'addiressuro versu a
regioni ca l'antichi chiamavunu Scizia, ddocu accuntrarunu un gran ciumi cu
n'anticu ponti ca si ristruggiu dopu ca avia passatu a mala pena mita' de goti.
Dopu stu sfurtunatu avvinimentu la parti de goti ca avia attraversutu lu ciumi
arrivau versu u Mari Niuru unni si scruntrarunu e suttamisuri a populazioni de
Spali.

Doppu assai tempu nautru miticu re di nomu Zalmoxes i puttau vessu a Dacia, a
Tracia e a Moesia. Sempri Iordanes ni cunta ca Tanausis addirittura scunfiggiu
li armati do re egizianu Vesosis ca avia gia prima tintatu l'invasioni de terri
gotichi. Nautru re di nomu Telefus e appoi cullegatu ca mitologia greca, infatti
iddu era maritatu ca soru di Priamu re di Troia e pi chistu s'avia inimicatu li
Greci. Ma fu so figghiu Eurypylus ca cu 'n esercitu di goti pigghiau patti alla
guerra tra greci e troiani, ma pi so sfuttuna arristau ammazzatu ndi lu campu di
battaglia.

Circa 630 anni doppu sti fatti u re de Persiani, Ciru, arrinisciu a sconfiggiri
a regina Tamyris ma la vittoria fu effimira picchi poci tempu doppu i goti si
pigghianu a rivincita e non sulu ittanu fora i Persiani da so terra ma allarganu
u so dominiu ni tutta a regioni finu o Mari Niuru e funnanu na nova cittadi ca
pigghiau u nomu da regina. Ma la verra che Persiani non finiu ddocu picchi sta
vota u figghiu di Ciru, Dariu capennu quantu sti goti erunu fotti addumannua
n'allenaza e pi sigillari l'alleanza si vulia maritari ca figghia do re gotu
Antyrus. Ma i goti arriuddannusi u tortu avutu pochi anni prima s'arrifiutarunu
di alliarisi. Allura Dariu siddiatu fici passari l'esercitu attraversu u Bosfuru
costruennu ponti di varchi e poi u stissu fici ndo ciumi Danubbiu finu a quannu
arrivau cu tutta la so grandi armata ne terri gotichi. Ma a causa dilla feroci
resistenza di ddi genti billicusi, addiciriu ca era megghiu tunnarassinni versu
a Grecia. Macari Serse ciccau di scunfiggilli, curriggennu l'errori ca avia
fattu u patri, ma non ci fu nenti chi fari e accussi s'addiriggiu versu la
Grecia.

Iordanes ni cunta ca macari u re Filippu di Macedonia, patri di Alisandru,
ciccau di aviri n'allenaza che goti po fini di aviri cunfini sicuri e di fatti
si maritau cu Medopa, figghia do re Gudila. Ma li maceduni ficinu na scortesia a
li goti quannu ciccanu di saccheggiari na cittadi amica e d'accussi si sfasciau
l'alleanza. Pochi anni doppu u re Sitolces ancora irritatu pi la scortesia
subbuta fici marciari i so armi contru Perdiccas succissuri di Alisandru e u
scunfissi conquistannu parti da Macedonia.

Iordanes scrivi ca li Goti ebburu cuntatti macari che Romani in particulari cu
Silla ca mannau Dicineo pressu la curti do re Buruista. Dicineo era omu di
grandi cultura e duranti la so vita fu stimato da tuti i Goti. Doppu stu fattu
Rumani e Goti s'attruvarunu in verra picchi chisti avianu devastatu i territori
imperiali e accussi pi tutta risposta u Mpiraturi Dumizzianu mannau grandi
esercitu ca attraversau u Danubbiu ma fu scunfittu. Addirittura nu Mpiraturi
romanu era di origini gotu. Infatti secunnu quantu cunta Iordanes dopu la morti
di lu mpiraturi Alisandru vinni acclamatu dall'esercitu 'n certu Massimu, omu cu
na longa carrera d'armi sutta i Severi. Chistu avia nasciutu na Tracia e a
quantu pari era figghiu di matri alana, na certa Ababa, e di patri gotu, certu
Micca.

Duranti la trattazioni do periudu tra III e IV d.C., Iordanes pi la prima vota
ni muntua la prima divisioni intra a li Goti. Secunnu iddu i Goti ca stavunu a
orienti erunu chiamati Ostrogoti e erunu cumannati do re Ostrogota appartinenti
alla famighia Amal, mentri i goti si occidenti si chiamavunu i Visigoti. A tal
propositu, Iordanes ni cunta ca u re Ostrogota avia chiu di na vota saccheggiatu
li terri mpiriali arrivannu addirittura a assidiari la cittadi di Marcianopili,
sennu mpiraturi Domizianu. L'abbitanti pi evitari u saccheggiu offrenu oru e
goti ca suddisfatti s'arricugghenu nte so terri. Na vota a casa s'accurgenu ca i
Gepidi aviunu occuputu parti di li so terri. Secunnu Iordanes i Gepidi erunu na
stirpi di origini gotica ca si spattiu do maggiori gruppo duranti la
attravirsata do Mari Balticu. Infatti de tri navi dui attraccarunu subbuti nte
costi da Pulonia, l'autra arrivata chiu tardu si stabbiliu ni na zona
differenti. 'Nfatti a parola Gepidi veni di "gapanta" ca letteralmenti significa
iri alleggiu o arrivari tardu. Insomma dopu na feroci vera u re Ostrogota
arrinnisciu a ittalli fora do so territoriu.

Mottu Ostrogotha, Cnivia addivintau u novu re de Goti. Chistu spartiu l'esercitu
in dui, na parti fu mannatu a devastari a Moesia, lassata senza difisi da lu
mpiraturi, e l'autra parti sutta u so cumannu s'addiriggiu verso la citta di
Nicopoli. Ca attruvau la resistenza di li truppi romani cumannati di lu
mpiraturi Deciu ca arriniscenu a sarvari la cittadi. I Goti allura s'addiriggenu
versu la cittadi di Filippopoli. 250 d.C., assicutati da li truppi romani ma
pressu Beroe lu mpiraturi vinni scunfittu e a cittadi fu saccheggiata. Ma Deciu
senza piddirisi di curaggiu arricugghiu nautru grandi esercitu e si scuntrau che
Goti ad Abrittu, 251 d.C.. I Romani furunu scunfitti e sia lu mpiraturi ca so
figghiu pessuru a vita.

Arrcicanusciuta a forza de Goti li mpiraturi romani comu Diuclezianu, 284-305
d.C e Custantinu, 306-337 d.C. utilizzarunu suldati goti pi scunfiggiri i so
nemici. Infatti Diuclezianu scunfissi i Persiani e Custantinu scunfissi Liciniu
utilizzannu i Goti comu alleati.

Iordanes ni cunta ca ni stu stissu periudu di tempu i Goti accumenciarunu nautra
verra di espansioni versu lu centru Europa. Fu u re Geberich ca suttamisi i
Vandali e poi so figghiu Hermanaric cummattiu e scunfissi i Veneti, Aesti e
Eruli aumentannu lu duminiu de Goti zinu a la Girmania. Ma a stu puntu da storia
Iordanes accumencia a parari di li Unni, populu ca stava accuminciannu a
scinniri versu la Europa. Secunnu a Getica li Unni erunu li luntani discendenti
di li Haliurunnae, ovveru streghi ca Filimer avia attruvatu nta Scitia duranti a
migrazioni versu lu Mari Niuri e suspittannuli di malvageria i mannau in esiliu
luntanu da soterra. Comu staumu ricennu li Unni accuminciarunu ad attaccari i
popolaziani ca sattruvavanu e confini di li territori di li Ostrogoti, come per
esempiu li Alani. Hermanaric ciccau di oppunirisi a li Unni, ma a causa di 'n
tradimentu di alcuni alliati vinni firutu a morti (mossi all'ita' di 110 anni),
ed accussi senza lu gran re li Ostrogoti non arresisterunu all'avanzata di li
Unni e furunu suttamisi. Tuttu chistu avvinia 'ntornu a lu 375.

Li Visigoti, scandati pi quantu successu a li Ostrogoti, addumannaru a lu
mpiraturi Valenti di putiri passari u Danubbiu e stari nti li territori di la
Moesia, Tracia e Dacia comu federati. Lu mpiraturi accettau a pattu ca li
Visigoti adiffinissiru lu confinu danubbianu contru qualsiasi autra popolazioni
lu vulia passari. Ma la situazioni stava iernu a peggiurari pirchi li Romani non
funnevunu cibbu a sufficenza e li Visigoti non avianu mancu chiu oru pi pavari u
mangiari ca accattavunu da li lucrusi ginirali romani. Du ginirali romani di
numu Lupicinu e Massimu avianu saputu do molcuntentu di li Visigoti e do
tentativu di ribellioni e allura ammitanu a banchettu, ca scusa d'ammazzallu,
uno de capuriuni Goti, 'n certu Fritigen. Chistu, diffidannu di li Romani, si
puttau na scorta pi tutta evenienza. Duranti u banchettu i suddati romani
circundanu Fritigen pi ammazzallu ma i so uci allirtanu a scorta ca trasiu nto
banchettu e u salvau. Doppu stu fattu tutti li Goti si ribbillarunu e
accuminciarunu a saggheggiari tutti li terri, lu mpiraturi Valenti ca era nta
Siria a fari a vera contri a li Parti, appene sappi dill'accadutu, s'arricugghiu
l'esercitu e marciau contru a li Goti. Lu novi di Agostu do 378 davanti a la
cittadi di Adrianopoli li Romani furunu scunfitti e u stissu Valenti pessi a
vita. di stu mumentu in poi li Visigoti s'attruvarunu a contrullari i territori
da Tracia e da Dacia.

Dopu la morti di Valenti, lu mpiraturi Grazianu annuminau comu cullega di lu
orienti Teodosiu. Chistu arriorganizzau l'esercitu e attaccau nautra vota i Goti
nto tentativu di ittalli fora di lu territuriu romanu. Ma doppu tanti scontri ne
i Romani, ne i Goti arriniscirunu a aviri na vittoria netta e d'accussi Grazianu
s'addiciriu, sutta la pressioni di n'invasioni de Vannali, di firmari 'n
trattatu di paci. A quantu pari l'accordu stabbiliu ca li Goti aviaunu
autorizzazioni di stari intra li cunfini romani e in canciu avianu a dari 'n
certu numuru di suddati a lu mpiraturi. U trattatu di paci fi appoi cunfirmatu
macari di lu mpiraturi di orienti, Valenti, ca ammitau a Costantinopuli
Athanaricu, figghiu di Fritigern, re di li Goti, ca pi discrazia muriu duranti
la visita [381 d.C]. Nonostanti a morti di Athanaricu li Goti arristanu fideli a
Teodosiu e n'armata di 20.000 Goti u iutanu a scunfiggiri l'usurpaturi Eugeniu
ca no frattempu avia ammazzatu Grazianu.

Li continiu guerri avianu stancatu e dicimatu li Goti e nto 395 ficiuru Alaricu
re. Chistu chiamati tutti li nobbili a cunsigghiu addiciriu ca lu tempu da
servitu era finutu e ca era magghiu ca li Goti attravussuru nautru territoriu
unni viviri libberamenti. Accussi li Goti s'addiressuru vessu l'Italia e navota
arrivati a Ravenna mannarunu ambasciaturi a lu mpiraturi Onoriu. A ntizioni de
Goti era di stabilirisi di la Italia ma lu mpiraturi preoccupatu di avilli
truppu vicinu ci uffriu i territori da Spagna o da Gallia. I Goti accittarunu
l'offerta di lu mpiraturi ma duranti lu traggittu versu la Francia s'attruvanu
davanti l'armata di lu ginirali Stilicone, soggiuru di lu mpiratuti, ca ci
sbarrau a strata e li costringiu a turnari arreri. A stu puntu s'addiressuru
versu Roma e nto 410 d.C. li Goti trasenu nta cittadi e a la spugghiarunu di
tutti l'ori. Quindi ficiru marcia versu a Calabria cu l'intentu di sbarcari nta
Sicilia e poi versu l'Africa, ma duranti la priparazioni de navi Alaricu muriu
410 d.C.. Pi vuricarlu li Goti deviarunu lu corsu do ciumi Busentu, vicinu
Cusenza, scavarunu na fossa tanta ranni pi farici capiri lu re cu tutti l'ori e
dopu ficiru turnari u ciumi nto so lettu. Pi evitari ca tastimoni putissiru
arrivilari a posizioni da sepultura furunu ammazzati macari i schiavi ca ci
travaghiarunu.

Ad Alaricu succiditti Athavulf ca turnau arreri versu lu nord Italia e si
maritau cu Galla Placidia, figghia di lu mpiraturi Teodosiu. Subbutu attraversau
l'Alpi e pigghiau pussessu di parti da Francia ammuttannu l'Alani e i Vandali
versu a Spagna. Cunvintu di vuliri libbirari a Spagna di sti dui populi,
s'addiriggiu versu Barcillona unni lassau tutti l'ori e patti di l'esrcitu e poi
fici marcia versu u centru da pinisula Iberica. Prima di cumplitari a so opera
fu assassinatu di Euervulf, 415. Dopu la so morti vinni fattu re Segeric ma fu
vittima di na cungiura e fu ammazzatu. A stu puntu vinni fattu re Valia ca si
distinsi pi curaggiu e all'occasioni prudenza. 'Nfatti Onoriu mannau u ginirali
Custanzu cu na grossa armata versu la Spagna cu lu scopu di riscattari a
schiavitu di so soru Galla Placidia e di puttari all'obbedienza i Visigoti.
Arrivatu zinu e Pirenei, Custanzu arriciviu l'ambasciaturi di Valia pi fari
n'accordu di paci. In canciu da paci i Visigoti ci arriturnarunu a soru
all'imperaturi e ci davunu appoggiu militari. Rappacificatusi cu lu mpiraturi
Valia attaccua nautra vota i Vandali ca stavunu saccheggiannu a Spagna ma prima
ca arriniscissi a scunfiggilli, Bonuficiu, guvirnaturi di l'Africa e ncontrastu
cu lu mpiraturi Valentianianu III, i chiamau in aiutu. I vandali arristanu nta
l'Africa tra u 427 e 534.

Dopu la morti di Valia, 419, vinni fattu re Theodorid. Nto 439 u generali Eziu
cu n'esercitu fattu di Romani e di Unni ciccau di scunfiggiri li Visigoti ma
dopu na saggunusa battaglia, Theodorid e Eziu s'accurdanu pi rispabbiliri i
termini di paci fatti tempu prima cu Valia. Nto 451 sutta l'avanzata di Attila
re di li Unni, ca secunnu Iordanes fu cunvigiutu a nvadiri a Gallia di
Gensericu, re de Vandali, pi miria contru e Visigoti, Romani e Visigoti si
stringenu in allianza comunnata di Eziu. Secunnu Iordanes di st'allianza
facevunu parti macari autri barbari: Franchi, Sarmati, Armoriciani, Liticiani,
Burgundi, Sassuni, Ripariani, Olibrioni e autri tribbu di Celti e Girmani.
L'autru scheramentu era furmatu di li Unni di Attila, li Ostrogoti cumannati di
tri frati Valamir, Thiudimer e Vidimir e i Gepidi di Ardaric. L eserciti
s'ancuntrarunu nte Campi Catalaunici e dopu nu iornu di saggunusi cumbattimenti
li Visigoti e li Romani arriniscenu a firmari l'avanzata di Attila ma non a
scunfiggirlu cumpletamenti. Tra l'autru u re de Visigoti, Theodorid mossi nto
cumbattimentu e so figghiu, Thorismud, navota erreditatu lu cumannu,
s'arricugghiu tutti i Goti e si ni tunnau a Tolosa pi pigghiari pussessu do
regnu e evitari usurpazioni.

Ma la divisioni di Romani e Visigoti resi 'n gran vantaggiu a Attila ca
s'addiressi versu u nord Italia e accumuncio' a sacchiggiari tutti i terri ca
attravirsava. U so pinseri era di arrivari finu a Roma ma u Papa Liuni u
ncuntrau vicinu Venezia e u cummingiu a ritirarisi do territoriu romanu 452.
Attila pero tunnau a farisi minacciusi e penetrau nta Francia co scopu di
scunfiggiri i Visigoti ma fu vinciutu do re Thorismud.

Nto 453 Thorismud mori e o so postu veni fattu re so frati, Theodorid II, ca
arregna nzinu o 466. Duranti u so regnu i Visigoti appunu a fari a vera contru e
Suavi ca savianu stabbilutu nto Portugallu e nta Galizia. Riciarius, ca era u so
re, accumincia a scunfinare e a devastari i territori da Spagna e disprezzau
macari l'invitu do re Theodorid a stari in paci nta so terra. Allura Theodorid
organizzau n'allianza che Burgundi e fici na spedizioni pi scunfiggiri
Riciarius. I dui eserciti si scuntrarunu vicinu a lu ciumi Ulbius e li Visigoti
ebbiru a na grandi vittoria 456. D'accussi macari i Suavi furunu sutta o
cuntrolli de Visigoti e Theodorid ci resi a possibilita di aviri 'n propriu
capu.

Alla morti di Theodorid II succiditti u frati Eurich ca rignau nzinu o 485.
Duranti stu periudu lu Mperu Romanu d'Occidenti sa truvava in difficulta a causa
di continui scerri tra li generali e li mpiraturi ca purtarunua continui
cangiamenti di li Mpiraturi. Sta situaziuni di dibulizza favuriu i Visigoti ca
aumentanu u so cumannu supra alla Francia. A stu puntu Antemiu, novu mpiraturi
d'occidenti ciccau di organizzari na spedizioni contru i Visigoti ma fu
sconfittu 472.

Nto 475 u mpiratori Nepote fici comu Magister Militum Oreste ca sa ribbellau e
numinau mpiraturi so figghiu Romulu Augustulu 476. Ma in Italia arrivau Odoacre
a capu di diversi pupuli, Sciri, Eruli e Torcilingi, ca ammazzau Oreste, depuniu
e mannau in esiliu Romulu Augustulu e si proclamau re ammantinennu assuggittata
l'Italia nzinu o 493. Daccussi finiu la storia do Mpiru Romanu d'Occidenti, cu
l'Italia nte manu di Odoacre, patti da Fancia e Spagna nte manu di Alaricu II re
de Visigoti e figghiu di Eurich e l'Africa occupata de Vandali.

A stu puntu Iordanes finisci di parrari de Visigoti e accumencia a narrari di li
Ostrogoti. Iddu cunta ca dopu la morti do re Hermanaric nto 375 o 376 i Visigoti
lassanu a so terra pi diriggirisi dintra li territori romani. L'Ostrogoti invece
arristanu assuggettati di li Unni e erunu cumannati di Vinitharius da famigghia
Amal. Chistu pero s'arrifiutau di stari assuggittatu a li Unni e cu na parti de
Goti attaccau e scunfiggiu lu pupulu di li Anti e si pigghiau a so terra. A stu
puntu u re di li Unni, Balamber, non suppurtannu a spirtizza di Vinitharius, cu
n'esercitu di Unni e Ostrogoti a iddu fedeli e cumannati di Gesimund, lu
attaccau e lu scunfiggiu maritannusi cu na so niputi, Vadamerca. Cu stu
matrimoniu lu re di li Unni si pigghiau u dirittu di rigniari supra tutti li
Ostrogoti.

Dopu tanti anni dalla morti di Vinitharius u cumannu di li Ostrogoti fu
pigghiatu di Hunimund, figghiu di Hermanaric. Chistu ebbi u meritu di
scunfiggiri u Suavi. Doppu la so morti succiditti u fugghiu Thorismud, ca
scunfiggiu i Gepidi ma sfurtunatamenti mossi cascannu do cavaddu 404. Cu la so
morti li Ostrogoti arristarunu senza re pi quaranta anni, picchi u leggittimu
eredi, fugghiu di Thorismud, Beremud, non vulennu stari assuggittatu a li Unni
partiu co figghiu Veteric versu la Spagna de Visigoti, cumannati a ddu tempu do
re Theodorid I. Ntornu o 445 Valamir, figghiu di Vandalarius 'n cucinu di
Thorismud vinni fattu re. Valamir arrignau supra e Goti in concordia cu l'autri
du frati, Thiudimer e Vidimer arrispittannu sempri lu vuliri di Attila a cui
erunu assuggittati. Comu vistimu supra iddi partecipanu alla battaglia de Campi
Catalaunici.

Cu la morti di Attila 453 accuminciau a dissoluzioni di lu mperru di li Unni a
causa di la discordi ntra li so figghi. La situazioni s'aggravau quannu i Gepidi
s'arribbellanu a li Unni e li scunfigginu in campu apertu pressu lu ciumi Nedau
nto 454. A stu puntu la ribbellioni si stinniu a tutti li autri pupuli
assuggittati a li Unni e parti di chisti si stabbilirunu nto territoriu di li
Unni autri comu li Ostrogoti addumannarunu e poi arricivitturu da lu mpiraturi
Marcianu lu cunsensu di putirisi stabbiliri nta Pannonia. Accussi Valamir si
stabbiliu tra lu Ciumi Scarniunga e Aqua Nigra, Thiudimer vicinu u lagu Pelso e
Vidimer nto menzu di iddi. Succiriu appoi ca li fagghi di Attila vulennusi
vinnicari di la diserzionio di li Ostrogoti attaccanu attrasarta Valamir ca cu
pirca omini arrinisciu a rispingiri l'attaccu. Nti stu stissu annu nti la curti
do re Thiudimer nasceva Teodoricu, 454, figghiu do re e di na concubbina di nomu
Erelieva.

Pocu tempu doppu, li tri re mannaru n'ambasciata o mpiraturi Marcianu, picchi i
riali ca iddi arrivianu ogni annu addimuraunu a arrivari. Nudda risposta arrivau
do mpiraturi. Allaru i Goti accumincianu a sacchiggiari l'Illiricu finu a quannu
lu mpiraturi mannau n'ambasciata ca cunfirmava li riali annui e comu garanzia di
paci ottenni de Goti Teodoricu comu ostaggium,461.

Novota fatta a paci cu li Romani i Goti accuminciaru a fari a vera che populi
vicini pi grandiri u so territoriu. Accussi programmaru na spedizioni cuntra a
li Sadagis ca stavunu nill'internu da Pannonia. Ma li Unni sapennu di sta mossa
addicirenu di anticipari li Goti e puttari a vera nta so terra, ma stu tentativu
falliu miseramenti. A stu puntu li Ostrogoti attaccanu li Suavi, ca abbitaunu
attaghiu a la Pannonia, e ni scontru mossi lu re Valamir e lu cumannu passau a
lu frati Thiudimer 470. Nto 472 Thiudimer pigghiau l'armi nautra vota contru li
Suavi e approfittannu do Danubbiu agghiacciatu, u passau, e attrasarta attaccau
i Suavi e li Alemanni e li scunfirgiu. In onori di la so vittoria lu mipiraturi
ci turnau lu figghiu Teodoricu. Chistu, diciottinni ca era, addimustrau subbitu
u so valuri e cu sei mila omini scinfiggiu i Sarmati e conquistau Belgradu.

Nto 473 Vidimer si cunsigghiau cu Thiudimer picchi i viviri stavunu
accuminciannu a scarsiggiari e addicireru di puttari nu quartu di pupolazioni
versu l'Italia. Vidimir si misi a capu di sta spedizioni e appena arrivatu in
Italia lu mpiraturi Gliceriu ci cunsigghiau di irasinna nta Francia e di
ncucchiarisi che Visigoti. D'accussi Vidimir u Giuvini, u pratri, Vidimir u
Vecchiu no frattempu avia murutu, pigghiatisi i riali do mpiraturi s'addiressi
versu li Visigoti. Nto frattempu Thiudimer attraversau a Sava, 'nvadiu Nis e
stava marciannu versu versu Tessalonica ma prima ca putissi pigghiari a cittadi
arrciviu n'ambasciata do mpiraturi ca in canciu di paci ci uffriva oru e ddi
territori ca avia nto frattempu conquistatu. Fina la verra, Thiudimer prima di
moriri ci uffriu u regnu o figghiu Teodoricu.

U mpiraturi Zenoni saputu stu fattu ammitau a Costantinopoli Teodoricu ca fu
fattu Consuli nto 484 e in so onori fu eretta macari na statua. Mentri ca era a
Costantinopoli addumannau a lu mpiraturi di lassallu pattiri versu l'Italia pi
scunfiggiri Odoacre e libirari accussi u Sinatu e li cittadini romani. Zenoni
accunsintiu e accussi nto 489 trasiu nta l'Italia che so Goti e doppu quasi
cincu anni di verra scinfiggiu e poi ammazzau Odoacre,493. Navota addivintatu re
di l'Italia si pigghiau comu miggheri Audefleda, figghia di Lodoin re de
Franchi. Ma la so politica di allenzi che pupuli barbari cuntinuau cu
l'intenzioni di mentiri in sicurezza u so duminiu. Theodoricu avia du figghi
fimmini ginirati cu na concubina, Thiudigoto e Ostrogotho. A prima fu fatta
maritari cu Alaricu re de Visigoti e di stu matrimoniu nasciu Amalaric507-531, a
secunna fu data a Sigismund re di li Burgundi. Saputu ca ntra i Visigoti c'era
'n discendenti di li Amali, Eutharic, ca cumu vistimu era figghiu di Veteric,
Theodoricu addiciriu di darici comu mugghieri Amalasuentha figghia so e di
Audefleda. Poi mannau so soru Amalafrida, matri di Theodahad nta l' Africa pi
dalla in matrimoniu a Herminefred, re di li Vandali.

Ma alla pulitica dilli allenzi Teodoricu affiancau macari a verra e prima di
tuttu assuggittau l'Illiricu e stabbilizzua u cunfini Danubianu. Appoi fici a
verra contru e Franchi ca alleggiu alleggiu stavunu ittannu fora da Francia i
Visigoti guidati di Alaricu. Ma Alaircu mossi nto 531 e u figghiu Amalaric fu
affiancatu di Thiudis, omu fidatu di Teodoricu, nzinu o 531 annu di la morti di
Amalaric a causa di complottu organizzatu de Franchi. Accussi Thiudis tiniu la
Spagna pi cuntu di Teodoricu finu alla so morti 548. A iddu successi
Thiudugisclus ma arrignau su n'annu, 548-549. Doppu di iddu fu la vota di Agil
549-554 ma Athanagild, 554-567 s'arribellau causannu l'interventu de Bizantini.

Alla morti di Teodoricu 526, poi so vuliri fu fattu re Athalaric figghiu di
Amalasuentha e Eutharic. Ma Athalaric avia appena deci anni e a reggenza fu
pigghiata dalla matri. Sfurtuna vosi ca prima da maggiuri eta' Athalaric murissi
e allaru Amalasuentha pi savvari lu regnu si maritau cu so cucinu Theodahad ca
accussi addivintau re nto 534. Ma senza aviri riconoscenza pa muggheri e po
regnu mannau in esilio e poi ammazzau Amalasuentha.

A stu puntu Giustinianu, mpiarturi di lu Orienti, mannua nta l'Italia Belisariu
cu lu computu di vinnicari la morti di Amalasuentha e ripurtari Roma sutta lu
dominiu Bizantinu. Belisariu lassata l'Africa e scunfitti li Vandali approdau
nta Sicilia unni scunfiggiu na prima armata di Goti. Appoi passau u strittu
scunfiggiu na secunna armata cumannata di Evermund, iennuru di Theodahad. Lu
panicu si mpatruniu di li Goti e i ginirali sa ribbellarunu e ficiru re Vitigi
nto 536 ca pi prima cosa fici ammazzaru Theodahad. Vitigi si maritau cu
Mathesuentha figghia di Amalasuentha raffurzannu accussi u so dirittu di rignari
e cuntinuau a verra cu Belisariu. Ma doppu 14 anni di verra cuntinua s'arrinniu
e fu traspurtatu a Costantinopuli unni mossi nto 442. Mathesuentha fu maritata
di Germanicu, cucinu di Giustinianu, ca patturiu 'n figghiu chiamatu macari iddu
Germanicu.



https://scn.wikipedia.org/wiki/Dritti_umani

Li dritti umani (o Dritti di l'Omu) sunnu na vranca dû Drittu c’attrova la sô
prima tracciatura câ filosufìa greca: Aristòtili e li stòici. Ma lu pirìudu di
maiuri riflissioni supra li dritti di l'omu, ‘n quantu dritti naturali (e nun
dritti cchiù o menu binivurmenti cunciduti di quarchi auturitati), è lu Mediu
Evu, ‘n cui, tra li nummarusi juristi e filusofi ca siddu nn’uccùpanu, emergi la
figura di Tomasi d'Aquinu.

‘N etati muderna, doppu lu muvimentu dû giusnaturalismu, emèrginu li tiurìi di
l'Illuminismu e l'affirmazzioni dû cuncettu di libbirtati di lu ndividuu,
suprattuttu ‘n uppusizzioni a l'assulutismu, la forma di cuvernu carattirìstica
di l'etati muderna.

Li primi evidenzi di sta tinnenza si riscòntranu ntâ Dichiarazzioni di
Ndipinnenza dî Stati Uniti di Mèrica, c’afferma li "dritti ca nun sunnu
alienàbbili" di cui tutti l’òmini sunnu dutati dû Criaturi, nzinu â prima e vera
propia carta dî dritti di l'omu, nata dâ Rivuluzzioni Francisa e carattirizzata,
parò, di na mpustazzioni cchiù astratta.

Fu appoi Napuliuni a espurtari lu cuncettu di dritti umani nta l’àutri paisi
d'Europa, ‘n riartati nigànnuli di fattu (e rinnènnuli, forsi propiu pi chistu,
cchiù attraenti). Pirtantu, na vera e propia diffusioni dî stissi s’happi sulu
doppu li moti dû 1848 e la cunziquenti prucramazzioni dî primi custituzzioni
libbirali ntê vari paisi.

N'ultiriuri granni affirmazzioni dî dritti umani s’happi câ fini dâ Secùnna
Guerra Munniali e câ ridazzioni dâ Dichiarazzioni Univirsali dî Dritti di l'Omu
dî Nazzioni Uniti, siglata a New York ntô 1948. Cu sta Carta si stabbilìa, pâ
prima vota ntâ storia muderna, l'univirsalitati di sti dritti, nun cchiù
limitati unicamenti a li Paisi Uccidintali, ma rivoti a lu cumplessu dî
pupulazzioni di lu munnu nteru.

Tra li dritti funnamintali di l'Omu si ponnu arrigurdari lu drittu â libbirtati
ndividuali, lu drittu â vita, lu drittu d’autuditirminazzioni, lu drittu a
n'asistenza dignitusa, lu drittu â libbirtati riliggiusa cû cunziquenti drittu a
canciari la propia riliggiuni, oltri ca, di ricenti tipizzazzioni nurmativa, lu
drittu â prutizzioni dî propi dati pirsunali.



https://scn.wikipedia.org/wiki/Cal%C3%A0bbria

La Calabbria o Calavria, macari nnicata ô plurali comu Li Calabbri, (zoè
"Calabria" 'n talianu) è la riggiuni cchiù miridiunali di l'Italia cuntinintali.
La capitali è Catanzaru e l'àutri citati capulochi di pruvincia sunnu: Cusenza,
Cutroni, Riggiu Calabbria e Vibbu Valenzia.

Tali popolazioni dunqui (Morgeti-Itali-Ausoni-Enotri, di probabili origini
indoeuropei, Italici appartenenti a u gruppu latinu-falisco), abitaanu
prevalentementi i zoni costieri. I Lucani (Italici indoeuropei, appartenianu a u
gruppu oscu-umbru), abitavanu tra regioni chi da essi pigliaru u nomi di
"Lucania", a nord da Calabria. L'entroterra da Calabria (si chiamau in seguitu
dai Romani "Bruttium"), fudi abitato principalmenti da i Bruzi (di temperamenti
bellicosi, chiamati Brutti o Bretti, strettamenti imparentati cui Lucani) oltri
cha da genti di origini iberica. U centru nevralgicu di chistu populu era
Consentia, l'attuali Cosenza, la quali vinni eletta da tribù di Bruzi, dopu chi
si coalizzau tra na lega, "capitali" da regione. Fudi poi occupata da i Romani
assiemi a u resto da Magna Grecia tro 265 a.C., ma duranti a secunda guerra
punica si ribellò a Roma e si alleau cu Annibali, pe poi ritornari sutta u
controllu da repubblica rumana dopo a sconfitta du condottieru i cartagini.

La storia di la Calabbria havi assai punti n cumuni ccu la storia di la Sicilia.
Ntê tempa antichi si distingui nu periudu grecu e nu periudu rumanu chi
cuntinuau nti nu pirìudu bizzantinu. Ntô pirìudu 'n cui la Sicilia fu nvasa e
duminata di l'àrabbi la Calàbbria ristau armenu furmarmenti na pruvincia di lu
mpiru bizzantinu, ma lu tirritoriu era lassatu jiri e l'attacchi saracini èranu
friquenti, puru siddu si limitàvanu a saccheggi e rubbirìi. Lu periudu nurmannu
sinnau l'inizziu di na nova èra pâ Calàbbria. Lu periudu spagnolu e borbònicu e
nu periudu modernu sunnu ancora àutri fasi 'n cui la storia dâ Calabbria si pò
spàrtiri.

La Calabbria havi la forma di n'appendici ca si sviluppa di Nord a Sud ppi circa
250 chilòmitri longu na fascia di terra ca nun è mai cchiù larga di 80
chilòmitri. A Est è dilimitata di lu Mari Joniu, e a ovest di lu Mari Tirrenu. A
Nord cunfina ccu la Basilicata e a Sud è siparata di la Sicilia ppi lu Strittu
di Missina. Lu tirritoriu dâ Calàbbria è pi lu cchiossai muntagnusu. La spina
dursali è custituita di l'ùrtimi muntagni e catini di muntagni di l'Appinnini.
La catina dû Pollinu, la Sila e l'Asprumonti sunnu li loca di muntagna cchiù
mpurtanti.

U stemma da Regione Calabria (approvatu e adottatu in versioni definitiva cu a
Leggi Regionali u 15 giugno 1992, n. 6) racchiudi in cornici ovali i quattro di
simbuli che rappresentanu a Calabria: disposte con riferimento a chi le guarda:



https://scn.wikipedia.org/wiki/Blues

Li blues (palora ngrisa chi voldiri â littra: «azzoli»; to have the blues
significa sintìrisi assai lamintusu) è nu gèniri di mùsica miricanu dâ fini dû
sèculu XIX chi havi sempri riflittutu stu senzu di sintìrisi lamintusu. Sta
forma di mùsica havi na pruvinenza africana, sviluppannu ntê cumunitati di
schiavi afru-miricani, supratuttu dâ sò mùsica spirituali e riliggiusa. Sta
mùsica vinni miscata câ sò forma di cantastorî, spiciarmenti abbannìi di
campagna, e dunca si pò diri ca li blues cci nasceru dâ misirìa dû pòpulu
afru-miricanu e è comu nu specchiu chi riflètti stu senzu di mancarisi tuttu la
spranza addiritura.

Li blues ùsanu na scala di mùsica spicifica e usa nu sistema di misura chiamatu
pi ngrisi li 12 bar blues, chi voldiri ca certi misuri vennu ripituti ntôn
òrdini spicìficu. St'òrdini rifletti comu si canta li lìrichi, e la ripitazzioni
di righi è n'attribbutu assai cumuni dî blues. Sti quattru misuri è n'asempiu di
comu s'accumènzanu spissu li 12 bar blues (na tauletta di nutanna pi chitarra):

Li blues havi statu na nfruenza grannissima d'autri formi di mùsica pupulari,
p'asempiu: jazz, bluegrass, rock and roll, mùsica country, pop rock, rythm and
blues e hard rock.



https://scn.wikipedia.org/wiki/Arpitanu

L' arpitanu o francupruvinzali (noma nativi: arpetan o francoprovensâl)
custituisci una dî tri lingui gallu-rumanzi cu l'occitanu (lingua d'oc) e lu
francisi (lingua d'oïl).

L'arpitanu è parratu nta na zona ca s'attrova a cavaddu ntra la Francia, la
Svìzzira e l'Italia. Sta zona è chiamata Arpetania o Francoprovençalie.

Ntô sèculu XIII, la lingua era chiamata cû nomu latinu "sabaudice" (significannu
"nativu dâ Savoia").

Ntô 1873 la lingua fu chiamata "francu-pruvinzali" di lu linguista talianu
Graziadio-Isaïa Ascoli pirchì sta lingua ci havi di na banna tratti cumuni chî
parlati dâ lingua d'oïl (d'unni si pigghia lu nomu francu) e e àutri tratti
cumuni cu chiddi dâ lingua d'oc (d'unni si pigghia lu nomu pruvinzali) ma cû
nomu dâ lingua scrittu accussì 'n modu siparatu si putìa pinzari ca lu
"francu-pruvinzali" fussi n'ammiscata di francisi e di pruvinzali, allura ntô
1969, a l'Univirsitati di Neuchâtel si dicidìu d'usari la palora sìmprici
"francupruvinzali" (senza trattu d'unioni).

La palora romand (o rommant nta l'ortugrafìa antica) pi chiamari lu
francupruvinzali fu usata nta nu ducumentu di Fribourg (Svìzzira rumanna) dû
1424.

Nta l'anni '70, ntâ Valli d'Aosta accuminzaru a usari la palora arpitan/arpetan
ca signìfica muntanaru e chidda arpian ca signifìca pasturi, e appoi la furma
arpitan fu prifiruta. Lu tèrmini Arpitan/Arpetan è furmatu supra lu radicali
preinnueurupeu alp- (arp- ntô francupruvinzali) ca signìfica tirrenu muntanaru
pû pàsculu, arritruvamu stu significatu nta li palori francisi riggiunali:
alpage, alpe, alpin, ecc. e macari nta tanti noma di lochi:

Lu tèrmini arpitan è cunzidiratu comu nu sinònimu di francoprovençal nta la
terminoluggìa univirsitaria.

Dû 2004, l'Aliance culturéla arpitana (n'assuciazzioni prisenti a Rochetaillée,
Francia e a Fribourg, Svìzzira) prumovi stu neoluggismu e macari l'usu di
n'ortugrafìa unificata (Ortugrafìa di Rifirimentu B).

- la riggiuni Rhône-Alpes (Ròdanu-Alpi): lu Forez (dipartimentu dâ Lòira), la
Bresse, la Dombes, lu Bugey, l'agglumirazzioni di Lioni, lu Dilfinatu, la Savoia

tuttu lu spazziu rumannu, sarvu la banna nord-ovest dû cantuni dû Giura ca fa
parti dâ zona dî parlati d'oïl (lu francisi).

la valli d'Aosta (sarvu la vaddi Walser di Gressoney), e li àuti vaddi
piemuntisi ntê cumuni di: Ala di Stura, Alpetti, Balmi, Cantoira, Carema,
Castagnuli Piemonti, Ceres, Cirisoli Riali, Chialambertu, Chianoccu, Coassolu,
Coazzi, Coriu, Frassinettu, Girmagnanu, Giagghiuni, Giavenu, Graveri,
Gruscavaddu, Ingria, Lanzu turinisi, Lemie, Mattie, Meana di Susa, Mizzinili,
Munasteru di Lanzu, Nuasca, Nuvalesa, Pissinettu, Pont Canavisi, Roncu Canavisi,
Rubiana, Sparoni, Susa, Traves, Ussegghiu, Valgioi, Valpratu Suana, Venaus, Viù.

Cci sunnu macari a nutari dui cumuni pugghisi: Faetu e Celli San Vitu, duvuti a
na migrazzioni ntô sèculu XIV.

Lu primu scrittu n arpitanu acchiana ô sèculu XIII: La Légende de Saint
Barthélemy (La liggenna di Santu Bartulumìu) è scrittu ntâ parrata
francupruvinzali di Lyon. C'è macari nu testu longu, ntitulatu la Vie de sainte
Béatrice d'Ornacieux, scrittu di Marguerite d'Oingt, scrittu ntâ stissa parrat,
e ccà sutta ci nn'è n'estrattu:

«Quant vit co li diz vicayros que ay o coventavet fayre, ce alyet cela part et
en ot mout de dongiers et de travayl, ancis que cil qui gardont lo lua d'Emuet
li volissant layssyer co que il demandavet et que li evesques de Valenci o volit
commandar. Totes veys yses com Deus o aveyt ordonat oy se fit.»

Ntô sèculu XIV, ntâ citati di Fribourg (Svìzzira) lu francupruvinzali è la
"lingua ufficiali": la citati e li nutara ùsanu sta lingua nta li scritti
pùbbrichi e privati:

«Item hont ordoney li advoye, li consed et li ijc, que en chesque for de Fribor
soyt li moistre et un bacheleir et ij. garzons por porteir l'aygue et les meiz
in ce que un dont por chasque coppa de farina .iiij. d. por tottes choses et
chascon reculle sa farina einsy quant a luy playrra de que chasque forna doyt
contenir vij. coppes, li que forna se amonte ij. s. iiij. d. a vij. coppes de
farina.» (Fribourg 1370, Aebischer 1950, pàg. 115)

Nta l'accuminzagghi dû sèculu XVII, foru scritti assai testi n francupruvinzali,
e ntra d'iddi attruvamu Cé qu'è lainô (Cù è 'n susu), scrittu ntô 1603 di
n'auturi anònimu. Stu puema narrativu longu cunta n'assartu di l'armata
savuiarda e addivintau l'innu nazziunali dâ Ripùbbrica di Ginevra. Ccà sutta li
tri primi strofi ntô Ginivrinu (parrata di Ginevra):

Ntô pirìudu d'appoi, tanti scrittura cumpuneru testi satìrici, puètici, còmici e
testi pû tiatru: tannu la lingua francupruvinzali era assai viva. Ntra sti
scrittura putemu citari: Bernardin Uchard (1575–1624), auturi drammàticu di
Bresse ; Henri Perrin, auturi di cummedi, di Lyon ; Jean Millet (1600–1675),
auturi di cumedi, di puisìa pasturali e d'àutri puemi, di Grenoble ; Jacques
Brossard de Montaney (1638–1702), cumpusituri di canti pi coru e di cummedi, di
Bresse; Jean Chapelon (1647–1694), nu scritturi ca scrivìu cchiù di 500 canti pi
coru, canzuni, e dissirtazzioni, di Saint-Étienne ; e François Blanc (1690–1742)
dittu "la Goutte", zoè "la Gutta", scritturi di puemi n prosa, tra d'iddi
Grenoblo maléirou supra l'ammargiamentu granni di Grenoble ntô 1733. Ntra
l'autura dû sèculu XIX, attruvamu a Guillaume Roquille (1804–1860), pueta di
Rive-de-Gier vicinu Saint-Chamond, e midemma Joseph Béard (1805–1872) di
Rumilly. Jean-Baptiste Cerlogne (1826–1910), abbati prumuvìu l'idintitati
culturali dâ Valli d'Aosta chî sò puisìi (p'asempiu "L'infan predeggo", 1855) e
chî sò primi travagghi scintìfici. (Lu Concours Cerlogne zoè Cuncursu Cerlogne è
na manifistazzioni annuali ca pirmetti dû 1963 di sinzibbilizzari tanti studenti
italiani a la nicissitati di cunzirvari la lingua dâ riggiuni, e la sò
littiratura.) Amélie Gex (1835, La Chapelle-Blanche, (Savoia)–1883, Chambéry),
la granni puitissa savuiarda scrivìu macari 'n arpitanu, la sò lingua matri.
Addiffinnìu assai la sò lingua. Tanti cristiani oi cunzìdiranu li sò òpiri
littirari comu li cchiù mpurtanti nta sta lingua. Tra li sò òpiri, putemu
citari: Reclans de Savoie (Li Lechi di Savoia, 1879), Lo Cent Ditons de Pierre
d’Emo (Li Centu ditti di Pierre du bon sens, 1879), Fables (1898), et Contio de
la Bova (Li Cunti di l'Arabbli). À fini dû sèculu XIX li parrati arpitani
accumènzanu a scumpariri. Lu mutivu principali è la spanzioni dâ lingua francisa
ma macari l'emigrazzioni dî campagnoli versu li centri urbani. A dd'èbbica
s'accuminzau a cògghiri li cunti, li pruverbi e li liggenni pressu li parranti
nativi. Sta trascrizzioni cuntìnua oi. Tanti travagghi foru pubbricati. Ntra
d'iddi n'estrattu ntô neuchatelisi (parrata di Neuchâtel) dû testu Le renâ à
Dâvid Ronnet (La vurpi di David Ronnet):

Ntô sèculu XX, li scrittura cchiù cèlibbri pi lu sò usu dû francupruvinzali
èranu: Prosper Convert (1852–1934), di Bresse; Louis Mercier (1870–1951),
cantauturi pupulari e auturi di cchiù di dùdici vulumi di prosa, di Coutouvre,
vicinu Roanne; Just Songeon (1880–1940), auturi, pueta e attivista, di La Combe,
Sillingy vicinu Annecy; Eugénie Martinet (1896–1968), puitissa d'Aosta; e Joseph
Yerly (1896–1961) di Gruyères ca l'òpiri cumpreti foru pubbricati nta Kan la
téra tsantè (Quannu la terra cantava). Chiddi ca sunnu ntirissati a lèggiri nta
sta lingua n'òpiri famusa ponnu accattàrisi Lo Petsou Prince (Lu Prìncipi nicu),
n'edizzioni dû rumanzu d'Antoine de Saint-Exupéry Le Petit Prince, traduciuta di
Raymond Vautherin, (Gressan, Aosta: Wesak Editions, 2000), ISBN 88-87719-00-4.
CCà sutta li primi righi dâ secunna parti dû conti ntô valdotanu (parrata dâ
Valli d'Aosta):

Ntô 2000, l'Editions des Pnottas pubbricaru lu primu fumettu n arpitanu (usannu
la parrata savuiarda), Le rebloshon que tyouè! (Lu reblochon ca ammazza!)[1],
ntâ seri Fanfoué des Pnottas, llustratu di Félix Meynet e scrittu di Pascal
Roman.

Nta l'anni 2006-2007, foru traduciuti dui fumetti di Tintin (pirsunaggiu di
fumettu criatu di Hergé ntô 1929):

Sti fumetti 'n arpitanu foru pubbricati di l'Editions Casterman, a Bruxelles, 'n
cullabburazzioni cu l'Aliance culturèla arpitana.

Asempiu: mâchon (casa) prununzatu "masciò", mentri ntô francisi c'è lu sonu dâ
"e" aperta nta maison (prununzatu "mesòn").



https://scn.wikipedia.org/wiki/Alban%C3%ACa

L' Albanìa, 3.300.000 abbitanti supra na supirfici di 29.000 chilòmitri
quatrati, è nu statu europeu chi si affaccia ntô mari Adriàticu e lu mari Joniu.
Cunfina cu la Bosnia-Erzegovina, la Serbia e Montenegru, la Macidonia, e la
Grecia. La capitali è Tirana.

Ntô quinnicèsimu sèculu l'Albanìa fu nvasa dî l'Ottomani. Parti dâ pupulazzioni
emigrau di l'àutra banna di l'Adriàticu, funnannu culoni albanisi n Basilicata,
Calabbria, Pugghia, Mulisi e n Sicilia comu a Piana di l'Albanisi. Nti l'anni
'30 dû vintèsimu sèculu l'Albania è nvasa dî surdati di Mussolini, chi òccupunu
pòi puru la Grecia. A partiri di l'anni '50 l'Albania si trasforma a picca a
picca nta nu riggimi tutalitariu di ispirazzioni cumunista, chi durau nzinu
all'anni '90. Molti di l'albanisi s'attrovano oggi in paisi funnati ca albanisi
cchiù i cincu seculi fa.

Lu territòriu è fattu di na piccìdda parti di terra chianiggianti e agrìcula,
mentri la granni parti dô territòriu è muntagnusu e mperviu. La muntagna cchiù
àuta junci li 2800 m d'altizza. Lu clima è cuntinintali e meditirràniu.

Lu capu dô cuvernu è ora Sali Berisha ca vincìu l'elezzioni dô Partitu
Dìmucraticu (Partia Demokratike e Shqipërisë) albanisi ntô 2005. Iddu è lu capu
di na cunvinzioni pulìtica.



https://scn.wikipedia.org/wiki/Univirsitati_di_Oxford

L'Univirsitati di Oxford ('n anglisi University of Oxford) è na univirsitati ca
havi sedi a Oxford, nti lu Regnu Unitu. È la sicunna univirsitati cchiù antica
ancora funziunanti nti lu munnu e la cchiù antica di chiddi 'n lingua anglisi.
Ccu tuttu ca la data pricisa di la funnazzioni arresta picca chiara, c'è prova
di anzignamentu ddà di li primi di lu XI sèculu. L'Univirsitati criscìu 'n
manera viloci quannu lu re Enricu II vitau li studenti anglisi di jiri a
l'Univirsitati di Pariggi. L'Univirsitati di Oxford è spissu accurzata comu Oxon
(di lu latinu Oxoniensis) e la sigla Oxf è oggi addupirata nti li pubbricazzioni
ufficiali di l'Univirsitati.

Doppu na sciarra ntra studenti e abbitanti di lu locu nti lu 1209, cirtiduni
accadèmichi si ni jeru avveri nord-ovest a Cambridge, unni funnaru
l'Univirsitati di Cambridge. Li dui antichi univirsitati hannu assai punti 'n
cumuni e spissu li genti si rifirìscinu a tutti dui ccu la palora Oxbridge. Ntra
li dui univirsitati cc'è na forti rivalitati e ogni annu si urganizza na gara di
canuttaggiu ca è assai sintuta nti tuttu paru lu Regnu Unitu. L'Univirsitati di
Oxford e di Cambridge sunnu ntra li megghiu univirsitati di lu munnu, sicunni
nti li classìfichi sulu a chidda di Harvard nti li Stati Uniti.



https://scn.wikipedia.org/wiki/Univirsitati

L'Univirsitati è l'istituzzioni educativa a liveddu cchiù àutu. Pirmetti la
furmazzioni a prufissioni comu prufissuri, architettu, dutturi, avvucatu,
ncigneri, econumista, scienziatu, e tanti àutri.

Sviluppàtisi in Europa già ntô mediu evu, in Sicilia n'esìstunu 4. Una a
Palermu, una a Catania, una a Missina e l'urtima 'nnasciuta frisca a Enna.
Succursali di l'università di Catania esistunu a Enna e a Raùsa.

L'univirsitati nascierru in Europa duranti lu Mediu Evu. L'Univirsitati di
Bulogna a statu a prima istituzzioni di stu tipu ca puoi addivintau nu mudellu
ppi centri di irucazzioni simili. Stu termini veni macari usati nta autri
culturi ppi vulìri indicari centri di iducazzioni supiriuri sibbèni fuorri
criati prima di lu Mediu Evu. Addapprima li univirsitati nascierru comu
curpurazzioni di gruppi di prufessiunisti e comu quasi tutti l'attivitati umani
duranti lu Mediu Evu jerunu strittamenti cullicati a cresia cattolica.
All'inizziu s'anzignavanu li cusiddetti "setti arti libbirali" (lu trivium e lu
quadirivum):

Sta suddivisioni anfruinzai l'orintamenti mudrni 'ntra campi littirari e
scientifichi.



https://scn.wikipedia.org/wiki/Twitter

Twitter jè un sevviziu gratuitu 'i social network che dugna all'utenti 'na
paggina pessunali ca si pò aggiunnari tramite messaggi di massimu 140 caratteri.
Twitter jè tuttu costruitu supra architettura Open source. L'aggionnamenti si
ponnu fari tramite 'u situ stissu, cu 'n SMS, con prugrammi ca' mannanu messaggi
viloci, c'a posta elettronica, o cu'l'applicazioni ca si basunu supra l' API i
Twitter. A diffirenza ri Feisbucchi chiddu ca vèni pubbricatu si viri subbitu
onlàin mèntri ppi viriri chiddu ca scrivisti o ca scrìvunu l'autri supra a
Feisbucchi assiri loggatu. Comunqui sta maravigghia ri fari vìriri a tutti nzo
chi scrìvi s'avìssi a putìri macàri rigulàri ma s'avìssi assìri "spèrti" ppi
putìrilu fàri. Twitter fu criatu 'nto marzu du 2006 da' Obvious Corporation 'i
San Francisco. 'U nomi "Twitter" nasciu du vebbu 'ngrisi to tweet ca significa
"cantari comu l'aceddi". Tweet jè puru u nomi spicificu i'll'aggionnamenti.
L'aggionnamenti si vidunu nta paggina i profilu pessonali dell'utenti. U' valuri
du social network jè di 8,4 miliaddi 'i dollari 'mmericani. Twitter nto 2012
raggiungiu i 500 miliuni i iscritti e 200 miliuni i utenti ca 'ntrasunu almenu
'na vota o misi.



https://scn.wikipedia.org/wiki/Turismu

Lu Turismu è dda attivitati ca cunzisti ntô fattu di viaggiari pi visitari,
duranti lu tempu lìbbiru, lochi e citati diversi di chiddi unni nurmarmenti si
campa. La palora Turismu servi puru p'idintificari lu cumplessu di li turisti
prisenti nta na ditirminata lucalitati, ntôn particulari pirìudu. Lu turista
scegghi li lochi di li sò viaggi pî mutivi cchiù diversi: di caràttiri naturali,
culturali, artìsticu, gastronòmicu, spurtivu, ecc.

Nta lu 2004, ntô munnu, li pirsuni ca viaggiaru pi turismu di variu tipu,
niscennu di lu propiu paisi, foru 760 miliuna. Chistu fu nu nùmmiru assai granni
c'addimustra comu lu turismu è n'attivitati ca cuntìnua a crìsciri ogni annu
(deci anni fa foru sulu 545 miliuna). Li riggiuni di lu munnu ca hannu avutu la
cchiù granni crìscita di turisti hannu statu chiddi di l'Asia e dû Pacìficu,
unni hannu jutu nnô 2004 lu duppiu di pirsuni chi jeru nnô 1995. A lu secùnnu
postu di li zoni unni lu turismu sta criscennu cchiossai, c'è lu Mediu Urienti.

Ma nta lu munnu la riggiuni cchiù visitata arresta l’Europa, ca vitti agghicari
ntô 2004 414 miliuna di turisti, 16 miliuna cchiossai rispettu ô 2003. La
nnustria dû turismu fa smòviri granni quantitati di danaru: ntô 2003 foru
spinnuti cchiossai di 520 miliardi di dòllari. Li tudischi sunnu lu pòpulu ca
spinnìu cchiossai nta lu 2003: 65 miliardi di dòllari pi viaggiari a l'èstiru;
doppu di li tudischi ci sunnu li miricani, li ngrisi, li giappunisi, li
francisi, li taliani (cu 20 miliardi) e li cinisi.



https://scn.wikipedia.org/wiki/Tulumeu

Claudiu Tulumeu ('n grecu Klaudios Ptolemaios, 'n latinu Claudius Ptolomaeus; 85
ca. -165 ca., notu simpricimenti comu Tulumeu, fu n'astronomu grecu d'èbbica
mpiriali ca prubbabbirmenti campau e travagghiau a Alissandria d'Egittu.
Cunziddiratu unu di li patri dâ geografia, fu auturi di dui mpurtanti òpiri
scintifichi, la principali dî quali è lu trattatu astronòmicu notu comu
Almaggestu ('n grecu "Hè Megalè Syntaxis", "Lu granni trattatu"). Comu pi larga
parti dâ scienza e dâ filusufìa greca clàssica, pirvinni ê nostri jorna
attraversu manuscritti arabbi ca foru traduciuti 'n latinu di Girardu di Crimona
sulu ntô sèculu XII.

'N stu travagghiu, una di l'òpiri cchiù nfruenti di l'antichitati, Tulumeu
cugghìu la canuscenza astronòmica di lu munnu grecu e babbilunisi, basànnusi
suprattuttu supra lu travagghiu svulciutu tri sèculi prima d' Ipparcu. Tulumeu
furmulau nu mudellu geocintricu (ca d'iddu va a pigghiari lu nomu, tulimaicu,
appuntu) dû sistema sulari ca rimanìu rifirimentu pi tuttu lu munnu uccidintali
(ma macari arabbu e innianu) finu a ca nun fu sustituutu di lu sistema sulari
eliocintricu di Cupirnicu.

Videmma li mitodi di carculu illustrati nta l'Almaggestu (ntigrati nta lu XII
sèculu di li cussidditti Tavuli di Toledo, d'uriggini arabba) si dimustraru
d'accuratizza sufficienti pî bisogni d'astronomi, astrologhi e navigatura armenu
finu a l'èbbica dî scuperti geografichi.

L'Almaggestu cunteni puru nu catalugu di stiddi, prubbabbirmenti n'
agghiurnamentu di n'analugu catalugu cumpilatu d'Ipparcu. L'elencu di
quarantottu custiddazzioni ca v'è cuntinutu è l'"antinatu" dû sistema di
custiddazzioni muderni, ma nun putìa cummigghiari la ntera vota cilesti poichî
chista nun è cumpritamenti accissìbbili dî latitudini di lu Meditirraniu, ntê
cui vicinanzi camparu Ipparcu e Tulumeu.

L'àutra òpira mpurtanti di Tulumeu è la Giografìa. Videmma chista è nu cumpenniu
di tutta la giografia nota ntô munnu rumanu a l'èbbica 'n cui iddu scrivìa. Li
sô fonti principali foru l'òpira dû geografu Marinu di Tiru e risuconti di
viaggi attraversu lu mperu rumanu, la Persia e a n'àutra banna, ma granni parti
dî nfurmazzioni rilativi a paisi ô di fora dû mperu nun èranu accurati.

La prima parti dâ Giografìa cunteni na discussioni di li dati e di li mitodi
mpiègati. Comu pû mudellu dû sistema sulari di ll'Almaggestu, Tulumeu cullucau
tutti li sue nfurmazzioni 'n nu schema cuirenti. Assignau cuurdinati a tutti li
locura di cui era a canuscenza, punènnuli supra na grigghia ca cummigghiava lu
nteru globbu tirrestri.

La latitudini era misurata a partiri di l'equaturi, comu si fa videmma oì, ma
Tulumeu prifirìu sprimirila 'n tèrmini di lunghizza dû jornu cchiù longu anzichî
'n gradi (la lunghizza dû jornu dû sulstizziu estivu varia di 12 a 24 uri
muvènnusi di l'equaturi a lu cìrculu pulari). Fissau lu miridianu di lungitudini
'n currispunnenza dû tirritoriu cchiù uccidintali di cui fussi a canuscenza, l'
isuli Canarii.

Noltri Tulumeu scuprìu e divulgau li mitodi pi criari mappi sia dû nteru munnu
abbitatu (oikoumenè) ca dî singuli pruvinci rumani. Ntâ sècunna parti dâ
Giografìa, furnìu dî listi di locura e discrizzioni dî sô mappi. Lu sô oikoumenè
cummigghiava 180 gradi di lungitudini, dî Canarii (nta l'Oceanu Atlanticu) â
Cina, e circa 80 gradi di latitudini, dû Mari articu a l' Innî urièntali e al
'Africa cintrali.

Tulumeu era consciu di canusciri menu dûn quartu dû munnu. Tuttavia li mappi
prisenti ntê manuscritti esistenti dâ Giografìa tulimaica datanu sulu ô nizziu
dû XIV sèculu, quannu lu testu fu riscupertu di Maximus Planudes. Mappi basati
supra principi scintifici avìanu stati rializzati finu dî tempura d' Eratusteni
(III sèculu a.C.), ma Tulumeu mmintau e ammiggghiurau lu mitodu dî prujizzioni.

Ntô XV sèculu la Giografìa fu stampata nzèmmula a arcuni mappi bonu disignati.
Rispettu a chiddi attuali, sunnu distorti sia pirchî li dati di Tulumeu nun
èranu accurati, sia pirchî iddu stimau na diminsioni troppu nicha pâ Terra:
Eratusteni avìa stimatu ca un gradu currispunnissi a 700 stadi, ma Tulumu
prifirìu usari 500 stadi pi gradu. Nun è chiaru siddu ntrammi usassiru la
midèsima difinizzioni di stadiu, ma assumennu ca ntrammi si rifirissiru ô stadiu
atticu di circa 185 metra, la stima d'Eratusteni è troppu granni di circa nu
sestu, mentri chidda di Tulumeu è troppu nicha, sempri dûn sestu.

Datu ca Tulumeu dirivau la majuri parti dî sô cuurdinati cummirtennu misuri
liniari di distanza 'n anguli, li sô mappi sunnu distorti. Quinni li sô
latitudini avìanu errura c'agghicavanu finu a 2 gradi. Pi li lungitudini (comu
macari Tulumeu sapìa) la situazzioni era videmma peja, poichî nun esistìanu
mitodi affidàbbili pi ditirminàrila (pi la latitudini mmeci abbasta misurari
l'autizza dâ stidda pulari), e rimanìu nu prubbrema nun sulutu pâ geografia finu
â mminzioni di lu cronometru (XVIII sèculu). Abbisogna agghiunciri macari ca nun
è pussìbbili ricustruiri li sô listi topografichi, sia pi via d'errura ntâ
trascrizzioni dî manuscritti, sia pi via di cuntinui agghiunti o mudifichi cu
dati cchiù agghiurnati, cosa ca tistimonia la diffusioni di st'òpira.

Tulumeu scrivìu diversi àutri libbra. Lu Tetrabiblos è un trattatu d'astroluggìa
'n quattru vòlumi. L'Ottica (ca ni juncìu surtantu 'n na pissima traduzzioni
arabba) tratta dî prupitati e dû cumpurtamentu dâ luci, nclusi la riflissioni,
la rifrazzioni e lu culuri. Autri òpiri sunnu l'Iputesi Planitaria, lu
Planisphaerium e l'Analemma.



https://scn.wikipedia.org/wiki/Toledu

Toledu è una cità dâ Spagna. Appartinìa ô nticu Regnu di Castigghia chi avìa
comu capitali la cità di Burgos. Attuarmenti è lu capuluòcu di la pruvincia
omònima e dâ cuminità autònuma di Castigghia-La Mancia. La cità havi circa
75'000 abbitanti.

Centru mussurmanu di mpurtanza granni n'èbbica mediuevali, lu 25 di maiu dû 1085
lu re Alfonsu VI di Castigghia cunquistau la cità. A pàrtiri di stu mumentu la
cità vissi lu sò piriudu cchiù mpurtanti, di nu puntu di vista culturali,
suciali e pulìticu.

La scola pi traduttura di Alfonso X, di cui lu cchiù mpurtanti fu Girardu di
Cremona chi si stabbiliu ddà ntô 1167, e li òpiri d'arti civili e riliggiusi
lassaru mprunti assai forti ntâ cità, nzinu a quannu la cità fu la capitali di
lu mpiru spagnolu, all'èbbica di Carlu V.

Lu figghiu di Carlu V, Filippu II dicisi di spustari la capitali di lu mpiru a
Madrid. Di ddù mumentu la cità, pirdennu parti dô sò pisu puliticu e suciali,
trasìu nti nu piriudu di dicadenza chi cuincidìu cu chiddu di tutta la Spagna.



https://scn.wikipedia.org/wiki/Sydney

Sydney è la capitali dû statu australianu dû New South Wales. È la cchiù granni
e cchiù vecchia cità australiana (fu funnata ntô 1788). La cità (dâ banna
cintrali) cunta circa 170.000 abbitanti; l'area metropulitana circa quattru
miliuna. Nzemmula cu Melbourne, la sò eterna rivali pû titulu di cità cchiù
mpurtanti d'Australia, Sydney rapprisenta lu cori finanziariu, cummirciali e
culturali dâ nazzioni. Lu munumentu cchiù cèlibbri dâ cità, l' Opera House,
inagurata ntô 1973, è iscritta ntô patrimoniu munniali di l'UNESCO.

Sydney s'attrova ntôn bacinu cumpresu tra l'Oceanu Pacificu ô livanti e li Blue
Mountains ("munti blu") a l'ovest. S'attrovanu lu cchiù anchiu golfu naturali dû
munnu, Port Jackson, sparti di 70 plaji, tra cui la celibbri Bondi Beach, nta
cui si pratica lu surfing tuttu l'annu. L'area urbana di Sydney è di 1687 kmq,
circa li stissi diminsioni dâ "Granni Londra", ma cu na dinsità di pupulazzioni
assai menu (circa la mità). L'area metropulitana cummigghia n'area di 12145 kmq;
la maggiur parti di stu spazziu è accupata dî parchi nazziunali e autri arei
virdi.

La maggiuranza dî sydneysiders sunnu d'uriggini britannica e irlandisi. Ntê
urtimi anni si cci hannu furmatu granni cumunità di taliani, greci, libanisi e
asiatici.

Facirmenti Sydney è la cchiù mpurtanti cità dû munnu pi quanti riguarda ô
campiunatu di rugby. È seggiu di l'Australian Rugby Union, di l'Australian Rugby
League, òspita li New South Wales Waratahs dî Super 14s di Rugby, e òspita 9 dî
15 squatri della National Rugby League.



https://scn.wikipedia.org/wiki/Somalia

La Somalia [so-mà-lia] ('n somalu: Soomaaliya; Àrabbu: الصومال, As-Sumal) è nu
Statu di l'Àfrica Livanti situatu ntô cornu d'Àfrica. Cunfina cû Gibbuti a nord,
cu l'Etiopia a punenti e cû Kenya a sudovest; s'affaccia a nord supra lu Golfu
di Aden e a livanti supra l'Ocèanu Innianu. Lu tirritoriu è pi na granni parti
àridu e semi-àridu, câ ccizzioni dû sud, chi è cchiù firtili.

Lu Paisi fu na culònia italiana nzinu â fini dâ sicunna guerra munniali. Pi na
dicina d'anni fu nu prutitturatu ngrisi. La Somalia comu statu ndipinnenti
nascìu ntô 1960, di l'unificazzioni di Somalia Italiana e Somaliland. Doppu la
ndipinnenza, lu paisi attravirsau tanti difficurtati pulìtichi e suciali e di
l'anni '80 a oi arristau cu na cunnizzioni di guerra cìvili pirmanenti. La
dittatura di Syad Barre duranu na vintina d'anni, nzinu â fini di l'anni '80.
Ntô 1991 lu Somaliland ô nordovest dû paisi si pruclamau nnipinnenti, e quarchi
annu cchiù tardu, ntô 1998 lu Puntland ô nordest du paisi si pruclamau puru iddu
nnipinnenti.

Lu paisi cadiu nti na fasi assai turbulenta, cu clan di fanatici chi alimentanu
na guerrigghia cuntinua. L'Etiopia ntirviniu ntô 2006 pi circari di arristari la
viulenza 'n Sumalia, pigghiannu lu cuntrollu di Mogadisciu, la capitali, ma lu
cuntrollu riali durau picca.

Ntô 2008 la Somalia, e cchiù spicificamenti la riggiuni dû Puntland, divintau
cèlibbri pi l'atti di piratiria ê danni di navi di ogni tipu chi traversanu lu
mari nfacci â Somalia.



https://scn.wikipedia.org/wiki/Salentinu

La palora salentinu (ca si pò diri "salintinu" o "salentinu" in sicilianu
standard) pò èssiri cunziddirata comu na tichetta cchiù ca comu na palora
ch'ìnnica na lingua unitaria nta tuttu lu Salentu. Spissu, nfatti, a càusa di
diffirenzi sustanziali, l'abbitanti di paiseddi picca distanti tra d’iddi nun si
ponnu cumprènniri bonu. Lu dialettu salentinu si prisenta càrricu di nfruenzi ca
pruvennu dî duminazzioni e dî pòpuli stabbiluti nta sti tirritori ca s’hannu
siquiuti ntê sèculi: greci, bizzantini, francisi, spagnoli, arbanisi, àrabbi. Si
tratta, a ogni modu, di dialetti rumanzi, ca nta tuttu lu mediuevu foru
contrappunuti a li dialetti ellenòfuni diffusi ntâ zona. Lu lèssicu salentinu
havi pigghiatu tanti prèstiti d’àutri lingui rumanzi (spagnolu e francisi),
arrisintennu sulu marginarmenti dû nflussu dî dialetti greci già citati. Tali
parrati dèttiru vita pi sèculi a na sorta d’ària bilingui, di cui oi avemu
ancora tistimunianza nta l'ària dâ Grecìa Salentina. Lu salentinu si diffirenza
nettamenti dû restu di li dialetti dâ Pugghia, risurtannu veru arrassu,
p’asempiu, di chiddu barisi. Nveci havi tanti affinitati cu lu sicilianu,
spiciarmenti lu dialettu catanisi e chiddu calabbrisi.

L'ària tu tialettu salentinu se stenne susu lu versante atriàticu partennu ta
città te Stuni (BR) dunca u mmiscamentu cu lu dialettu pugghisi cria nu tialettu
ìbbridu: sintassi salentina e accentu pugghisi. A mmeru lu virsante iònicu te
Lupranu (TA) a nord te iddu se cunta nvece lu dialettu tarantinu. Cumprenne (o
comprende) dunca (llora) gran parte ta pruvincia di Brìndisi (cuasi tutta putimu
ticire), a vanna miretionale ta pruvincia di Tàrantu e la ntera pruvincia di
Lecci. Pe semplificare se pote dire (ticire) ca Sutta a lìnia ideale ca vaje te
Tàrantu a Stuni (BR), se cunta lu salentinu.

Li dialetti te Stuni (BR), Fasanu (BR), Cegghji (BR), Li Castieddi (BR) e
Sammichel (BR) suntu tialetti pugghisi cu nfluenze salentine. Sti parlati
(cuntati) vègnune chiamati "Dialetti di tranzizzioni àpulu-salentini".

A distinzione tra lu dialettu pugghisi e lu salentinu staje sopratuttu incia a
funètica: lu tialettu pugghiese tende cu face sonori i cruppi latini comu “nt”,
“nc”, “mp” nta “nd”, “ng”, “mb” comu le “s” an “z”, nvece lu tialettu salentinu
li lassa sani. N’abbitante te Bari vaje cu prununzia: “candare” pe lu talianu
“cantare”, “angora” pe lu talianu “ancora”, “tembo” pe lu talianu “tempo” e
“penziero” pi lu talianu “pensiero”. N’àutra particularita funètica, dovuta â'n
infruenza sannita fose a trasformazzione te li gruppi “nd” e “ll” an “nn” e “dd”
(pe’esempiu “quannu” pe lu talianu “quando”, “cavaddu” pe lu talianu “cavallo”).



https://scn.wikipedia.org/wiki/Portu_Ricu

Lu Commonwealth di Porto Rico, canusciutu megghiu comu Porto Rico o Portorico
(pi spagnolu: Estado Libre Asociado de Puerto Rico, o cchiù cumunimenti Puerto
Rico), è nu Statu libbiramenti assuciatuo ê Stati Uniti.

La capitali è San Juan, chi ô cinzimentu dû 2000 cuntava quasi 435.000 abbitanti
e juncìa li 2.000.000 cunziddirannu l'aria metropulitana.

Situatu a livanti dâ Ripubbrica Duminicana e a punenti di l'Ìsuli Vèrgini
Miricani, è la cchiù nica ìsula dî Granni Antilli, ntô Mari Caraibbicu, e è
custituitu di l'ìsula majuri di Portu Ricu e dàutri ìsuli minori e arcipilachi,
dî quali cci sunnu Mona, Vieques e Culebra.

Macari n'arcipelacu, cumpusta da nu 'nzemi di ìsuli nicu: Caja de Muertos,
Culebra, Desecheo, Mona e Vieques.

Ô 1946 esisti nu partitu cca 'spira â la nnipinnenza, lu Partitu Nnipinnintista
Porturicanu (Partido Independentista Puertorriqueño, PIP), lu partitu Partitu
Populari Dìmucraticu è attuarmenti simili â l'autunumìa (Partido Popular
Democrático, PPD) e Partitu Novu Prugressista (Partido Nuevo Progresista, PNP),
vicinu â li Stati Uniti cumu 51° Statu Fidirali.



https://scn.wikipedia.org/wiki/Podcasting

Podcasting eni na nova manera di cundividiri nfurmazzioni attraversu li file
audiu MP3. Li Podcast su cumunimenti usati nta lu scopu di tilitrasmissioni. Sti
furmati su li download ("scaricamenti"), cundivisioni, suttuscrizzioni
utilizzandu nu litturi MP3.

Li Podcast poni ssiri truvati pi quasi ogni cosa. Spittaculi radiu, prugetti
svorti autonomamenti, gruppa d'antiressi spiciali, sirmoni riliggiusi, bozzi di
cummedie, cartuni animati, e quasi ogni cosa ppo ssiri truvata. Na vota ca lu
podcast eni truvatu, ci si po iscriviri comu a na rivista o a nu gghiurnali e
quinni si poni scaricari. Na vota ca eni scaricatu, po ssiri sarbatu nta lu MP3
e si po scutari.

A miegghiu manera di truvari li Podcast eni utilizzari li Dirittori di
Podcasting. Sti dirittori anu a lista di podcast ppi pirsuni di scaricari e su
ordinati ppi catigurìi. Li utenta ponu circari quarsiasi argumentu ca ci
antiressa.

Nu prubblema ca si vinni a criari cu tutta sta nfurmazzioni dispunibbili fu lu
rispettu di lu dirittu d'auturi. C'eni genti ca scrivi e trasmetti cuntinuti
bona e nviri di gghiri a zappari nta ciusa pi supravviviri putissi campari cu li
diritti d'autori. Si c'eni gghienti pieri pieri ca nun s'acatta li gghiurnali
unni scrivi, o ci leva a pubblicità di li trasmissioni tilivisivi o radiu ca ci
rununu a pussibilità di gghiri avanti ecunomicamenti, sti gghienti nun ponu
aviri tiempu libbiru ppi trasmettiri cuntinuti bona.



https://scn.wikipedia.org/wiki/Pinticustalisimu

Lu Pinticustalìsimu o Muvimentu Pinticustali è na denuminazzioni cristiana
vancilica chi metti spiciali attinzzioni ncapu lu vattiu dû Spiritu Santu nta lu
jornu dâ Pinticosti, cuomu cuntatu nta li fatti di l' Apostuli. L'aggettivu
pinticustali fu usatu pî primi voti ntornu ô 1880 nta cirtuni currenti dintra ê
chiesi mitudisti e battisti da Mirica du nord.

Li chiesi pinticustali, comu tutti li chiesi vanceliche, arricanuscinu comu
funti principali dâ fedi sulu li nsignamenti dâ Bibbia: Anticu Tistamientu
(tranni chiddi ca li cattolichi chiamanu libbra deuterucanonici e i protestanti
libbra apocrifi) e Nuovu Tistamientu.

L’ origgini dû muvimentu pinticustali, di solitu, vieni fattu risaliri a cincu
revival, accumunati dû stissu ntiressi pâ glossolalia, prìmisi limitati a
cirtuni arii geografichi: Bradford, UK (S Wigglesworth) 1875; Chicago (J. A.
Dowie- J. G. Lake) 1891-1907; l’ episodi di Topeka, nnô Kansas, nnô 1901; d’
Azusa Street, a Los Angeles, nnô 1906; e dû Galles tra lu 1904 e lu 1908. Avanti
a chistu però dintra dû muvimentu prutistanti si àppiru manifestazzioni a usu
chiddi dî pinticustali di ora:

• Tra lu Sitticientu e l’Ottucientu s’arruspigghiò lu ntiressi pî guariggioni e
li miràculi ntê granni muvimenta d’arruspigghiamentu nnâ ambienti prisbiteranu
cu Charles Finney (1792-1875) e pirfinu tra li piscupala di tradizzioni
nglicana.

• Muvimentu dâ santità (holiness), J. Wesley e J. Fletcher.La glossolalia avìa
affacciatu di tantu n tantu nte revival di priricatura comu Dwight L. Moody
(1837-1899) e avieva avutu un ruolu nta specifichi fasi storichi ( ca nuddu
continuò finu ô XX sieculu) di movimenti profetici o di restaurazzioni di
origgini cristiana.

• Edward Irving, pasturi dâ chiesa prisbbiteriana di Regent Square a Londra nnô
1831 dunni si àppiru manifestazzioni di lingui e di prufizzia.

• Muvimentu di Keswick (UK) 1875, ca mitteva ènfasi ncapu ô riscursu di essiri
ammantati di putienza spirituali.



https://scn.wikipedia.org/wiki/Open_source

Open source (fonti libbìra), dû ngrisi è lu nomu cu cui vèninu chiamati li
prugrammi di cui è pussìbbili vidiri li listati. Vistu ca ognidunu chi si senti
di dari lu sò cuntribbutu pò migghiurari li prugrammi stissi, sulitamenti li
prugrammi vèninu aggiurnati e mudificati n cuntinuazzioni. La filusufìa di
l'open source, è ca ognidunu pò usufruiri dî listati, sia ppi nzignàrisi di
l'idei dî prugrammatura cchiù bravi, sia ppi migghiurari lu prugramma.

Un esempiu assai canusciutu di prugramma Open Source è Linux, ca
urigginariamenti era un prugramma ppi cuntrullari la porta siriali di un pc.
Grazzi a l'intuizzioni di Linus Torvalds, n pocu tempu stu prugramma addivintau
un sistema upirativu, ca veni cundivisu n diversi tipi di distribbuzzioni.

A sèguitu di l'espirimenti di Torvalds, ntô 1984 nasci la GNU, ca si òccupa
suprattuttu di prugrammi ca gìranu supra piattaformi linux e sìmili.

Lu linguaggiu di prugrammazzioni ca n effetti veni cchiù usatu nnî listati dî
prugrammi Open Source, è senza dubbiu lu C.



https://scn.wikipedia.org/wiki/Olucaustu

Lu tèrmini olucaustu (dû grecu holos "cumpretu" e kaustos "rogu" comu nta
l’ufferti sacrificali) vinni ntruduciutu â fini dû XX sèculu pi rifèririsi a lu
tintativu cumpiutu dâ Girmania Nazzista di stirminari tutti ddi gruppi di
pirsuni ritinuti "nun disidiràbbili".

La palora 'Olucaustu', dû grecu holokauston ca significa "rogu sacrificali
uffertu a Diu", si rifirìa urigginariamenti a li sacrifici ca vinìanu
addumannati a l’ebbrei dâ Torah, e sulu ‘n tempi ricenti fu attribbuiutu a
massacri o catàstrofi supra larga scala. A causa dû significatu tiulòggicu ca la
palora porta, tanti ebbrei attròvanu prubbrimàticu l'usu di tali tèrmini.

Shoa (שואה), ch’era scrivutu videmma Shoah o Sho'ah, ca ntâ lingua ebbràica
significa "Distruzzioni" ("disulazzioni"?), è lu tèrmini ebbràicu pi Olucaustu.
Stu tèrmini veni usatu di tanti ebbrei e dûn nùmmaru criscenti di nun ebbrei a
causa dû disaggiu ligatu ô significatu littirali dâ palora olucaustu; veni
nfatti cunziddiratu affinzivu dû puntu di vista tiulòggicu, mpricari ca l’ebbrei
d'Europa fùssiru un "sacrificiu a Diu". E’ ricanusciutu lu fattu ca la
stragranni maiuranza dî pirsuni c’ùsanu lu tèrmini olucaustu nun ntènninu tali
mpricazzioni. Similarmenti tanti Rom ùsanu la palora Porajmos, ca significa
"Divuramentu", pi discrìviri lu tintativu nazzista di stirminàrili.

Lu tèrmini olucaustu veni principarmenti utilizzatu pi rifèririsi ô stirminiu
sistimàticu di circa 6 dî 9,5 miliuna d’ ebbrei ca campàvanu ‘n Europa prima dâ
secùnna guerra munniali. Lu nùmmaru dî vìttimi è cunfirmatu dâ vasta
ducumintazzioni lassata dî nazzisti stissi (scritta e fotogràfica), dî
tistimunianzi diretti (di vìttimi, carnèfici e spittatura) e dî riggistrazzioni
statìstichi dî varî nazzioni accupati.

‘N arcuni ammienti lu tèrmini olucaustu veni usatu pi discrìviri l'omicidiu
sistimàticu d’àutri gruppi ca vìnniru curputi ntê stissi circustanzi dî
Nazzisti, cumprisi li gruppi ètnici Rom e Sinti (li cussiditti zingari),
cumunisti, umusissuali, malati di menti, Tistimoni di Giova, Russi, Pulacchi e
àutri Slavi. Agghiuncennu videmma sti gruppi lu tutali di vìttimi dû Nazzismu è
stimàbbili tra li deci e li quattordici miliuna di civili, e nzinu a quattru
miliuna di priggiuneri di guerra. Oi lu tèrmini veni usatu macari pi discrìviri
àutri tintativi di genocidiu, ca foru cummittuti prima e doppu la secùnna guerra
munniali, o cchiù ‘n ginirali, pi quarsiasi ncenti pirduta dilibbirata di viti
umani, comu chidda ca putissi risurtari di na guerra atòmica, di cui la frasi
"olucaustu nucliari".

Mentri oi lu tèrmini 'olucaustu' si rifirisci sulitamenti ô minziunatu
assassiniu d’ebbrei supra larga scala, veni a li voti usatu pi rifèririsi a
àutri casi di genocidiu, spiciarmenti chiddu Armenu e chiddu Ellènicu,
l'accisioni di 2,5 miliuna di cristiani di parti dû cuvernu dî Jùvini Turchi tra
lu 1915 e lu 1923. Comu e gghiè, lu cuvernu turcu nega ufficiarmenti ca cci fu
mai un genocidiu, sustinennu ca la maiuri parti dî morti fu causata di cunfritti
armati, malattìi e caristìa, duranti li rivoti dâ prima guerra munniali; chistu
nunustanti lu fattu ca tanti dî vìttimi s’hàppiru ‘n paiseddi assai distanti dî
campi di battagghia e ca cci sunnu provi stòrichi ca cci fu nu tintativu
sistimàticu di spazzari vìa tutti li nun-musurmani.

L’eliminazzioni di massa vinìanu cunnuciuti ‘n modu sistimàticu: vinìanu faciuti
listi dittagghiati di vìttimi prisenti, futuri e putinziali, accussì comu foru
acciati li miticulusi riggistrazzioni di l’esicuzzioni. Oltri a chistu, nu
sforzu cunziddirèvuli fu spinnutu duranti lu cursu di l'olucaustu p’acciari
mètudi sempri cchiù afficaci p’acccìdiri pirsuni ‘n massa, p’asempiu passannu di
l'abbilinamentu cu monossidu di carvoniu dî campi di stirminiu di l'Upirazzioni
Reinhard di Belzec, Sobibor e Treblinka, a l'usu dû Zyklon-B di Majdanek e
Auschwitz; dî camiuna a gas c’utilizzàvanu monossidu di carvoniu pi l’omicidi di
massa vinìanu usati ntô campu di stirminiu di Chelmno.

‘N agghiunta a l’esicuzzioni di massa, li nazzisti cunnuceru tanti spirimenti
chî priggiuneri, bammineddi cumprisi. Unu dî nazzisti cchiù noti, lu Dutturi
Josef Mengele, era canusciutu pî sò spirimenti comu l'"ancilu dâ morti" tra li
ntirnati d’Auschwitz.

La purtata di chiddu ca sucidìu ntê zoni cuntrullati dî nazzisti nun si canuscìu
nzinu a doppu la fini dâ guerra. Nummarusi vuci e tistimunianzi di rifuggiati
dèttiru comu e gghiè quarchi nfurmazzioni supra lu fattu ca l’ebbrei vinìanu
acciduti ‘n granni nùmmaru. Si tìnniru videmma dî manifistazzioni comu,
p’asempiu, chidda tinuta lu 29 d’uttùviru di 1942 ntô Regnu Unitu; tanti
spunenti dû cleru e figuri pulìtichi tìnniru nu ncontru pùbbricu p’ammustrari lu
sô sdegnu ntê cunfrunti dâ pirsicuzzioni di l’ebbrei di parti dî tudischi.

Li campi di cuncintramentu pî "nun disidiràbbili", èranu dissiminati ‘n tutta
l'Europa, cu novi campi criati vicinu a li centri cu n'àuta dinzitati di
pupulazzioni "nun disidirata": ebbrei, "intellighenzia" pulacca, cumunisti e
gruppi Rom. La maiuri parti di li campi era situata nta l'ària dû Cuvirnaturatu
Ginirali.

Arcuni campi, comu chiddu di Auschwitz-Birkenau, cumminàvanu lu travagghiu
schiavìsticu cû stirminiu sistimàticu. A l'agghicata nta sti campi li
priggiuneri vinìanu dividuti ‘n dui gruppi; chiddi troppu dèbbuli pi
travagghiari vinìanu acciduti mmidiatamenti ntê càmmari a gas (ch’èranu a li
voti mascarati di docci) e li sô corpi abbruciati, mentri l’àutri vinìanu
mpigati comu schiavi ntê fàbbrichi situati dintra o attornu ô campu. Li nazzisti
custrinceru videmma arcuni di li priggiuneri a travagghiari â rimuzzioni dî
cadàviri e ô sfruttamentu dî corpi. Li denti d'oru vinìanu straiuti e li capiddi
dî fìmmini (tagghiati a zeru prima ca ntrasìssiru ntê càmmari a gas) vinìanu
riciclati pi fàcirinni cuverti o qualsi.

Tri campi: Belzec, Sobibor, e Treblinka II, èranu usati sclusivamenti pû
stirminiu. Sulu nu nùmmaru nicu di priggiuneri vinìa tinutu ‘n vita pi svòrciri
li còmpiti ligati â gistioni dî cadàviri dî pirsuni c’avíanu statu acciduti ntê
càmmari a gas.

L'antisimitismu era cumuni nta l'Europa di l’anni '20 e '30 (macari siddu li sô
urìggini acchiànanu a tanti sèculi prima). L'antisimitismu fanàticu d’Adolf
Hitler vinni espunutu ntô ô libbru dû 1925, lu Mein Kampf, ca, nizziarmenti
gnuratu, divinni pupulari ‘n Germania quannu Hitler accanzau putiri pulìticu.

Lu 1 d’aprili di 1933 picca doppu l'elizzioni d’Hitler ô cancilliratu, lu
fanàticu antisimita Julius Streicher, câ participazzioni dî Sturmabteilung,
urganizzau na jurnata di boicuttaggiu di tutti l’attivitati ecunòmichi tudischi
gistuti d’ ebbrei (l'ùrtima mprisa gistuta d’ebbrei arristata ‘n Girmania vinni
chiuduta lu 6 di giugnettu di 1939). Sta pulìtica sirvìu a ntrudùciri na serî
d’atti antisimìtici c’avìssiru appoi culminati nta l'olucaustu ebbràicu.

Nta tanti citati di l'Europa l’ebbrei avìanu campatu ‘n zoni bonu dilimitati.
Duranti li primi anni dâ secùnna guerra munniali, li nazzisti furmalizzaru li
cunfini di st’àrî e mpuneru na limitazzioni dî spustamenti a l’ebbrei ca
cc’èranu cunfinati, criannu li ghetti muderni. Li ghetti èranu, a tutti
l’effetti, priggiuni ntê quali tanti ebbrei mureru di fami e malattìi; àutri
foru acciduti dî nazzisti e dî sô cullabburatura. Duranti la mmasioni di
l'Unioni Suviètica oltri 3.000 unitati spiciali (Einsatzgruppen) siqueru li
forzi armati nazzisti e cunnuceru accisioni di massa dâ pupulazzioni ebbrea ca
campava ‘n tirritoriu suvièticu. Nteri cumunitati vìnniru spazzati via vinennu
catturati, dirubbati di tutti li sô aviri e acciduti supra lu bordu di fussati.

Ntô dicèmmiru dû 1941 Hitler dicidìu nfini di stirminari l’ebbrei d'Europa,
duranti la Cunfirenza di Wannsee, tanti leader nazzisti discuteru li dittagghi
dâ "suluzzioni finali dâ custioni ebbràica" (Endlösung der Judenfrage).

Lu Dutturi Josef Buhler ammuttau Reinhard Heydrich a abbiari la suluzzioni
finali ntô Cuvirnaturatu Ginirali. Si nizziau allura a dipurtari
sistimaticamenti la pupulazzioni ebbràica dî ghetti di tutti li tirritori
accupati ntê campi di stirminiu comu Auschwitz e Treblinka II.

L’ umusissuali èranu n’àutru dî gruppi pigghiati di mira duranti l'olucaustu. A
ogni modu lu partitu nazzista nun fici mai nuddu tintativu di stirminari tutti
l’umusissuali; ‘n basi ê primi liggi nazzisti, èssiri umusissuali nun era nu
mutivu sufficenti pi l'arrestu, sucidìa aviri cumpiutu quarchi attu umusissuali,
punìbbuli ‘n basi ô paràgrafu 175. Doppu la fini dî SA e lu triunfu dî SS, però,
la pirsicuzzioni s’aggravau, puru siddu addimurau sempri limitata a li gay
tudischi, ariani. Èranu chisti ca rifiutannu d’ùnirisi ê fìmmini ntrauciàvanu la
crisciuta dâ "razza ariana". Li nazzisti si disintirissaru ‘n gèniri di
l’umusissuali màsculi d’àutri pòpuli cunziddirati nfiriuri, pi cuncintràrisi e
tintari di "curari" li màsculii gay tudischi.

Arcuni membri pruminenti dî vèrtici nazzisti, comu Ernst Röhm, èranu canusciuti
dì sô stissi cumpagni di partitu comu umusissuali, zoccu pò rènniri cuntu dû
fattu ca la diriggenza nazzista detti signali cuntrastanti supra comu trattari
cu l’umusissuali. Arcuni dî leader vulìanu chiaramenti lu sô stirminiu, mentri
àutri si limitàvanu a addumannari nu raffurzamentu dî liggi contra l’atti
umusissuali, ma pû restu pirmitteru a l’umusissuali di campari comu l’àutri
citadini.

Li stimi supra lu nùmmaru d’umusissuali ca foru ntirnati cû triànculu rosa (stu
còdici vulìa dìciri “umusissuali”) e acciduti vàrianu assai. Si va dûn mìnimu di
10.000 nzinu ôn màssimu di 600.000. St’anchiu ntirvallu addipenni ‘n parti dû
criteriu aduttatu dî ricircatura pi classificari le vìttimi: siddu sulu
umusissuali o videmma c’appartennu a àutri gruppi stirminati dî nazzisti
(ebbrei, rom, dissidenti pulìtici). ‘N agghiunta a chistu, li riggistrazzioni dî
raggiuni pû ntirnamentu risùrtanu nun asistenti ‘n tanti àrî.

La campagna Hitliriana di genocidiu ntê cunfrunti dî pòpuli dzigani
principarmenti Rom e Sinti di l'Europa vinni viduta di tanti comu
n'appricazzioni particularmenti bizzarra dâ scenza razziali nazzista.
L’antropòloggi tudischi èranu disurintati dâ cuntraddizzioni ca li zingari èranu
discinnenti di l’antichi e urigginali mmasura ariani di l'Innia, ca turnaru
appoi ‘n Europa. Irunicamenti, chistu li facìa, ‘n pràtica siddu nun ‘n tiurìa,
nun menu ariani dâ stissa genti tudisca. Stu dilemma fu risurvutu dû Prufissuri
Hans Gunther, unu di li principali scinziati razziali, ca scrivìu:

Comu risurtatu, nunustanti li misuri discriminatorî, arcuni gruppi di Rom,
cumprisi li tribbù tudischi dî Sinti e dî Lalleri, vìnniru sparagnati dâ
dipurtazzioni e dâ morti. Li ristanti gruppi zingari pateru â ncirca comu
l’ebbrei (e ‘n arcuni casi vìnniru digradati ancora cchiù di l’ebbrei). Nta
l'Europa Urintali, li zingari vinìanu dipurtati ntê ghetti ebbràici, acciduti di
l’ Einsatzgruppen dî SS ntê sô villaggi, o dipurtati e gasati a Auschwitz e
Treblinka.

Li Tistimoni di Geova foru tra li primi a èssiri pigghiati di mira dû statu
nazziunalsucialista câ dipurtazzioni ntê campi di cuncintramentu. Iddi
rifiutàvanu lu cuimmurcimentu ntâ vita pulìtica, nun vulìanu dìciri "Heil
Hitler" e mancu vulìanu sèrviri nta l'asèrcitu tudiscu.

Ntô 1933, la cumunitati riliggiusa fu mittuta ô bannu facennu fora liggi la sô
òpira di pridicazzioni. Nta l'austu dû 1942, cunstatannu ca tutti li misuri
cchiù dràstichi nun avìanu sirvutu né a bluccari li sò attivitati né a mpèdiri
li sò nizziativi, Hitler stissu dichiarau cu firvuri ‘n un discurseddu ca "sta
genia havi a èssiri eliminata dâ Girmania". Puru nfriggennu nummarusi corpi
murtali, li Tistimoni di Giova nun foru stirminati. Di 25.000 a l’èbbica di
l'acchianata ô putiri nazzista, doppu la capitulazzioni dû Reich si cuntàvanu
ancora 7.000 attivi vancilizzatura.

Li pupulazzioni slavi èranu tra l’ubbittivi dî nazzisti, suprattuttu pi quantu
riguarda li ntillittuali e li pirsuni eminenti, macari siddu cci foru arcuni
esicuzzioni di massa e istanzi di genocidiu (l’ Ustascia Cruati nni sunnu
l'asempiu cchiù notu).

Duranti l'Upirazzioni Varvarussa, la mmasioni tudisca di l'Unioni Suviètica dû
1941-1944, cintinara di migghiara (siddu nun miliuna) di priggiuneri di guerra
russi vìnniru suttapunuti a arbitraria esicuzzioni supra lu campu dî truppi
tudischi, ‘n particulari dî noti Waffen SS, o vìnniru spiduti ntê tanti campi di
stirminiu pi l'esicuzzioni, simpricimenti pirchì èranu d’estrazzioni slava.
Migghiara di viddani russi vìnniru ammazzati dî truppi tudischi cchiù o menu pî
stissi raggiuni.

Lu 18 d’austu di 1941, Adolf Hitler urdinau la fini di l'eutanasia sistimàtica
pî malati di menti e li purtatura d’ handicap a causa di prutesti di parti dâ
pupulazzioni tudisca.

Na custioni principali ntê studi cuntimpurànî supra l'olucaustu e chidda dû
funziunalismu contra lu ntinziunalismu. Li ntinziunalisti sustennu ca
l'olucaustu vinni chianificatu d’Hitler nzinu dû nizziu. Pî funziunalisti mmeci,
l'olucaustu nizziau ntô 1942 comu risurtatu dû fallimentu dâ pulìtica di
dipurtazzioni nazzista e dî mminenti pirduti militari ‘n Russia. Iddi sustennu
ca li fantasìi di stirminiu diliniati ntô libbru Mein Kampf e ‘n àutra
littiratura nazzista foru mera prupaganna e nun custituìanu dî chiani cuncreti.

N'àutra contraversia fu abbiata dû stòricu Daniel Goldhagen, lu quali susteni ca
la genti cumuni tudisca canuscìa e era na participanti vuluntaria di
l'olucaustu, lu quali affunnassi li sô radichi ntôn prufunnu e anticu
antisimitismu eliminazziunista tudiscu. Àutri sustennu ca mentri l'antisimitismu
era prisenti ‘n Girmania, lu stirminiu era scanusciutu ê cchiù e happi a èssiri
raffurzatu di l'apparatu dittaturiali nazzista.

Ginirarmenti ritennu ca li dipurtati mureru di fami e di tifu. Lu tifu (a
l'èbbica prissochì nun curàbbili) vinìa trasmittutu dî pidocchi e dî pùlici
prisenti a causa dî pèssimi cunnizzioni iggiènichi ‘n cui campàvanu li ntirnati.
Li cadàviri avìssiru quinni statu trattati cu lu nzitticida Zyclon (ca ancora oi
è pruduciutu e ‘n usu) p’accìdiri li pidocchi e li puci e evitari a li tudischi
di cuntrairi la malattìa mentri li purtàvanu ntê furni crimatori.

Lu rivisiunismu di l'olucaustu mmeci susteni ca vìnniru acciduti assai menu di
5-6 miliuna d’ebbrei, e ca l’esicuzzioni nun foru lu fruttu di na dilibbirata
pulìtica nazzista. Macari siddu li rivisiunisti sustennu di putiri purtari provi
ducumintali a sô supportu, li sô crìtici fannu nutari ca li provi sunu
difittusi, li ricerchi tinninziusi e li cunchiusioni priditirminati. Tanti
sustennu ca lu rivisiunismu è na forma d’antisimitismu e di cunziquenza
aquivalenti a lu nigazziunismu.

Ô lustru di l'enurmitati di zoccu vinni vidutu nta l'olucaustu, tanti pirsuni
esaminaru arrè la visioni tiulòggica clàssica dâ buntati divina e dû ntirventu
divinu supra lu munnu. "Comu pò la genti aviri ancora fidi doppu l'olucaustu?"
Pî risposti tiulòggichi ê custioni suddivati di l'olucaustu si vidi Tiuluggìa di
l'olucaustu.

L'olucaustu havi na serî di ramificazzioni pulìtichi e suciali c’agghìcanu nzinu
ô prisenti. Lu bisognu di na patria pi tanti rifuggiati ebbrei purtau na parti
d’iddi a emigrari ‘n Palistina, granni parti dâ quali addivintau lu mudernu
statu d’ Israeli. Sta mmigrazzioni nn’happi n’effettu direttu supra l’àrabbi dâ
riggiuni, ch’è discututu nta l’artìculi supra lu cunfrittu àrabbu-israilianu, lu
cunfrittu israelu-palistinisi e chiddi currilati.



https://scn.wikipedia.org/wiki/Micc%C3%A0nica_quant%C3%ACstica

La miccànica quantìstica è dda scienza ca studìa li parti cchiù nichi dâ matèria
e comu chisti si mòvunu. Lu nomi viene dâ quantum in lingua latina (ca fussi
"tanticcèdda"), infatti nta la miccànica quantìstica tuttu si movi a
pacchiteddi. Nta l' àtumi l' elettroni nun ponnu pigghiari tutti li energii ma
sulu na picca, l'energìa di n'onda di luci è murtipla di h ν {\displaystyle h\nu
} (unni h {\displaystyle h} è la costanti di Planck e ν {\displaystyle \nu } è
la friquenza). Nta la miccànica quantìstica tuttu si discrivi comu n'onda. La
pusizzioni, pi fari n' esempiu, è data dî valori ca l'onda di prubbabbilità, chi
la miccanica quantistica ci duna, avi unni nuàutri vulemu a misurari. Sta manera
di taliari lu munnu fici canciari tutta la fìsica e eppi n' enormi effettu puru
nta la filosufia e macari nta l'arti. L'equazzioni d'unni cui parti la miccanica
quantistica è l'equazzioni di Schrödinger ca è fatta accussì (pi na diminsiuni)

Nta sta equazzioni la quantità | ψ ( x , t ) | 2 {\displaystyle |\psi
(x,t)|^{2}} dâ prubbabbilità di truvari a lu tempu t, la particedda nta la
posizzioni x. Nta sta equazzioni lu V ( x ) {\displaystyle V(x)} rapprisenta lu
potenziali (ca pò èssiri qualegghiè) a cui la particedda senti e ℏ
{\displaystyle \hbar } è la costanti di Planck divisa pi 2 π {\displaystyle 2\pi
} . Da sta equazzioni diriva tutta la quantizzazioni di li energii di li atomi e
lu principiu di inditerminazioni di Heisenberg

Stu principiu dici ca è nun si pò misurari nzemmula la posizzioni e la quantità
di motu ( p = m v {\displaystyle p=mv} ).

Nta la miccanica quantistica è, ô cuntrariu dâ miccanica clàssica, impossibbili
misurari cu la pricisioni ca si voli di posizzioni e di velocità di na
particedda e chistu mpidisci di stabbiliri ca la precisioni ca si voli
l'evoluzzioni di nu sistema fìsicu (comu si cridìa ca si putissi fari prima di
Heisengerg) ma si pò sapiri sulu li sò probbabbilità di aviri certi
configurazzioni. Chistu voli diri ca la prima vota chi misuramu na grannizza di
nu sistema fisicu avemu nu valori, la secunna vota ca la misuramu ni putemu
aviri n'autru valori e accussì via. Lu valori ca putemu aviri da na misura poti
èssiri sulu unu ntra certi valori ca li conti dâ miccànica quantìstica nni
dicunu e ca nta la tiuria si chiamanu autovalori (si misuramu enirgia li
chiamamu, pi esempiu, autoenirgii). Si facemu assai misuri di sta grannizza
fisica pi nu sistema ca ogni vota parti ntâ stissa manèra (ca avi li stissi
cunnizzioni 'nizziali) la percentuali di misuri ca avemu pi ogni autovalori
possibili pi idda è uguali â probbabbilità. Accussì videmu ca na grannizza
fisica non avi nu sulu valori possibili comu na miccanica clàssica ma ni avi
chiossai e nun picchì nuàutri sbagghiamu a misurari picchì chistu è nu probblema
di principiu e nun di errori spirimintali.

Na cosa ca è ancora chiù strana pi nuàutri ca taliàmu nu "munnu clàssicu" è ca
(comu nni dissi Richard Feynmann) nu sistema avi tutti li storii possibili comu
si dici. Chistu voli diri chi, pi fari n' esempiu, na particedda pi jiri da lu
puntu A nzinu lu puntu B passa di tutti li possibili traietturii con na certa
probbabbilità (pi chistu la putemu vidiri quasi unnegghiè). Â fini di cunti
quannu arriva a B putemu diri ca passau pi la traietturia chiù probbabbili chi,
pi la maggiori parti di casi, è comu chidda clàssica ma siccomu passa di tutti
li traietturi tutti chisti traietturi fannu sèntiri la sò prisenza
(intirfirenza) e nta chiddu ca videmu ponnu mmattiri cosi strani comu la
diffrazioni ca nni pò fari vidiri la particedda unni la miccanica clàssica dici
ca mun ci avi a jèssiri nenti.



https://scn.wikipedia.org/wiki/Mafia

Mafia è na palora ca a l'accuminzagghia nnicava n'urganizzazzioni criminali
urigginaria dâ Sicilia. La palora trasìu nti la tirminoluggìa munniali pi
nnicari àutri urganizzazzioni criminali dû stissu tipu dâ mafia, puru si di
àutri urìggini.

La sprissioni mafia addiventa na palora currenti ncuminciannu dû 1863, cu lu
dramma scrittu n sicilianu I mafiusi di la Vicaria di Giuseppi Rizzottu e
Caitanu Musca, chi appi nu successu granni e fu traduciutu n talianu, napulitanu
e minighinu, diffunnennu lu tèrmini nta tuttu lu tirritoriu talianu.

Secunnu a Giuseppe Pitrè la palora vinìa usata già nta nu riuni pupulari di
Palermu e era sinònimu di biddizza e vaggiardizza.

Agghiri a lu 1860 la palora cumpari videmmma nta ducumenti ufficiali pi nnicari
nun sulu l'assuciazzioni di dilinchenti di l'èbbica, ma puru lu tipu di
cumpurtamentu di arcuni strati dâ sucitati siciliana.

Pari ca l'itimuluggia addiscienni di l'àrabbu: di mahfil ("adunanza", "loggi") o
di mahas ("millantiria").

Già ntô 1412 n Toledo cc'èranu li “Onorati società”; la Spagna ntruducìu la
mafia ntê sò dumìnii taliani, e nun sulu ntâ Sicilia e ntô miridioni di l'Italia
(Camorra a Nàpuli, Ndràngheta 'n Calabbria e Unurata sucità ntâ Sicilia), ma
macari 'n Lumbardìa , comu si vidi ntê Promessi Sposi di Alessandru Manzuni:
nfatti, nta lu rumanzu di Manzuni, la sucitati lumbarda dô seicentu veni
discritta comu na sucitati mafiusa, cumpreta di tutti li carattirìstichi di
l'urganizzazzioni mafiusa: lu liveddu di basi, unni cumannava don Rodrigo – lu
liveddu mediu cu l'Innuminatu – e lu liveddu di “cùpula” unni c’era lu Conti
ziu; li “bravi” èranu li killers, Egidio (l'amanti dâ Mònica di Monza) era lu
cunfidenti, e lu cunzigghiuri era l'avvucatu Azzeccagarbugli.

Nta stu rumanzu dê Promesi sposi, s'attrova macari lu linguaggiu tìpicu mafiusu,
comu si leggi ntô capìtulu “Vili”, unni li “bravi” di Don Rodrigo, doppu la
“notte degli imbrogli” e lu fallitu rapimentu di Lucìa, minàzzanu lu cònsuli dô
paisi di nun fari dinunzia a l'auturitati supra a chiddu c’avìa succidutu, pi
quannu havivi cara la spìranza di moriri di malattìa.

Stu pinzeri di comu la mafia, o pi megghiu diri di comu lu cumpurtamentu di tipu
mafiusu trasìu n Sicilia e nta tutta la pinìsula taliana, fu fattu di un
studiusu eminenti di storia taliana e spiciarmenti siciliana. Chiddu ca è supra
scrittu è libbiramenti pigghiatu e traduciutu di “Sicilia da conoscere e da
amare” dô Prufissuri Santi Correnti.

“Pi aviri n’idìa di comu era urigginariamenti la mafia, ni basta pinzari ê
cunzidirazzioni ca Manzoni, ntê Promessi Sposi, cunta supra lu finòminu dâ
braverìa. Sgherri a tipu i bravi, ô sirvizzu dê ntirissi e dê crapricci dê
nòbbuli, foru ntâ Sicilia li primi asemplari dê mafiusi. Ntâ Lumbardìa, na vota
ca lu dumìniu spagnolu fu scanciatu cu chiddu astricu, cu li riformi suciali e
canciamenti di l’ecunumìa, e mprimisi grazzi a la bona crianza dê funziunari di
lu statu astricu e di tutta l’amministrazzioni di lu Statu, la braverìa fù
scancillata di la sucitati.

Lu traspirimentu fu, e ancora è accussì, nu sistema aduttatu dô putiri mafiusu
pi arrassari [1] nu funziunariu ca nun stava ô jucu.

Pi dari ancora cchiù valìa a ssu cummincimentu, zoè ca lu cumpurtamentu mafiusu
trasìu ntâ Sicilia cu li spagnoli, purtamu a paraguni n’àutra organizzazzioni
criminali ditta macari idda “di stampu mafiusu” e ca spuntau n Campania nta
stissa èbbica di la mafia ‘n Sicilia: la camorra napulitana.

la palora “guappo” pruveni dâ palora spagnola “guapo” e nun manca â sumigghianza
tra l’antichi dilinquenti napulitani, chiamati “ferraioli” – pi la capacità
d'usari lu cuteddu (ferru) – e li spagnoli di la “società della Guardugna”, ca
èranu mafiusi spagnoli di l’èbbica (latri e dilinquenti): cu la duminazzioni
spagnola, accuminzau a Nàpuli l’usanza dô duellu cô cuteddu, ca facìa parti di
la tradizzioni spagnola. La stissa palora “camorra” pari ca nni veni dô nomu ca
vinìa datu a banniti spagnoli, chiamati "gamurri" .

Rif.: Russo e Serao, nel loro libro, "La camorra. Origini, usi e costumi
dell'annorata soggietà", Napoli 1907



https://scn.wikipedia.org/wiki/Lingua_serba

La lingua serba (ntô serbu: српски jезик o srpski jezik siddu scriutu cu
l'alfabbetu latinu) è una dî virsiuna standard dû diasistema slàvicu
centru-miridiunali, pricidintimenti (e assai friquintimenti ancura chiamatu)
serbo-croatu e basatu supra lu dialettu štokaviano. Lu serbu è usatu suprattuttu
ntâ Serbia e Montenegru e ntâ Republika Srpska (ntâ Bosnia-Erzegovina).

La lingua serba havi na carattirìstica abbastanza rara, pâ quari li palori sunnu
scriuti quasi comu sunnu detti, zoè ogni littra rapprisenta un sonu diffirenti.
Chistu princìpiu funèticu è rapprisintatu dû dettu: "Scrivi comu parri e leggi
comu è scriutu", lu princìpiu usatu di Vuk Stefanović Karadžić quannnu rifurmàu
l'alfabbetu cirìllicu serbu ntô sèculu XIX.

N'àutra rara carattirìstica dâ lingua serba è la prisinza di dui alfabbeti:
l'alfabbetu cirìllicu e l'alfabbetu latinu. Li dui alfabbeti sunnu quasi
equivalenti; la sula diffirenza sunnu li glifi utilizzati. Chistu finòminu
arrivàu pi raggiuna stùrichi, picchì na parti dâ pupulazzioni parranti serbu fu
suttâ nfluenza (muderna) occidintali di l'Austria-Unghirìa e lu restu suttâ
nfluenza (antica) orientali dû Mperu bizzantinu; tutti li pirsuni cu
n'aducazzioni sunnu familiari ê dui alfabbeti.

Ccà sutta, li diffirenzi ntra lu српска ћирилица (srpska ćirilica) (alfabbeto
cirìllicu serbu) o азбука (azbuka) cû srpska latinica (alfabbetu latinu serbu) o
Abeceda.

Dui palori serbi ca sunnu diffusi ntê lingui di tuttu lu munnu sunnu vampiru e
slivovitz.



https://scn.wikipedia.org/wiki/Lingua_occitana

L'occitanu o (nta l'occitanu: lenga d'òc e ntô francisi: langue d'oc) è na
lingua rumanza, dû gruppu dî lingui indoeuropei, parrata ntô terzu miridiunali
dâ Francia (6 riggiuni o 32 dipartimenti francisi), ntô miridiuni dâ Lòira e
macari nta 12 vaddi alpini d'Italia (e ntâ citati calabbrisa di Guardia) e ntâ
Vaddi d'Aran ntâ Catalugna sittintriunali (Spagna). Lu nomu di chista lingua
veni di l'avverbiu affirmativu òc, ntô Mediuevu, usatu macari oggi ntâ lingua
muderna, ô cuntrariu di l'avverbiu affirmativu oïl dî parrati francisi dâ
midemma èbbica o "Lingua d'Oïl" (ntô francisi: "Langue d'Oïl") ô nord; la palora
oïl addiventàu l'avverbiu affirmativu oui ntô francisi. L'occitanu è na lingua
assai similari ô catalanu.

L'occitanu è na lingua dirivata dû latinu. Chista lingua fu purtata dê armati dâ
culunizzazzioni rumana ntô sèculu II a.C.. Ma l'occitanu è macari ricca di
palori vinuti dî dialetti preistòrici, e doppu dî gàddici. Putemu vìdiri dintrê
nomi di locu forsi palori c'attròvanu li sô urìggini dintrê lingui cèltichi.

L’occitanu nun si parra sulu nni l’antichi tirritori di l’occitania, ma puru n
tutti li banni unni li migranti occitani jeru, suprattuttu a càusa di li
pirsicuzzioni riliggiusi (eresìa càtara) o àutri mutivi. Ccassutta na
discrizzioni minutagghiata di li banni unni si parra l’occitanu ntra
l’Occitania:

Aquitania: fatta ccizzioni pi la parti bascòfuna e pi na parti piccidda nnû
sittintriuni dû dipartimentu di la Gironda. A nutari ca nta lu Mediuevu li
citati di Biàrritz, Anglet e Bayonne sunnu occitanòfuni, pirò cu i muvimenti di
pupulazzioni chi àppiru locu doppu la rivuluzzioni nnustriali e cu lu dinamismu
di lu muvimentu bascu, passau a supraniari lu bascu.

Linguadoca-Russigghiuni: fatta ccizzioni pi la gran parti di li Pirinei
Urintali, picchì si parra catalanu n tuttu lu dipartimentu tranni chi a
Fenolleda (n occitanu Fenolheda)

Pruvenza-Alpi-Costa Azzurra: pirò nna la vaddi di Ròia (Alpi Marìttimi) asisti
na parrata di tranzizzioni ntra occitanu e lìguru.

Ròdanu-Alpi: fatta ccizzioni pi lu Liunisi, lu Forès e lu Dirfinatu
sittintriunali, chi fannu parti di lu duminiu stòricu di lu francupruvinzali.

Piemunti: sulu in quarchi vaddi vàuta (canusciuti n occitanu comu Valadas
Occitanas); nni l’àutri vaddi si parra italianu o piemuntisi, nu dialettu
gallurumanu.

L'occitanu havi 6 dialetti principali: lu guascuni a punenti, lu linguaducianu e
lu pruvinzali a miridiuni, lu limusinu, l'alvirniatu e lu pruvinzali alpinu
(macari chiamatu "vivaroalpenc") a sittintriuni.

Oggi, cci sunnu dui grafìi utilizzati pi scrìviri l'occitanu: la grafìa di
Frédéric Mistral utilizzata pû pruvinzali, pruvinzali alpinu, alvirniatu e la
maggiuranza dû guascuni, e la grafìa di Louis Alibert pi lu linguaducianu.



https://scn.wikipedia.org/wiki/Lingua_ebbr%C3%A0ica

Pi lingua ebbràica si ponnu ntènniri funnamintarmenti dui cosi: l'ebbràicu
bìbblicu o clàssicu e l'ebbràicu mudernu ch’è la lingua ufficiali dû statu
d’Israeli, e cunta circa 7 miliuna di parranti. Si tratta ‘n pràtica di na
stissa lingua pi quantu cci sunnu diffurmitati nutèvuli e è na lingua simìtica,
e sìmuli nta chistu a l'àrabbu.

Urigginariamenti, la lingua ebbràica era la lingua utilizzata di l’ebbrei quannu
ancora campàvanu ‘n maiuranza ‘n Mediu Urienti. Si stima ca circa 2300 anni fa
l'ebbràicu cadìu ‘n disusu comu lingua parrata, sustituiuta di l'aramàicu.

Ntê sèculi siquenti, l’ebbrei dâ diàspora cuntinuaru a adupirari sta lingua sulu
pî cirimonî riliggiusi. Ntâ vita di tutti li jorna, l’ebbrei si sprimìanu mmeci
‘n lingui lucali o ‘n àutri lingui ebbràichi comu lu yiddish o lu ladinu, ca
sunnu ‘n riartati di l’ammiscati d’ebbràicu e d’àutri lingui, ca sunnu scrivuti
spissu cu l'alfabbetu ebbràicu.

Doppu la nàscita dû Siunismu, si prupunìu di cchiù parti di pigghiari l'ebbràicu
comu lingua cutidiana pi l’ebbrei ca mmigràvanu ntâ Palistina. Lu linguista ca
mittìu ‘n pràtica la pruposta fu Eliezer Ben Yehuda, n’ebbreu lituanu ch’emigrau
‘n Palistina ntô 1881. Fu iddu a criari palori novi pî cuncetti ligati â vita
muderna, ca nta l'Ebbràicu clàssicu nun asistìanu.

Dittu chistu, l'ebbràicu pigghiau pedi rapidamenti tra li mmigrati ebbrei
nunustanti arcuni risistenzi e ntô 1948 addivintau la lingua ufficiali
d’Israeli, nzèmmula a l'àrabbu.

Ô jornu d'oi l'ebbràicu è na lingua ca veni usata ‘n tutti li campi dâ vita,
nclusa la scenza, puru mantinennu nu liami cu l'ebbràicu clàssicu. Oltri a sta
ràdica cci sunnu ô sò nternu nfruenzi ca pruvennu dû yiddish, di l'àrabbu, dû
russu e dû ngrisi.

Li cumunitati ebbràichi dâ diàspora cuntìnuanu a parrari àutri lingui, ma
l’ebbrei ca si trasfirìscinu ‘n Israeli àppiru a nzignàrisi sta lingua pi
putìrisi nzèriri.

L'alfabbetu ebbràicu, comu chiddu àrabbu, nun sprimi li vucali, siddu nun sutta
forma di signi nichi ca sunnu punuti ô di susu o ô di sutta dî palori, ca comu è
gghiè di sòlitu nun vennu utilizzati. Si vidi la vuci alfabbetu ebbràicu pî
currispunnenzi funètichi. Comu si va a vìdiri ‘n sequitu, la vucalizzazzioni
havi comu è gghiè mpurtanza pû significatu.



https://scn.wikipedia.org/wiki/Karate

Lu Karate è un'arti marziali giappunisa chi trai urìggini di l'unioni di dui
arti marziali: lu Te d'Okinawa e lu Kenpō cinisi e prividi la difisa a manu
nudi, senza l'ausiliu d'armi.

Sibbeni sia natu comu arti marziali chi nzigna lu cummattimentu (ma senza
pirdiri di vista lu mpegnu custanti di ricerca dû propriu equilibbriu), cu lu
tempu lu Karate s'havi tramutatu, pi l'omu, 'n un nzignamentu a cummàttiri pi
nun aviri a cummàttiri, a divintari forti mudillannu lu caràttiri, guadagnannu
'n cunzapivulizza, acquistannu lu gustu dâ vita, la capacitati di surrìdiri e
chidda di travagghiari cu ditirminazzioni e ntô rispettu di l'àutri. Sulu quannu
stu nzignamentu veni caputu cumpretamenti - sustèninu li soi stimatura - l'omu
sapi d'èssiri lìbbiru.

Etimuloggicamenti Kara si cumponi di: nu scavu, nu spazziu prudottu d'un certu
travagghiu finu, àbbili, nu spazziu vacanti; la mmàggini dû vacanti. Te è la
rapprisintazzioni di na manu vista dû mezzu prufilu, ma è macari lu funema
d'attività, mittìrisi a l'òpira.

La parola giappunisa Kara-te 'n difinitiva si cumponi di "vacanti" e "manu", ma
lu vacanti nun è 'n iddu, è 'n rilazzioni a un travagghiu, a n'attivitati,
mittìrisi a l'òpira pi uttèniri, fari lu vacanti. Secunnu stu cuncettu lu
praticanti havi a allinari la propria menti affinchì sia vacanti di pinzera
d'urgogghiu, vanità, paura, disideriu di supraffazzioni.

Storicamenti a Okinawa era 'n usu l'accizzioni Karate, ma cchiù spessu si
chiamava te o bushi no te, zoè manu dû guirreru. Kara simmulizza quinni lu fattu
ca sta forma d'autudifisa nun fa usu d'armi; ma, 'n effetti, cù pràtica lu
Karate avissi a aspirari a svacantari lu cori e la menti di tuttu zoccu chi
l'attènibbra, nun sulu ntô Karate, ma macari ntâ vita: lu tèrmini zen ku ìnnica
lu vacanti di l'arma e pò èssiri prununzatu macari "kara". Nagashige Hanagusuku,
mastru d'Okinawa, usò lu caràttiri giappunisi pi "manu vacanti" nta l'austu dû
1905.

Lu Karate è na disciplina antichìssima e trai la sò urìggini d'un tipu di lotta
praticata ntê scoli Ryu Kyu. È appuntu di una di chisti, Okinawa, chi ni
jùnciunu 600 anni di storia ducumintata supra st'arti. Dû pirìudu pricidenti,
nun esìistunu tistimunianzi scritti e, pi tali mutivu, vìnniru elabburati
tiurìi, quasi liggenni, chi cullìganu l'arti marziali â riliggiuni.

La tradizzioni voli chi li mònaci buddisti praticàssiru un tipu di l'allinamentu
fìsicu chi cunzintissi di suppurtari longhi pirìudi di miditazzioni e
mmubbilitati, e chi avissi finalitati marziali, vistu chi spissu èranu vìttimi
d'arrubbarìi e d'aggrissioni. Di cunzidirari noltri chi, duranti un certu
pirìudu, ntâ scola d'Okinawa avissi statu vietatu l'usu di l'armi.

Quinni na disciplina tramannata 'n sigretu e canusciuta di nu ditirminatu
circhiu di praticanti. A partiri dû XIV sèculu li nutizzi supra la pràtica e lu
sviluppu dû karate sunnu storicamenti tistimuniati. Nta ddu pirìudu ci fu un
ciuriri di rapporti cummirciali e diplumàtici ntra Cina e Okinawa cu cunziquenti
scanci culturali ntra li dui Paisi. Lu Te, lotta a manu nudi chi viniva
praticata ntê scoli Ryu Kyu, canuscìu prufunni canciamenti quannu vinni a
cuntattu cu lu kempo cinisi. Assai nviati dô mpiraturi cinisi èranu militari di
rangu àutu e studiusi dû kempo chi cu li dimustrazzioni nfruinzaru li pari gradu
dâ scola d'Okinawa.

Dâ fini dâ Secunna guerra munniali, lu Karate è divinutu pupulari 'n Corea
Miridiunali sutta lu nomi tangsudo o kongsudo.



https://scn.wikipedia.org/wiki/Galli

Li Galli èranu l'antichi abbitanti dâ Francia, chiamata dê rumani Gallia, e
èranu d'urìggini celtica. Iddi non pupulavunu sulu la Francia ma macari lu
Belgiu, parti dâ Girmania, l'Ulanda e l'Italia sittentriunali nzinu ô ciumi
Rubbiconi. Non èranu puliticamenti ncucchiati, ma sparturi 'n tanti tribbù
sempri 'n verra ntra d'iddi, sippuru avìanu cultura e riliggioni assimigghianti.

La palora latinu "Galli" veni dû grecu "Galatai", ca èranu nu nzemi di
pupulazioni, d'urìggini cèltica, ca ammeri ô III sèculu a.C. si trasfireru ntâ
Tracia e ntâ parti cintrali dâ Turchia. Prubbabbirmenti cô nomu Galati era
saputa sèntiri sulu na tribbù di chiaddu, ca era la razza dî Celti, ma appoi stu
nomu vinni usatu pi tutti. Anveci la palora "Celti" , ca veni dô grecu "Κελτοί"
(Keltòi), s'arrifireva ê genti ca li grechi attruvaru agghiri la citati di
Marsigghia. Li Galli foru difinitivamenti scunfiggiuti e appoi assimulati
d'intra a lu mperu Rumanu doppu la guerra gàllica, 58-51 a.C., cunnuciuta di
Cesari.

Li Galli facèvanu parti dâ famigghia Indueurupèa e si stabbileru apprima ntâ
Girmania miridiunali e ntâ Francia Urientali, appoi, tra Lu VIII e Lu V sèculu
a.C., pupularu li costi 'n facci a l'Ucèanu Attlànticu nzinu a la foci dô ciumi
Renu.

A pàrtiri dô V sèculu a.C. li Galli accuminciaru a attravirsari l'Alpi e si
pusizziunaru ntâ chianura Padana unni vìnniru a cuntattu chê vèniti e chî
lìguri, pòpuli ca 'n parti assurberu. Versu lu IV sèculu si spustaru cchiù a sud
e si scuntraru cu l'Etruschi e ntô 388 a.C la tribbù dê Senoni attaccau la
citati di Chiusi. Iddi stissi cumannati di Brennu, ntô 390 a.C. ( forsi 386)
sacchiggiaru Roma e si firmaru difinitivamenti ntê Marchi unni funnaru la cità
di Senigallia (Galli Senoni).

Già ntô IV sèculu li Galli avìanu stabbilutu nzidiamenti ntâ chianura Padana e
di ddocu accuminciaru a attaccari a l'Etruschi e macari a li Rumani. A stu puntu
la storia s'ancùcchia câ liggenna di Brennu: la tribbù dî Galli Senoni,
cumannati di Brennu, avìa già accupatu tutti li terri ntra la Rumagna e lu
Picenu e di ddocu attaccau la citati di Chiusi. Li citatini di ssa cità,
scantati pi l'arrivu dê Galli, chiamaru a difisa li rumani. Allura lu sinatu
rumanu mannàu tri mmasciatura, ca appartinìanu a la famigghia dê Fàbbii, pi
cuntrattari cu Brennu la paci, ma, nta ssu mentri, li rumani non arristaru
niutrali, aiànzi accuminciaru a mannari l'asèrcitu pi pigghiari pusizzioni.
Brennu, allura, siddiatu pi la cunnutta dê rumani sacchiggiau Chiusi e
accuminciau a marciari ammeri a Roma. Lu sinatu rumanu allura ci mannau
l'asèrcitu pi circari di firmari li Galli agghiri a lu ciumi Allia, ma lu 18 di
giugnettu dô 390 a.C, Brennu arriniscìu a scunfiggìrili. Arrivatu a stu puntu i
cittadini di Roma accuminciaru a lassari a cittadi a s'a rifuggiarunu nte
cittadi vicinu. A Roma arristanu sulu i Sinaturi e patti di l'esercitu ca
addifinneva a cullina do Campidogliu. Quannu i Galli trasenu nta cittadi
ammazaru i Sinaturi e nta notti do 3 di Agostu ciccanu di trasiri ammucciuni nto
campidogliu attravessu 'n passaggiu strittu. Ma pi futtuna de Rumani i papiri do
Tempiu di Giununi s'accuggenu de Galli e accuminciaru a fari schifiu
arrusbignannu i suddati. Chisti, accussi' arriniscenu a ghittari fora i barbari.
Nto frattempu i Rumani, cumannati di Marcu Furiu Camillu, stavunu organizzannu a
resistenza nte campagni vicinu a cittadi e macari stavunu arriniscennu a
scunfiggiri i Galli. A stu puntu, Brennu, virennu i difficultadi d'arristare a
Roma, avanzau na pruposta o Sinatu: iddu avissa abbannunato a cittadi sulu in
cangiu di 1.000 libbra di Oru. I Rumani d'apprima accunzintenu, ma quannu
s'addunanu ca i vilanzi erunu attruccati, accumuncianu a prutistari. Brennu,
siddiatu, supra u piattu da vilanza ci iunciu a so spada e autri pisi e dissi a
famusa frasi: "Vae victis!" (Guai e vinti). No frattempu arrivvau Marcu Furiu
Camillu, ca 'mprecedenza avia statu avvisatu do pavamento do riscattu, e macari
iddu ci misi a spasa supra e vilanza e arrispinniu a Brennu ricennucci: "Non
auro, sed ferro, recuperanda est Patria" ( non cu l'oru ma co ferru s'ha savvari
a Patria). I Galli, ormai in periculu lassanu a Cittadi e s'addiriggerunu versu
Bergamu, ca fu distrutta finu e pirimenti. I Rumani in festa, pi aviri ittatu
fora i Galli, addicirenu di rari a Marcu Furiu Camillu u titulu di Pater Patrie
(Patri da Patria). Ma u Sinatu, pinsannu ca i Galli prima o poi potianu turnari,
addiciriu di mannari Titu Manliu contri i Galli pi scunfiggilli definitivamenti.

Doppu i fatti ca successuru cu Brennu e i so Galli i Rumani non erunu chiu
tranquilli di aviri nimici accussi vicinu a so cittadi. Accussi a pattiri do
terzu Seculu accuuminciarunu a conquistari i territori de Galli ca s'attruvavanu
nte Marchi e poi a nord do ciumi Po. Accussi tutta a zona da pianura padana
vinni rumanizzata e fu fummata a provincia da Gallia Cisalpina. Ma i Rumani non
si firmarunu alla sula Italia e nto 121 fummarunu a prima pronvicia nto
territoiu da Gallia chiamata Gallia Transalpina, appoi Narbonese. Chista si
stinneva do ciumi Rodanu finu e Pirinei e a so capitali era Narbo Martius
(Narbonne). Quannu Cesari arrivau da Gallia a situazioni era a seguenti: a patti
mediterranea era de Rumani, de Pirinei finu o Ciumi Garonna c'era a pupulazioni
di l'Aquitani, i Belgi stavanu nto nord tra i ciumi Renu, Manna e Senna, tuttu u
restu era de Galli. Cesari, cu la so ambizioni aspittava sulu 'n pretestu pi
accuminciari a verra e conquistari tutta a Gallia. U pretestu fu a migraziani di
na pupulazioni, li Elvezi. Chisti nto 58 a.C vulianu passari attraversu a Gallia
Narbonesi pi stanziarisi nto territoriu de Galli. Cesari era scantatu pi tri
motivi: unu ca u terrenu lassatu liberu di l'Elvezi, cumprisu tra u ciumi Rodanu
e u Lagu di Costanza, putia siri pigghiatu de Girmani e Cesari non vulia sta
pupulazioni acussi vicina o territoriu rumanu; secunnu u cumannanti rumanu
sapeva ca nto passaggiu attraversu a Gallia Narbonese sta pupulazioni avissa
saccheggiatu u territoriu; terzu u territuriu ca li Elvezi avianu addicirutu di
pigghiarisi appartineva a alleati de Romani e Cesari non vulia peddiri sti
amici. Accussi accuminciau a conquista da Gallia a arrurau finu o 48 a.C doppu
ca Cesari appi assediatu a cittadi di Alesia unni si erunu arrifuggiati l'ultimi
guerrieri gallici cumannati di Vercingetorige. Di stu mumentu in poi accuminciau
l'assimilazioni de Galli e vinni a nasciri a cultura gallu-rumana ca arrurau
finu all'arrivu de Franchi. Si calcula ca cu sta vera Cesari ammazzau chiu di 'n
miliuni di Galli e nautru tantu fu arridduciutu in schiavitu', numira
mpressionanti su si pansa ca a populazioni da Francia ni ddi tempi era di 6-7
miliuni. --Fabiumit (msg) 15:02, 30 Sitt 2008 (CEST)



https://scn.wikipedia.org/wiki/Franciscu_I_d%C3%AE_Dui_Sicili

Franciscu I dî Dui Sicili (Franciscu Ginnaru Giuseppi Savèriu Giuvanni Battista;
Nàpuli, 14 di austu 1777 – Nàpuli, 8 di nuvèmmiru 1830) , fu Re dî Dui Sicili dô
1825 nzinu a quannu murìu ntô 1830.

Era lu primu figghiu màsculu di Firdinannu I di Burboni e di Maria Carulina
d'Àustria, figghia di Maria Tiresa d'Asburgu.

Ntô 1796 Franciscu si maritau a sò cucina l'arciduchissa d'Àustria Maria
Climentina, figghia di lu mpiraturi Leupordu II; quannu idda murìu, ntô 1801, lu
prìncipi si maritau n'àutra vota câ cucina Maria Isabella di Burboni, figghia dû
re Carlu IV di Spagna.

Ntô 1806, doppu ca li Burbona si n'àppiru a fujiri di Nàpuli ntâ Sicilia pâ
nvasioni dê franzisi e Lord William Bentinck, cumannanti dê truppi ngrisi, avìa
pubbricatu la custituzzione e avìa livatu a Firdinandu IV li soi puteri,
Franciscu vinni addichiratu riggenti (1812).

Câ cascata di Napuliuni, sò patri potti turnari a Nàpuli e rivucari la
custituzzioni e l'autunumìa siciliana, mittennu nzemi li dui regni ntô novu
Regnu dî Dui Sicili e pigghiànnusi lu nomu di Firdinannu I dî Dui Sicili (1816);
Franciscu pigghiau lu tìtulu di duca di Calàbbria e appoi ntô 1825, quannu murìu
sò patri Firdinandu, addivintau iddu re dû "regnu dî Dui Sicili". Murìu ntô 1830
e acchianau ô tronu lu granni dê sò figghi, ca pigghiau lu nomu di Firdinannu II
dî Dui Sicili



https://scn.wikipedia.org/wiki/Dimucrazz%C3%ACa

La Dimucrazzìa è dda forma di cuvernu nta la quali li dicisioni li pigghia la
maiuranza di li citadini, attraversu un prucessu elittivu. Stu tèrmini veni di
lu grecu δημοκρατία (demokratia), parola cumposta di δήμος (demos), ca voli diri
"pòpulu", e κράτειν (kratein), ca voli diri "rigulari, guvirnari", cchiù lu
suffissu ία (ia). Dunca lu significatu è "cuvernu di lu pòpulu".

La dimucrazzìa nun è un cuncettu cristallizzatu, ma pò attruvari na sò
sprissioni stòrica ntâ ricerca cuntinuata pi dari ô pòpulu la capacitati di
cuvirnari effittivamenti.

Li primi difinizzioni di dimucrazzìa acchiànanu a l'antica Grecia e sunnu
arquantu diversi di chiddi usuali oi.

N'asempiu è lu principiu aristutèlicu ca distingui tra tri formi puri e tri
formi currutti di cuvernu, 'n basi a comu diteni lu putiri chiddu ca cuverna,
obberu siddu sia nu ntiressi ginirali o ndividuali, ntô cuvernu dâ majuranza o
dâ multitùdini, di unu sulu o di picca (rispittivamenti munarchìa e oligarchìa).
La dimucrazzìa fa parti dî formi currutti essennu difinuta d'iddu comu lu
"cuvernu a vantaggiu dî pòviri", zoè cuvernu di na parti contra l'àutra.

Supra lu cuncettu di dimucrazzìa mudernu appiru grossa nfruenza l'idei
illuministi, li rivuluzzioni dû sèculu XIX , 'n particulari la Rivuluzzioni
francisi cû sò muttu di libbirtati, agualanza e fratirnitati. Sia la carta
custituzziunali miricana di lu 1787 ca chidda francisa dû 1791 virtìanu supra lu
principiu dâ siparazzioni di li putiri (liggislativu, esicutivu, judizziariu).
Lu suffraggiu univirsali, lu primatu dâ custituzzioni e la siparazzioni dî
putiri sunnu li basi dâ dimucrazzìa rapprisintativa.

N'àutra mpurtanti carattirìstica dî dimucrazzìi muderni è la siparazzioni tra
Statu e Cresia, zoè la ndipinnenza di tutti li riliggiuni. Stu principiu è
strittamenti cunnessu cu chiddu dâ laicitati dû statu.

'N siquitu si diffunnìu lu cuncettu ca na dimucrazzìa muderna hàvi a aviri
videmma na stampa lìbbira, evidinziannu accussì un quartu putiri.

Pi tanti òi a li putiri esistenti abbisogna agghiùnciri di l'auturitati, comu
chidda ca garantisci la cuncurrenza e chidda ca s'accupa dâ privacy
(risirvatizza) di li cittadini e di li sò dati pirsunali.

Ma nun abbisogna scurdàrisi Sen, indianu lu quali chiarisci ca la dimucrazzìa
nun è na mminzioni di l'Uccidenti: "Chidda ca va curretta è la tesi, fruttu sulu
di gnuranza, dû ccizziunalismu uccidentali 'n materia di tulliranza". A stu
prupòsitu Sen cita l'edittu d'Erragudi, emanatu ntô III sèculu a.C. 'n India, un
manifestu â tulliranza.

'N difinitiva òi lu cuncettu di dimucrazzìa è vidutu 'n modu dinàmicu, comu na
nicissitati pâ forma di cuvernu d'adattàrisi ê sviluppi ecunòmici e suciali 'n
modu di garantiri ô pòpulu li diritti funnamintali.



https://scn.wikipedia.org/wiki/Celti

Li Celti àppiru n'urìggini innueurupea. Agghicaru nta l'Auropa n tanti unnati,
ammeri lu 3500 e lu 1500 a.C., muvènnusi dê riggioni cintrali di l’Asia e
attravirsannu lu Caucasu e lu Mediu Urienti. Li primi signali di unni, ntra li
primi riggioni aurupei, si sviluppò la cultura cèltica furu l’ària di Golasicca
(Italia nord-uccidintali) ntô XII-X sèculu a.C., l’ària minirària di Hallstatt
(vicinu a la citati di Hallein, nta l’Austria miridiunali) unni si sviluppò na
cultura particulari ammeri a lu VIII sèculu a.C., e lu situ di La Tène (ntâ
Svìzzira), unni s'àppi la cchiù àuta sprissioni artìstica, suciali e spirituali
ntô VI-V seculu a.C. Di docu, li tribbù cèltichi si spanneru nta tuttu lu
tirritòriu di l'Austria e dâ Svìzzira, ntâ Girmania sud-urientali, ntâ Francia,
ntô Belgiu, ntâ l'Italia sittintriunali e tanticchia di l’ària centru-urientali,
a sittintriuni dâ Spagna, Unghirìa, Ripùbbrica Ceca, Sluvacchia, Bulgarìa,
Serbia, Ìsuli Britànnichi, Irlanda e ô centru dâ Turchìa.

Èranu ntra d'iddi junciuti dî stissi urìggini èttinichi e culturali, di na
stissa ràdica linguìstica innueurupea e dâ riliggioni, ma puliticamenti furu
sempri spartuti n assai gruppi di pupulazzioni e ntra chissi s'arricanùsciunu li
Britanni, li Galli, li Pannoni, li Celtiberi e li Galati.

Accuminzannu dû II sèculu a.C., furu suggetti a na sempri cchiù forti prissioni
pulìtica, militari e culturali fatta di àutri gruppi innueurupei, comu a li
pupulazzioni Girmànichi dû nord e li Rumani dû sud: alleggiu alleggiu furu
suttamisi e assurbuti, e già ntâ tarda antichitati l'usu dê lingui soi
accuminzaru a calari, arristannu cunfinati sulu a l'ìsuli britànnichi.



https://scn.wikipedia.org/wiki/Campu_el%C3%A8ttricu

Lu campu elettricu eni nu campu vitturiali dittu campu a divirgenza assignata e
a rutori nuddu (l'ùrtima difinizzioni vali sulu ppi l'elettrustàtica) unni ppi
ogni puntu dû spazziu è pussìbbili assuciari nu vitturi diciutu forza di
Coulomb.

1) siddu la prima carica q 1 {\displaystyle q_{1}} havi lu stissu signu dâ
secunna càrica q 2 {\displaystyle q_{2}} allura F → 1 s u 2 = − F → 1 s u 2
{\displaystyle {{\vec {F}}_{1su2}}=-{{\vec {F}}_{1su2}}} (zoè la forza ca la
prima carica subbisci dâ secunna havi la stissa ntisitati e versu uppostu dâ
forza subbita dâ secunna pi òpira dâ prima) picciò

Siddu si menti ntô spazziu nu corpu estesu e ntra li vicinanzi na càrica q
diciuta càrica di prova , lu corpu risenti dô campu elèttricu dâ càrica di prova
e 'n capu a la sò supirfici è distribbuita unifurmimenti na càrica Q.

Dâ difinizzioni nni veni ca l'unità di misura dû campu elettricu è N C
{\displaystyle {\frac {N}{C}}} , zoè newton/coulomb (equivali a V m
{\displaystyle {\frac {V}{m}}} , zoè volt/metru); e ca lu campu elettricu è
rilativu a la pusizzioni dâ carica.

Calculari lu campu elettricu pò risurtari diffìcili pi chissu cummeni raggiunari
'n tèrmini di travagghiu. Siddu si havi nu filu d'estremitati "ab" misu ntò u
spàzziu cu na càrica di prova ntra li vicinanzi, e si spizzedda lu filu pezzi
pezzi 'n nfiniti vitturi 'n manera di carculari lu travagghiu fattu supra a
ognidunu pizzuddu dâ càrica di prova, lu travagghiu L eni

L = ∫ a b F → ⋅ d s → = ∫ a b Q E → ⋅ d s → = Q ⋅ ∫ a b | E → | ⋅ U r ^ ⋅ d s →
= Q ⋅ ∫ a b | E → | ⋅ d r → = q Q 4 π ε 0 ∫ a b 1 ( r → ) 2   d r → = Q ( q 4 π
ε 0 r → a q 4 π ε 0 r → b ) {\displaystyle \mathbf {L} =\int _{a}^{b}{\vec
{F}}\;\cdot \;d{\vec {s}}=\int _{a}^{b}{Q}\;{\vec {E}}\;\cdot \;d{\vec
{s}}={Q}\cdot \int _{a}^{b}{|{\vec {E}}|}\;\cdot \;{\hat {U_{r}}}\;\cdot
\;d{\vec {s}}={Q}\cdot \int _{a}^{b}{|{\vec {E}}|}\;\cdot \;d{\vec {r}}={\frac
{q\;Q}{4\;\pi \;\varepsilon _{0}}}\int _{a}^{b}{\frac {1}{({\vec {r}})^{2}}}\
d{\vec {r}}={Q}\;({\frac {q}{4\;\pi \;\varepsilon _{0}\;{\vec
{r}}_{a}}}\;\;{\frac {q}{4\;\pi \;\varepsilon _{0}\;{\vec {r}}_{b}}})}

unni d r → {\displaystyle d{\vec {r}}} è la pruizzioni dû versu dû campu
elettricu supra nu pizzuddu di filu, mentri ca

Ginirarmenti si parra di flussu dû campu elèttricu niscenti di na supirfici
chiuruta (nfatti na supirfici po' èssiri addisignata pi menzu di nu vetturi, di
mòdulu lu stissu a l'ampiezza dâ supirfici, e cu dirizziuni e versu
rapprisintatu dû versu nurmali a la supirfici dittu U n ^ {\displaystyle \mathbf
{\hat {U_{n}}} }  ; pi versu nurmali si ntenni nu versu pirpindiculari a la
superfici, e quannu la superfici eni chiuruta, racchiudi zoè nu vulumi, si parra
di versu nurmali nascenti dâ supirfici) e la liggi attraversu cui eni calculata
è la liggi di Gauss difinita comu:

Si cunziddira na superfici no-riulari chiurata quarsiasi e, pi simprificari li
calculi, si mmàggina la prisenza di na supirfici sfèrica dintra la supirfici
no-riulari ca havi comu particularitati nu versu nurmali radiali e ànguli sòlidi
d Ω {\displaystyle {d\;{\mathbf {\Omega } }}}

allura { d A s f e r a = d A s cos ⁡ Θ d Ω = d A s cos ⁡ Θ r 2 {\displaystyle
\left\{{\begin{aligned}&\mathbf {d{A_{sfera}}} ={d{A_{s}}}\;{\cos {\Theta
}}\\&\mathbf {d{\Omega }} ={\frac {{d{A_{s}}}\;{\cos {\Theta
}}}{r^{2}}}\\\end{aligned}}\right.} e vistu ca { U n ^ = U r a d i a l i ^ U n ^
⋅ U r a d ^ = cos ⁡ Θ E → = q 4 π ε 0 ⋅ U r a d i a l i ^ r 2 {\displaystyle
\left\{{\begin{aligned}&\mathbf {\hat {U_{n}}} ={\hat {U_{radiali}}}\\&\mathbf
{\hat {U_{n}}} \;\cdot \;\mathbf {\hat {U_{rad}}} =\cos {\Theta }\\&\mathbf
{\vec {E}} ={\frac {q}{4\;\pi \;\varepsilon _{0}}}\;\cdot \;{\frac {\hat
{U_{radiali}}}{r^{2}}}\\\end{aligned}}\right.}

quinni → {\displaystyle \rightarrow } Φ E = ∮ q 4 π ε 0 ⋅ U r a d i a l i ^ r 2
U n ^ ⋅ d A s = ∮ q 4 π ε 0 d Ω = q i n t 4 π 4 π ε 0 = q i n t ε 0
{\displaystyle \Phi _{E}=\oint {{\frac {q}{4\;\pi \;\varepsilon _{0}}}\;\cdot
\;{\frac {\hat {U_{radiali}}}{r^{2}}}\quad {{\hat {U_{n}}}\;\cdot
\;{d{A_{s}}}}}=\oint {{\frac {q}{4\;\pi \;\varepsilon _{0}}}\quad {d\;{\mathbf
{\Omega } }}}={\frac {q_{int}\;4\;\pi }{4\;\pi \;\varepsilon _{0}}}={\frac
{q_{int}}{\varepsilon _{0}}}}

Lu campu elettricu veni rapprisintatu pi menzu di lìnii e campu, ca sunnu cchiù
fitti 'n cìrculu a la càrica e su' cchiù picca ntâ luntananza. Si la càrica
cunziddirata eni pusitiva, li lìnii dû campu si dìciunu niscenti (s'irraggianu
'n tutti li dirizziuni a cumiciari dâ càrica) e la càrica eni difinita surgenti;
siddu la càrica cunziddirata eni nigativa, li lìnii dû campu sunnu diciuti
trasenti (sunnu diriggiuti agghiri la càrica) e la càrica veni difinita puzzu.

Si mmàggina la prisenza di na sfera cava, ca racchiudi na prima, passanti pi nu
ginèricu puntu P ;

Φ s f e r a = ∮ E → U r ^ d A = | E → | 4 π r 2 {\displaystyle \Phi
_{sfera}=\oint {{\vec {E}}\;{\hat {U_{r}}}\;{d{A}}}={|{\vec {E}}|}\;{4\;\pi
\;r^{2}}} e vistu ca Φ = q i n t ε 0 {\displaystyle \Phi ={\frac
{q_{int}}{\varepsilon _{0}}}} allura → E → = q 4 π ε 0 ⋅ U r ^ {\displaystyle
\rightarrow \;{\vec {E}}={\frac {q}{4\;\pi \;\varepsilon _{0}}}\;\cdot \;{\hat
{U_{r}}}}

[lu raggiu dâ sfera passanti pi lu puntu P ha' d'essiri cchiù granni dâ sfera
cava, artrimenti, la sfera cava si cumporta comu si fussi na càrica puntifurmu,
e la càrica si distribbuisci unifurmumentu 'n capu a la supirfici, mentri dintra
càrica nun è].

- siddu r p ≥ r s f e r a {\displaystyle r_{p}\;\geq \;r_{sfera}} annunca → E →
= q 4 π ε 0 ⋅ U r ^ {\displaystyle \rightarrow \;{\vec {E}}={\frac {q}{4\;\pi
\;\varepsilon _{0}}}\;\cdot \;{\hat {U_{r}}}}

- siddu r p < r s f e r a {\displaystyle r_{p}\;\,<\,\;r_{sfera}} annunca Φ = q
i n t ε 0 = ρ s ⋅ V u l u m u ε 0 = ρ s ⋅ 4 π r 3 3 ε 0 {\displaystyle \Phi
={\frac {q_{int}}{\varepsilon _{0}}}={\frac {{\rho _{s}}\;\cdot
\;{Vulumu}}{\varepsilon _{0}}}={\frac {{\rho _{s}}\;\cdot \;{4\;\pi
\;r^{3}}}{3\;\varepsilon _{0}}}} pirciò → E → = ρ s ⋅ 4 π r 3 4 π 3 r 2 ε 0 ⋅ U
r ^ = ρ s ⋅ r 3 ε 0 ⋅ U r ^ {\displaystyle \rightarrow \;{\vec {E}}={\frac
{{\rho _{s}}\;\cdot \;{4\;\pi \;r^{3}}}{4\;\pi \;3\;r^{2}\;\varepsilon
_{0}}}\;\cdot \;{\hat {U_{r}}}={\frac {{\rho _{s}}\;\cdot \;{r}}{3\;\varepsilon
_{0}}}\;\cdot \;{\hat {U_{r}}}}

E s f . p . → = ρ s ⋅ r s f . p . 3 ε 0 ⋅ U r ^ {\displaystyle {\vec
{E_{sf.p.}}}={\frac {{\rho _{s}}\;\cdot \;{r_{sf.p.}}}{3\;\varepsilon
_{0}}}\;\cdot \;{\hat {U_{r}}}} , E c a v i t → = ρ s ⋅ r c a v i t 3 ε 0 ⋅ U r
^ {\displaystyle {\vec {E_{cavit}}}={\frac {{\rho _{s}}\;\cdot
\;{r_{cavit}}}{3\;\varepsilon _{0}}}\;\cdot \;{\hat {U_{r}}}} , pirciò → E t o t
→ = ρ s ⋅ | r s f . p . − r c a v i t | 3 ε 0 ⋅ U r ^ {\displaystyle \rightarrow
\;{\vec {E_{tot}}}={\frac {{\rho _{s}}\;\cdot
\;{|{r_{sf.p.}\;-\;r_{cavit}}|}}{3\;\varepsilon _{0}}}\;\cdot \;{\hat {U_{r}}}}

Φ E = ∮ s u p . l a t . E → U n ^ d A + 2 ∮ b a s . E → U n ^ d A = 0 + 2 | E →
| A b {\displaystyle \Phi _{E}=\oint _{sup.lat.}^{}{{\vec {E}}\;{\hat
{U_{n}}}\;{d{A}}}+2\;\oint _{bas.}^{}{{\vec {E}}\;{\hat
{U_{n}}}\;{d{A}}}=0\;+2\;{|{\vec {E}}|}\;A_{b}} ; ma datusi ca Φ = q i n t ε 0 =
ρ s ⋅ A b ε 0 {\displaystyle \Phi ={\frac {q_{int}}{\varepsilon _{0}}}={\frac
{{\rho _{s}}\;\cdot \;{A_{b}}}{\varepsilon _{0}}}}

annunca → E → = ρ s 2 ε 0 ⋅ U n ^ {\displaystyle \rightarrow \;{\vec {E}}={\frac
{\rho _{s}}{2\;\varepsilon _{0}}}\;\cdot \;{\hat {U_{n}}}} .

Φ E = ∮ s u p . l a t . E → U n ^ d A + ∮ b a s . i n f . E → U n ^ d A + ∮ b a
s . s u p . E → U n ^ d A = ∮ s u p . l a t . E → U n ^ d A + 0 + 0 = ∮ | E → |
d A = | E → | ⋅ 2 π r h {\displaystyle \Phi _{E}=\oint _{sup.lat.}^{}{{\vec
{E}}\;{\hat {U_{n}}}\;{d{A}}}+\oint _{bas.inf.}^{}{{\vec {E}}\;{\hat
{U_{n}}}\;{d{A}}}+\oint _{bas.sup.}^{}{{\vec {E}}\;{\hat {U_{n}}}\;{d{A}}}=\oint
_{sup.lat.}^{}{{\vec {E}}\;{\hat {U_{n}}}\;{d{A}}}\;+\;0\;+\;0=\oint {{|{\vec
{E}}|}\;{d{A}}}={|{\vec {E}}|}\;\cdot \;{2\;\pi \;r\;h}} ;

ma datusi ca Φ = q i n t ε 0 = ρ s ⋅ h ε 0 {\displaystyle \Phi ={\frac
{q_{int}}{\varepsilon _{0}}}={\frac {{\rho _{s}}\;\cdot \;{h}}{\varepsilon
_{0}}}} annunca → E → = ρ s 2 π r ε 0 ⋅ U n ^ {\displaystyle \rightarrow \;{\vec
{E}}={\frac {\rho _{s}}{2\;\pi \;r\;\varepsilon _{0}}}\;\cdot \;{\hat {U_{n}}}}
.

V a n = ∫ d Q 4 π ε 0 d 2 = Q 4 π ε 0 d 2 = Q 4 π ε 0 ⋅ 1 r 2 + x 2
{\displaystyle V_{an}=\int {\frac {d\;Q}{4\;\pi \;\varepsilon
_{0}\;d^{2}}}={\frac {Q}{4\;\pi \;\varepsilon _{0}\;d^{2}}}={\frac {Q}{4\;\pi
\;\varepsilon _{0}}}\;\cdot \;{\frac {1}{\sqrt {r^{2}\;+\;x^{2}}}}}

E → = − ∂ V ∂ x = Q 4 π ε 0 x ( r 2 + x 2 ) 3 2 ⋅ U x ^ {\displaystyle {\vec
{E}}=-{\frac {\partial \;V}{\partial \;x}}\;=\;{\frac {Q}{4\;\pi \;\varepsilon
_{0}}}\quad {\frac {x}{{(r^{2}\;+\;x^{2})}^{3 \over 2}}}\;\cdot \;{\hat
{U_{x}}}}

Si cunziddira lu discu comu s'iddu fussi fattu di tanti aneddi ca hannu nu
raggiu 0 ≤ r a n e l ≤ R d i s c {\displaystyle 0\;\leq \;r_{anel}\;\leq
\;R_{disc}} , ognidunu di li quali havi na parti nica e càrica dQ e Q = ρ l ⋅ 2
π r {\displaystyle Q=\rho _{l}\;\cdot \;2\;\pi \;r} unni ρ l {\displaystyle \rho
_{l}} eni la dinzità dâ càrica ca veni murtipricata ppi la circunfirenza.

V d i s c = ∫ 0 R Q 4 π ε 0 d 2 = ∫ 0 R ρ l ⋅ 2 π r 4 π ε 0 r 2 + x 2 d r → = ρ
l 2 ε 0 ⋅ ( r 2 + x 2 − | x | ) {\displaystyle V_{disc}=\int _{0}^{R}{\frac
{Q}{4\;\pi \;\varepsilon _{0}\;d^{2}}}=\int _{0}^{R}{\frac {{\rho _{l}}\;\cdot
\;{2\;\pi \;r}}{4\;\pi \;\varepsilon _{0}\;{\sqrt {r^{2}\;+\;x^{2}}}}}\;d{\vec
{r}}={\frac {\rho _{l}}{2\;\varepsilon _{0}}}\;\cdot \;({\sqrt
{r^{2}\;+\;x^{2}}}\;-\;|x|)}

E → = − ∂ V ∂ x = ρ l 2 ε 0 ( x | x | − x r 2 + x 2 ) ⋅ U x ^ {\displaystyle
{\vec {E}}=-{\frac {\partial \;V}{\partial \;x}}={\frac {\rho
_{l}}{2\;\varepsilon _{0}}}\;\left({\frac {x}{|x|}}\;-\;{\frac {x}{\sqrt
{r^{2}\;+\;x^{2}}}}\right)\;\cdot \;{\hat {U_{x}}}}



https://scn.wikipedia.org/wiki/Caf%C3%A9

C'è cu riteni lu café urigginariu dâ Persia, cu di l'Etiopia e cu di l'Arabbia
Filici; ma di qualegghiè postu sia, è cirtamenti na chianta urientali c'havi
forma d'arvuliddu sempri virdi lu cui fustu s'isa dî 4 ê 5 metra e nun acquista
sulitamenti chiù di 5 a 8 cintimetra di diametru.

Lu megghiu café è puru sempri chiddu di Moka, lu ca putissi cunvalidari
l'upinioni essiri chistu viramenti lu sô locu nativu. Si dici ca n' preti
mussurmanu, a Yemen, avennu assirvatu dî crapi ca manciavanu li bacchi di na
chianta di ddi cuntrati, eranu chiù fistivuli e viù vivaci di l'àutri: ni
abbrustuliu li simenzi, li macinau e, doppu avirinni fatta nanfusioni, scupriu
lu café tali e quali ancora oj lu si bevi.

Sta prizziusa bibbita ca diffunni pi tuttu lu corpu nu juconnu eccitamentu, fu
chiamata la bivanna ntillittuali, l'amica dî littrati, dî scinziati e dî pueti
pirchî - scutuliannu li nervi - duna chiarîa a l'idei, fa la mmagginazzioni chiù
viva e chiù lestu lu pinzeru.

Pi ricanusciri la buntati di lu café l'unica cosa di faciri - macàri a riscu di
scummudari monsieur de la Palisse - è pruvarillu (tinennu cuntu ca lu culuri
virdi, ca tanti apprizzanu, spissu ci veni cunfirutu artificiarmenti - nota:
chistu armenu è quantu sustinîa Artusi a fini Ottucentu quannu stesi lu sô
cilibbirrimu manuali).

Quannu lu café accuminza a cripitari e faciri fumica, va scossu spissu lu
tustinu mentri s'hàvi a aviri cura di livarilu appena presi lu culuri
castagnu-brunu e prima ca emetta l'ogghiu (a Firenzi, 'n tempura antichi,
p'arristarinni subbutu la cummustioni lu si distennî a l'ariu graputu); pssima
sarîa mmeci l'usanza di nchiudirillu tra dui piatti, pirchî in stu modu putissi
appuntu diffunniri l'ogghiu essinziali, cu sussiquenti pirdita di l'aroma (va
dittu ca lu café perdi ntâ tustatura lu 20 pi centu dû sô pisu, cussicchî di gr.
500 ntô torneranno 400).

Comu diversi qualitati di carni fannu lu brodu megghiu, accussì di diversi
qualitati di café, tustati siparatamenti, s'utteni n'aroma chiù gratu. La
miscela idiali putissi essiri chista: gr. 250 di Porturicu, 100 di San Dumingu e
150 di Moka. Macàri gr. 300 di Porturicu cu 200 di moka dunanu n'ottimu
risurtatu. Cu gr. 15 di stu pruvuli si pò faciri na tazza di café abbunnanti; ma
quannu s'è 'n parecchi, ponnu abbastari gr. 10 a testa pi na nica tazza usuali.
Nni va tustatu pocu pi vota e cunsirvatu 'n vasu di mitallu bonu nchiudutu,
macinannu via via ddu tantu ca nicissita, pirchî perdi facirmenti lu ciauru.

A chiddi ê quali l'usu dû café pruvoca troppu eccitamentu e nsonnia veni
cunzigghiatu d'astinirisinni o usarinni cu mudirazzioni/mutirazzioni; l'effettu
putissi videmma essiri currettu ammiscannuvi macàri n'antichia di cicoria o oriu
tustatu. L'usu custanti putissi niutralizzari l'effetti nigativi di lu café
supra tanti pirsuni, ma putissi videmma nôciri, essennuvi dî timpiramenti tantu
eccitabbili di nun essiri curriggibbili. Va d'iddu ca ê chiù giuvini l'usu dû
café jissi propiu pruibbutu.

Lu café - a quantu pari - esircita n'azzioni menu eccitanti ntê locura umiti e
paludusi e è forsi pi sta raciuni ca li paisi 'n cui si nni fa majuri cunsumu 'n
Europa sunnu lu Belgiu e l'Olanna. 'N Urienti, unni s'usa d'arriducirillu 'n
pruvuli finissimu e facirillu a l'antica pi bivirillu ancôra trubbulu, lu
briccu, ntê casi privati, è sempri supra lu focu.

Secunnu lu médicu Paulu Mantigazza, patulogu e iggienista, lu café -
cuntrariamenti a chiddu ca cumunimenti si penza - nun favorisci 'n arcunu modu
la diggistioni; tuttavia pò essiri fatta na distinzioni: lu criteriu pò essiri
rifirutu a chiddi a li quali lu café nun pruvoca eccitazzioni particulari,
mentri pi chiddi sinzibbili â bivanna, pò purtari la sô azzioni macàri supra lu
nervu pneumugastricu; e è un datu di fattu nnigabbili ca ponnu diggiriri megghiu
(e l'usu nvarsu di pigghiari na tazza di bonu café doppu un lautu pranzu nn'è na
tistimunianza, mancu troppu ndiretta).

Vinizzia pî sô rapporti cummerciali 'n Urienti fu la prima a faciri usu di lu
café 'n Italia, forsi finu dû XVI seculu; ma li primi putii di café foru graputi
sulu ntô 1645; nta lu stissu piriodu a Londra e a Pariggi na libbra di café
vinîa pajata finu a 40 scudi. L'usu si jiu appoi via via giniralizzannu pi
crisciri finu ô mmensu cunsumu ca si nni fa tuttora;

E già già tri seculi nn'arreri lu médicu e littratu Franciscu Redi ntô sô
ditirammu cantava:

E dui seculi fa pari ca l'usu 'n Italia nni fussi ancora ristrettu, sidd'è veru
com'è veru ca a Firenzi nun si chiamava ancora caffettiere ("cafitteri") ma
acquacedrataio ("acquacidrataru") chiddu ca vinnîa ciucculata, café e àutri
bibbiti.

Macàri la Cummeddia di l'arti, 'n un certu sensu, s'è accupata dû café: e sempri
cu Guldoni ca - ntâ sô Putîa dû café (vidi testu), ammientata 'n na chiazzetta
vinizziana - metti mmucca ô caffettiere (cafitreri) Ridolfu sta battuta: "Tutti
cercan di fare quello che fanno gli altri. Una volta correva l'acquavite, adesso
è in voga il caffè".

A liveddu macruecunumicu, lu café è un pruduttu ca pò furniri riflissioni
ntirissanti. P'asempiu, dû 1980 a lu 2002 lu prezzu dû café crudu diminuiu dû
70%. Nta lu 2003, lu prezzu dâ qualitati arabbica supra lu mircatu
ntirnazziunali era di 40 dollari pi centu libbri, menu dâ mitati dî costi medi
di pruduzzioni (circa 90 dollari). Lu Cummerciu equo-sulidali ntô stissu annu lu
pajava chiù di tri voti tantu, 141 dollari pi 100 libbri.

Ntê primi anni Nuvanta, lu valuri cummirciali glubbali dû café era di circa 30
miliardi di dollari, di cui 12 miliardi ristavanu ê paisi d'uriggini; tra lu
2000 e lu 2001 havîa agghicatu a 65 miliardi, di cui sulu 5,5 miliardi ristavanu
a li paisi pruduciutura. Pi poniri rimediu a sta situazzioni, Oxfam
International abbiau na campagna di nfurmazzioni (cunsultabbili 'n
maketradefair.com)

La fonti di st'articulu è Uicchipidia Taliana:
http://it.wikipedia.org/wiki/Caffè



https://scn.wikipedia.org/wiki/Basic_English

Lu Basic English ("Angrisi di Bbasi") eni na lincua custruita strummintata di
Charles Kay Ogden. L'idea di Basic English jeni chidda d'utilizzari palori
semprici ppi spiecari cuncetti difficili.

Lu Basic English (Basic avissi assiri l'acronimu di "British American Scientific
International Commercial" ca fussi Cummirciali, Intirnazziunali Scientificu
Americanu) avi 850 palori di bbasi. Di sti 850 palori, 600 sunu nomi ri cosi. A
maggiur parti dei palori ponu ssiri 'nzignati usannu 'mmaggini. 150 palori su
usati p'addiscriviri cosi(aggittivis) e p'addiscriviri avverbiu di verbi).
L'urtimi 100 palori sunu verbi e cungiunzione. Li verbi sunu palori ca fanu
viriri azzioni, e li cungiunzioni sunu palori ca n'ajutanu a mìntiri li frasi
assemi.

L'grammatica di lu Basic English jeni comu chidda di l'Angrisi cumpletu, ma li
so reguli sunu cchiu facili, e ci sunu cchiu picca iccizziona. Nun tutti li
significati di na palora sunu accittati.

Li reèuli di grammatica ca sprummintau Ogden ppi stu "angrisi di bbasi" jutanu
li pirsuni a usari 850 palori ppi parrari di cosi e iventi nta na manèra nurmali
e parziarmenti ccittabbili.



https://scn.wikipedia.org/wiki/Ariupranu

L'ariupranu o apparecchiu o macari aèriu è nu vilìvulu mpiecatu comu menzu di
trasportu pi usu civili o militari. Havi l'ali, mutura e strutturi ca cci
cunzèntinu di viaggiari nta l'aria e di pàrtiri e attirrari supra supirfici
idònii.

Lu primu ariupranu havi statu custruiutu ntô 1903 dî frati Wright.[1] Vulau la
prima vota pi circa 12 sicunna. Alberto Santos-Dumont fu nu ncigneri brasilianu
canusciutu macari comu "Patri di l'Aviazzioni" ca ntô 12 di nuvèmmiru dû 1906
fici vulari lu primu apparecchiu senza facillu ciunniari.

Lu strumentu passau da n'usu pi jocu a n'usu prima spurtivu e appoi militari.
Ntâ Prima Guerra Munniali assai asèrciti usaru l'ariupranu pi cummàttiri. Unu di
cchiù famusi piloti fu Manfred von Richtofen, megghiu canusciutu comu lu Baruni
Russu.

Ntê 1920ini nasceru li primi ariuprani pi n'usu civili. Pi stu mutivu s'
accuminciaru a fàciri mudelli sempri cchiù granni.

Ntâ Sicunna Guerra Munniali l'usu di l'ariuprani addivintau na cosa nicissària
pi tutti l'asèrciti. Cci furu li primi battagghi faciuti sulu nta l'aria. Li
bummardamenti supr'ê citati addivintaru na cosa casi jurnalera. N'ariupranu, â
fini, jittau na bumma supra Hiroshima, la prima bumma atòmica usata supra la
pupulazzioni. 3 jorna cchiù tardu nni jittaru na sicunna supr'â citati di
Nagasaki.

Quannu finìu la guerra, li ticnuluggìi si sparteru ntâ n'evoluzzioni civili e
n'àutra militari. Li primi caccia avìanu già nisciutu â fini dâ guerra.

Lu primu ariupranu civili lu ficiru vulari li ngrisi nta n'esperimentu dû 1949.
Li miricani si pigghiaru pirò lu "duminiu" dû celu e nta l'Europa l'unici
apparecchi ca vinnìanu e vinìunu usati èrunu chiddi francisi, ca purtaru,
nzèmmula ê ngrisi, ntô 1969 â custruzzioni dû Concorde, n'ariupranu civili
suprasònicu ca putìa purtari di nu cuntinenti a l'àutru. Lu Concorde nun appi
pirò successu sia picchì troppu caru di mantèniri e a causa dû ncidenti dû 2000.
L'attintati di l'11 di sittèmmiru dû 2001 purtaru na crisi di cumpagnìi aèrii.

Li ticnuluggìi n usu nta l'ariupranu s'arridduceru assai e oi nun su' troppu
diversi di chiddi usati ntê 1970ini. Chistu picchì cci vurìunu troppi
finanziamenti ca casi tutti li stati nun si ponnu pirmèttiri.



https://scn.wikipedia.org/wiki/Alcool

Spissu cu stu tèrmini cci si rifirisci a l'àlcool prisenti ntê vìppiti alcòlichi
zzoè l'àlcol etìlicu o etanolu.

L' Etanolu (CH3CH2OH), l'ingridienti "attivu" nta vìppiti alcòlichi, ppi scopa
di cunzumu eni sempri li prudiciutu dâ firmintazzioni ri parti ri certi speci di
lievitu in assenza d'ussigginu. Lu prucessu appruduci diossidu ri carboniu, e
chissu poti essiri utilizzatu ppi renniri "frizzanti" a vìppita. Nta ogni casu,
stu mètudu lassa risidua di lièvitu e nta na scala 'ndustriali, a carbunazzioni
(lu prucessu ppi rènniri a vìppita frizzanti) eni fatta siparatamenti. Li
vìppiti cu na cuncintrazzioni di cchiu ssai di lu 50% d'etanolu ppi vulumi sunu
liquida 'nfiammabbili e s'addumunu fàcili fàcili. Certi vìppiti isotichi
pigghianu lu gustu isòticu distintivu attraversu n'addumata 'ntinziunali.

Vìppiti alcolichi ccu nu cuntinutu d'itanolu cchiu gghiautu ponu ssiri
incindiati sulu sulu cauriànnuli tanticcedda: ppa isempiu mintinnuli nta nu
biccheri bullenti. Nta a [chimica]], l' alcool eni nu tèrmini ginirali ppi nu
cumpostu urgànicu unni lu gruppu idròssili (-OH) eni liatu all'atumu ri
carboniu, ca in canciu ppo ssiri liàtu a autri atuma di carboniu e autri
itroceni.



https://scn.wikipedia.org/wiki/Zamm%C3%B9

Sutta lu nomu ginèricu di zammù si mettunu nzèmmula vari chianti, ca nun hannu
currilazziuni butanichi particulari. Sti chianti, s'ammugghianu sulu pì lu
fatturi arumaticu di li sò semi o di li sò frutti ca ponnu èssiri pistiati doppu
essiccazzioni o videmma doppu èssiri pistati.

Li chianti di zammù cchiù diffusi sunnu: lu "zammù virdi", di la famigghia di li
Apiaceae; lu "zammù stiddatu" (cu li frutti ca hannu na carattiristica forma a
stidda), di la famigghia di li Illiciaceae; lu "zammù pepatu", di la famigghia
di li Rutaceae. Tutti chisti hannu na prubbàbbili uriggini urientali.

Lu zammù è unu di li spezzi cchiù antichi e usati nti li cucini dû munnu. La sò
vera uriggini è scanusciuta. Sapemu pirò cu cirtizza ca già li Eggizzi, li Greci
e li Rumani usavanu lu zammù comu cunnimentu dû poddu e dû verru e pi fabbricari
viscotti diggistivi. N picca tempu si diffunnìu n tuttu lu bacinu di lu
Miditirraniu e già nnû Mediuevu era parti principali di li deti di li principali
populi europei, n manera particulari di li poviri cuntadini.

Esistinu na nfinitati di usi e di ricetti cû zammù. N brevi pirò putemu diri ca
s'accumpagna bonu cu carni di poddu e di verru (comu lu usavanu li Rumani) e
videmma cû cunigghiu, cu caci e virduri vari. Nti li paisi europei è nu
ngridienti funnamentali pì turti e duci e cci sunnu na manata di licori a basi
di semi di zammù. Ntra li cchiù famosi asciamu lu Pastis, l'Assenziu e
l'Anisette n Francia; lu Raki, l'ouzo e l'Arrak n Grecia; lu Mistrà e la sambuca
n Italia; lu Tutone n Sicilia. Tutti li licori cu zammù ponnu èssiri abbinati
pirfittamenti cu pesci e frutti di mari e hannu la particolaritati di
addivintari opachi quannu sunnu ajunciuti a l'acqua. Chistu picchì li sò ògghi
essinziali sunnu sulubbili sulu n alcool.

Lu zammù havi videmma prupitati tirapeutichi cuntra li prubblemi ntistinali
(arriduci lu lanzu, la diarrea, li spasmi ntistinali, li crampi a lu stòmacu); è
usatu comu ngridienti n arcuni midicinali cuntra la tussi e ntâ midicina
tradizzionali cinisi è cunzidiratu n'òttimu anticancru.



https://scn.wikipedia.org/wiki/Vladimir_Putin

Vladimir Vladimirovič Putin (Влади́мир Влади́мирович Пу́тин) (7 di uttùviru
1952) fu prisidenti dâ Fidirazzioni Russa dû 2000 ô 2008 e fu eliggiutu arreri
pâ massima càrrica ntô 2012. Tra lu 2008 e lu 2012 sutta la prisidenza di
Dimitri Medvedev Putin fu primu ministru.

Nasciutu a Leningradu (l'attuali San Pietruburgu), Putin, comu diriggenti dû KGB
dû 1975 ô 1991, campau diversi anni n Girmania; pi chissu sapi parrari
pirfettamenti tudiscu. Succissivamenti, pigghia nu postu ntô FSB (Federalnaia
Služba Bezopasnosti) la nova struttura chi doppu la fini di l'Unioni Suvietica
pigghiau lu postu dû KGB, nzinu ô misi d'austu dû 1999, quannu divintau primu
ministru dû cuvernu di Boris Eltsin.

È cristianu ortodossu praticanti. Vattiatu n secretu di sò matri all'èbbica
suviètica, a mmucciuni di sò patri, e â ccuminzatina dâ sò carriera ntô KGB
ufficiarmenti ateu, n'èbbica adulta si cunvirtìu a la riligguni ortudossa nta li
primi anni '90.



https://scn.wikipedia.org/wiki/Trisceli

Lu Trisceli (Triskele o Triskell) è na raffigurazzioni di n'èssiri cu tri jammi
(dû grecu τρισκελής), canusciutu puru cû nomu gricizzatu di Triskelion.

Nni l'aràldica si dici videmma triquetra, puru siddu cci porta nu significatu
n'anticchia diversu.

Duranti lu sèculu VIII prima di Cristu, addimentri ca li Greci navigàvanu nta lu
Mari Meditirraniu circannu terri novi, asciaru la Sicilia, tannu scanusciuta
d'iddi. Li Greci scummigghiaru ch'era n'ìsula a tri punti, chiddi chi nuàutri
ora canuscemu comu Capu Pachinu ô sud, Capu Piloru a l’est, e Capu Lilibbeu a
l’ovest. Lu Trisceli accumparìu ntâ scena doppu la scuperta di l'ìsula, e, 'n
quarchi modu avissi a chi fari câ granni ìsula, chi appoi li Greci chiamaru
Trinacria, dâ palora greca: trinacrios, chi veni a diri triàngulu. Lu Trisceli,
appoi, fu aduttatu dî greci comu sìmmulu dâ Trinacria, chi cchiù appressu
arristau comu sinònimu pâ Sicilia.

L'assumigghianza forti tra lu Trisceli e lu sìmmulu a tri jammi di l’Ìsula di
Man, havi statu oggettu di assai discussioni pi tanti sèculi. Na spigazzioni
pussìbbili si rifirisci a n’orìggini indu-europea (e facirmenti havi n'orìggini
cchiù vecchia dî greci antichi), o havi n’attaccagghiu â culunizzazzioni di
l’Ìsula di Man di parti dî Vichinghi e a la cunquista dâ Sicilia di parti di li
Nurmanni. Ma sulu la Sicilia havi usatu stu sìmmulu di cuntìnuu, accuminzannu di
prima di l’era cristiana, attraversu li vari cunquisti di li Rumani, li Goti, li
Saracini, li Nurmanni, eccetra. Lu Trisceli havi sempri fattu parti di lu stemma
nazziunali sicilianu, usatu ntê banneri, scurpitu nta li palazzi, eccetra.

Pi capiri comu agghicau a l’Ìsula di Man, avemu a turnari a l'ùrtimi anni dû
regnu svevu di Sicilia. Fidiricu II di Hohenstaufen (Fidiricu I di Sicilia),
appi pi terza muggheri a Isabella, figghia di Arricu III di Ngraterra. Ntô 1254,
quattr’anni doppu la morti di Fidiricu, lu figghiu nun liggìttimu Manfredi, fu
fattu riggenti. Lu Papa Nnuccenziu IV lu scumunicau, e Manfredi pi risposta si
pigghiau lu Regnu di Sicilia, ca cumprinnìa tutta l’Italia miridiunali, sutta li
tirritori puntìfici. La Curia Rumana uffrìu la curuna di lu regnu di Sicilia a
Arricu III di Ngraterra, pi lu sò figghiu Edimunnu, e lu re accuminzau a
priparari l’asèrcitu. A lu giùvini prìncipi cci fìciru fari na parata davanti la
corti ‘n custumi sicilianu. Cci foru priparati banneri cu lu stemma sicilianu e
lu stemma riali di Ngraterra. Alissantru III di Scozzia accunzintìu a pigghiari
parti â spidizzioni e s'attruvau prisenti duranti li festi dâ parata. L’Ìsula di
Man fu data a Alissantru III quarchi tempu doppu lu chianu c’avìanu fattu
fallìu.

È versu lu 1266, ca lu tre cassyn (ntâ lingua Manx) arristau comu parti
pirmanenti di lu sò stemma. Ironicamenti, chistu fu lu stissu annu ca
l’evintuali campiuni dâ cresia, Carlu d’Angiò, battìu e ammazzau Manfredi nta la
Battagghia di Beneventu, e si pigghiau lu regnu di Sicilia, truncannu doppu 136
anni lu regnu sicilianu Nurmannu-Svevu.

D'orìggini, la testa di stu sìmmulu era chidda dâ Medusa, la cchiù tirrìbbili
soru dî Gorgoni, chi avìa serpi pi capiddi. La virsioni d'oggi dâ testa dâ
Trinacria è di na fìmmina, forsi na dea, certi voti cu l'ali pi significari lu
cùrriri aternu dû tempu, e serpi pi significari saggizza. Li serpi appoi foru
canciati e sustituiuti cu spichi di furmentu, pi significari la firtilitati dâ
terra di l'ìsula. Lu Trisceli (o Trinacria) fu appoi aduttatu di lu Parramentu
Sicilianu comu parti ntigrali dâ bannera siciliana, e fu misa ntô menzu, tra lu
russu e oru dâ bannera.



https://scn.wikipedia.org/wiki/Testa

La testa è la purziuni supiriuri dû corpu dî virtibbrati cullicatu a iddu
tramiti lu coddu. 'N particulari, nta l'omu, ndica la parti supiriuri dû craniu,
chidda ricuperta dî capiddi.

Figurativamenti, testa, ndica lu nizziu di na fila, di nu schiramentu o simili,
e essiri misu â testa di quarcunu o quarcosa, significa essirinni misu ô
cumannu.

L'etimoluggia dâ palora diriva dû latinu testa ca ndicava, 'n uriggini, un vasu
di terracotta, passatu appoi a ndicari succissivamenti lu craniu.

La testa si distinqui 'n na parti supiriuri o craniu e na parti nfiriuri e
antiriuri o facci; s'articola supra la culonna virtibbrali midianti la prima
virtibbra (atlanti) cu cui si sposta sulidarmenti quannu lu capu veni giriatu.

Testa o cruci: jocu ca cunsisti ntô jittari nta l'aria na munita, doppu aviri
scummisu supra quali dî dui facci va a èssiri visìbbili doppu la caduta.

'N un muturi ennutirmicu, la testa è lu cuverchiu ca nchiudi la parti supiriuri
dûn cilintru, ricchiudi la cammara di cummustioni, susteni l'urgani di
distribuzzioni e a li voti l'arvulu a uviti.

Ntê corsi ippichi, ndica la distanza tra dui cuncurrenti a l'arrivu (Asempiu:
vincituri pi na testa).

Testa di serii: la squatra o, chiù cumunimenti l'atleta, cunzidirati tra li
megghi, e ca, pi stu mutivu, vannu a aviri un trattamentu favurevuli ntâ
gistioni dî giruna eliminatura o nta l'assignazzioni di corsii di gara o nta
l'urdini d'ammissioni â stissa.

Testa opiratrici: urganu fissatu riggitamenti ô vancu dû torniu, custituutu di
na buatta a tinuta d'ogghiu, cuntinenti lu mantrinu. Ntâ testa opiratrici sunnu
macàri cullucati ginirarmenti, li miccanismi di variazzioni di vilocitati dû
mantrinu e di riduzzioni, mentri a l'esternu sunnu disposti le levi di cumannu
dû canciu. Li testi opiratrici ponnu essiri muntanti supra appusiti basamenti a
custituiri li machini cumminati a stazzioni multipli pi lavurazzioni spiciali di
serii.

Cacciatura di testi: pòpuli primitivi ca praticàvanu o pràticanu l'usanza di
mpiegari li testi dî nimici, dibbitamenti mummificati, pi trufei o sìmmuli
prupizziatura. La caccia dî testi fu praticata 'n varii parti dû munnu, 'n
particulari 'n Malesia, Milanesia e Merica miridiunali. Li ndiani Jivaro dû
suddamèrica, livàvanu la parti òssea e nni riducìanu li diminsioni midianti lu
caluri.



https://scn.wikipedia.org/wiki/Sucial%C3%ACsimu

Lu sucialìsimu è na currenti di pinzeru lijata ê muvimenti pulìtichi ca a
partiri dû sèculu XIX luttaru pi canciari la vita suciali e ecunòmica dî classi
menu abbienti e 'n particulari dû prulitariatu.

Lu muvimentu upiraru, di cui niscìu fora lu sucialìsimu, prisintau pâ prima vota
lu prubbrema dâ justìzzia suciali e di la parità ecunòmica ô centru di l'aggenna
pulìtica. Trasfurmau radicarmenti li formi dâ pulìtica urganizzànnusi 'n partiti
di massa e circannu di cuurdinari la propia attivitati pulìtica a liveddu
ntirnazziunali. 

Lu sucialìsimu nizziarmenti si metti contr'a ô libbiralìsimu clàssicu, ca
pòstula lu libbirìsimu 'n econumìa, addumannannu mmeci la nazziunalizzazzioni o
la sucializzazzioni di tutti o parti di l'attivitati ecunòmichi. Cuntesta l'idia
dî niutralitati di l'istituzzioni statali rispettu â lutta di classi e si batti
pûn mutamentu dû rolu dû Statu o, addirittura, ntâ virsioni avanzata di Karl
Marx e ripigghiata di l'anarchismu, pi la sò eliminazzioni.

Supra lu chianu ntirnazziunali lu muvimentu sucialista nasci comu un muvimentu
pacifista e favurèvuli a l'autuditirminazzioni dî pòpuli, cuntrappunènnusi a lu
nazziunalismu e a lu mpirialismu. Ntâ prassi tuttavìa tanti partiti sucialisti o
currenti d'iddi finìscinu p'abbannunari lu pacifismu e lu ntirnazziunalismu,
appujannu li mprisi bèllichi dî sò paisi cu mutivazzioni patriòttichi. Stu
votafacci pruvoca 'n tanti paisi pulèmichi e scissioni.

Partiti e muvimenti estrimamenti diversi tra iddi si difineru sucialisti: tanti
d'iddi supravvìvinu ancora òi e fòrmanu una dî cchiù mpurtanti currenti
pulìtichi 'n Europa, nunchî la principali cumpunenti dâ sinistra europea. Lu
muvimentu sucialista canusci nummarusissimi scissioni, accusi ricìprochi d'aviri
tradutu l'idiali urigginari, etc. La scissioni cchiù mpurtanti è prubbabirmenti
chidda virificata ô ndumani dâ Rivuluzzioni d'Uttùviru, ca vidi na larga fedda
dâ sinistra dî partiti sucialisti staccàrisi e scègghiri la dinuminazzioni
cumunista, già utilizzata 'n passatu d'arcuni tiurici sucialisti comu Karl Marx.
Pi nfurmazzioni supra lu cumunismu e supra àutri particulari currenti dû
sucialismu si rimanna ê pàggini rilativi, accussì comu pi l'illustrazzioni
dittagghiata dî duttrini dî vari pinzatura sucialisti. 

Li muvimenti ottucinteschi dirìvanu dî lutti rivuluzziunarî ripubblicani, 'n
particulari dâ spirienza dâ rivuluzzioni francisa cû muvimentu dî Muntagnardi e
dî Sanculotti, e dî rivolti cuntadini ca dû Mediuevu si ripitìanu ciclicamenti
contra l'aristucrazzìa tirriera; a li voti sti rivolti assumìanu cunnutati
riliggiusi ca sfuciàvanu nta l'agualitarismu e ntâ cumunioni dî beni di
pruduzzioni.  Ntô sèculu XIX s'appi lu sucialismu di Robert Owen 'n Regnu Unitu,
mentri in Francia na nfruenza supra li primi muvimenti l'appi videmma lu
Sansimunismu (vidi Henri de Saint-Simon), na currenti pulìticu-riliggiusa ca
divulgava lu pacifismu e la cumunioni di li beni nta na sucitati c'avissi datu a
ogni ndividuu lu rolu a iddu cchiù cunciniali. Ntô stissu filuni si nsirìu
Auguste Blanqui.

Li primi muvimenti sunnu difinuti sucialismu utupìsticu e poneru li basi di
l'ideoluggìa sucialista, ndividuànnuni li scopi e prupunennu un mudellu
vuluntariu di vita suciali cumuni.

Lu tèrmini sucialismu scintìficu venu cuniatu di Karl Marx pi ndicari la sò
visioni dû sucialismu, illustrata ntê sò nummarusi òpiri supra la sucitati, la
storia e l'econumìa. 'N uppusizzioni a lu sucialismu utupista, Marx ritinìa ca
la prassi dû muvimentu upiraru avissi a èssiri ispirata di na rigurusa anàlisi. 

A Marx si devi la nuzzioni di lutta di classi, illustrata ntô Manifestu dû
Partitu Cumunista. Marx si pruponi ntê sò òpiri di dimustrari comu lu
capitalismu, gistutu dâ burghisìa upprimissi lu prulitariatu (travagghiatura
gnustriali) ntâ fasi stòrica 'n cui scrivìa. Nta l'òpira Das Kapital (Lu
Capitali), Karl Marx analizza comu li capitalisti accattàssiru forza travagghiu
dî travagghiatura uttinennu lu drittu di rivìnniri lu risurtatu di l'attivitati
pruduttiva comu prufittu (vidi marxismu pî dittagghi); chistu, secunnu Marx,
porta a na nun justa e nun sustinìbbili distribbuzzioni dâ ricchizza.

Dî ruini dû capitalismu sarìa sorta, doppu un piriodu di transizzioni (dittatura
dû prulitariatu), na sucitati 'n cui lu Statu avissi cuntrullatu li menzi di
pruduzzioni, la sò prupitati avissi passatu â sucitati stissa ntô sò cumplessu
(lu Statu era distinatu a dissulvìrisi). La prupitati privata avissi statu
limitata a l'effetti pirsunali. La cunsiquenza dâ prupitati cullittiva di li
menzi di pruduzzioni avissi stata, nta l'òttica di Marx, la fini dâ divisioni dâ
sucitati 'n classi suciali e, di cunsiquenza, la fini dû sfruttamentu e la china
rializzazzioni dû ndividuu. L'ateismu, carattirìstica dû sucialismu marxista,
era na cunsiquenza lòggica dû matirialismu dialètticu ca lu marxismu aduttava
comu mètudu.

L'idei di Marx vennu sviluppati 'n tanti dirizzioni diversi: arcuni pinzatura
pìgghianu di Marx sulu lu mètudu d'anàlisi dâ sucitati, mentri lu nascenti
muvimentu sucialista nn'abbrazza cu entusiasmu la parti rivuluzziunaria,
mittennu 'n secunnu chianu lu pinzeru di li sucialisti nun marxisti comu
l'anàrchici Pierre-Joseph Proudhon o Michail Bakunin e li già citati utupisti. 

Fu ntô segnu di Marx ca fu criata la Prima Ntirnazziunali Sucialista (o
Assuciazzioni Ntirnazziunali dî Travagghiatura), l'urganizzazzioni ca
raggruppava li muvimenti sucialisti di tutta Europa.

Li cussidditti sucialisti rifurmisti o gradualisti comu Karl Kautsky 'n
Girmania, Filippu Turati 'n Italia o li marxisti austriaci vidìanu cu favuri li
spirienzi dimucràtichi e ripubblicani comu pussìbbili approdu di l'istanzi di
canciamentu dâ sucitati. 

Li primi sucialisti rifurmisti nun mittìanu 'n discussioni l'idìa ca lu
sucialismu fussi la naturali evuluzzioni dâ sucitati uccidintali, ca comu avìa
evulutu dû fiudalèsimu ô capitalismu burghisi pi la crisi dû fiudalèsimu stissu,
avissi avutu a evulvìrisi naturarmenti di capitalista 'n sucialista pi via dî
cuntraddizzioni nterni dû capitalismu. Ma ritinìanu ca lu passaggiu s'avissi
virificatu graduarmenti, attraversu na serî di riformi suciali. 

Li sucialisti rifurmisti pinzavanu ca lu sucialismu fussi la naturali
evuluzzioni dâ sucitati uccidintali, ca s'avissi a evùlviri naturarmenti di
capitalista 'n cumunista pi via dî cuntraddizzioni nterni dû capitalismu,
tràmiti na siquenza di riformi. 

Puru cuncurdannu supra tali evuluzzioni, li sucialisti rivuluzziunari comu Rosa
Luxemburg 'n Girmania o Jacintu Minotti Sirrati 'n Italia pinzàvanu mmeci ca stu
canciamentu nun avissi mai abbinutu spuntaniamenti, ma avissi richiestu na
rivuluzzioni. 

Doppu la Rivuluzzioni russa dû 1917 e la terza ntirnazziunali dû 1919 lu
sucialismu rivuluzziunariu cuincidìu sustanziarmenti cû cumunismu.



https://scn.wikipedia.org/wiki/Saffu

Saffu (nti lu grecu anticu Σαπφώ , Sapphó (Èrisu, avveri lu 640 a.C. – Liucadi,
avveri lu 570 a.C.) fu na puitissa greca ca campau ntra lu VII e lu VI sèculu
a.C., figghia di Scamandru e di Clèidi, nascìu a Èrisu, nti l'ìsula di Lesbu,
avveri lu 640 a.C. (sicunnu lu lèssicu bizzantinu Suda) o nti lu 626- 623 a.C.
(sicunnu la tistumianza e li studi di San Giròlamu, ca metti la acmé di la
puitissa a l'èbbica di la 45^ Ulimpiadi, 596-593 a.C., e tali puntu era difinutu
comu la fini di la sò vita e di la sò pruduzzioni littiraria, avveri li
trint'anni di etati) e trascurrìu la megghiu parti di la sò vita a Mitileni, la
citati cchiù mpurtanti di l'ìsula.

Nun si canùscinu né la data di la sò morti e mancu comu chista fu. Comu
liggenna, sicunnu l'antichi cummidiògrafi, si jittau di nu faru nti l'ìsula di
Lefkada, vicinu la spiaggia Portu Katsiki, ppi l'amuri nun ricanciatu ppi Faoni,
ca è nu pirsunaggiu mitulòggicu. Tali virsioni è pigghiata macari di Ovidiu e
Giacumu Liupardi nti l' Ultimo canto di Saffo.



https://scn.wikipedia.org/wiki/Ruggeru_II_di_Sicilia

Ruggeru II (22 di dicèmmiru 1095 - 26 di frivaru, 1154), figghiu e succissuri di
Ruggeru I di Sicilia dâ casa rignanti dâ famigghia Autavilla accuminzau a
rignari ntô 1112. È lu sò vantu grannìssimu d'aviri unificatu ntra un regnu sanu
tutti li cunquisti Nurmanni e d'aviri prisintatu a stu pòpulu un cuvernu
scientìficu, pirsunalizzatu e cintralizzatu.

Quannu Gugliermu, duca di Pugghia, niputi di Rubertu lu Guiscardu, murìu senza
figghi ntô giugnu dû 1127, Ruggeru riclamau tutti li pussidimenti Autavilla e lu
duminiu di Capua. Addamentri l'unioni di Sicilia e Pugghia era cuntrariata dû
Papa Onoriu II e dî Signuri lucali stissi.

A Capua (dicèmmiru 1127), lu Papa pridicava na "santa cruciata" contra Ruggeru,
mittennu Rubertu II di Capua e Rainulfu III d'Alifi (cugnatu di Ruggeru) contra
d'iddu. Nun di menu sta culliganza fallìu, e nta l'austu dû 1128 Onoriu a
Beniventu numinau Ruggeru Duca di Pugghia. La risistenza dî baruni fu sustinuta
di Nàpuli, Bari, Salernu ed àutri citati chi avìanu l'obbiettivu dî libbirtati
cìvichi.

A sittèmmiru dû 1129 Ruggeru fu pubbricamenti ricanusciutu comu duca di Nàpuli,
Bari, Capua e l'àutri. Iddu accuminzau sùbbutu sùbbutu a custrìnciri l'òrdini
ntê pussessi Autavilla, unni lu putiri dû duca era lu cchiù dèbbuli.

P'aggiuntari nzèmmula tutti sti stati, lu tìtulu riali parìa essinziali e la
morti di Onoriu ntô frivaru dû 1130, sequita di na duppia nòmina (Papa e
Antipapa) c'abbinni ntô mumentu dicisivu. Nna l'elizzioni dû novu Puntìficu
sbuttau na sipirazzioni tra Papa Nnuccenzu II, elettu cû sustegnu dî Frangipani
e Papa Anacletu II sustinutu dî Pierliuni. Ntâ cunfusioni chi cci siquìu
Nnuccenzu, fu custrinciutu a rifuggiàrisi in Francia, arristau a Roma mmeci
Anacletu II chi ntantu avìa bisognu di maggiuri appruvazzioni. Ruggeru lu cci
desi e lu prezzu fu la curuna: lu 27 di sittèmmiru dû 1130 na Bulla d'Anacletu
fici Ruggeru Re di Sicilia. La ncurunazzioni abbinni 'n Palermu lu 25 di
dicèmmiru dû 1130.

Pi cunsiquenza Ruggeru cummuttau pi deci anni contra Bernardu di Chiaravalli,
campiuni di Nnuccenzu contra Anacletu e lu sò "Re menzu pavanu". Cu iddi si
junceru Luiggi VI di Francia, Arricu I di Ngriterra e lu Mpiraturi Lutariu II,
Imperaturi Rumanu Sacru. Ntô frattempu lu Sud Italia s'arribbillaru. Li ribbelli
batteru lu Re a Nocira lu 24 di giugnettu dû 1132. Ma ntô giugnettu dû 1134 lu
sô asèrcitu custrincìu Rainulfu, Sergiu IV di Napoli e l'àutri ribbelli, a
rassignàrisi, mentri Rubertu fu espulsu di Capua. Cuntempuraniamenti l'aspittatu
attaccu di Lutariu contra Ruggeru avìa guadagnatu lu sustegnu di Pisa, Gènuva e
du Mperu Bizantinu, ognunu lu quali si scantau di l'aumintanti putenza dû regnu
Nurmannu.

Ntô frivaru dû 1137 Lutariu accuminzau a spustàrisi versu lu Sud e fu junciutu
di Rainulfo e dî ribbelli. A giugnu Bari vinni circunnata di surdati. A San
Sevirinu, doppu na campagna vitturiosa, iddu e lu Papa numinaru nzèmmula a
Rainulfu duca di Pugghia (austu 1137), e poi lu Mpiraturi riturnau in Girmania.
Ruggeru, libbirati dû pirìculu, ripigghiau tirrenu, fici saccu a Capua e
custrincìu Sergiu IV ad accittàrilu comu Signuri di Nàpuli. A Rignanu Gargànicu
Rainulfu di novu scunfissi lu Re, ma nta l'aprili dû 1139 murìu e Ruggeru
suttamisi l'ùrtimi ribbelli.

Doppu la morti d'Anacletu (jinnaru 1138) Ruggeri vosi aviri la cunferma dû
tìtulu di Nnuccenzu. Lu Papa, doppu di aviri scumunicatu Ruggeru (8 di
giugnettu), attaccau lu regno cûn asèrcitu grannìssimu, si capita ntra n'astuta
mbuscata a Gallucciu (22 di giugnettu dû 1139). Doppu la vitturia dû Re, lu Papa
lu nvestìu dû tìtulu di Re di Sicilia, dû ducatu di Pugghia e dû principatu di
Capua (Rex Siciliae ducatus Apuliae et principatus Capuae). Li frunteri dû Regnu
foru â fini cunfirmati cu na armistizzia cû Papa nta l'uttùviru 1144. Sti terri
custitueru pî succissivi setti sèculi un regnu unitariu; Ruggeru addivintau unu
dî cchiù putenti Re d'Europa. A Palermu Ruggeru attirau ntornu a iddu li megghiu
òmini d'ogni razza, comu lu cèlibbri geògrafu Arabbu Al Idrisi (o Edrisi) e lu
stòricu Nilus Doxopatrius. Lu Re arricugghìu tutti li struiti e dotti e mantinìu
ntô regnu na cumpreta tulliranza pi tutti li credi, razzi e lingui. Iddu fu
sirvutu d'òmini d'ogni naziunalità comu lu ngrisi Thomas Brun ntâ Curia, lu
rinnigatu mussulmanu Christodulus ntâ flotta, e Giorgiu di Antiochia chi ntô
1132 fu fattu amiratus amiratorum (di fattu lu primu Visir).

Cu Ruggeru la Sicilia riturnau a èssiri la putenza duminanti dû Meditirraneu. Na
putenti flotta vinni custruita sutta diversi ammiragghî, o "emiri" ntra li quali
lu principali fu Giorgiu d'Antiochia, na vota ô sirvizziu dû prìncipi mussulmanu
di El Mehdia. Fici sparti na seria di cunquisti longu la costa africana (1135 -
1153) chi jeru di Trìpuli a Capu Bonu.

La Sicunna Santa Cruciata (1147 - 48) offrìu a Ruggeru l'oppurtunitati di
ripigghiari li prucetti di Rubertu lu Guiscardu contra ô Mperu Bizantinu.
Giorgiu fu mannatu a Corintu â fini dû 1147 e cci spidìu un asèrcitu chi cci
fici saccu a Tebi. Ntô giugnu 1149 l'ammiragghiu cumparisci davanti a
Costantinopuli e sfidau lu Mpiraturi bizantinu cu frecci addumati contra li
finestri dû palazzu. Ntantu l'attaccu ô Mperu nun appi risurtati di longa
durata. Lu Re murìu 'n Palermu lu 26 di frivaru dû 1154, e lu sò succissuri fu
lu quartu dî figghî Gugghiermu.



https://scn.wikipedia.org/wiki/Riesi

Riesi è nu cumùni di 11.546 abbitanti dâ pruvincia di Caltanissetta. S'attrova
ntî la Sicilia centrali vicinu lu jiumi Sarsu.

Lu territòriu di Riesi vìnni abbitàtu già dô III-II millennio A.C. di li Sicani
e Siculi. Sti du etnij nnì lu V seculu A.C. fìciru û mpattu di Concordia
(pinsati a Agrigentu) s’annuminaru Sicilioti. La valli di lu Salsu fu lu primu
territoriu di li Sicilioti. [1]

Jè situatu tra li faldi di lu Mònti Virònica - dittu Muntagna e lu fiudu di
Calamuscini (Calat = castellu o casali furtificatu), , di la Craparìa, lu Monti
Sturnello (u Struneddru), la Sangisuca e Paladdiu ncunfini ccú lu Salsu.

Lu vaddruni di Giona attravirsa lu tirritorio. Mentri lu jumi Salsu fa cunfini
ccù lu tirritoriu di Summatinu. Munti Veronica parissi all’iniatu a Monti
Furmaggiu, Ovest a Est. Ccu m’pocu e d’estru astrulogico sunnativi u locu miticu
di nnà vecchia proto-piramidi.

1 – Piriudu Sicanu-prijstorica si po dintificari ccu li riperti, principalmenti,
tra Petrapirzia e la Muculufa. Lu nomu a Petrapirzia fu datu, prubabilmenti nnì
lu XIII seculu, da profughi catarini (Cruciata Katara) di Peyrepertuse.

2 – Piriudu Eggittu-miceneu ccù Gela, culonia Rodiu-Critisa e l’entruterra di
Mazzarinu e Murgantina

3 – Piriudo Ellenicu-rumanu nnì la diagunale Agrigentu a Piazza Armirina e li
primi riperti paleo-cristiani e sant’agustinianu

4 – Piriudu Bizantinu-islamicu nnì la diagunale Mazzarinu Vutera terza città di
la Sicilia e Muculufa.

5 – La duminazioni nurmanna angiujna currispunni a la fiudalizzazioni e
casteddrizzazioni di lu tirritoriu di lu bassu Sarsu, va da Aidone, Chiazza
Armirina e Licata, cunseguenza di pulizia etnica e espulsioni di l’abitanti
n’tutta la Sicilia ccidintali. Scumparsa di Reculmet.

6 – Piriudu spagnolu, Carlu V nstiuisci La Cummenda (furnitura di vittuagli a li
Cavaliri di Malta, senza gabella, a lu purtu di Licata), ripopulamenti,
immigrazioni di li paisa lu latu destru di lu Sarsu.

L’impurtanza di lu territorio si attribuisci a lu fattu di la terra bastanti
fertili ppì la simìna ntinsiva di pruduzioni granaria. La manudopera bastante
suttamisa e rassignata. N'tutti li epuchi l’attività agricula di li zoni interni
di lu jumi Salsu jèraru distinati a l’alimentazioni di li città di la costa
Miditerrania : Gela, Licata, Agrigentu, Palermu. Lu cummerciu di furmentu.

Duranti lu regnu nurmannu di Gugliermu I “Lu Malu”, nnì lu 1195-98 lu territoriu
di la Valli di lu Salsu vinni sacchiggiatu e divastatu da li banditi e
addrumapagliara Lummardi aizzati da Ruggeru Sclavu ca s’era mpatrunutu di Vutera
e ubbligaru li villani siciliani d’abitari nnì li casali, fora di li città e li
burgati. Cummisiru eccidi e tirrurizzarunu la genti. Sicuramente nna parti di la
populazioni si sarbó rifuggiannusi nnì li grutti.

La nclava di lu fiudu Gaddritanu (Galli = genti di la Gallia). Prima di lu 1500
si chiamava (mparti) feudu di Gibiljusu (« Sutta la Muntagna »). Territoriu
mazzarinisi nclavatu tra Riesi e Summatinu. Cultivatu principalimenti da
viddrani rijsini. Nun sinnuci cuntinuità ccú lu territoriu di Mazzarinu,
mancavanu li sirvizi cchiú ssinziali : strati, trazzeri, ponti, abbriviratura,
surviglianza, ecc. Jèra terra di nissunu, salvu ppì la « Finnuaria » (tassa).
Nnì l’anni ’50 ccú la riforma agraria, nnà parti li fiudi fú ccupatu di li
braccianti, senza migliurari li cundizioni d’accessu, li terri furu abbannunati.
Nni l’anni 1990 fu custruita nnà strata modernissima, senza ntrata e senza
scita. Natra cattidrali di lu disertu!

La civiltà rupestri Mediterranea javi 10'000 anni di storia nostra, passata di
l'Orienti a li Pirinei. L'usu e la mitulogia di la civiltà rupestri jè a
l'origini di li populi mediterranei : Petra n’Giurdania, Cappadocia (Turchia),
Crita (Grecia, Dougga (Tunisia), Hoggar (Algeria), Pyerrepertuse e
Beaux-de-Provence (Francia), ecc.

La produzioni di surfaro duranti l’epuca rumana, araba, bizantina, angiuina e
spagnola jèra cunsiderata strategica e nun jèra minzionata nnì lu ducumenti
ufficiali. Nnì lu mediuevu l'espurtazione di surfaru jèra consideratu un "Crimen
nefandissimum"[8]

Versu lu XIV seculu lu nnomu Riesi potti vèniri di Ries o Riezi. Ccè nnà Riez
nnì la Pruvenza ca jèra nnà cittá di l’epuca rumana e diocisi finu a lu XVI
seculu. Riez fu puru la lucalità unní, versu l’annu 960, lu conti di Pruvenza
detti battaglia e scunfissi li musulmani – “Li Mauri”.

RIESA, Nostris Riez, terres non labourées : quasi Resides terræ, ut quidam
censent : at Consuetudo Herliacensis art. 4. indicat ita dictas, quasi rejectas,
et derelictas, dum eas vocat terres demeurées à rejets. Terræ incultæ. Charta
ann. 1298. in Chartul. Mont. S. Mart. part. 1

Lu paisi di Riesi attuali nascíu nní lu 1647. L’urdinanza, datava di lu re di
Spagna Carlu V (1520) di ripupulari la Sicilia “licentia populandi”. L’annu 1647
fù n'annu ca finì di la "Guerra di Trent'anni" e lassà tanta miseria e caristia
n'Uropa. Fù puru l’annu di la rivolta di li baruna di urigini francisa contro lu
vicirè spagnulu a Palermu ccù Giuseppi D'Alesi e a Napuli ccù Masaniellu.

Nnì lu 1609 ccì fu l’espulsioni di la Cumpagnia di Gisuiti di la Spagna, tanti
vinniru a rifugiarsi n’Sicilia. Li Gesuiti di la Controriforma, furu colti e
ntilligenti favuriru l'arte, la scienza e a l'umanesimu. Furu costruiti nuovi
cunventi e scoli (Mazzarinu). Li Gesuiti n’fluenzaruni abbastanza la cultura e
li tradizioni nnì li paisa siciliani. Basta pinsari a la festa di Pasqua rijsina
ca jè nna riprisa plastica di la Pasqua di l’Andalusia, ccu l'evucazioni
millenaria di li "Misteri di la Passioni", nnà tradizioni di divozioni
siciliana.

Li cundizioni di vita e di travagghiu a Riesi ieranu attrattivi, tanti famigli
di li paisa vicini vinniru a abitari lu nuvu paisi Riesi, fina lu puntu ca Riesi
avia cchiú abitanti di li vicini. Lu territoriu di Riesi, 6'000 ettari, prestu
nun fu sufficienti a l'incrementu di la populazioni, circa 18'000 abitanti a la
fini di lu 1800. Li viddrani accattavanu e siminavanu li terri di lu territoriu
vicinu di Butera (28'000 ettari) o di Mazzarinu (29'000 ettari). La strittizza
c’era puru nnì l’attività di la pirrera di Tallarita, limitanti ccù Trabia nnì
lu territoriu di Summatinu e Gaddritanu di Mazzarinu. Lu trasportu e lu
cummerciu di lu surfaru dipinnia di lu purtu di Angioini, Aragunisi e Spagnoli,
mentri li patruna jèranu all’estiru.

La convivenza tra etnie differenti da www.barisera.it «BariSera» del 20 luglio
2005

...la Sicilia fu aperta alla colonizzazione dei Lombardi (Italiani del Nord
Ovest), provenienti soprattutto dal Monferrato, dalla Liguria e da Lucca, le
aree più povere d'Italia, per costituire una popolazione cattolica che
bilanciasse quella araba e favorisse la rievangelizzazione dell'Isola. Questi
coloni si trasferirono nell'Isola al seguito dei loro feudatari a cui venivano
concessi territori, come nel caso della contessa Adelaide degli Aleramici,
signori del Monferrato, che andò sposa al conte Ruggero I. Migrazione così
massiccia, che alla metà del XII secolo i Lombardi costituivano la maggioranza
della popolazione nei territori tra Enna, Catania e Caltanissetta.

Lu parratu rijsinu – cumu lu sicilianu - havi uriggini antichissimi. Pruveni di
l’aremaicu, linqua chiamata indu-eurupea (chiddra ca sirbìu ppì scrìviri Udissea
d'Umèru). Di la so evuluzioni si furmà lu parratu e la cultura di tuttu lu
Miditerraniu. L’aremaico jè all’uriggini di lu grecu e di lu latinu, quinni di
lu sicilianu e lu rijsinu. Si certi paroli assumiglianu a lu grecu, all’arabu, a
lu spagnulu, a lu francisi, nun jè sulu cunseguenza di la cunquista e
uccupazioni ma di chiù, fruttu di l’ivuluzioni di lu parratu di usi e culturi di
pupulazioni limitrufi.

Abbastanza significativa jè l’uriggini pruvenzali di certi nostri paroli e
sprissioni virbali; paroli cumu: travagliu, garzuni, fimmina, birritta, fumiri,
vucceri, liami, panaru, pirciari, pumu, racina, e tanti atri. Sprissioni liati a
l’attività paisana. Da nutari, l’usu di lu verbu aviri e raramenti di lu verbu
essiri jè nnà forma francu-pruvenzali, comu puru di l’articuli grammaticali :
lu, la e li.

L’uriggini di qualchi patrunimu : Li rigiuni o stati Lummardu, Ginuvisi,
Viniziani, Turcu, Lugricu; Pruvinzanu”, Arbanisi; Spagnuolu;

Li religioni Catarnoli, Albu, Pagani, Marsiglia; nnì la Cruciata contru li
Catari furu li profughi junti n'Sicilia a li tempi di l'Imperaturi Fidericu
Sicunnu; li Castiglia

Li paisa vicini Vutera, Licata, Palermu, Missina, Terranova, Siragusa, Notu,
'Trapani' ; li Puglisi, Li Calabrisi; Lis patrunima giugrafici nun lassanu dubbi
di l’identità di pruvenieza

Casu particulari sunu li Di Biliu , je prubabili vinivanu, già prima di
“licentia populandi” ndi nnù burgo-fiudu Gi-biliusu (u Gibil-Iusu) limitanti e
ncurpuratu (attu nutarili di lu 1498) ccù lu Galli-tanu.

La Rivoluzioni siciliana di 1848: a sti moti Riesi je citato ccu fatti e qualchi
prutagunista.

La “Ripubbrica di Riesi” nnì lu 1914. Stu fattu tragicu vinni sempri citatu, da
giurnalisti e autri scribani, comu nnà cosa isulata. S'incarcava "lu chiuvu",
Riesi fussi ù mpaisi isulato e chiusu. E veru? Nnì ssù mumentu tutta l'Uropa
jéra nrivolta e di "repubblichi ci nnì furu atri, puru nSicilia. Cent'anni dopu
sti fatti n'esami novu, calmu e cchiù seriu, nnì lu cunstestu storico di ssù
piriudu s'imponi. La virità ci rinnirà chiù liberi !

Vinni a Riesi, nnì lu 1964, lu giurnalista di "La Stampa" M.T. Si pinsava, ppì
fari n'inchiesta suciali di la chiusura di li pirreri e aiutari la povera genti
ca luttava ppì lu travagghiu. Pari ca nna autorità ci dissi ca nun si putia fari
nenti pirchí a Riesi ncapu 18'000 abitanti c'eranu 16'000 prigiudicati
(ss'articulu je ancora dispunibili nnì lu situ Archiviu di "La Stampa" (annu
2010)). Di stu calculu si sarbavanu sulu li picciriddi di menu di 2 anni. L'anni
appressu, di ssì 16'000 "prigiudicati" armenu 10'000 partiru ppì Turinu, tanti
ppí travagliari a la Fiat e autri fabbrichi. Si pigliaru la megliu giuvantù
(dicìa Rosa Balistreri). E dopu aviri persu lu pani a Riesi, l’articulu di «La
Stampa», giurnali ca Antoniu Gramsci nnì lu libru La Quistioni meridiunali
(pag.73) difinìa antimiridiunali, ci fici pèrdiri la dignità a Turinu: tutti
sapijani dunna vinianu e cu jeranu.

Tutti però sannu ca li rijsini di Turinu, ccù tanti sacrifici e privazioni,
fìciru la ricchizza di sta città e sunu forsi li migliu ntigrati, sunu chisti
l'onuri di lu nostru paisi.

L’accordu d’imigrazioni italu-berga stipulava ca ppì ogni emigratu talianu
(minaturi) mBergiu lu curvernu bergisi arrijalava qualchi tunnellata di cravuni
all’annu a l’Italia. Lu cravuni sirbìa ppì li cciaierie taliani. Npratica milli
tunnillati di cravuni fossili ogni annu ppì li fabbrichi di lu Brescianu…
Sapimmu ca lu “boom” ecunomicu talianu fu fattu grazij a la pruduzioni d’azzaru
e li riservi munitarij di li rimise, ossia li risparmi di l’imigrati. Comu
dicivanu l'anziani: ccé cu si mangia la purpa e ccú ccì toccanu l'ossa.

Disastru pirrera dî Marcinelle (Bergiu)[11], 1956, un rijesine je vittima, comu
canta la puesia di Ignaziu Buttitta:

“... Ecco il primo elenco delle vittime. Natale Fatta, di Riesi provincia di
Caltanissetta Francesco Tilotta, di Villarosa provincia di Enna ...”

Nota 2: Duranti lu periudu fascista Musulinu s’intirissau di la sorti di li
pirreri di la Sicilia e di Riesi (li visità tri voti). Ci ricurdava la so
nfanzia. Lu so paisi, n’Rumagna, c’eranu pirreri di surfaru. Dopu sti visiti li
pirreri romagnuli furu mudernizzati, o puntu ca la Rumagna prima di lu fascismu
pruducia lu 5 ppì cintu di la pruduzioni naziunali e nnì l’anni 1938-40 arriva o
30 ppì cintu. (nfurmazioni pigliata di lu documentu Web: “Paesi dello zolfo – il
sito minerario di Formignano www.miniereromagna.it ), 2010). Li pirreri
rumagnuli furu puru chiusi ppì scarsa rinnita di li filuna surfiferi. E chiddri
siciliani ppì mancanza di 'nvestimenti.

La cantina [12] “La Vite”, amministrata comu cuperativa assorbi qualchi dicina
di migliaia di cantara di pruduzioni di racina. Dopu tanti anni di spirienza
arriva a mbuttigliari e cummircializzari lu vino DOC lucali.

" n’armuniusa continuaziuni di vallati muntagni e cullini, di terra fertili,
siminati a furmintu e uriu, lu veru “granaiu d’Italia”

Ora ca l’agricultura je fatta sulu di simenzi ibridi e lu casu di ricurdari nnì
lu passatu lu nustru territoriu pruduciva ciriali di diversi speci, resistenti a
li parassiti : carignanu, russiddru, Majorca, curcitta, e tanti atri. Sti speci
jeranu la garanzia di rubustizza e resistenza a li parassita. '

Puru nnî li fatti di la fillossèra c'era la participazioni di li fimmini nnî li
dimostrazioni (narrazionu di l'anziani). La mitragliatrici e la Ripubbrica di
Riesi[14] , la risistenza duranti lu fascismu, fatti ca marcàru la vita di dû
generazioni.

Ogni annu cci su di li conflitti 'sterni ccu la mafia ca càusa ncidènti e
aggenti murti. Ntâ primavera dô 2006, lu sìnnacu vènni assciugliùtu ppî mafia da
lu presidenti Giorgio Napolitano.

“Lu Rucularu”, o l’agnuni unna li genti – famigli e vicinatu si ritruvavanu, ppì
ogni attività suciali, jeranu ricchi di cunta, fatti e smisfatti, veri ou
mmaginari. Nnì la chiù pura e autentica tradizioni (dicimmu) siciliana.
Spiccavanu li persunaggi ccù talintu ppì ricitari puisij d’amouri e di sdegnu,
ntonari canzuni di gesta, ca li tradizioni parrati di lu “dolci stil novu” e di
la Scola Siciliana ccì tramannavanu.

Nnì li ccasioni di zitaggi: mandulina, viulina e marranzani davanu vuci,
allegria, e …. tanta cultura[15] ô paisi.

Pinu Venezianu fu poeta-cantanti ca fici conusciri ntutta Talia lu pinsiri e
l'aspirazioni, mpoesia[16], di tanti rijsini.

Lu jornu di li Murti (1 e 2 Nuvimmiru). La cummemurazioni di li murti, risali a
tempi antichissimi. Li populi di lu Miditerraneu, ppì millenni, janu cunsideratu
li defunti ccú affettu, rispettu e divozioni. A Riesi si dicìa: “ricurdarirsi di
l’armi di lu Priatoriju”. N’ogni famiglia c’eranu stati drammi ccú murti ppì
calamità u disgrazia: pirrera, campagna, guerra, pidemii, caristii, picciriddi e
addrevi nati murti.

A parti lu viaggiu a lu Campu Santu ppí sciuriri li tombi, lu 2 di Nuvimmiru,
jera n'famiglia e ccú lu vicinatu ca si priparavanu “li cosi di li murti” : la
Cuccìa fatta ccu furmentu spillatu e cottu. Ppì li picciliddi, la matina, li
murti ccì facivanu truvari (ajiari), n'capu lu cummudinu, la [[Frutta
marturana|frutta marturana] e li pupi di zuccaru.

Nnì la Chijsi di la Matrici si trovanu ncisi li nomi di li vittimi di li
pirreri. Ricurdammu ca nnà parti d’Iddri nun jàppiru missa di sipultura, pirchì,
murti ndisgrazia! Cumu dicìa la canzuna … muriju senza toccu di campani … (Vitti
nnà crozza).

Riesi jera lu paisi di li quartarara. L’origgini di stu mistiri nun je statu mai
spiegatu. Cirtamenti arabu-pruvenzali. Si pensa ca la parola "crita" putissi
venire di l'isula di Crita. Gela fú funnata da pupulazioni critisi. Sapinnu ca
la civiltà Minoica ppì millenni je stata lu centru di la pruduzioni di ciramica
je affini. Li "Quartarari si chiamavanu puru "Critara". Di quartari ci campavanu
tanti famigli. Si dicìa ca la crita di Riesi jera la meglia di la Sicilia. Si
pruducivanu: quartari, quartareddri, bummula, grasti, giarri, lemma, maduna,
pantofuli, canala, pinsìna li giucattuli ppi li carusi.

Si tròva nnì la Valli ca domina lu Salsu a 40 km a sud di Cartanissetta. Si
trova alle falde di lu Mònti Virònica e lu Monti Sturnello; 37° 16'58.94"N 14°
04'59.72" El. 340m.

A lu timpu di li Fasci Siciliani (1894) li rijsini aderiru a ssu muvimentu
d'imancipazioni. Nissuna strata, cuntrariamenti a l'atri paisa, jè didicata.

Diversi cumuni taliani hannu onoratu li rijsini, e lu paisi, ccù la tuponomia di
li strati, Via Riesi a : Licata (AG) e Gela (CL), Santa Panagia (SR), Acireale
(CT), Casteldaccia (PA), Finocchio (Roma), Orbassano (TO), Grugliasco (TO).



https://scn.wikipedia.org/wiki/Pasta

La pasta è nu pruduttu alimintari, tipicu di la cucina taliana e miditirrania n
ginirali.

La pasta si fa travagghiannu la sìmmula di furmentu mmiscata cu l'acqua,
chiamata pasta di pura sìmmula o di farina di furmentu tènniru cu acqua,
chiamata pasta cumuni, e travagghiata n tanti maneri p'aviri tanti formi doppu
c'asciuca.

Cci sù àutri tipi di pasta, chiamati pasta spiciali e sù fatti cu àutri sustanzi
comu ova, spinaci o àutri ciriali. La pasta frisca pò èssiri farcita cu àutri
ngridienti: è lu casu p'asempiu dî ravioli câ ricotta.

La tradizioni dici ca ntô 1292 Marcu Polu arricampatusi a Venezia di la Cina,
purtò di stu luntanu paisi li spaghetti (pasta sicca). Studi ricenti, ntra cui
chiddu di Correnti, pàrranu di n'urìggini diversa, lijata macari â storia dâ
Sicilia.

Ntô 1154 (cchiù di cint'anni prima) n àrabbu, Al-Idrisi, giugrafu n serviziu di
Ruggeru II, cunta nta nu scrittu ca n Palermu, pricisamenti n Trabia, veni
fabbricata tantissima pasta a forma di fili (itrija) ca veni mannata unniegghiè:
nta Calabria e nta tanti paisi mussurmani e cristiani, videmma cu li navi.

La Sicilia, nna ddi tempi era, comu sapemu, culonia arabba e fu propiu n Trabia
ca cci fù la prima pruduzzioni nnustriali di pasta sicca.

La pasta tagghiata a strisciulini e siccata vinìa chiamata "itrija" e lu stissu
vucàbbulu (trie) supravvivi ancòi nta assai paisi siciliani e di la Pugghia;
doppu la pasta vinni chiamata cchiù n ginirali “maccheroni” ca ni pruveni dâ
palora siciliana maccaruni (maccari – scacciari: l’azioni fatta pi travagghiari
la simula dû granu duru).



https://scn.wikipedia.org/wiki/Panthera_tigris

La tigri (Panthera tigris, Linnaeus 1758) è nu mammifiru di la famigghia di li
felidi. C'un pisu ca pò agghicari nzinu a li 300 kg, la tigri è lu chiù granni
di chiddi ca sunnu chiamati "granni filini" ca custituiscinu lu gèniri Panthera
(tigri, liuni, jaguaru, liupardu e liupardu di li nivi), e è l'ùnicu felidi a
arrivari a junciri li diminziuni di li chiù granni felidi di la pristoria. È
videmma un pridaturi alfa, s'abbrancica dunca a lu pizzu chià autu di la catina
alimintari, nun avennu pridaturi nti la natura, nun cunzidirannu pirò l'òmu.
Òrtri chi di li granni diminziuna, è carattirizzata macari di lu particulari
culuri nzavacciatu di lu manteddu ca c'aggiùva a "scicari" visivamenti li fiùra
di l'armali: lu disegnu di lu manteddu cancia tannicchia di suttaspeci a
suttaspeci. Ci su pirò macari canciati nti lu culuri di lu manteddu, suprattuttu
nti la suttaspecia numinali 'Panthera tigris tigris' (tigri inniana "di lu
Bengala"), la chiù cumuni ntra di chisti è chidda cu strisci niuri supra a lu
jancu.



https://scn.wikipedia.org/wiki/P%C3%A0ulu_di_Tarsu

Pàulu di Tarsu, canusciutu macari comu San Pàulu, nascìu a Tarsu ntra lu 5 e lu
10 d.C., e murìu màrtiri a Roma ntô 67. Fu n'apòstulu chiamatu ô sacru sirvizziu
na para d'anni doppu ca murìu Gesù Cristu, e fù lu principali missiunàriu dû
vangelu. Accuminciàu li sò viaggi missiunàrî a partiri dô 48 o 49 d.C., e
viaggiàu prima ntâ l'Asia Minuri (ca è la Turchia d'oi), appoi passàu lu strittu
e sbarcàu nta lu solu auropèu agghicannu a Filippi, a Tissalonica, e appoi nzinu
a Corintu. Turnatu a Jirusalemmi vinni arristatu e purtatu a Cisarea unni stesi
dui anni carzaratu. Addumannàu appoi d'essiri judicatu direttamenti di lu
mpiraturi rumanu (s'appillàu a Cèsari). Ntô 60 d.C. fu nvarcatu supra na navi
rumana cu na scorta di surdati; duranti lu viaggiu attraversu lu Mari
Meditirraniu, na timpesta fici naufragari la navi, ma tutti si sarvaru
pigghiannu terra a Malta, unni, secunnu li Atti di l'Apostuli, fu auturi di nu
miràculu. Appoi fici tappa a Saraùsa, ntâ Sicilia sud-urientali, e poi a Riggiu
Calabbria prima d'acchianarasinni ammeri lu cuntinenti nzinu a Puzzuoli.
Cuntribbuìu assai â diffusioni nizziali dû cristianèsimu, e diversi loca, lu cui
nomu si pò rifiriri a San Paulu, tistimònianu lu sò passaggiu oppuru di l'òpira
di li sò cullaburaturi fideli.

San Pàulu assennu citatinu rumanu appi lu privileggiu di na morti lesta; ci
vinni tagghiata la testa nta la Via Ostiensi a Roma. Nta la zzona Ostiensi oi
c'è na granni basìlica a iddu didicata.



https://scn.wikipedia.org/wiki/Orca

L'orca o feruni (Orcinus orca) è un mammìfiru marinu c’apparteni â famigghia dî
Dilfinidi (Citacei Odontoceti).

L' orca è diffusa nta tutti l’ ocèani e li mari dû munnu e campa sia nta
l’abbissi sia ntê vascifunni vicinu ê costi agghicannu a li voti addrittura
nzinu ê foci d’arcuni ciùmira. Nurmarmenti però l'orca prifirisci campari nta
l’acqui friddi di lu Polu Nord unni, ‘n astati, caccia tra li vanchi di
ghiacciu. Sulu arcuni specî mìgranu d’astati versu l' equaturi, ‘n manera veru
sìmuli ê baleni griggî che mìgranu vicinu ê costi statunitenzi.

L' orca si nùtrica principarmenti di pisci, calamara, feri, fochi e liuni
marini. A diffirenza di tanti àutri specî l'orca nun attacca quali è gghiè
criatura ma si lìmita a cacciari li specî cchiù friquenti dâ zona. St’armali
siddu nun sono ‘n vrancu si lìmitanu a cacciari armali di tagghia nica mentri
quannu sunnu ‘n gruppu pùntanu a armali macari cchiù grossi d’iddi comu arcuni
baleni.

L'orca campa nurmarmenti ‘n gruppi cumposti dâ fìmmina, li sò picciddi, fìmmini
cchiù anziani e stèrili e un màsculu adurtu. Chista è na famigghia basi chiamata
midemma pod. Tutti li cumpunenti di sta famigghia "pàrranu" tra d'iddi
attraversu soni di variu gèniri e ogni pad havi lu propiu linguaggiu. L'orca
havi n’òrganu spicìficu postu supra la frunti ca pò usari comu sonar. Tutti
l’uggetti curputi di l’unni sunori arrimànnanu nu leccu ca l’orchi pircipìscinu
comu n’armali o comu na roccia a evitari.

Na fìmmina d’orca pò riprudùcirisi cu diversi màsculi, midemma di diversi pod.
Allura li màsculi, nun putennu arricanùsciri li figghi, s’òccupanu di tutti
chiddi prisenti ntô sò gruppu. Doppu circa 1 annu e menzu di gistazzioni la
fìmmina parturisci un sulu picciddu, di norma nta l’acqui vascî, e lu porta
sùbbutu vicinu a unu di li sò parenti. Na fìmmina d’orca pò aviri un figghiu
ogni 6 anni vistu li longhi curi ca la matri porta ô figghiu.

Lu pisu dû màsculu d’orca pò agghicari nzinu a 7700 Kg, mentri chiddu dâ fìmmina
nzinu a 5500 Kg. La lunghizza è di 9 metri pi lu màsculu e 8 metri pi la
fìmmina. L' Orca è lu mammìfiru cchiù viloci ô munnu (‘n acqua) e pò jùnciri la
vilucitati di 55 km/h.



https://scn.wikipedia.org/wiki/Nissa

Nissa o Cartanissetta (tutti dui noma sunnu usati lucarmenti) è un cumuni di
60.878 abbitanti. E' lu capulocu dâ pruvincia di Caltanissetta. Lu santu patronu
di la cità è San Micheli.

L'etimoluggìa diriva di l'àrabbu Q'al'at Nissa (appoi trasfurmatu n Kalat
Nissa), ca signìfica "Casteddu dî fìmmini", villaggiu sicanu nicu, surgiutu ntâ
zona di Sabbucina.

La cità nissena è canusciuta macari sutta li noma siciliani siquenti:
Cattanisetta, Cattanissetta, Cartanisetta o Cartanissitta o Caltanissitta. è
chiamata macari la capitali dô sùrfuru sicilianu

D’urìggini antica, addirittura pri-greca, sicuramenti sicana (li Sicani forsi
custrueru lu casteddu di Petrarussa), situata ntâ zona dû munti Gibel Habib ("la
muntagna filici"), comu attesta n'epìgrafi ntâ quali si leggi pâ prima vota lu
nomu Nissa, ntô 123 a. C. vinni cunquistata dî Rumani, guidati dû cònzuli Luciu
Petiliu, ca funnau na culonia chiamata n sò onuri "Petiliana".

Succissivamenti arrivaru l’Àrabbi, attornu a l' 831 d. C., c’agghiunceru ô nomu
urigginariu lu prifissu Q'al'at (casteddu) ca liggemu ntô nomu Qalat-an-Nissa ,
lu casteddu dî fìmmini.

Ntô 1087, vinni strappata a l‘Àrabbi e addivintau pussidimentu nurmannu di
Ruggeru I di Sicilia, la citati accuminza a chiamàrisi Calatanesat,
succissivamenti canciatu n Caltanixettum, e veni trasfumata n fèudu pi vari
mèmmira dâ sò famigghia.

Cundividìu li sorti dâ Sicilia e particularmenti ntô pirìudu spagnolu duranti lu
quali patìu spissu la caristìa.

Ntô 1407 passau a li Moncada di Patarnò e a iddi ristau nzinu â supprissioni dâ
fiudalitati n Sicilia, ntô 1812. Ntô frivaru dû 1567 lu casteddu di Petrarussa
sdirrubbau a càusa d’un tirrimotu e ristaru n pedi sulu li rasti di dui turri,
visìbbili ancora oi.

Ntô 1718 Caltanissetta fu unu dî centri dâ rivolta antisavuiarda n Sicilia,
custrincennu l'asèrcitu savuiardu a abbannunari la citati.

Ntô 1818, n pirìudu burbònicu, Caltanissetta fu elivata a capulocu di pruvincia.

Ntô 1820 si rifiutau di participari a li moti libbirali siciliani, subbennu pi
chistu li rapprisagghi dî ribbelli. Ma ntô 1848-1849 adirìu â rivuluzzioni,
siquìu li sorti dâ Sicilia, e vinni annessa ô Regnu d'Italia ntô 1860, quannu fu
ntirissata d’un granni boom econòmicu duvutu suprattuttu a n’attivitati
miniraria ntenza.

Già dû 1996 Caltanissetta havi addivintatu sedi di svariati cursi làuria
univirsitari attivati di l’atinei di Palermu, Catania e dâ Lumsa di Roma.
Attuarmenti, tra li cursi cchiù mpurtanti, putemu alincari:

Di l'annu accadèmicu 2005/2006 foru attivati macari arcuni master, cursi di
làuria spicialìstica e cursi di furmazzioni àuta.

Duranti la simana ca pricedi la Pasqua, si svorgi pi li vìi dû centru stòricu di
Caltanissetta la manifistazzioni dinuminata "’A simana Santa".

Visitatura di tutta l’Italia jùncinu lu locu p’ammirari lu spittàculu suggistivu
uffertu dâ Real Maestranza e di tutti chiddi ca partìcipanu a manifistazzioni e
rapprisintazzioni.

Li fistivitati si gràpinu la matina dâ Dumìnica dî Parmi quannu n chiazza
Garibaldi (chiazza principali dû centru stòricu) lu vìscuvu dâ diòcisi nissena
binidici li parmi ntrizzati (ntâ tradizzioni di Caltanissetta li parmi vèninu
ntrizzati n svariati furmi di l’artiggiani e sunnu vinnuti n mircatini allistuti
ntâ stissa chiazza o davanti l’àutri parrocchi dâ citati) e li ramusceddi
d’alivu. Ntô pumiriggiu c’è la prucissioni pi li vìi dû centru dû Gesù
Nazzarenu, un simulacru di Cristu (o "vara" ntâ lingua siciliana) postu susu na
varca custruuta cu tanti ciuri di campu.

Ntô 1500 li pirati saracini sacchìavanu li costi dû Mari Miditirràniu e ogni
citati dâ Sicilia s’avìa criatu na milizzia urbana p’addifinnìrisi di
st’attacchi. Puru Caltanissetta avìa una di sti milizzi furmati sulu di
cristiani ca si putìanu accattari l'armatura, cosa ca putìanu fari sulu
l’artiggiani. Sta milizzia fu chiamata Maistranza (ca l’armi principali èranu
l'archibuggiu e la picca) e avìa a rènniri l'onuri di l’armi ô S.S. Sacramentu
(na granni ostia cunzacrata cuntinuta nta nu càlici-cuntinituri n oru) ca vinìa
ammustratu ô pòpulu sulu â matina dû Mercuridìa santu (di st’onuri di l’armi
appi urìggini la prucissioni dâ Real Maestranza ca videmu oi). Ntô 1820 l’armi
foru sustituuti dî cannili. Ntô 1806 lu rè Firdinannu IV di Burboni juncìu n
vìsita a Caltanissetta e pi l'accasioni la Maistranza sfilau n sò prisenza. Lu
rè, mprissiunatu dâ grannizza di stu curteu, detti â Maistranza lu tìtulu di
Riali.

La prucissioni dâ Real Maistranza avveni ntô modu siquenti: attornu a l’uri 9.00
dâ matina, lu sìnnacu cunzegna ô capitanu li chiavi dâ citati (iddu è
accumpagnatu dâ banda musicali e di tutti li curpurazzioni dâ Maistranza). Appoi
tutti vannu nta l'atriu dâ bibblioteca cumunali "Luciu Scarabelli" e tutti li
curpurazzioni, cumprisu lu capitanu, ndòssanu càusi di sita, nguanti e
cravattinu nìuri, n nzinga di luttu pâ morti di Nostru Signuri Gesù Cristu. Lu
capitanu, ca porta n vrazzu un crucifissu vilatu, e tutta la Rial Maistranza
nèscinu n prucissioni attornu a l’11.00. Ogni catigurìa artiggiana porta na
cannila longa câ ciamma prutiggiuta d’un parallelipìpidu di carta cu susu
disignata na cruci e scrittu lu nomu dâ catigurìa â quali apparteni (varveri,
pittura, fallignami, scarpara, ecc...). Lu curteu trasi ntâ Cattidrali (situata
n chiazza Garibaldi) e tutti si lèvanu li càusi, li nguanti e lu cravattinu
nìuri e ndòssanu chiddi janchi, n nzinga ca Nostru Signuri arriviscìu e lu
capitanu nun porta cchiù lu crucifissu vilatu ma la cannila. Appoi nèscinu dâ
Cattidrali e sfìlanu arrè n prucissioni, siquuti dû vìscuvu, cummigghiatu di nu
bardacchinu e ca porta lu S.S. Sacramentu.

Li vari sfilaru pâ prima vota ntô 1780 quannu di nùmmaru èranu cincu, àuti circa
cinquanta cintìmitri e purtàbbili n prucissioni a parmu di manu. La prucissioni
fu nterrumputa ntô 1801 e ripigghiata sulu ntô 1840. Ma ntô 1881 arcuni upirara
dâ minera di sùrfaru di Gissulongu sfujeru miraculusamenti a na splusioni ntê
gallarìi (pirò nun arrinisceru a supravvìviri circa sissanta upirara) e
cummissiunaru ê scultura napulitani Vicenzu e Franciscu Biangardi, patri e
figghiu, la custruzzioni dî vari novi. Grazzi a lu nterventu dî dui scultura li
simulacri addivintaru mpunenti comu li videmu oi e junceru lu nùmmaru attuali di
sìdici.

Li vari si riunìscinu n Chiazza Garibaldi ntô prestu pumiriggiu dû Jovidìa santu
e si mèttinu n circhiu urdinatamenti. Doppu lu discursu dû vìscuvu e dû sìnnacu
versu l’uri 21.00, li simulacri enormi si mèttinu n fila e accuminza la
prucissioni pi li vìi antichi e stritti dû centru stòricu. Li vari sunnu
accumpagnati di bandi musicali c’òffrinu la sò mùsica â festa. Versu l'1.00 o li
3.00 di notti li vari arritòrnanu n chiazza Garibaldi e si sipàranu, riturnannu
ntô magasenu unni vèninu tinuti tuttu l'annu nzinu ô jovidìa santu pròssimu (sta
siparazzioni è chiamata n lingua siciliana "’a spartenza").

L'ùnica tra li prucissioni ca ancora trasmetti sinzazzioni forti di misticismu è
chidda dû Cristu Nìuru. Tradizzioni voli ca un gruppu di "fogliamari", zoè
« fugghiamara » (chiddi ca cògghinu ervi sarvaggi e virduri) attruvau un
crucifissu n lignu nìuru; nudda succissiva pittura arriniscìu a canciari ddu
culuri macabbru. Sunnu li stissi fugghiamara ca accumpàgnanu la particulari
raffiurazzioni dû Cristu n cruci pî vìi cchiù digradati dâ citati, la sira dû
Venniridìa Santa, abbruciannu assai ncenzu e accumpagnati dâ Rial Maistranza,
vistuta a luttu.

La sira dû Sàbbatu santu, nta na scalunata assai suggistiva, accuminza la
rapprisintazzioni dâ "scinnenza" (è na rapprisintazzioni sacra nterpritata di
attura nisseni giùvini e vèninu cuntati lu prucessu a Gesù, la Via Crucis pi li
vìi dû centru stòricu nissenu, la crucifissioni di Cristu a lu Calvariu,
ricustruutu n chiazza Garibaldi, e la Risurrezzioni).

La Simana Santa a Caltanissetta si cunchiudi la matina dâ dumìnica di Pasqua,
quannu lu sìnnacu, lu vìscuvu e tutta la Rial Maistranza sfìlanu pi li vìi dû
centru stòricu e, arrivati n chiazza Garibaldi, fannu avvulari li palummi janchi
pirchì Gesù arriviscìu e pirchì c’è la paci ntô munnu.

Lu nchiantu radiutrasmittituri servi pâ radiudiffusioni n unni longhi, medi e
curti. Lu sò elementu principali è n'antinna omnidirizziunali di 282 metri
d’autizza, ca diteni lu primatu pâ struttura cchiù àuta d'Italia.

La struttura è situata supra lu Coddi Sant'Anna, e è custituuta di na turri
autupurtanti a tralicciu, pruvvista di tiranti. Lu trasmittituri n unni longhi
ci havi na putenza di 10 kW. Lu nchiantu, di prupitati dâ RAI, fu utilizzatu pâ
trasmissioni n unni longhi supra li 189 kHz. Gistutu nta l'ùrtimu pirìudu di Rai
Way, fu astutatu nta l'austu dû 2004, a càusa di l’arrassamentu prugrissivu di
l'audience dâ radiu AM e dû costu di mantinimentu dî nchianti, c’ammuttau
nummarusi emittenti a abbannunari li trasmissioni nta sti bandi.

Fu utilizzatu midemma pî trasmissioni d’un nutizziariu n lingua àrabba
trasmittutu n unni medi (Caltanissetta 1 - 567 kHz).

La squatra di càuciu citatina è la Nissa Football Club militanti ntô campiunatu
di seri D

La squatra di paddavolu maschili è la Look Nissa Volley militanti ntô campiunatu
di seri C

Li squatri di paddacannistru maschili sunnu: l'Invicta 93cento militanti ntô
campiunatu di seri C2; la Polisportiva ROGE militanti ntô campiunatu di seri C1



https://scn.wikipedia.org/wiki/Nilu

Lu Nilu (‘n àrabbu بحر النيل, Bahr al-Nīl) è unu ciumi nordafricanu longu 6.650
km. È unu dî dui ciumira cchiù longhi dâ Terra ‘n quantu la cuntisa supra
l'effittiva pusizzioni dî surcenti e quinni supra la lunghizza dû Riu di
l’Amazzoni è ‘n cursu di tempu.

Di li surcenti ô delta attraversa sei paisi àfricani: Burundi, Ruanda, Tanzania,
Uganda, Sudan e Eggittu.

Cumunimenti si cunziddira lu Nilu nàsciri dû lacu Vittoria ‘n Uganda puru siddu
lu lacu stissu è alimintatu di n’immissariu, lu Kagera longu 690 km a sô vota
alimintatu di lu ciumi Luvironza ca nasci ntâ parti miridiunali di l’àutuchianu
dû Burundi 45 km a est di lu lacu Tangànica. Di ccà lu Luvironza alimenta prima
lu ciumi Ruvuvu appoi lu ciumi Ruvusu e nfini, doppu 350 km, fruisci ntô Kagera.

Niscennu di lu lacu Vittoria lu ciumi assumi lu nomu di Nilu Vittoria scurri pi
circa 500 km ntô cursu di li quali attraversa lu lacu Kyoga e junci lu lacu
Arbertu, nni nesci cu lu nomu di Nilu Arbertu e ntrasi ntô tirritoriu dû Sudan
ntô quali assumi lu nomu di Bahr al Jabal. â cunfruenza dû Bahr al Jabal cu lu
Bahr el Ghazal, longu 720 km, lu ciumi assumi lu nomu di Bahr al Abyad, ossia
Nilu Jancu. Di ccà scurri versu la citati di Khartoum.

Lu Nilu Azzolu (Bahr al Azraq) nasci mmeci dû lacu Tana situatu nta l’àutuchiani
etiopi. Lu Nilu Azzolu scurri pi circa 1.400 km nzinu a Khartoum unni s’unisci a
lu Nilu Jancu furmannu lu Nilu.

Doppu la cunfruenza dû Nilu Jancu e dû Nilu Azzolu l'ùnicu tribbutariu rilivanti
è lu ciumi Atbara ca nasci ‘n Etiopia a nord dû lacu Tana, è longu circa 800 km
e cunfruisci ntô Nilu 300 km circa doppu Khartoum. Lu ciumi scurri ‘n dirizzioni
nord attravirsannu na vasta zona disèrtica nzinu a junciri lu lacu Nasser, nu
bacinu artificiali furmatu di lu sbarramentu dâ diga d’Assuan. Attraversa lu
cunfini tra Sudan e Eggittu. Ntâ zona disèrtica di l'àutu Eggittu lu Nilu forma
n’oasi fluviali larga dî 5 a li 20 km utilizzàbbili pâ cultivazzioni.

Picca a sud dû Cairu lu Nilu accuminza a furmari lu delta la cui anchizza è di
circa 24.000 km² attraversu lu quali sfocia ntô Mari Meditirraniu. La diga
d’Assuan e lu cunziquenti bloccu dû trasportu di sidimenti è una dî causi dû
prugrissivu erudìrisi di l'anchiu delta di lu Nilu.



https://scn.wikipedia.org/wiki/Nikola_Tesla

Nikola Tesla (Smiljan, 10 di giugnettu 1856 - New York, 7 di jinnaru 1943);
Serbu cirillicu: Никола Тесла) a statu nu invinturi serbu-statunitenzi, fisicu,
angigneri miccanicu e ilettricu. Nascìu a Smiljan, nta l'Austria-Ungaria, ca ora
eni a Ripubblica di Croazzia.

Fu unu di l'invinturi dâ radiu pâ quali ci appi numirosi brivetti. Li so
scuperti cchiu mpurtanti foru nta lu campu di lu magnitismu e di
l'elittricitati. Eni famosu principarmenti ppi li so cuntribbuta a chiddi ca
purtarru a lu sviluppu di la currenti altirnata. A ragghiuni pâ quali a currenti
altirnata eni miegghiu di chidda continua eni ca si ni pierdi cchiu picca quannu
eni trasmessa a distanzi longhi.

L'unitati di misura SI (Sistema Ntirnazziunali) dâ dinzitati di lu flussu
magneticu o induzzioni magnetica ( B {\displaystyle B\,} ), l'unitati tesla, fu
nominata nta lu so unuri (â Cunfirenza Ginirali di li Pesi e di li Misuri,
Parigi, 1960).

Macari ca Tesla â statu famusu ppi li so scuperti, muriu senza sordi, pi lu
mutivu ca nun ci venniru arricanusciuti li sô cuntribbuti pi aviri participatu â
criazzioni dâ radiu si non doppu la morti. Pupularmenti Tesla veni vistu comu â
na speci di scienziatu pazzu picchi prubbabirmenti a so strema cuncentrazzioni
ci fici perdiri a li voti lu so qulibriu mintali. Tesla ci appi lu so primu
travagghiu a Budapest, unni fu 'mpiegatu a na compagnia tilifònica. Macari nta
li so primi anni di vita, strummintava sempri novi cosi. Li so prubblema
d'iqulibbriu mintali purtroppu ci accuminzarru di giovani unni accuminzau a
manifistàri lu disordini chiamatu ossissivu-cumpulsivu. Ci appi n'isaurimentu
nirvosu mentri travagghiava a Budapest.



https://scn.wikipedia.org/wiki/Nelson_Mandela

Nelson Rolihlahla Mandela, OM (18 di giugnettu di 1918 - Pretoria, 5 di
dicèmmiru 2013), primu Prisidenti dû Sud Àfrica doppu la fini di l'apartheid. Fu
a longu unu dî leader dû muvimentu anti-apartheid, e urganizzau videmma azzioni
di sabbutaggiu e guirrigghia. Ntô 1993 arricivìu lu Premiu Nobbel pi la paci. Òi
è univirsarmenti cunziddiratu n'eròicu cummattenti pâ libbirtati puru siddu
duranti lu pirìudu dû riggimi di sicricazzioni razziali arcuni pulìtici, quali
Margaret Thatcher e Ronald Reagan, lu trattaru comu un tirrurista.

Lu nomu Madiba è nu tìtulu anurìficu aduttatu dî membri anziani dû clan di
Mandela e 'n Sud Àfrica divinni sinònimu di Nelson Mandela.

Nelson Mandela nascìu a Qunu ntô Transkei. Sô patri Hendry Mphakanyiswa Gadla,
fu capu di Mvezo, nu nicu villaggiu situatu supra li rivi dû ciumi Mbashe. A
l'etati di setti anni, Rolihlahla Mandela divinni lu primu membru dâ sô
famigghia a friquintari la scola, e fu macari lu locu 'n cui ci vinni datu lu
nomu ngrisi "Nelson" di parti di nu nzignanti mitudista. Sô patri murìu quannu
avìa 10 anni, e Nelson friquintau na scola missiunaria Wesleyan situata a
anticchia distanza dû palazzu dû prìncipi riggenti. Siquennu li cumminzioni
Xhosa fu nizziatu a l'etati di 16 anni, e friquintau lu Clarkebury Boarding
Institute, mparannu la cultura uccidintali. Uttinni lu sô Junior Certificate 'n
dui anni, mmeci di li 3 privisti.

A l'etati di 19 anni, ntô 1934, Mandela si trasfirìu ô Weslayan College di Fort
Beaufort, pressu lu quali tanti rijali Thembu friquintavanu, e nizziau a
ntirissarsi â boxe e â cursa. Doppu avìrisi mmatriculatu, accuminzau un cursu di
laurea ntô campu di l'arti pressu la Fort Hare University, unni ncuntrau Oliver
Tambo, ca divinni sô cullega e l'amicu di na vita.

Â fini dû sô primu annu participau ô boicottaggiu urganizzatu dû cunzigghiu
rapprisintativu dî studenti contra li pulìtichi univirsitarii, e pirchissu ci fu
spiatu di abbannunari Fort Hare. Lassau 'n dirizzioni di Johannesburg, unni
cumpritau lu sô pircursu univirsitariu pressu la University of South Africa
(UNISA) pi currispunnenza, appoi accuminzau na laurea 'n liggi pressu la Wits
University.

Di juvini studenti di liggi, Mandela fu cuimmurciutu nta l'uppusizzioni a lu
minuritariu riggimi vrancu/jancu/biancu ca nijava li dritti pulìtici, suciali e
ecunòmici dâ majuranza niura sudafricana. Juncènnusi a l'African Nation Confree
ntô 1942, dui anni doppu funnau la cchiù juvinili Youth League nzèmmula cu
Walter Sisulu, Oliver Tambo e àutri.

Doppu la vittoria elitturali dû 1948 di parti dû Partitu Nazziunali cu la sô
pulìtica pro-apartheid di sicricazzioni razziali, Mandela si distinguìu ntâ
campagna di risistenza dû 1952 urganizzata di l'ANC e nta l'assimbrea pupulari
di lu pòpulu dû 1955, la cui aduzzioni dâ Carta dâ Libbirtati stàbbilì lu
funnamintali prugramma dâ causa anti-apartheid.

Duranti stu pirìudu Mandela e lu sô cumpagnu abbucatu Oliver Tambo gistiru
l'ufficiu ligali Mandela e Tambo furnennu cunzulenzi ligali gratuiti o a vasciu
costu pi li tanti niuri c'avissiru ristati autrimenti senza rapprisintanti
ligali.

Niziarmenti cuimmurciutu ntâ battagghia di massa nun-viulenta, iddu e 150 àutri
pirsuni foru arristati lu 5 di dicèmmiru di 1956 e accusati di tradimentu.
Siquìu un viulentu prucessu pi tradimentu duratu dû 1956 ô 1961, ô tèrmini di lu
quali tutti foru assurvuti. Mandela e li sô culleghi accittaru la causa armata
doppu l'uccisioni di manifistanti disarmati a Sharpeville ntô marzu dû 1960 e la
succissiva ntirdizzioni di l'ANC e d'àutri gruppi anti-apartheid.

Ntô 1961 divinni lu cumannanti di l'ala armata Umkhonto we Sizwe di l'ANC
("Lanza dâ nazzioni", o MK), dâ quali fu cufunnaturi. Cuurdinau la campagna di
sabbutaggiu contra l'asèrcitu e l'ubbiettivi di lu cuvernu e fici chiani pi na
pussìbbili guirrigghia siddu lu sabbutaggiu avissi fallutu pi pòniri fini a
l'apartheid. Cugghìu macari sordi pi lu MK a l'àstiru, e dispunìu allinamenti
para-militari, visitannu vari cuverni africani. Nta l'austu 1962 fu arristatu
doppu ca la CIA nfurmau la pulizzìia, e fu mpriggiunatu pi 5 anni cu l'accusa di
viaggi nun ligali a l'àstiru e ncitamentu ô sciòpiru.

Mentri Mandela era 'n priggiuni, la pulizzìa arristau mpurtanti capi di l'ANC
l'11 di giugnettu di 1963 pressu la Liliesleaf Farm, Rivonia. Mandela fu
cuimmurciutu, e a lu prucessu di Rivonia, Nelson Mandela, Ahmed Kathrada, Walter
Sisulu, Govan Mbeki, Andrew Mlangeni, Raymond Mhlaba, Elias Motsoaled, Walter
Mkwayi (scappatu duranti lu prucessu), Arthur Goldreich (scappatu dâ priggiuni
prima dû prucessu), Dennis GOldberg e Lionel "Rusty" Bernstein foru ncurpati di
sabbutaggiu e crìmini equivalenti a lu tradimentu (ma cchiù fàcili pi lu cuvernu
di dimustrari). Joel Joffe, Arthur Chaskalson e George Bizos foru parti dâ
squatra di difisa ca rapprisintau l'accusati. Tutti a ccizzioni di Rusty
Bernstein foru attruvati curpèvuli e cunnannati a l'ergàstulu lu 12 di giugnu di
1964. La mputazzioni ncludìa/nchiudìa lu cuimmurcimentu nta l'urganizzazzioni
d'azzioni armata, 'n particulari di sabbutaggiu (di lu quali crìmini Mandela si
dichiarau curpèvuli) e di cuspirazzioni p'aviri circatu d'ajutari l'àutri paisi
a mmadiri lu Sud Africa (dû quali crìmini Mandela si dichiarau nun curpèvuli).
Pi tutti li succissivi 26 anni, Mandela divinni sempri majurmenti cuimmurciutu
nta l'uppusizzioni a l'apartheid nzinu ô puntu ca lu slogan "Nelson Mandela
Lìbbiru" divinni l'urlu di tutti li campagni anti-apartheid di lu munnu.

Mentri era 'n priggiuni, Mandela fu 'n gradu di spidiri un manifestu a l'ANC ca
vinni pubbricatu lu 10 di giugnu di 1980 e lu cui testu ricitava:

Rifiutannu n'ufferta di libbirtati cunnizziunata 'n canciu di na rinuncia â
lutta armata (frivaru di 1985), Mandela ristau 'n priggiuni nzinu a lu frivaru
di lu 1990, quannu lu sustegnu dâ campagna di l'ANC e dî prissioni
ntirnazziunali purtau ô sô rilassu l'11 di frivaru dû 1993 supra òrdini dû
prisidenti di statu F.W. de Klerk e â fini dâ pruibbizzioni ntê cunfrunti di
l'ANC. Mandela e de Klerk uttinniru lu premiu nobbel pi la paci ntô 1993.
Mandela avìa già statu 'n pricidenza primiatu cu lu premiu Sakarov pi la
libbirtati di pinzeru ntô 1988.

Comu prisidenti di l'ANC (giugnettu di 1991 - dicèmmiru di 1997) gistìu nu
granni cirimuniali e campagni nun cumpititivi contra de Klerk pi la nova càrrica
di prisidenti dû Sud Àfrica. Mandela vincìu, addivintannu lu primu capu di statu
di culuri. De Klerk fu numinatu vici prisidenti.

Comu prisidenti, (maju di 1994 - giugnu di 1999), Mandela prisidìu la
transizzioni dâ liggi minuritaria e di l'apartheid, vincennu lu rispettu
ntirnazziunali pi lu sô appoju â ricunciliazzioni nazziunali e ntirnazziunali.
Arcuni radicali foru diluduti dî mancati cunquisti suciali duranti lu pirìudu dû
sô cuvernu e 'n particulari modu dâ ncapacitati dû cuvernu d'arginari la crisi
di l'AIDS.

Mandela stissu ammittìu doppu lu sô cuncedu ca forsi avìa cummisu quarchi erruri
ntô carculari lu pussìbbili pirìculu/prìculu dirivanti di l'epidimìa di
HIV/AIDS. Chistu fu principarmenti tràggicu 'n virtuti di lu fattu ca la
raggiuni pi cui avìa statu vutatu era chidda di migghiurari la vita dâ majuranza
niura sud africana, e mmeci a causa di sta liggirizza putissi èssiri 'n parti
rispunzàbbili di miliuna di morti.

Mandela fu macari criticatu pi la sô stritta amicizzia cu capi di statu quali
Fideli Castru e Moammar Al Qadhafi, ch'iddu chiamava li sô "cumpagni 'n armi".
La sô dicisioni di mpignari li truppi sud africani pi scunfiggiri lu gorpi dû
1998 a Lesotho resta videmma n'argumentu cuntraversu.

Mandela si maritau 3 voti. Lu sô primu matrimoniu cu Evelyn Ntoko Mase accabbau
cu nu divorziu ntô 1957 doppu 13 anni, lu sô sècunnu matrimoniu cu Winnie
Madikizela accabbau cu na siparazzioni (aprili di 1992) e un divorziu (marzu di
1996) alimintatu di disaffizzioni pulìtichi. A lu sô uttantèsimu cumpriannu
Mandela maritau Graça Machel, vìduva di Samora Machel, lu prisidenti funnaturi
muzzammicanu e alliatu dell'AnC uccisu 'n nu ncidenti aèriu 15 anni prima.

Doppu lu sô ritiru dâ càrrica di prisidenti ntô 1999, Mandela prusiquìu
p'addivintari un sustinituri di na multitudini d'urganizzazzioni pî dritti
suciali e umani. Arricivìu tanti anurificenzi straneri, nclusu l'Order of St.
John di Riggina Lisabbetta II e la Presidential Medal of Freedom di George W.
Bush.

Mandela è una di l'ùnichi dui pirsuni cu urìggini nun inniani (Madre Teresa è
l'àutra) a aviri uttinutu lu Bharat Ratna, lu cchiù àutu ricanuscimentu civili
innianu, ntô 1990.

Comu asempiu dâ sô appruvazzioni pupulari, ntô sô tour dû Canada ntô 1998,
nclusi na cunfirenza ntô Skydome dâ citati di Toronto unni parrau a 45,000
studenti ca lu ncitaru cu nu ntenzu applausu. Ntô 2001, fu lu primu straneru a
èssiri citadinu unurariu canadisi comu unu dî picca capi straneri a arriciviri
l'Order of Canada.

Ntô 2003, Mandela fici arcuni pulèmici discursi, attaccannu la pulìtica stranera
di l'amministrazzioni di George W. Bush, prucramannu Bush nu razzista pirchî nun
siquìa l'Urganizzazzioni dî Nazzioni Uniti e lu sô sicritariu ginirali Kofi
Annan supra lu tema dâ guerra 'n Iraq. "È pirchî ora lu sicritariu ginirali di
l'ONU è n'omu di culuri? Nun ficiru mai chistu quannu lu sicritariu ginirali era
un vrancu", Mandela dicìu.[1] Succissivamenti dd'annu, cunfirìu lu sô supportu â
campagna di riccota di funni pi l'AIDS chiamata 46664 comu lu sô nùmmuru di
priggiuneru.

Ntô giugnu di 2004 a l'etati di 85 anni, Mandela annunciau ca s'avissi vulutu
ritirari dâ vita pùbbrica. La sô saluti adava dicrinannu nta l'ùrtimi anni e
iddu vulìa spènniri dû tempu câ sô famigghia pi quantu la sô saluti ci nn'avissi
cuncessu. Fici na ccizzioni, comegghiè, pi lu sô mpegnu ntâ lutta contra l'AIDS.
Ntô giugnettu di 2004 abbulau a Bangkok pi parrari â XV cunfirenza
ntirnazziunali supra l'AIDS, 2004.

Lu 23 di giugnettu di 2004 la citati di Johannesburg cunfirìu lu cchiù àutu
anuri a Mandela garantènnucci la libbirtati dâ citati a na cirimonia 'n Orlannu,
Soweto.



https://scn.wikipedia.org/wiki/Natali

Lu Natali è lu jornu di la ricurrenza di la nàscita dû Signuri. Li cristiani lu
cèlibbranu lu jornu 25 di dicèmmiru.

Nzinu a picca tempu fa, si pinzava ca sta data era cunvinziunali (schigghiuta,
forsi, pi cuntrastari la festa pagana dû Sol invictus o dû diu Mitra) e chi lu
Signuri Gesù Cristu avìa nasciutu nta n'àutru jornu di l'annu.

Ultimamenti si scuprìu, grazzî a l'attruvata di li papiri di Qumran, ca è assai
prubàbbili chi Zaccaría, maritu di Lisabetta e patri di Giuvanni Battista,
ricivìu la visioni di l'àncilu, chi ci annunziava lu cuncipimentu di sò figghiu,
ntô misi di sittèmmiru.

Siccomu nta lu vancelu di Luca (1, 26) si dici chi l'àncilu annunziau a Maria lu
cuncipimentu dû Signuri quannu sò cucina Lisabetta era ô sestu misi di
gravidanza, chissu voli diri ca Maria cuncipìu a so Figghiu ntô misi di marzu.
Novi misi doppu, 'n dicèmmiru, nascìu lu Bammineddu.

Li Nuveni di Natali sunnu un tipu di cantu narrativu spartutu 'n 9 parti chi
cunta la storia di la nascita di Nostru Signuri. Si càntanu e si sònanu nta li 9
sirati chi pricèdinu lu jornu di Natali, davanzi a edìculi sacri addubbati cu
frutta, addauru e aspàragu. È puru tradizzioni nta quarchi paisi di addumari
falò pi quadiari lu Bammineddu. Â fini di la cantata li musicanti addumànnanu
n'offerta (viditi macari: strina).

Wiktionary Natali nta àutri lingui Bon Natali e Filìci Annu Novu! nta assai
lingui ('n parti puru cu la prununzia)

Li tradizzioni di Natali 'n Sicilia: http://sicilyweb.com/natale/5.htm Li signa
dû Natali 'n Sicilia:
http://www.guidasicilia.it/ita/main/tradizioni/sacro_profano/natale/segni.htm Li
nostri Natali pirduti:
http://www.guidasicilia.it/ita/main/tradizioni/sacro_profano/natale/natali_perdu
ti.htm Li vecchî di Natali: http://www.press.sicilia.it/natale_in_sicilia3.cfm



https://scn.wikipedia.org/wiki/Nadia_Comaneci

Nadia Elena Comaneci (d'urìggini Comăneci) (nata lu 12 di nuvèmmiru dû 1961) era
na ginnasta dâ Rumania, chi vincìu cincu midagghi ntê Jòcura Olìmpici dû 1976 e
nàutri dui ntô 1980 (cincu midagghi d'oru in tutali). Era la prima a ricìviri un
deci pirfettu pâ ginnàstica nnî Jochi Olìmpici (avìa sulu 14 anni ô tempu). Veni
cunziddirata di tanti comu la cchiù megghiu attilleta dû Sèculu XX e una di
megghiu ginnasti di sempri.

Nadia Comaneci nascìu a Onesti (ora Gheorghe Gheorghiu-Dej), Rumanìa, figghia di
Gheorghe e di Stefania-Alexandrina; era chiamata doppu "Nadežda", l'eruina dâ
pillìcula russa.

Fu la diva brillanti dî Jòcura Olìmipichi dû 1976 a Montréal, Québec; vincennu
tri middagghi d'oru, una d'argentu e una di bronzu.

La Comaneci addifinnìu lu sò tìtulu europeu cu successu ntô 1977, ma la squatra
dâ Rumanìa niscìu fora dî finali prutistannu li soi punti vasci.

Ntô 1979, la Comaneci vincìu lu terzu tìtulu europeu di fila (addivintannu la
prima ginnasta, màsculu o fìmmina, a riniscìricci).



https://scn.wikipedia.org/wiki/Muschea

La muschea è lu locu di cultu pî fidili di l'Islam. La palora veni dirittamenti
dû spagnolu "mezquita", a sô vota urigginata dâ palora àrabba "masjid" ca ìnnica
lu locu unni si còmpinu li sujùd, li prustirnazzioni ca fannu parti dî muvimenti
ubbligaturi c’havi a còmpiri lu fidili uranti.

Nu tipu di masjid particulari è la masjid jàmi‘, la muschea "cuncricazziunali"
unni è auspicàbbili pi l'Islam ca si radùnanu cullittivamenti li fidili
p’adèmpiri a l'òbbricu dâ prijera ubbricaturia (salàt) dû menzujornu (zuhr) dû
venniridìa.

N quantu locu di prijera la muschea nun havi elimenti nnispinzàbbili. È nfatti
pussìbbili prijari videmma a l'apertu, o dintra na casa cualegghiè, abbastacchì
lu tirrenu è dilimitatu di acchi uggettu (tappitu, mantellu, sassi) e è puru.
Chistu picchì, pi tutti l’atti privisti dâ Liggi islàmica (sharì'a), è
addumannatu lu statu di puritati ligali (tahàra), uttinìbbuli cu lavacri
parziali o tutali dû corpu, mentri lu locu dâ prijera havi a èssiri esenti
d’evidenti lurdìa ca putissi cuntaminari cu cû tirrenu havi a aviri cuntattu,
comu appuntu avveni ntâ salàt.

La muschea nn’havi nu mihràb (sorta d’absidi o nicchia ca, ntê muschei cchiù
umili, pò èssiri simpricimenti disignata) ca ìnnica la dirizzioni dâ Mecca
(qibla) e dâ Ka‘ba ca è cunzidirata lu primu santuariu musurmanu didicatu ô
cultu di l'ùnicu veru Diu (Allàh).

Puru nun essinziali, na muschea nn’havi videmma nu pulpitu (minbar) di l'àutu dû
quali nu particulari Imàm ca si chiama khatīb, prununza la khutba,
n'allucuzzioni zoè ca nun nicissariamenti pruponi l'esèggisi di brani dû Curanu.

Picchì la prijera è vàlida chidda havi a èssiri cumpiuta n pricisi mumenti dâ
jurnata, scannuti di l'annamentu apparenti dû suli. Pi chissu nu spiciali
ncarricatu (muezzin, di l'àrabbu mu'adhdhin) arricorda di l'àutu di na
custruzzioni a turri (minaretu, di l'àrabbu manār, "faru") midianti nu richiamu
rituali sarmudiatu (adhān) ca di ddu mumentu ‘n appoi è ubbricatoriu prijari (n
casa, a l'apertu, n muschea). Pi cu s’attrova arrassu dû minaretu e nun pò pi
acchi mutivu ùdiri la vuci dû muezzìn - òi ajutata pi lu cchiù d’autuparranti -
si sciurìnanu talora videmma panni janchi, bonu visìbbili macari di luntanu.

Pî nicissitati dâ purificazzioni, sia ô nternu sia ntê mmidiati adiacenzi dâ
muschea è spissu prisenti na funtana. Mpurtanti è nfini l'area dâ prijera
(musalla), tinninziarmenti rittanculari pi cunzèntiri a l’uranti d’urdinàrisi n
fili e ranghi, ô cui nternu pò èssiri prisenti nu roggiu ca n tanti uccasiuna è
d’antica fattura, ùtili a assignalari lu tempu c’arresta picchì è vàlida la
prijera.

Carattirìstica d’ogni muschea è la mancanza di raffigurazzioni umani o armali,
‘n quantu ustiati di l'Islam. Li dicurazzioni sunnu pirciò di tipu fitoformi
(ligati zoè ô munnu viggitali) e, quasi sempri, sunnu prisenti cu virseddi dû
Curanu trazzati cu calligrafìi cunzidirati particularmenti "artìstichi" ca
dunaru a l'Uccidenti modu di parrari d’ arabbischi.

Ntâ Sicilia ntra lu 831 e lu 1072, Palermu fu la capitali di n'emiratu. La
riliggiuni ufficiali fu l'islam, e secunnu la tistimunianza di Ibn Hawqal,
cc'èranu 300 moschei sulu n Palermu. Di lu piriudu àrabbu, restunu n Sicilia
armenu li rùdiri di 3 moschei: una n Sperlinga, una n Segesta e n'àutra n
Rumetta.



https://scn.wikipedia.org/wiki/Marchi

Li Marchi (ntô talianu: Regione Marche) sunnu na riggiuni di l'Italia cintrali
cu 1,4 miliuna di abbitanti. Lu sô capulocu è Ancona. Cunfinanu cu l'Emilia
Rumagna, la Tuscana, l'Ùmbria, l'Abbruzzu, lu Lazziu, e lu Mari Adriàticu.

Li Marchi, riggiuni dû centru di l'Italia, s'attròvanu supra lu virsanti mèdiu
adriàticu e òccupanu 9.692 chmq dû tirritoriu talianu. Prisèntanu na forma
carattirìstica d'un pintàgunu irrigulari e si svilùppanu n virticali, dû nord ô
sud. La costa havi granni plaji di rina. Lu Munti Còneru è lu puntu cchiù àutu.
Ntâ zona appinnìnica nun ci sunnu autìssimi munti. Ntâ catina dî Munti
Sibbillini, ntâ pruvincia di Àsculi Picenu, c'è lu Munti Vettore(2.478 m). Àutri
munti mpurtanti dâ riggiuni sunnu: Munti Nironi (1.526 m), Munti Càtria (1.702
m), Munti Penninu (1.570 m), Munti Rutunnu (2.103 m), Munti Fema (1.575 m),
Munti Priori (2.334 m), Munti Bovi (2.143 m), Munti Sibbilla (2.175 m), Munti
Vaddilonga (2.221 m), Munti Porchi (2.335 m), Munti Argentedda (2.201 m). Lu
clima è miti. Stati càudi, ma arrinfriscanti grazzî ô mari; nverni cu rigulari
chiuvuti. Nta lu nternu nveci, stati frischi e nverni cu granni pussibbilitati
di nivicati.

L'econumìa marchiggiana è custituita suprattuttu di nichi-medi nnustri
distribbuiuti equamenti nta tuttu lu sô tirritoriu. Ci sunnu principarmenti
nnustri di: scarpi ntê pruvinci di Macirata e Àsculi Picenu, mòbbili e miccànica
ntâ pruvincia di Pesaru e Urbinu, vinu dî Casteddi dî Jesi (pàtria dû
Verdicchiu); la granni nnustria navali di Fanu e Ancona, senza scurdàrisi di
chidda turìstica.



https://scn.wikipedia.org/wiki/Linus_Torvalds

Linus Benedict Torvalds (Helsinki, Finlannia, 28 di dicèmmiru di 1969) è nu
prugrammaturi, auturi dâ prima virsioni dû kernel Linux e attuarmenti
cuurdinaturi dû prugettu ri sviluppu dû stissu.

Torvalds è chiddu ca inizziau lu sviluppu dû kernel Linux. Stu sistema operativu
'ntrasìu ntâ storia comu valida altirnativa a li prudotti cummirciali a licenza
chiusa (comu p'asempiu chiddi di Microsoft), a diffirenza di st'urtimi sistemi,
Linux è softteware libbiru open source, cu e gghiè pò accidiri ô còdici surgenti
dû sistema upirativu e mudificàrilu a propiu piacimentu.

La pupularitati di Torvalds accuminciau a cu na disputa accadèmica cû un
prufissuri Andrew Tanenbaum.

Tanenbaum avìa nfatti rializzatu pi scopi didattici Minix, nu sistema operativu
simili a Unix, ca putìa èssiri esiquutu supra dûn cumuni Personal Computer.
Minix vinìa distribbiutu cu lu còdici surgenti, ma la licenza cû quali vinìa
distribbiutu vitava d'appurtari mudifichi ô còdici senza l'auturizzazzioni di
l'auturi. Autri divircenzi, tra Linus e Tanenbaum, purtarunu Linus a riflèttiri
direttamenti supra la pussibbilità di criari na sorta d'Unix pi pc, ispiratu a
Minix, ma ca ô stissu tempu acunzzintissi a tutti di mittirici li manu. Fu sta
scelta a dari lu via a lu prugettu ca, data la licenza open source, ntô giru di
picca anni cualizzau cintinaiaa di prugrammatura, ca ntô propiu tempu libbiru si
dilèttanu a agghiunciri novi riga di còdici ô progettu Linux.

Attuarmenti Torvalds campa 'n California, a Santa Clara, câ mugghieri Tove (sei
voti campiunissa nazziunali di Karate 'n Finlannia), travagghiau finu â
primavera 2003 pâ Transmeta Corporation occipannusi appoi, a tempu chinu, di lu
cuurdinamentu di lu gruppu di prugrammatura ca sviluppa lu Kernel Linux pi cuntu
di l'OSDL (Open Source Development Lab), nu progettu di ricerca finanziatu di
industri ca funnaru parti dû propiu bisinissa/bissinissa (="business") supra
Linux, comu Computer Associates, Fujitsu, Hitachi, Hewlett-Packard, IBM, Intel,
NEC.



https://scn.wikipedia.org/wiki/Lingua_svidisa

Lu svidisi (o svenska) è na lingua girmànica, o cchiù pricisamenti, nòrdica, chi
veni parrata supratuttu ntâ Svezzia, nta quarchi banna dâ Finlandia, e ntê ìsuli
autònumi di Åland, d'un tutali di cchiù di 9 miliuna di parranti. Si capisci tra
autri lingui nòrdichi, p'asempiu, danisi e norviggisi. Lu svidisi standard è la
lingua nazziunali e ufficiali dâ Svezzia chi havi comu li soi uriggini, li
dialetti dû sèculu XIX dâ Svezzia cintrali ed era bon stabbiluta ô principiu dû
sèculu XX (o armenu tra li primi dicini). Binchì li virnàculi riggiunali ancura
asistinu, nfluinzati dî dialetti cchiù vecchî, lu 99% dâ pupulazzioni d'adulti
ponnu leggiri e scrìviri la lingua ufficiali.

Quarchi dialettu è abbastanti diffirenti dâ lingua standard in termini dâ
grammàtica e dû vucabbulariu, e nun si capìscinu sempri allatu lu svidisi
standard. Sti dialetti sunnu cunfinati ê banni di campagna e sunnu parrati di
genti di nu status suciali vasciu. Binchì nun stannu pi scumpariri, l'usu di sti
dialetti scinnìu nta l'urtimu sèculu, e cuntinua a scìnniri, sparti ca vennu bon
ricircati e ncurragiati di l'instituti lucali.



https://scn.wikipedia.org/wiki/Lingua_ciuvascia

Lu ciuvasciu (nomu nativu Чӑваш чӗлхи Čövaš čəlχi) jè na lingua turca parrata a
uccidenti di l’Urali ntâ Russia cintrali. Jè la lingua nativa dî Ciuvasci e una
di li lingui ufficiali dâ Ciuvascia; havi circa dui milioni di parranti.

Ppâ scrittura du ciuvasciu si usa l'alfabetu cirillicu, juncennucci ê littri
usati pô russu autri quattru littri: Ӑӑ, Ӗӗ, Ҫҫ, Ӳӳ.

Lu ciuvasciu è la cchiù divirgenti di tutti li lingui turchi e cchiossai di
tutti manca di ntilligibbilità cu l’autri. La lingua matri ca l'urigginau,
parlata ri Bulgari du Volga ntô medioevu, diffirisci di tutti li autri lingui
turchi n manera tantu forti ca solitamenti è classificata cumu lingua sora du
prototurcu chiuttostu ca cumu lingua figghia.

N passatu, li studiusi cunsidiravanu lu ciuvasciu nun propriu na lingua turca,
ma cchiutostu l'urtima supravvissuta di na suddivisione siparata di lingui
altaichi prubabirmenti parrata di l’Unni.

Ci sunu du’ dialetti dû ciuvasciu: lu Virjal o supiriuri e l'Anatri o nfiriuri;
la lingua littiraria è basata supra lu dialettu nfiriuri. Sia li lingui
ungaru-finniche ca lu tataru nfluinzaru lu ciuvasciu, e lu sò lessico ncludi
paroli russi, mari, mongoli, arabbi e pirsiani.

Maiusculi: А Ӑ ӐI Б В Г Д Дж Е Ё Ӗ Ж З И Й К Л М Н О П Р С Ҫ ҪI Т У Ӳ Ф Х Ц Ч Ш
Щ Ъ Ы Ь Э Ю Я Minusculi: а ӑ ӑI б в г д дж е ё ӗ ж з и й к л м н о п р с ҫ ҫI т
у ӳ ф х ц ч ш щ ъ ы ь э ю я I



https://scn.wikipedia.org/wiki/Lingua_aram%C3%A0ica

L'Aramàicu è na lingua ca isisti di trimila anni, o forsi macari chiu assai.
Jeni parti di nu gruppu di lingui ca sunnu chiamati li lingui simitichi. Nta stu
gruppu partienunu l'aramàicu, l'ibreu, l'arabicu e nu munzieddu d'autri lingui.
Certi munarchii antichi usaunu a lingua aramàica pi l'affari. Nta certi
riliggiuni li membri usanu l'aramàicu quannu s'arriunisciunu. L'aramàicu è a
lingua di nu munzieddu di parti di li dui libbri di la Bibbia attribbuiti a
Danieli e Ezra. E' usatu macaru 'nta lu libbru Talmud cunzidiratu sacru di li
giudei. Ci sunu assai pirsuni ca penzunu ca l'aramàicu fussi la lingua
utilizzata di Gisù. In ogni casu sta lingua è parrata di picca pirsuni nta lu
munnu cuntimpuraniu.

32 seculi fa lu populu aramàicu, lu primu ca utilizzau sta lingua, accuminzaru a
custruiri casi e a viviri nta lu paisi di la Siria, l'Iraq e a Turchia
urientali. La loru lingua addivintau a lingua cchiu mpurtanti di lu Mediu
Urienti. Li giudei ca parraunu aramaicu purtarunu sta lingua nta l'Africa di lu
nord e nta l'Iuropa. Li cristiani ca parraunu aramaicu purtarunu sta lingua nta
Persia, l'India e macari nta certi zoni di la Cina. 13 sèculi fa lu populu
aramaicu fin'u di ssiri a lingua cchiu 'mpurtanti 'nta lu Mediu Urienti e mmeci
l'arabbu pigghia lu sa postu. Ma l'aramàicu è ancora la lingua scritta di la
riliggiuni di li giudei, mandei e certi urientamenti di lu cristianesimu. Gruppa
nica di pirsuni ancora parranu aramàicu nta zoni di lu Mediu Urienti. Li verri
di l'urtimi duicentu anni ficiru scappari assai pirsuni ca parraunu aramaicu dî
loru casi e s'innierru a vìviri 'nta autri parti di lu munnu.

L'aramàicu nun è na lingua senza canciamenti e cuntraddizzioni paradussali. Ppi
lu mutivi ca assai gghienti 'nta lu cursu dei sèculi parrarunu e scrivièunu 'nta
sta lingua aisistunu diversi tipi di lingua aramàica. Sti tipi diffirenti sunu
ciamati dialetti ma cirti parrati sunu accussì diffirenti ca vènunu cunzidirati
addirittura comu lingui diffirenti. Li dialetti diffirenti sunu divisi 'nta dui
gruppi principali: nu gruppu urientali e nu gruppu uccidintali. A divisioni
'ntra li dui s'arrifirisci a li dui lati di lu ciumi Eufrati. Li dialetti
s'addividunu macari ppi pusizzioni e tiempu. L'aramaicu 'anticu e lu nomi di li
dialetti cchiu antichi. Sulu certi mastri spiciali s'anzignanu l'aramàicu
'nticu. L'aramàicu cintrali à nu gruppu di dialetti ca li pirsuni nun parranu
ogni gghiornu, ma l'utilizzanu ppi cosi cunzidirati spiciali comu a scrittura e
a riliggioni. L'aramàicu mudernu è nu gruppu di dialetti ca li pirsuni
utilizzanu ogni gghiornu macari ppi parrari. Chisti urtimi sunu cunzidirati
"lingui viventi".



https://scn.wikipedia.org/wiki/Gaza

Cità palistinisa, Gaza duna lu nomu puru a l'omònima striscia di tirritoriu tra
lu cunfini egizzianu, lu disertu israelianu, e lu stremu sud esti dû mari
Meditirraniu, chi nzèmmula â Cisgiordania forma lu tirritoriu di l'auturità
palistinisa.

Cità d'orìggini assai antichi, Gaza fu a lu nizziu di l'èbbica cristiana nu
fuculari dâ diffusioni dû cristianèsimu. Mònici comu S. Ilariuni, foru assai
attivi attraversu viaggi pi tuttu lu tirritoriu di lu mperu remanu di l'èbbica.

Oi la striscia di Gaza è n'ària nica-nica misa ppi longu ntâ costa dû
Miditirràniu, tra l’Eggittu e l'Israeli, longa 40 chilòmitri e làrica 10, unni
càmpanu cchiossai di 1,4 miliuna di palistinisi, cu na dinzitati abbitativa,
dunca, di 3.500 pirsuni pi chilòmitru quatratu.

Li cunfini vìnniru stabbiliti ntô 1948, doppu ca si criàu lu statu d’Israeli.
Nzinu ô 1967 vinni accupata di l'Eggittu e, appoi, passau sutta a Israeli. Ntô
2005 l’asèrcitu srailianu s'arritirau dâ "Striscia", ma cuntìnua a cuntrullàrini
li cunfini, lu spazziu aèriu e lu mari.

La pisca, ca era l'attivitati principali, vinni pruibbita ntô 2006 e 35.000
pirsuni, ca campàvanu cu idda, ristaru senza sustegnu ecunòmicu. Tutta la
pupulazzioni campa nta na situazzioni ecunòmica e suciali assai-assai malamenti
e dipenni cumpretamenti di l'aiuti assistinziali, e chistu macari picchì li
cuntìnui chiusuri dê vàlichi nun pirmetti li spuratazzioni. Macari lu "Prucramma
munniali pi l'alimentazzioni" dê Nazzioni Uniti (WFP) fici n'appellu
suttaliniannu ca la cumunitati ntirnazziunali avissi a pigghiari comu
urgentìssima e priuritària la suluzzioni dâ traggèdia umanitària di Gaza.



https://scn.wikipedia.org/wiki/Funk

Funk è nu termìni cuniatu na li Stati Uniti dâ Mèrica na li anni cinquanta, pi
innìcari di li caratteristiche ritmiche e sunori prisenti 'n divìersi ambiti
musicali. Inizialmenti u termìni fu usata nto jazz pi innìcati nu approcciu
musicali rudi e libbìru ra sufisticazioni, lijari a lu blues, cu riff ripetitivi
e cu nu ritmo incalzanti. 'N seguitu l'aggettivu funky fu utilizzatu sempri
cchìu puru 'n avutri ambiti musicali comu u soul e lu R&B.

Dopu li album ri James Brown, (u criaturi du funky, ispiratu da lu so
sassofonista Maceo Parker), Papa's Got a Brand New Bag (1965), I Got You (1966)
e Sex Machine (1970), s'accùminciò a cunsidirari u funk comu nu veru e propriu
gèniri musicali. U termìni fici a so cumparsa ufficiali 'n ambitu rock 'n nu
branu du 1967 ri “Dyke and the Blazers (Funky Broadway).

George Clinton è giniralmenti cunsidiratu u principali innuvaturi du funk. Cu i
so gruppi Parliament e Funkadelic accùminciò a esibirisi na li anni sittanta
difinennùsi u “sacirdoti di la riliggiuni di la giungla e di la strata” nata pi
libbìrari li umani da li forzi negativi di nu munnu sìenza funk, invintannù u
gèniri “P-funk”, c'assunsi u significatu di “Parliament - Funkadelic”, u funk a
la massima putenza, na la so forma cchiù pura. Artisti lihati a George Clinton
sunnu sicuramenti dui avutri granni patri du P-Funk, u bassista Bootsy Collins,
ca fici parti sia di lu gruppu ri James Brown (nnà lu gruppu The JB's) sia nnè
Parliament-Funkadelic, e Roger Troutman cu i so Zapp & Roger, purtannu a la
nutorietati munnìali u “talkbox”, nu mudificaturi di vuci prima utilizzatu sulu
'n cullegamentu a di li chitarri da gruppi rock, ddà li 'n poi inveci
culligannuli da nu latu a nu sintetizzaturi e dall'avutru a la vucca, criannu nu
sonu magicu.

Na li anni sittanta u gèniri sviluppò i tratti caratteristici ca lu
cuntraddistingunu ancùora ùora: linii ri bassu incalzanti e ripetitivi
(esemplari chiddi du bassista di Sly Stone, Larry Graham, criaturi di la tecnica
slap); riff ri chitarra elettrica tagghìenti e sincupati, nutriti sizzioni ciati
e ballabilitati di brani, cu largu spazziu a li brani strumintali e a li assuli.
Na li anni sittanta e uttanta u funk s'arrìminò cu la disco music cu gruppi comu
Earth, Wind & Fire, Kool & The Gang, Jackson Five e Brand New Heavies. Nto jazz
a partìri da la fini di li anni sissanta u termìni funky pigghìo a innìcari
prima alcuni travagghì jazz misculiati cu funk e lu blues (hard pop) a esempiu
certi canzuni ri [[Horace Silver] o Blue Mitchell, nonché Lee Morgan è 'n
seguitu, cchiù 'n ginirali, nu stili nfluinzatu da lu funk anni sittanta e da lu
rock, da alcuni definitu jazz-funk (Miles Davis, Herbie Hancock, George Duke,
George Benson, Stanley Clarke). Nnà l'usu comuni impropriamenti i termìni jazz
rock, fusion e funky sunnu poi addìvintati sinonimi.

Dopu li anni uttanta l'inafferabili funk s'arrìminò cu avutri gèniri e ispirò i
musicisti cchiù disparati. U P-Funk è a la basi di la nascita du West Coast Rap,
artisti comu li N.W.A., DJ Quik, Too $hort e tutti i patri du Gangsta rap si
sunnu infatti ispirati al li sunoritati soprattuttu ri George Clinton e Roger
Troutman.

L'influenzi funky di la mùsica soul e di la mùsica disco nto jazz purtaru a la
genisi di l'acid jazz, gruppi comu Jamiroquai e James Taylor Quartet ammùstranu
chiari influssi funk.

U funk, junciutu a li primi spirimentazioni elettroniche di li anni sittanta e a
la disco music dettìru contributu a dari vita a lu gèniri house da li manu ri
prudutturi comu Frankie Knuckles, Larry Levan e avutri, gèniri, addìvintatu u
cchiù ballatu na li ultimi 30 anni e ca avi a ssò vota rivuluzziunatu u munnu di
la mùsica, dannu u via ad assai avutri gèniri ùoggi classificatusi sutta u nomu
electronic dance music (EDM).

Si po' diri ca u funk nasciu comu aggittivu pi definiri quarchi caratteristica
musicali esistenti, si mudificò a gèniri autonomo na li anni sittanta e uòggo è
sustanzialmenti turnatu a la so funzioni di aggittivu, pi caratterizzari alcuni
specificitati di gèniri comu l'acid jazz, l'hip hop e lu funk rock, oppuri
semplicementi nnè nomu di qaurchi gruppu musicli, comu ad esempiu i Planet Funk.



https://scn.wikipedia.org/wiki/Favuli_Morali

Li Favuli Morali cumprènninu l'ùrtima cugghiuta dî puisìi di Giuvanni Meli, unu
dî cchiù cèlibbri scrittura siciliani. La cugghiuta ntera vinni pubbricata ntô
1814. Meli scrissi la majuranza dî versi nni l'ùrtimi anni dâ sò vita, ma li
primi puisìi foru già canusciuti versu 1787.

Comu si vidi dû tìtulu, li Favuli Morali cumprènninu 89 fàvuli scritti 'n versi
chi ni fannu ricurdari li fàvuli di Esopu e Fedru. Meli appi na granni stima pi
Esopu, nu fattu assai evidenti di st'òpira. Comu Esopu, la majuranza dî versi si
tràttanu d'armali comu prutagunista, e ogni fàvula si cunchiudi cu na murali, ma
cuntinuta ntra li versi stissi senza èssiri esaggirata o troppu suttaliniata.

Pi capiri pi quali mutivu Meli dicidìu a usari la fàvula comu na forma
accittàbbili pi scrìviri li soi versi, avemu a capiri ca duranti lu sèculu
XVIII, e macari nzinu â sò morti ntô 1815, la fàvula rapprisintau na forma di
littiratura pupulari e puru abbastanti stimata dî littirati, paru 'n Sicilia
comu lu restu d'Europa. Ntâ Sicilia, tanti vulumi vìnniru pubbricati di
Vinirannu Gangi, Giuseppi Maraffinu e Duminicu Tempiu, sulu p'ammuntuari tri
noma canusciuti. Spissu sta forma di scrittura vinni usata comu nu strumentu di
difùnniri punti di vista pulìtichi. Meli canuscìu stu fattu e usau la fàvulu
propiu picchì spirava d'èssiri liggiutu di vari classi siciliani. Nfatti, comu
na ntroduzzioni nta Favuli Morali, Meli stissu scrivi ca era nfruinzatu dû
scritturi ngrisi, Addison, lu quali pubbricau cunti ntâ rivista, The Spectator,
chi vìnniru liggiutu di na granni parti dâ sucitati ngrisa.

Ntê fàvuli, Meli n'ammustra lu giudizziu di l'armali chi càmpanu naturalmenti e
cu armunìa, senza facennu dannu a l'àutri. L'omu, mmeci, veni rapprisintatu comu
n'èssiri vizziusu. 'N ogni casu, li versi quasi sempri riflèttinu na pusizzioni
umurìstica (ntô senzu pirandillianu), chi putemu diri era la marca usuali di
Meli.



https://scn.wikipedia.org/wiki/Custantinu_l%27Africanu

Custantinu l'Africanu (Cartàggini 1020 circa - Munticassinu 1087) canusciutu
puru comu Custantinu Sìculu fu nu dutturi, littiratu e mònacu àrabbu.

Ntâ sò vita Custantinu viaggiau assai. Li viaggi ci pirmìsiru di mpararisi
diversi lingui e na ccillenti canuscenza dû munnu àrabbu e urientali. Ancora
picciottu partiu pi Babbiloniam e appoi n Persia Etiopia e forsi puru n India.

Arriturnatu n'Eggittu fu pirsicutatu pô sò nsignamentu ispiratu â varietati di
tradizzioni cu cui era vinutu n cuntattu. Appi a rifuggiarisi prima n Sicilia
unni fici lu cummircianti. Nti certi ducumenta è muntuvatu comu Constantinus
Siculus. Doppu nu viaggiu a Kairouan n Tunisia di unni si ni vinni cu nu trisoru
di libbra àrabi di midicina, si trasfirìu n Italia dû Sud, unni accuminzau a
praticari la midicina e a tradùciri li libbra dâ tradizzioni mussurmana. La s`p
fama criscìu lesta. Fu arricivutu â curti di Robbertu lu Guiscardu, a Salernu.
Stetti ntâ cità di Salernu prubabbirmenti tra lu 1075 e lu 1077, e
verusimirmenti fu maistru dâ cèlibbri Scola Medica Salirnitana. Di sicuru è
evidenti la nfluenza granni ca li sò traduzzioni àppiru nti l'attivitati e nti
l'òpiri dî duttura di Salernu.

Trasìu nti l'òrdini binidittinu e finìu la sò vita nti l'abbazzia di
Munticassinu ê tempa n cui era abbati Desideriu, futuru papa Vitturi III. Li
particulari dâ sò vita e dâ sò òpira n'agghicaru di la biografìa di Pietru
Diacunu, n'àutru mònacu di Munticassinu.

Doppu la sò morti, la sò òpira fu cuntinuata di nu scularu sòu, Johannes
Afflacius, prubabbirmenti nu cunvirtutu lu cu nomu era Yahya al-Falaki.

Traduciu di la lingua àrabba â lingua latina diversi òpiri ca cunsinteru
all'Uccidenti cristianu-latinu d'arriscupriri certi classici dû munnu grecu ca
avèvanu stati traduciuti n'àrabbu e d'apprizzari li prugressi di l'àrabbi ntô
campu dâ midicina. Arriniscìu a fari accittari senza trauma ô ntillittuali
uccidintali lu pinseru classicu filtratu attraversu lu pinseru islamicu.
Custantinu ntrudicìu n Uccidenti na trattatistica tiòrica e pratica, didicata a
assai dî temi dâ midicina e dâ farmaculuggìa (tra tutti arricurdamu lu Pantegni
(Theorica) di Ibn al-Abbas al-Magiusi (X sèculu) e lu Pantegni (Practica).

La sò ricerca fu dicisiva pi l'affirmazzioni di lu nsignamentui galenicu 'n
Europa, ma ancora ê jorna nostri è ncerta l'attribbuzzioni di assai scritti ca
la tradizzioni ci attribbuisci.



https://scn.wikipedia.org/wiki/Corea_d%C3%BB_Nord

La Corea dû Nord (hangeul: 조선민주주의인민공화국, hanja: 朝鮮民主主義人民共和國) è nu statu asiaticu
chi òccupa la parti sittintrionali di la pinisula curiana. Havi na pupulazzioni
di circa 24'500'000 abbitanti. La capitali è Pyongyang. Riggiuta di nu cuvernu
cumunista di Kim Jong un, è cunsidirata unu dî paisi cchiù poviri e
suttasviluppati dâ Terra.

La prima nazzioni Coreana si chiamava lu regnu di Go-Joseon (criatu ntô 2333
a.c.}. Lu re Chi Wu di Bai-dal vinni chiamatu lu "Diavulu Russu" dî soi nimici
picchì purtava armatura russa ncampu di battaglia. Puru oggi lu nomu "Diavulu
Russu" veni ammintuatu nnâ cultura di pop coreana. Cu tempu, Go-Joseon (" Terra
d'Arbarìa") lu cchiù putenti di sti primi stati vinni stabbilutu, s'arrestava
n'aspettu assai mpurtanti ntê viti dî coreani fin'oggi. Doppu tanti guerri chî
cinisi, ntô postu di Go-Joseon, si jisavanu novi stati. Di chissi, tri sunnu li
cchiù mpurtanti, li Tri Regni; Silla (o Scilla) ntô sud-ovest; e Baekje ntô
sud-est. La fidirazzioni di Gaya vinni cunquistata di Silla ntô 562.

La Corea vinni spartuta ntra la Corea dû Sud (capitalista) e la Corea dû Nord
(comunista) quannu finiu la sicunna guerra munniali ntô 1945. Sta divisioni
addivintau cchiù difinitiva doppu la guerra di Corea ca durau dû 1950 ô 1953.



https://scn.wikipedia.org/wiki/Carlu_Magnu

Carlumagnu (2 di aprili 742 - 28 di jinnaru 814) o Carlu Magnu ('n tudiscu: Karl
der Große, 'n Latinu: Carolus Magnus) fu reghi dî Franchi dû 768 a l'814, reghi
dî Lungubbardi e Mpiraturi dû Sacru Rumanu Mperu.

A iddu, lu cchiù granni dî figghi di Pipinu lu Brevi (714 - 768), primu dî reghi
Carulinci, si soli attribbuiri la funnazzioni di nu Mperu dî Franchi nta
l'Europa uccidintali.

Â morti di Pipinu lu regnu fu dividutu tra Carlumagnu e sô frati Carlumannu.
Quannu chistu murìu ntô 771 a Carlumagnu ristau lu regnu unificatu dî Franchi.

Ntâ missa di Natali di lu 25 di dicèmmiru di 800 'n Roma, lu Papa Liuni III
ncrunau Carlumagnu mpiraturi, tìtulu mai cchiù usatu 'n Uccidenti di
l'abdicazzioni di Ròmulu Augustolu ntô 476. Asìstinu arcuni fonti ca pàrranu di
sta ncrunazzioni. 'N stu casu nni citamu dui: l'annales e la Vita Karoli. Lu
primu dici ca Carlu Magnu vinni ncrunatu mpiraturi siquennu lu rituali di
l'antichi mpiratura romani, ci vinni rivucatu lu tìtulu di patrizziu e acquisìu
lu tìtulu d'Augustu. Lu sècunnu, dici ca siddu dda sira Carlu avissi saputu li
ntinzioni di lu papa, puru siddu era na fistivitati mpurtanti, nun avissi
ntrasutu 'n cresia. Quinni, sècunnu stu ducumentu, Carlu Magnu vinni ncrunatu
mpiraturi contra la sô vuluntati. La Vita Karoli cita videmma "la mmidia dî
mpiratura rumani", ca 'n stu casu vannu ntinnutu pî Bizzantini, pirchî lu papa
ncrunannu Carlu Magnu, sancìa ca lu sô mperu era la cuntinuazzioni dû Mperu
Rumanu, nigannu mmeci chistu a li Bizzantini. Noltri Carlu Magnu, vidènnusi
ncrunatu mpiraturi di lu Sacru Rumanu Mperu, si rinnìa cuntu ca si cuntrappunìa
a lu mperu bizzantinu, giustu pirchî era alliatu dû papa. Datu ca Carlu Magnu
avìa già abbastanti prubbremi e nimici (l'Àrabbi, p'asempiu), nun nn'avìa
bisognu d'àutri. La Vita Karoli cuntinua dicennu ch'iddu vincìu la nimicizzia di
li bizzantini cu nummarusi ammascerii e chiamànnuli "fratli" nta l'epìstuli

Prusiquennu li riformi nizziati di lu patri, Carlumagnu liquitau lu sistema
muinitariu basatu supra lu soul d'oru. Iddu e lu Reghi Offa di Mercia
ripigghiaru lu sistema criatu di Pipinu, stabbilennu nu novu standard, la libbra
(pound, ntrammi unitati di muneta e pisu ô stissu tempu) ca valìa 20 sou (comu
pû sòlidu e cchpiù tardu lu scillinu) o 240 denier (comu pi danari e¡
evintuarmenti penny). Duranti stu pirìudu la libbra e lu soul foru unitati di
cuntu, mentri sulu lu denier fu muneta riali.

Carlumagnu appricau lu novu sistema ntâ majuri parti di l'Europa cuntinintali, e
lu standard di Offa fu vuluntariamenti aduttatu 'n quasi tutta la Ngraterra.

Quannu Carlumagnu murìu, nta l'814, fu inumatu ntâ "sô" Cattidrali d' Aquisgrana
(tudiscu Aachen). Succissuri fu l'ùnicu dî sô figghi ca ci supravvivìu, Ludòvicu
I lu Piu. Doppu di chistu lu regnu fu suddivisu tra li tri figghi supravvissuti,
sècunnu la tradizzioni franca. Sti tri regni sunnu cunziddirati lu mbriuni dâ
Francia e dû Sacru Rumanu Mperu.

Doppu la morti di Carlumagnu, lu coniu cuntinintali digradau e tanta parti
d'Europa ricurrìu a l'usu cuntinuativu dû coniu ngrisi d'àuta qualitati nzinu a
lu XII sèculu.

È difficili cumprènniri l'attiggiamentu di Carlumagnu versu li figghi. Nudda
d'iddi cuntrassi nfatti un matrimoniu rigulari. Chistu pò aviri statu un
tintativu di cuntrullari lu nummaru dî putinziali allianzi.

Doppu la sô morti li figghi supirstiti ntrasiru o foru custrinciuti a ntrasiri
'n munasteru. Armenu una d'iddi, Bertha happi na rilazzioni ufficiarmenti
ricanusciuta, siddu nun un matrimoniu, cu Angilbertu, membru dâ corti di
Carlumagnu.

A lu regnu di Carlumagnu ci si rifirisci spissu comu ô Rinascimentu carulingiu a
causa dû ciuriri di scola, littiratura, arti e architittura. Tanti dî clàssici
Latini supravvissuti foru cupiati e prisirvati dî sculari Carulingi.

La natura pan-europea dî ndrizzi di Carlumagnu s'evinci di l'urìggini di tanti
di l'òmini ca p'iddu travagghiaru: Alcuinu, Anglusassuni; Tiudulfu, Visigotu;
Paulu Diàcunu, Lungubbardu; Angilbertu e Egginardu Franchi.

Carlumagnu gudìu di nu mpurtanti siquutu ntâ cultura europea. Unu di granni
cicli littirari medievali, lu Ciclu di Carlumagnu, è ncintratu supra li mprisi
di Rolannu stòricu cunnutteru di Carlumagnu supra lu cunfini brittuni.

Lu stissu Carlumagnu fu accustatu â santitati ntô Sacru Rumanu Mperu doppu lu
XII sèculu. Iddu fu pigghiatu a mudellu di cavaleri comu unu dî Novu Eroi.

Li majuri unificatura di l'Europa - di Fidiricu Varvarussa a Luiggi XIV, di
Napuliuni a Jean Monnet - ma videmma muderni statisti comu Helmut Kohl e Gerhard
Schröder hannu tutti minziunatu Carlumagnu ndicànnulu comu patri dâ futura
Europa unita.



https://scn.wikipedia.org/wiki/Bob_Dylan

Bob Dylan, nomu d'arti di Robert Allen Zimmerman (Duluth, Minnesota, 24 di maiu
1941), è un cèlibbri cumpusituri, musicista e cantanti miricanu. Già di na
granni carrera di na quarantina d'anni, veni canusciutu cchiù pî soi canzuni di
l'anni 1960 comu Blowin' in the Wind, Mr Tambourine Man, Subterranean Homesick
Blues, Like a Rolling Stone, e Lay Lady Lay, sulu pi citàrinni quarchi asempiu.
Nta l'anni 1970 n'attruvamu Knocking on Heaven's Door, If not for you, Tangled
Up in Blue, Sara e Hurricane.

Ntô 2004 vinni pubbricatu la prima parti dâ sò triluggìa autobiogràfica:
Chronicles - Volume 1.

Sicunnu â pristiggiusa rivista musicali Rolling Stone, la sò canzuna Like A
Rolling Stone è la megghia tra li principali 500 di tutti li tempi. Nisciuta ntô
1965, jiu pi sei minuti, na granni lunghizza pi na canzuna di Pop Rock pi ddu
tempu.

Dylan è cunziddiratu una dî stiddi granni ntô firmamentu dâ musica rock. Tanti
lu cunzìdiranu puru comu un pueta. Certamenti havi nfluinzatu tanti musicisti di
rock, spiciarmenti pî soi lìrichi assai discrittivi e chini di mmàggini viventi
e brillanti.

La discugrafìa di Bob Dylan - articulata ntôn arcu di carrera di dui vintini
d'anni - è viramenti grannissima, senza mancu cunziddirari li tanti bootleg, ed
edizzioni nun ufficiali.



https://scn.wikipedia.org/wiki/Arbergu

N'arbergu, o hotel, è na mprisa ricittiva ca furnisci n'alloggiu previu
paiamentu, utilizzatu solitamenti pi suggiorni di durata brevi e spiciarmenti dî
turisti.

Assai spissu, l'arberghi furnìscinu midemma tanti sirvizza pi l'òspiti, comu nu
ristoranti, na piscina, e sirvizza pî picciriddi. Arcuni arberghi prisèntanu
macari na sala pî cunfirenzi, cû fini di ncuraggiari gruppi di cristiani a
organizzari cunvegni e ncontri ntô propiu stàbbili.

L'arberghi si diffirènzianu dî motel 'n quantu la majuri parti dî motel
prisèntanu trasuti sterni ê càmmiri, mentri l'arberghi tènninu a aviri trasuti
nterni, p'aumintari la sicurizza dî crienti e criari n'ambienti chiù
cunfurtèvuli.

Ntâ l'antichitati l'arberghi dî quali s'hannu nutizzi pricisi foru situati a
Olimpia e Epidàuru, unni nta pirìudi diversi di l'annu, un nùmmiru
cunziddirèvuli di cristiani si riunìa p'assìstiri a manifistazzioni spurtivi,
cilibbrazzioni riliggiusi o a allistimenti cummirciali granni. Siddu li
viaggiatura chiù pòviri s'avìanu accuntintari di tenni o barracchi, chiddi chiù
facurtusi attruvàvanu rifuggiu nta strutturi custruiuti appositamenti e furmati
di càmmiri siparati, cullucati ntunnu ôn curtigghiu cu culunnatu.

Ntâ l'antica Roma, longu li strati apparìanu li carteddi ca nnicàvanu li vari
hospitia e deversoria, a li voti discrivuti comu lochi prumìscui e pitturischi.

Ntô Mediuevu, pi vuliri dî crisiàstici, surgeru xenodochi e ospizzi nun tantu
diversi dî pinzioni-cunvittu muderni, c'avìanu lu scopu di pirmèttiri ê
piddirini n'abbentu e un suggiornu tranquillu.

Doppu lu Milli s'accuminzau a diliniari la fiura prufissiunali di l'arbirgaturi
mudernu e propiu nta ddu pirìudu l'osti e li lucanneri custitueru na sò
curpurazzioni cu tantu di arrigulamentu.

Siddu lu pirìudu rinascimintali cuntribbuìu a nzignari lu gustu pâ tàvula bona e
pî maneri curtisi e eliganti, ancora nzin'ô Setticentu si prifirìa
l'uspitalitati privata, ma picca doppu nascìu la nnustria arbirghera pronta a
accògghiri na crientela variata.

Nta l'èbbica muderna li novi ticnoluggìi cuntribbueru a fari evòrviri l'arberghi
versu centri pinzati puru pû travagghiu, 'n particulari pi rializzari cunfirenzi
e cunvegni sfruttannu ammientazzioni macari di granni mpattu quali chiddi ca
s'attròvanu ntâ tanti art hotel



https://scn.wikipedia.org/wiki/Arancinu

L'arancina o arancìnu[1] è una dî spicialità di la cucina siciliana ntra li
cchiù canusciuti. Si tratta di na palla di risu, di 8-10 centìmitri, jincuta di
na cumpusizzioni di sarsa, di furmaggiu picurinu, nu pezzu nicu di carni e, a
voti, nu quartu di ovu duru o piseddi, lu tuttu misu a friiri nta l'ogghiu. Na
vota ca lu risu pigghia lu culuri di n'arancia, si pô nèsciri e si pô manciari.

La forma cancia a secunna di li zoni: ntâ zona di Palermu, pigghia la forma di
na badduzza tunna e si chiama arancina; ntâ zona di Catania e di Missina pigghia
la forma di na palla pizzuta e si chiama arancinu.

Lu pirsunaggiu di li libbra di Andrea Camilleri, lu cummissariu Montalbanu, è un
manciaturi di arancini e fôru sti libbra a fari accanùsciri l'arancini nta tuttu
lu munnu.

A parti chidda tradizziunali, ci sunnu àutri tipi: ô burru, chî funci, chî
spinaci, chî milinciani (chiamatu a la Norma, comu l'òpira immurtali di lu
granni Vicenzu Bellini). A Palermu si usa puru farli duci pri la festa di Santa
Lucia (lu 13 dicèmmiru) câ gianduja o câ ciccolatta.



https://scn.wikipedia.org/wiki/Anatum%C3%ACa

L'anatumìa (dû grecu ανατομή, anatomè = "dissizzioni"; furmatu di ανά, anà =
"attraversu", e τέμνω, tèmno = "tagghiari") è la scienza ca studia la forma e la
struttura di l'urganismi. Fa parti ntigranti dâ bioluggìa

Lu studiu dî rilazzioni tra essiri diversi o urgani d'essiri diversi veni ditta
anatumìa cumparata; quann'è limitata a una sula specii animali, veni ditta
anatumia spiciali. Prima rapprisintanti di l'anatumia spiciali è l'anatumia
umana; chista pò essiri apprucciata di diversi punti di vista. Dû puntu di vista
mêdicu cunsisti ntâ canuscenza di l'esatta forma, pusizzioni, misura e
ntirrilazzioni dî varii parti dû corpu umanu 'n saluti, e a stu studiu vennu
dunati li tèrmini anatumìa umana discrittiva o tupugrafica.

Na canuscenza accurata di tutti li dittagghi anatòmici nicissita anni
d'ussirvazzioni e è pussiduta sulu di pochi. Lu corpu umanu è accussì cumplessu,
ca sulu un ristrettu nummaru d'anatumisti umani patruniggia tutti li sô
dittagghi: tanti si spicializzanu sulu supra arcuni parti, comu lu ciriveddu, li
visceri, ecc., accuntintannusi di na bona canuscenza ginirali dû restu dû corpu.
L'anatumìa tupugràfica havi a èssiri apprisa d'ogni aspiranti anatumista tramiti
la ripituta dissizzioni e ispizzioni dî cadaveri. Si tratta dûn tipu di
canuscenza pi certi versi simili a chidda dûn pilota d'aireu, àvi a essiri
pricisa e dispunibbili 'n situazzioni d'emirgenza.

Dû puntu di vista murfulòggicu, l'anatumìa umana è n'affascinanti studiu
scintìficu c'havi com'uggettu la scuperta dî causi c'hannu purtatu a l'attuali
struttura di l'èssiri umanu, e nicìssita la canuscenza d'àutri scienzi:
l'istoluggìa, la citoluggìa e la fisioluggìa.

L'anatumìa patològgica è lu studiu di l'urgani malati. Mentri li varii
disciplini dâ nurmali anatumia, ca s'applicanu a vari scopi arricivinu na
dinuminazzioni particulari comu anatumìa mèdica, chirurgica, giniculòggica,
artistica e supirficiali; la cumparazzioni anatòmica dî diffirenti etnii fa
parti dâ scienza di l'antropoluggìa fìsica o di l'anatumìa antropulòggica.



https://scn.wikipedia.org/wiki/Africa_d%C3%BB_Nord

Abbitata di na pòpulazzioni di etnia e di culuri di peddi diversa dû restu dû
cuntinenti, l'Africa dû Nord ha ntrattinutu rapporti cummirciali, culturali
assai ntensi cu l'uccidenti. Già in èbbica rumana, l'Africa dû Nord fu
amministrata pi na quattrina di sèculi di Roma.

Ntô mediuevu l'Africa dû Nord fu occupata di l'àrabbi, chi tintaru puru di
tràsiri in Europa. La civilizzazzioni àrabba trasìu e s'affirmau nnâ Spagna e pi
na para di sèculi puru 'n Sicilia, ma fu cummattuta dû papatu, dî bizzantini, e
dî tutti li regni cristiani chi duminavanu l'Europa cuntinintali (nurmanni,
franchi).

La pòpulazzioni di l'Africa dû nord sugnu li berberi chiamati Tamazgha o Tuareg.
La lingua è lu berberu.

Ntô vintèsimu sèculu, l'Africa dû nord, doppu nu piriudu di diversi sèculi di
dicadenza, s'affrancau dî paisi culunizzatura (Francia, Italia, Regnu Unitu) e
accuminzau nu piriudu di sviluppu ecunòmicu e cummiriciali, grazzî n particulari
ô pitroliu, in Libbia, ô gas in Algirìa, e ô turismu in Eggittu, n Tunisia e ô
Maroccu.



https://scn.wikipedia.org/wiki/Z%C3%B9ccaru

Sta pàggina parra di lu zùccaru, lu cumuni ngridienti di cucina. Siddu stai
circannu àutri significati vai a zùccaru (disambigua)

Lu zùccaru, pi quali la fòrmula chìmica è C12H22O11, è la dinuminazzioni cumuni
dû disaccaridi saccarosiu, cumminazzioni urgànica dâ famiglia di li carbuidrati,
chi custituisci lu cchiù cumuli di li glucidi. Lu tèrminie «zùccaru» è ancora a
li voti utilizzatu pi rifiriri ê glucidi o idrati di carboniu giniralmenti.

Lu zùccaru è usatu principarmenti nta l'alimintazzioni e custituisci n'alimentu
chi s'asorbi facili e chi è assai caloricu appurtannu circa 17 KJ (4
chilocalori) p'ogni grammu. Lu zùccaru si usa pi rènniri certi vìppiti cchiù
duci, p'asempiu: lu tè e lu cafè, e si usa ntô cucinari cchiù giniralmenti, ma
quasi sempri pû mutivu di rènniri lu manciari cchiù duci.

Ntô primu millenniu d.C. l'àrabbi accuminzaru a ntrodùciri li menzi di prudùciri
lu zùccaru, d'urìggini di l'Innia, pi tutti li soi tirritori di ddu tempu. Pi
chissu, la Sicilia era unu di primi lochi europei chi avìanu la capacitati di
prudùciri lu zùccaru. La sò mpurtanza pi quantu riguarda la pruduzzioni di
zùccaru si riducìu doppu lu scupriri di l'Amèrica.



https://scn.wikipedia.org/wiki/Tummasu_Moru

Thomas More, sicilianizzatu 'n Tummasu Moru (Londra, 7 di frivaru 1478 – Londra,
6 di giugnettu 1535), fu umanista, scrittori e omu pulìticu anglisi; veni
viniratu comu santu di la Cresia cattòlica e di chidda anglicana.

Nti lu scùrriri di la sò vita si vadagnau fama a liveddu eurupeu comu autori
umanista e tinni macari assai càrrichi pùbbrichi, comu chidda di Lord Cancilleri
di Nghirterra ntra lu 1529 e lu 1532 sutta lu re Enricu VIII. Cattòlicu, lu sò
rifiutu di accittari l'Attu di Suprimazzìa di lu re supra la Cresia nti la
Nghirterra fici finiri la sò carrera pulìtica e lu cunnucìu a la pena capitali
ccu l'accusa di tradimentu. La Cresia cattòlica e chidda anglicana lu
cunzìdiranu santu; nti lu 2000 papa Giuvanni Paulu II lu pruclamau patronu di li
cuvirnanti e di li puliticanti.

Tummasu Moru criau la palora "utupìa" e ccu sta palora annincau n'ìsula
mmagginaria addutata di na sucità idiali, ca discrivìu nti la sò òpira cchiù
canusciuta, Utupìa, pubbricata nti lu 1516.



https://scn.wikipedia.org/wiki/Sicilia_(%C3%A8bbica_%C3%A0rabba)

L'èbbica àrabba dâ Sicilia va di l'anni 827 annu dâ cunquista dâ prima cità,
Mazzara, ô 1072, annu dâ trasuta dî Nurmanni a Palermu.

Ggià a pàrtiri dû VII sèculu, la Sicilia avìa statu obiettivu di ncursioni e
saccheggi arabbi, ma li bizzantini tinèvunu e difinnevunu efficacimenti l'isula.
La prima scurrirìa arabba abbinni ntô 652. N'autra abbinni lu 669, doppu la
morti di Custanti II e di Mecezziu. Àutri ncursioni di na certa cunsistenza
s'àppiru ntô 704 e ntô 740.

Sutta la dinastia aglabita l'àrabbi sbarcaru a Mazzara ntô 827. Doppu nu primu
scontru fora Mazzara lu 15 di giugnettu dû 827, unni batteru li surdati
bizzantini cumannati dû Palata, si diriggiunu versu la capitali Sarausa.
L'àrabbi passanu pi la costa sud nzinu â fuci dû Salsu e appoi acchiananu ntê
muntagni passannu pi Biscari, Ciaramunti e Palazzolu prima d'agghicari a
Sarausa. Â fini dâ stati dû 827 accuminza l'assediu dâ cità chi durau nzinu â
stati dû 828. Lu ginirali chi avia cumannatu la spidizzioni, Asad ibn al-Furat
mori duranti l'assediu di Sarausa, a causa di n'epidimia scuppiata tra li
surdati mussurmani, e l'esercitu, truvannu chiusa la via di mari, abburcia li
navi mussurmani chi s'attruvavanu ntô portu granni, e ripara a Miniu unni
stabbilisci na basi upirativa distinata a aviri na certa mpurtanza pi lu
cumpritamentu di l'uccupazzioni di l'ìsula. N'autru assediu a Castrugiuvanni
fallisci ntô 829, ma ntô 830 agghicunu rinforzi di Kairouan e accussì ntô 831
tràsununu a Palermu chi addiventa la nova capitali. Ntô 877 lu ginirali Giafar
Ibn Mohammed suttametti bona parti dâ Sicilia urientali e Sarausa tumma l'annu
doppu. Ntô 903 l'àrabbi cuntròllanu tutta la Sicilia, chi è divisa 'n tri
riggiuni. L'àrabbi prumòvinu l'attivitati culturali e cummirciali. Evìtanu di
furzari la pupulazzioni a cunvirtìrisi a l'islam facennu paiari na tassa, la
gezzia. Ntô 972 nu ducumentu cita nu quartieri abbreu a Palermu. Ntô 1038 li
bizzantini, cumannati di Giorgiu Maniaci, ricunchìstanu pruvvisoriamenti la
Sicilia, chi è ripigghiata di l'àrabbi picca tempu doppu. Lu 18 di maiu 1061 li
Nurmanni tràsinu ntâ Sicilia. Ntô 1091 cu la citati di Notu li Nurmanni mèttinu
'n fini a la duminazzioni àrabba 'n Sicilia. La prisenza di na cumunitati àrabba
cuntinuau armenu nzina â mitati dô sèculu XII, e è tistimuniata dû giògrafu
àrabbu Al-Idrisi, chi vissi l'ùrtimi 40 anni dâ sò vita a Palermu e discrivi la
citati china di jardina, chiesi, e muschei.

Ntû 948 lu terzu califfu fatimita al-Mansûr nòmmina emiru dâ Sicilia nu prìncipi
dâ dinastìa kalbita: Al Hasan ibn Ali ibn al-Husayn, chi fà dâ Siqilya (Sicilia)
nu statu nnipennenti. Sutta sta dinastìa àrabbu-siciliana l'emiratu di Sicilia
addiventa na granni putenza marìttima, cummirciali e militari. Ntra l'armata di
mari di Siqilya la storia arricorda Salim Ibn Rashid Al Katani (Salim di
Catania).

È ntô tempu fatimita ca la Sicilia veni cunziddirata na terra biniditta di
l'Islam. Accussì lu sustantivu àrabbu al-Jazeera (l'ìsula) s'ammisca ntâ
liggenna cu n'àutra al-Jazeera: chidda mìtica dû misticismu islàmicu (sufismu),
unni al-Jazeera signìfica p'antunumasia l'ìsula dî jardina vali a diri lu
Paradisu Tirrestri di l'Islam.



https://scn.wikipedia.org/wiki/San_Binidittu_di_Nurcia

Binidittu (Nurcia, PG, 480 - Munticassinu, FR, 21 di marzu 547) è un Santu
talianu, funnaturi du Monachisimu uccidentali, Patronu di l’Europa, viniratu da
Cresia Cattolica.

Binidittu nasciu a Nurcia forsi da Famigghia Anicia. Sò soru Sculastica, di
quann’era picciridda fu consacrata a vita riligiusa. Studiò a Roma littiratura e
liggi, ma a diciassett’anni si nni ju a Affili (RM) unni cuminciò a campàri di
rumitu. Doppu ju a Subiacu unni ‘ncuntrò lu monacu Rumanu ca avia pi Abati
Adeodatu.

Pi tri anni, su cunsigghiu di l’Abati, stetti n’una grutta e ricivia un pezzu di
pani ogni jornu. Fu chiamatu dâ Cumunitati di monaci di Vicuvaru ca ‘n principiu
lu vulevanu fari Abati ma poi ci dettiru un bicchieri di vinu avvilinatu.
Turnatu a Subiacu funnò dudici Monasteri nichi. Du fighi di famighi nobbili,
Mauru e Placidu foru li so primi discipuli. Si misi in viaggiu versu lu Munti
Cassinu tra lu 525 e lu 529. C’era ancora tantu paganesimu, artari dedicati e
dei antichi e un picculu voscu dittu di Apollu. Binidittu abbattiu i statui,
cunsacrò i templi o cultu cristianu e di Santi Giuvanni e Martinu. Fu ‘ncigneri,
architettu e guida du Monasteriu ca fici surgiri supra â montagna, dannaci la
Regula scritta supra la basi di chiddi di Santi Basiliu, Pacomiu e Cassanu, ca
havi pi principiu: “Prja e Travagghia“ . Sintennu la morti vicina fici grapiri
lu sapurcu e vicinu ê sò monaci muriu lu 21 Marzu 547. Fu dichiaratu Patronu
d’Europa du Papa Paulu VI lu 24 di uttùviru 1964 e a cuminciari di tannu veni
cilibratu l’11 di giugnettu, secunnu un anticu usu munasticu.

Lu Corpu, cu chiddu da soru Santa Scolastica è sutta l’artari majuri da Basilica
di Munti Cassinu. Na pocu dicinu ca fu purtatu a Fleury-sur-Loire nâ Burgugna
(Francia). Ma ogni Munasteriu binidittinu n’havi macari un pizzuddu.



https://scn.wikipedia.org/wiki/Rul%C3%B2ggiu

Lu rològgiu (o rulòggiu e macri rilòggiu ), è nu strumentu ca servi pi nnicari
l'uràriu e, 'n senzu cchiù ginirali, pi la misurazzioni dô trascùrriri dô tempu.
È custituitu essinzialmenti di nu muturi, di nu sistema di trasmissioni e di
cuntrullu d'enirgìa e di nu veru e propriu nnicaturi dû tempu: lu quatranti.

Di l'antichi rologgi a pènnulu a li muderni mudelli a enirgìa sulari, n'assai
èbbichi lu rològgiu scavarcau lu significatu pi lu quali vinni ammintatu (chiddu
appuntu di misurari lu passari dô tempu) finennu p'addivintari nu veru e propriu
status symbol, ntrèppiti di l'usi e di li custumi dî pòpuli diversi e di diversi
ginirazzioni.

Lu rològgiu, pi quannu è n'uggettu di usu cumuni, appi ô spissu na mpurtanti
valenza artìstica e simmòlica. Nzinu di lu principiari dâ rologgirìa li cassi di
fora èranu dicurati e a li voti macari d'intra, pi magificàrini lu fàscinu dâ
miccanica rològgica. Li rologgi di tàvulu sunnu fatti cu matiriali prizziusi,
cumu oru, argentu e bronzu.

Ci sù assai tipi di rologgi: a acqua, a pènnulu, di pusu, di tasca, atòmicu,
subàcquiu, autumàticu, ecc.



https://scn.wikipedia.org/wiki/Rivorta_d%C3%BB_7_e_menzu

L'anni siquenti a l'unitati di l'Italia, tutti li riggiuni miridiunali foru
ntirissati di nu finòminu di massa di risistenza armata contra a l'asèrcitu
piemuntisi; ntâ Sicilia ssu finòminu era cchiù allintatu, picchì ntê pinzera dê
siciliani c'era ancora lu ricordu dâ duminazzioni burbònica, ca nun avìa statu
attenta a li bisogni dê pupulazzioni siciliani. Pirò, quannu si vitti ca tutti
li prumissi fatti dê garribbardini non foru arrispittati, ma ajanzi nta l'anni
siquenni a l'Unitati, lu cuvernu talianu accuminciau a mpurri na tassazziuni
forti, ntruducennu la "dècima" e purtannu a n'aumentu dâ puvirtati, macari ntâ
Sicilia, ammenzu a la sucità cchiù pupulari, accuminciau a sintìrisi nu
sintimentu cuntràriu a lu cuvernu talianu.

Li setti jurnati ( e menzu) di rivorta di Palermu, ca s'èppiru ntô sittèmmiru dû
1866, foru lu risurtatu di comu la pulìtica misa 'n attu ntâ Sicilia dû cuvernu
sabbàutu avìa stata orba, viulenta e cunnutta cu dispezzu pô pòpulu sicilianu.
Ntâ nuttata tra lu 15 e lu 16 di sittèmmiru 1866, quarchi quattrumila viddani dê
campagni dû circunnàriu di Palermu, assartaru a la cità e, tempu nenti, purtaru
tuttu lu pòpulu a sullivàrisi cuntru a chidda c'avìa statu pi quasi sei anni la
priputenza dû novu culunizzaturi, cuntru a la fami e a la misèria sempri cchiù
nìura, cuntru a li misuri riprissivi dâ polizzìa, cuntru a li funziunari
sittintriunali, ca cunziddiràvanu la pupulazzioni lucali comu a genti nfiriuri e
gnuranti (st'ùrtima cosa nzuppurtàbbili pi un pòpulu d'antica civirtati, comu a
chiddu sicilianu). Li capi di sta rivorta, foru pròpiu li picciotti ca sei anni
arredi avìanu primmessu a Garibbardi li sò vittòrii, chiddi c'avìanu luttatu pi
scacciari a l'asèrcitu bubònicu, chiddi ca avìanu statu cchiossai di tutti
dilusi e traditi nta la bona fidi.

La participazzioni a la ribbiddiuni fu assai forti, tantu ca vuci dû cuvernu
parràru di 35-40 mila òmini 'n armi; e si ô princìpiu si trattau di na
sullivàzzioni c'avìa urìggini pâ scuntintizza pupulari, nta nenti si cci junceru
àutri forzi pulìtichi ca stàvanu di tempu priparànnusi e ca stàvanu aspittannu
l'addumata dâ mìccia pi dari focu a tuttu lu pagghiaru. Ntâ rivorta di Palermu,
si junceru forzi pulìtichi di estrema destra, nòbbili e cleru, e forzi di
estrema sinistra. Li nòbbili e lu cleru pinzàvanu â ristaurazzioni burbònica e
cliricali, la sinistra estrema avìa comu ubbiettivu la custituzzioni di nu statu
ripubbricanu, comu a chiddu mazzinianu. La giunta rivuluzzionària avìa nu
prisidenti burbònicu, lu prìncipi di Linguarossa, e nu sigritàriu mazzinianu,
Francescu Bonafede. Certu, avissi statu ntirissanti vidiri comu ssi dui lìnii
pulìtichi putìani stari nzemi, si nun fussi statu ca la rivorta fallìu pâ firoci
riprissiuni fatta.

Dupu setti jorna e menzu, cu lu ntiverntu di 40.000 surdati e speciarmenti chê
bumbardamenti dâ cità, fatti " a unni ntappa-ntappa ", urdinati dô ginirali
Cadorna, li forzi dê Savoia èppiru la vittòria cuntru â rivorta. Si cuntaru
migghiara di morti e migghiara di priggiuneri, ma nùmmira ufficiali nun ci nni
foru, forsi lu novu "statu unitàriu" nun puteva ammustrari, senza affruntàrisi,
ssi nùmmira ô munnu.



https://scn.wikipedia.org/wiki/Queen_(gruppu)

I Queen sunnu nu gruppu musicali rock ngrisi, furmatusi a Londra nto 1971,
cumpostu originariamenti da lu cantanti Freddie Mercury, da lu chitarrista Brian
May, da lu batterista Roger Taylor e da lu bassista John Deacon.

U gruppu, canusciutu comu unu tra i cchiù mpurtanti ra scena musicali munniali,
vinnìu tra i 150 e li 300 miliuna ri dischi; tra i cchiù mpurtanti canzuni ru
gruppu ci sunnu Bohemian Rhapsody, misa sia da li critici sia da sundaggi
pupulari tra i megghiu canzuni ri tutti i tìempi, We Are the Champions e
Somebody to Love ri Mercury, We Will Rock You, Who Wants to Live Forever e The
Show Must Go On ri May, Radio Ga Ga e A Kind of Magic ri Taylor e Another One
Bites the Dust e I Want to Break Free ri Deacon. A prima raccolta ru gruppu,
Greatest Hits I (1981), risulta l'album cchiù vinnutu 'n assolutu 'n Nglaterra,
cu oltri 6 miliuna ri copie vinnuti, pricirennu Sgt. Pepper's Lonely Hearts Club
Band ri Beatles.

U gruppu appi nu granni successu ri pubbricu nto corso ri l'anni e appi na forti
influenza ncapu i ginirazzioni e li musicisti succissivi. Nto 2001 u gruppu fu
misu nnà Rock and Roll Hall of Fame ri Cleveland e, nto 2004, nta UK Music Hall
of Fame. Nu sondaggiu r'opinioni, fattu nto Regnu Unitu ra BBC nto 2007, elessi
i Queen comu u “megghiu gruppu ngrisi ri tutti i tempi”, davanzi a Beatles e
Rolling Stones; intoltre, i quattru cumpunenti ru gruppu foru stati misi nta
Songwriters Hall of Fame. U gruppu, ca pigghiò spuntu principalmenti da lu rock
prugrissivu e da lu glam rock, fu capaci ri adattarisi a gèniri musicali assai
divìersi e innovativi, comu heavy metal, gospel, blues rock, musica elettronica,
funky e rock psichedelicu.

Caratteristica ru gruppu eranu i cuncerti, (707 'n 26 nazziuni da lu 1971 a lu
1986) ca, animati ra Mercury, cunsidiratu unu ri cchiù carismatici frontman ri
sempri, si trasfurmavanu 'n spittaculu tiatrali; pi stu mutivu, a lu gruppu fu
spissu attribuitu u titulu ri "megghìu gruppu-live ra storia". L'esibizzioni o
Live Aid fu vutata ra nu vastu nummaru ri critici nun sulu comu a migliori ri
l'eventu, ma una ri megghìu 'n assolutu ra storia da mùsica muderna. A morti ri
Mercury, leader ru gruppu, avvenuta u 24 di nuvèmmiru 1991, e u ritìru ri John
Deacon nto 1997 frinarunu a produzzioni musicali ru gruppu; May e Taylor
continuarunu a sunari nzemi, furmannu cu Paul Rodgers, a partìri da lu 2005, i
Queen + Paul Rodgers, esperienza finuta nto 2009.

Nto 1964, u chitarrista Brian May funnò nzemi a Tim Staffell i 1984; u gruppu,
cumpostu da avutri quattru membri, appi nu bonu successu, arrivannu nto 1967 a
aprirì nu cuncertu ri Jimi Hendrix e a partecipari a nu granni cuncertu ri
natali cu T. Rex e Pink Floyd. Dopu u scìugghimentu ru gruppu nto 1968, May e
Staffel addicideru ri furmaru n'avutru gruppu, inzerennu accussì na bacheca ri
l'Imperial College, runni studiavanu, nu annunciu: “Cercasi batterista stili
Ginger Baker / Mitch Mitchell. A stu annunciu arrispunniu Roger Taylor, ca
cunvinsi ca propri prufessionalità May e Staffel, arriniscennu a trasirì no
gruppu chiamatu Smile. A prima apparizioni pubbrica du novu gruppu fu u 26 di
uttuviru 1968, quannu ràpieru nu cuncertu ri Pink Floyd; nto maiu 1969, u gruppu
firma nu cuntrattu ca Mercury Records pa pubbricazzioni di nu singulu.

Na stu piriodu Staffel prisintò a li cumpagni ru gruppu nu picciotto ca si
chiamav Farrokh Bulsara dittu “Freddie”, ca facìa parti ri na blues band, l'Ibex
(poi Wreckage), ca rava assai cunsigghi a li Smile su comu sunari e prisintarisi
'n pubbricu. U singulu “Earth”, registratu a li Trident Studios, vinni
pubbricatu na li Stati Uniti dâ Mèrica sìenza arrinesciri ad aviri successu; pi
stu mutivu, Staffel decisi ri abbannunari i dui cumpagni, trasennu a fari parti
di li Humpy Bong.

I ristanti cumpunenti ri Smile, cunsigghiati ra Bulsara, ca si era junciutu a
iddi, continuarunu a travagghiari e, nto l'aprili 1970, canciarunu u nomu ru
gruppu 'n “Queen”, cuminciannu a circari nu bassista; u 27 di giugnu 1970, i
tri, cumplitati ra Mike Grose, si esibirunu pa prima vota 'n pubbricu, a Truro,
'n nu cuncertu ri benificenza pa Cruci russa. U nomu “Queen” vinni pinzatu ra
Bulsara, ca accuminciò a farisi chiamati “Mercury”. U stili aduttatu da lu
gruppu cumprenneva abiti ri seta 'n jancu e nivuru, bracciali, anelli e cullari.
Dopu pocu tempu Grose abbannùnò u gruppu, accussì comu fici u so sostitutu Barry
Mitchell. Dopu aviri pruvatu Doug Ewood Bogie, Taylor e May incuntrarunu nto
jinnaru 1971 John Deacon, proponendogli u postu ri bassista ne Queen; a fini
frivaru, Deacon, pa so tranquillità e a so cunuscenza ri l'elettronica,
addivintò u quartu cumpunenti ru gruppu.

Nunustanti fussiru impignati a finìri u loru percorso universitariu, i Queen
accùminciaru nu tour 'n Curnuvagghia, pi accuminciari a pruvari quarchi canzuni
e acquisire cunfirenza cu palcoscenicu; nto sittèmmiru 1971, Terry Yeadon, nu
amicu ri Brian May, offriu a lu gruppu a possibilità di registrati gratis ne
novi studi “De Lane Lea Studios, pi collaudari l'attrezzaturi. U gruppu accettò,
registrannu quarchi canzuni originali comu Liar, Keep Yourself Alive e Stone
Cold Crazy, ca attiraru l'attenzioni ri John Anthony, discugraficu ra Mercury
Records, e ri Roy Thomas Baker, cullabburaturi ra Trident Studios, agenzia ri
management ca misi sutta cuntrattu i Queen, ca supervisioni ru manager Jack
Nelson.

Na l'astati 1972, Mercury e l'avutri iniziarunu atravagghiari o primu album, ca
finirunu nto jinnaru 1973; a marzu, I Queen firmarunu u primu cuntrattu
d'incisioni pu mircatu britannicu e europeo cu EMI; na li Stati Uniti dâ Mèrica
e 'n Giappuni u gruppu era inveca sutta cuntrattu ri Elektra Records. U 9 di
aprili, Nelson organizzò a prisintazzioni ufficiali ru gruppu o Marquee Club ri
Londra, ca si rivelò nu successu, nunustanti a scarsa affluenza ri pubbricu. U
primu singulu, Keep Yourself Alive, vinni pubbricatu u 6 di giugnettu,
arricivennu ricinsioni favorevoli da la critica, sìenza però riciviri quarchi
promozioni radiufonica. Nu misi prima du loro debuttu discugraficu, i Queen, cu
nomu ri “Larry Lurex”, avevanu incisu a reinterpretazioni ri I Can Hear Music.

L'album r'esoridu, Queen I, ca niscìu u 13 di giugnettu 1973 e cumprinneva
canzuni scritte quarchi annu prima, avi comu prerogative “aggressività” e a
nitidizza ra vuci ri Freddie Mercury e l'assuli ri Brian May, juncennu hard rock
(Liar), rock prugrissivu (My Fairy King) e ballati melodiche (The Night Comes
Down) o glam rock e a ambientazioni fantasy, tratti principalmenti ra opire ri
John Ronald Reuel Tolkien (Great King Rat). Na li Stati Uniti dâ Mèrica u gruppu
arrivò a l'83° postu na classifca. Na stu piriodu, u tema ru jancu e nivuru,
inventatu da nu gruppu ri fan ri Liverpool, crisciu ri impurtanza; sta
peculiarità era prisenti puru ne cuncerti, ca prevedevanu nu strittu cuntattu cu
pubbricu, duranti i quali era vistuti 'n modu eccentricu cu abiti criati ra
stilista Zandra Rhodes.

Da lu 13 di sittèmmiru o 2 di frivaru 1974, u gruppu ngrisi accuminciò u so
primu tour, u Queen I Tour, ca i vitti esibirisi comu gruppu ri supporty ri Mott
the Hoople 'n 35 cuncerti, principalmenti 'n Nglaterra; duranti i spittaculi ri
sti anni u gruppu inziriu ne scalette, oltri a i propri canzuni, brevi medley
rock and roll ri canzuni di l'anni cinquanta, comu Jailhous Rock e Big Spender.
U 21 di frivaru, u gruppu sunò live a Top of the Pops nu branu ineditu (Seven
Seas of Rhye) c'addivintò l'unicu singulu ru seccunnu discu ru gruppu; avennu nu
granni successu cummirciali, venennu trasmessu 'n continuazioni ne stazzioni
radiofoniche e arrivannu o 45° postu ne classifiche ngrisi.

Queen II, nisciu l'8 di marzu 1974, risulta nu “concept album”, ca sviluppa
l'idea ra battagghia tra beni e mali, cuncetti esemplificati principalmenti ra
nu punti ri vista crumatica; u stissu discu risulta divisu 'n “White Side” e
“Black Side”, “latu jancu” e “latu nivuru”, dui parti caratterizzati ra
diffirenti approcci sunori. U primu, curatu principalmenti ra May, cumprenni
ballati e prugressioni melodiche, comu “White Queen (As It Began), “Someday One
Day” e “Father To Son”, mentri a parti ri Mercury è caratterizzata ra suoni
cchiù ruri, caotici e barocchi, inzeriti 'n testi enigmatici e cuntorti, comu
“The March of the Black Queen” e “The Fairy Fellers Masterstroke”. Tra
l'elementi cchiù innovativi ri Queen II, c'è l'utilizzu ri nuovi gèniri
musicali, comu u rock and roll (The Loser In The End, scritta ra Taylor) e u pop
(Funny How Love Is). L'album arrivò o 35° postu na classifica ngrisi.

L'1 di marzu 1974, u gruppu accuminciò u Queen II Tour, duranti u quali u loro
secunnu album scalò velocimenti i classifiche ngrisi, piazzannusi o 5° postu e
superannu i 100.000 copie vinnute, addivintannu discu r'argentu, mentri Seven
Seas of Rhye arrivò na “top ten” ra classifica ri singuli; no stissu misi,
Elektra Records pubbricò Queen I 'n Giappuni, runni trasiu 'n classifica nto
giru ri picca jorni. U tour nazziunali finiu cu un tuttu esaurite o Rainbow
Theatre ri Londra, subbutu prima ri partiri pi Stati Uniti dâ Mèrica, cantannu
cu i Mott the Hoople e Aerosmith; dopu l'esordio o Regis College ri Denver u 16
di aprili, na gravi forma ri epatiti colpì Brian May, custriggennu u gruppu a
cancillari i rimanenti dati. U restu ru gruppu aspittò u chitarrista, ca
utilizzò u tempu 'n cunvaliscenza scrivennu novi pezzi pu futuru album,
registratu a giugnettu ne Rockfield Studios 'n Galles e, poi, a li Trident
Studios ri Londra.

U terzu singulu ru gruppu, Killer Queen / “Flick of the Wrist”, esempiu ru stili
glam rock – art rock, appi nu granni successu, trasennu 'n classifica
direttamenti o 5° postu, arrivannu poi o 2° postu; na li Stati Uniti dâ Mèrica
sta produzioni, pi la quali Mercury vinciu nto 1974 l'Ivor Novello Awards,
addivintò discu d'oru. Sti risultati spinserù u gruppu ad affrittari i
preparativi pi nu novu tour ngrisi, 'n attesa ra pubbricazioni ru terzu album
ufficiali, Sheer Heart Attack. Nisciutu l'8 di nuvèmmiru 1974, u discu cunteni
mpurtanti cuntributi, oltri ca ri May e Mercury, ri Taylor e Deacon. Nto discu
si nota novamenti l'equlibriu tra li vari stili musicali assai diffirenti,
passannu da li voci angeliche ri “In the Lap of the Gods” a l'heavy metal ri
Stone Cold Crazy, da lu “boogie-woogie” ri Now I'm Here o chiantu ri “Lily of
the Valley e ri “Dear Friends”. Cunsidiratu nu classicu du rock è funti
r'ispirazioni pi numerosi gruppi comu Metallica e Extreme, Sheer Heart Attack
arrivò o 2° postu nto Regnu Unitu e o 12° postu na li Stati Uniti dâ Mèrica.

U 30 di uttuviru cuminciò a Manchester u Sheer Heart Attack Tour, registrannu na
lùonga serie ri “tuttu esauritu”; ra sta tournée accuminciò a consuetudini ri
sunari o termini ri ogni cuncertu, a eccezzioni ri chiddi tenuti 'n Irlanda, na
virsioni acustica ri God Save the Queen, utilizzannu a sula chitarra elettrica
ri Brian May, arripigghiannu ciò ca Jimi Hendrix avia fattu cu l'innu nazziunali
mèricanu. Mercury, subbutu prima ri l'innu, lanciava rosi e brindaa cu coppi ri
champagne. U 15 di jinnaru 1975, u tour si spustò na li Stati Uniti dâ Mèrica;
chistu vinni tuttavia parzialmenti annullatu pi problemi a ula ca colpì u
cantanti Freddie Mercury. 'N aprili, i tappi ra tournée si spustarunu 'n
Giappuni, runni i Queen vinniru accolti ra 3.000 fan a l'aeroportu ri Tokyo.

Na l'astati ru 1975, dopu aviri firmatu nu novu cuntrattu cu la EMI e aviri
abbannunatu a Trident Studios e Jack Nelson pi raggiuni economiche, u gruppu
accuminciò a travagghiari a nu novu albu, passannu assai tempu 'n sala di
registrazzioni, guidati ro novu manager John Reid; u principali risultatu ri stu
travagghiu fu Bohemian Rhapsody, na canzuni ri circa 6 minuti scritta ra Freddie
Mercury c'addivintò a “canzuni simmulu ru prugettu musicali e artisticu chiamatu
Queen”, pi la quali ci vosiru tri simani ri registrazzioni, di rui una sula pi
parti vucali; Reid pruvò a cunvinciri i Queen, sìenza successu, ca a canzuni era
troppu lùonga pi essiri pubbricata.

Nu amicu ru gruppu, Kenny Everett, deejay ri Capital Radio, a cui vinni
cunsignata na copia ru vinili ru branu, piaciu tantu a canzuni e addicidiu ri
trasmetterla a radio. U successu ri sta canzuni cunvinciu la EMI a pubbricari a
canzuni; nisciuta u 31 di uttuviru 1975, u singulu vinnìu 'n dui simani 150.000
copie. A causa ri numersi impegni ru gruppu, ca nun putia partecipari a li
trasmissioni TV, vinni cummissiunatu a Bruc Gowers nu videoclip ra canzuni, tra
i primi na storia ra musica, u primu nto gèniri rock, trasmessu u 20 di
nuvèmmiru ra Top of the Pops. A canzuni rimasi pi 9 simani consecutivi o 1°
postu ra classifica ngrisi, anticipannu cu successu a nisciuta ru novu discu.

A Night at the Opera, u cui titulu è ispiratu a l'omonimu film ri frati Marx,
addìvintò unu ri dischi cchiù custusi mai realizzati ra l'epuca, oltri ca u
cchiù granni successu ru gruppu. L'unioni ri rock e opira lirica, prisenti 'n
quarchi branu pricirenti comu Killer Queen, è prisenti nto novu album. Oltri a
Bohemian Rhapsody, o chiantu romanticu ri Love of My Life e a li atmosfere retrò
ri “Seaside Rendezvous” e ri “Lazing on a Sunday Afternoon”, tutte scritte ra
Mercury, nutevoli sunnu puru i canzuni scritte ra avutri cumpunenti, comu “I'm
in Love with My Car”, scritta e cantata ra Roger Taylor, The Prophet's Song e
“Sweet Lady” ri Brian May e You're My Best Friend ri John Deacon, sua secunna
cumposizzioni pu gruppu, arrivata o 7° postu ne classifiche ri singuli ngrisi.
Stu album fu u primu successu na li Stati Uniti dâ Mèrica, runni arrivò o 4°
postu ne classifiche ri l'album, addìvintannu discu ri platinu e arrìstannu pi
56 simani 'n classifica. U granni travagghìu ca fu necessariu pi finìri stu LP
purtò però ca rottura cu Roy Thomas Baker.

Fra u 29 di nuvèmmiru e u 2 di dicèmmiru, quattru sirati ri tuttu esauritu a
l'Hammersmith Odeon ri Londra cunsacrarunu definitivamenti u gruppu. Ta la fini
du 1975 e i primi misi du 1976, u gruppuni tìnni oltri 75 cuncerti pi l'A Night
at the Opera Tour, ca tuccò Europa, Giappuni, Stati Uniti dâ Mèrica e Australia;
u 18 di sittèmmiru 1976, pi ringraziari i fan, u gruppu organizzò nu spittaculu
gratuitu a l'Hyde Park, runni foru prisenti circa 176.000 pirsuni. U primu
singulu ru novu travagghiù ru gruppu fu a ballata Somebody to Love, trasmessa
ancùora na vota ri continuo ra Kenny Everett, sta canzuni vinni pubbricata u 12
di nuvèmmiru, accumpagnata ra nu novu video prumozzionali ri Bruce Gowers,
preannunciannu a nisciuta ru novu album.

A Day at the Races nisciu u 10 di dicèmmiru 1976, utilizzannu nu titulu
novamenti ispiratu a nu fim ri frati Marx. Assai, oltri i riferimenti
cinematugrafici, sunni l'elementi ca l'avvicinanu o pricirenti discu, coma a
quasi identica cupertina e l'inserimentu du dramma liricu e ra canzunetta. Sunnu
sempri prisenti però sia l'hard rock cu Tie Your Mother Down, sia a pop ballad
cu “You Take My Breath Away”, sìenza truvari però, ne l'nzemi ri tracci,
“l'ironia sinsazzionali ri A Night at the Opera”, ca supravvivi sulu cu “The
Millionaire Walt” e Good Old-Fashioned Lover Boy; tra i particularità ru discu
c'è Teo Torriatte (Let Us Cling Together)‎, canzuni omaggiu a li fans giappunisi
cuntinenti dui versi 'n lingua giappunisi. Somebody to Love rimani u branu cchiù
significativu ri A Day at the Races, vinennu cunsidirata “na scalata melodica ri
na perfetta architattura gospel ca vuci ri Merucyr ca sali nto celu ra musica
pop–rock; u singulu acchiànò subbutu a li vertici ri classifiche. L'album,
nunustanti l'indubbia qualità e a china maturità ri cumpunenti ru gruppu, vinni
giudicatu inferiori o pricirenti album, uttinennu comunque nu discu ri platinu
na li Stati Uniti dâ Mèrica cu 1.500.000 ri copie vinnute e dui dischi ri
platinu nto Regnu Unitu.

U 14 di jinnaru 1977, dopu a pubbricazioni ri nu EP cu “Death On Two Legs”, u
gruppu partiu pa tournée A Day at the Races Tour, ca cunfirmò, cu numerosi
“tuttu esauritu”, u successu ru gruppu 'n USA; A fini ru tour, cuminciarunu a
travagghiari o nove album, ca registrarunu 'n dui misi e mìenzu; nto stissu
tempu Roger Taylor pubbricò ra solista l'EP “(I Wanna) Testify”.

U 7 di uttuviru 'n quasi tuttu u munnu vinni pubbricatu 'n singulu cu duppiu
latu A We Are the Champions/We Will Rock You, dui inni ra stadiu, scritti ra
Mercury e May, ca rapprisentarunu nu omaggiu a li spittaculi ri l'ultimu tour,
piazzannusi o 2° postu sia na classifica ngrisi sia 'n chidda mèricana, cu nu
tutali ri oltri 2 miliuna ri copie vinnute e 27 simani ri prisenze 'n
classifica. U settimu album ru gruppu, News of the World, si contraddistingue pi
sunorità cchiù immediati e grezze, utilizzannu assai rock e blues e risultannu
unu ri prudotti musicali cchiù arrìnisciuti de Queen. U stili pumpusu e melodicu
ru gruppu è prisenti puru nnà stu travagghiù, ca ballata ri Deacon Spread Your
Wings, a sunata o chianuforti “All Dead All Dead”, u pre-thrash metal ri Sheer
Heart Attack e l'hard rock-pop ri It's Late.

L'11 di nuvèmmiru 1977 accuminciò u News of the World Tour, ca esordì a
Portland, na li Stati Uniti dâ Mèrica, runni News of the World vinciu 4 dischi
ri platinu cu 4.600.000 copie vinnute; 'n patria i Queen inceci vinceru 2 dischi
ri platinu. I canzuni ri stu ultimu travagghiu alimentarunu l'affettu ri fan e
incrementarunu a popolarità ru gruppu, ca ampliò u repertorio ri canzuni dei
live puru cu ballate cchiù duci comu Love of My Life, c'addivintò nu cavaddu ri
battagghia ri futuri spittaculi. Dopu na pausa ri circa quattru misi a inizziu
1978, Mercury e l'avutri cumpunenti ru gruppu turnarunu ncapu i spalti pi
ripigghiari u tour 'n Europa, ripartennu u 9 di aprili ra Stoccolma, Svezia; o
termini ra serie ri cuncerti, finuti a Londra a giugnettu, i lettori ru jurnali
Daily Mail votaru i Queen comu “megghiu gruppu rock”. U gruppu si misi arrieri a
travagghiari, trasferennusi, pi mutivi fiscali, a li Mountain Studios ri
Montreux, 'n Svìzzira, e a li Super Bear Studios ri Berre-les-Alpes. Ccà na
tappa ru Tour de France ispirò Mercury a scriviri Bicycle Race, ca vinni
pubbricata a uttuviru nzemi a Fat Bottomed Girls, scritta ra May; u singulu,
prumossu ra nu video c'ammustra na gara ri ciclismu o stadiu ri Wimbledon tra 65
fimmìni nuri, arrivannu a l'11° postu na classifica ngrisi. U 28 di uttuviru
1978 u gruppu accumincò u Jazz Tour, duranti u quali prisintarunu i canzuni di
lu loru ultimu travagghiu.

Jazz, prisintatu a la stampa munniali cu nu party a New Orleans, cu
prestigiaturi e spogliareliste, nisciu u 14 di nuvèmmiru 1978 e vitti u ritornu
ri Roy Thomas Baker nto ruolu ri manager ru gruppu. I Queen abbannunanu 'n parti
l'ironia di li album pricirenti, cùosa ca fici risultari u loru travagghiu
inferiori a li pricirenti, probabilmenti custretti ra volontà ri pubbricari nu
discu a l'annu, sìenza permettere loro na scelta cchiù ponderata su li canzuni
ra prisintari. Ri Jazz fannu comunque parti alcuni tra l'elemeti ca
rapprisentanu u stili musicali de Queen, comu l'assolutu impegnu na
l'intrattenimentu ru pubblicu e a padrunanza ri gèniri musicali assai divìersi,
coma a ballata o chianuforti ri Jealousy, u vaudeville ri “Dreamers Ball” e u
rock ri Don't Stop Me Now e ri "Let Me Entertain You". U discu vinni criticatu
sia ra stampa sia ra na parti ru pubblicu, pa sua eccessiva pumposità; Jazza
arrivò o 2° postu ra classifica ngrisi, runnì arristò pi 27 simani.

A partirì ra jinnaru 1979, ca fu u primu annu runni u gruppu nun pubbricò alcun
album, i quattru cumpunenti ru gruppu accuminciò unu ri cchiù impurtanti tour
europei da loro storia, u Live Killers Tour, pubblicizzatu ra nisciuta du
singulu Don't Stop Me Now, duranti a quali u gruppu arrìnisciu a offrirì nu
spittaculu cumpletu e unicu ra nu punti ri vista musicali oltre ca scenicu. U
successu ru tour cunvinsi u gruppu a pubbricari u loru primu album live, puru pi
placari i numerosi pubblicazioni bootleg ri l'epoca; Live Killers nisciu nto
giugnu 1979, uttinennu ottime vinnìti e l'apprezzamentu ra critica. Stu album
esemplificò puru a svolta sustanziali nto sound ru gruppu, ca accuminciò a
pigghiari spuntu ra l'elettronica; u duppiu discu risultò “u testamentu ultimu
ri tutta a so produzzioni na l'anni sittanta”. Live Killers, ca arrivò o 3°
postu ne classifiche ngrisi, ammustrò puru l'eccezzionalità ri performance
musicali de Queen, cu Freddie Mercury, cunsidiratu nu “showman”, ca accumpagnava
i fan nto cantu ri canzuni cchiù famusi.

U gruppu finiu nta primavera 1979 a secunna parti du Live Killers Tour, ca i
vitti prutagonisti ri eccentrici spittaculi o Nippon Budokan ri Tokyo. U 18 di
austu, u gruppu partecipò o mega-cuncertu ri Saarbrucken cu Ten Years After e
Rory Gallagher, ravanzi a 30.000 pirsuni; chistu spinsi ancùora i vinniti ru
novu singulu, Crazy Little Thing Called Love ca arrivò o 1° postu 'n divìersi
nazziuni nto munnu. A nuvèmmiru u gruppu cuminciò u Crazy Tour, runni i sirati
si svolsero 'n nichi spazzi pi aviri nu cuntattu cchiù strittu cu pubblicu; u
tour finiu cu na sirata natalizia a l'Hammersmith Odeon, runni, nzemi a The Who,
Wings e The Clash, si celebrò Rock for Kampuchea, nu cuncertu beneficu pa
pupolazzioni ra Cambogia.

Subbutu dopu u Crazy Tour, nto jinnaru 1980 nisciu Save Me, ca appi bonu
successu; nto stissu misi, i Queen, accumpagnati da lu novu prudutturi Reinhold
Mack, fineru ri registrati a lu Musicland Studios ri Mònacu u loru novu discu e
li musiche pi nu film, cummissiunata da lu prudutturi talianu Dino De
Laurentiis, basatu su Flash Gordon, prutagonista di l'umonimu fumettu. Cu The
Game, anticipatu ra Play the Game, u gruppu appi na svolta da lu puntu ri vista
musicali, 'n quantu cuminciarunu a usari u sintetizzaturi, la cui assenza era
espressamenti rimarcata ne cririti ri l'album pricirenti; a testimonianza ri stu
canciamentu ci fa puru u novu “look” ri quattru cumpunenti ru gurppu. I
Cumposizzioni ru discu risultanu brevi e menu elabburati, cu suoni cchiù
asciutti e diretti, passannu ra melodia ri Save Me o dance rock ri Another One
Bites the Dust; Play the Game risulta a canzuni caratteristica ru discu, ca
affianca a classica ballata pop a li suoni elettronici ra nova avventura, mentri
u rockabilly ri Crazy Little Thing Called Love ammustra ancùora l'ironia ri
travagghi pricirenti. U discu arrivò o 1° postu ne classifiche ngrisi e
mèricane.

U nove singulu scrittu ra John Deacon, Another One Bites the Dust, vinni
pubbricatu ad austu, uttinennu nu notevoli successu cummericali, cu 5 simani ri
prisenza o 1° postu ne classifiche mèricani; addivintannu discu ri platinu,
arrìcivennu nu premiu ra Billboard comu “megghiu singulu crossover”,
addìvintannu u discu cchiù vìnnutu nnà storia ru gruppu. U 30 di giugnu, spinti
da lu successu ri sta canzuni, vinni inauguratu a Vancouver u The Game Tour, ca
purtò u gruppu na li stadi ri tuttu u Nord Amèrica, registrannu 'n tutti i 46
dati u “tuttu esauritu”. A uttuviru, May e l'avutri turnarunu 'n Nglaterra pi
perfezzionari u materiali destinatu a la culonna sunora du film Flash Gordon ri
Mike Hodges. U 24 di nuvèmmiru nisciu u singulu Flash, mentri l'8 di dicèmmiru
vinni pubbricatu l'omonimu album, Flash Gordon, c'arrivò o 10° postu 'n
classifica. Nto discu sunnu prisenti assai frammenti ri dialugu tratti da lu
film, cu dui suli tracci cantati “Flash” e “The Hero”, lassànnu spazziu a brani
musicali ca esaltarunu, attraversu u diffusu usu ru sintetizzaturi,
l'avvenirismu spazziali ra pellicola. Puru se u film fu nu flop cummirciali, a
critica fu bona ca compilation; u gruppu ottenni pi li musiche ri Flash Gordon
na nomination o BAFTA comu megghiu culonna sunora. A la fini du 1980, i quattru
cumpunenti ru gruppu avianu vinnutu 'n tuttu u munnu nu tutali ri 45 miliuna ri
album e 25 miliuna ri singuli.

A fini uttuviru accuminciò a parti europe ru The Game Tour; dopu assai
difficoltà r'organizzazioni, partìu nto marzu 1981 South America Bites the Dust,
arrivannu 'n paisi ca nun avianu ancùora tuccatu, comu Argentina e Brasili. Nto
piriodu successivu a loru visita, ci foru 10 album “ngrisi” nta classifica
argentina ri 10 album cchiù vinnuti. U 20 di marzu, ncapu u palcu ru stadiu
Morumbi ri San Paulu, i Queen furunu ascoltati ra oltri 131.000 spittaturi,
record assolutu ri paganti pi nu cuncertu rock. Nto stissu misi, Roger Taylor
pubbricò ra sulista Fun in Space, primu LP fora da lu gruppu ri unu ri
cumpunenti; u discu, ca u vitti cantari e sunari tutti i strumenti, appi nu bonu
risultatu cummirciali, addìcidennu però ri nun lassari u gruppu.

Dopu u successu sudamericanu, u gruppu s'arrìtruvò ne Mountain Studios,
p'accùminciari a travagghiari na nova opira; David Bowie, ca frequentava i
stissi sali ri registrazioni, strinsi amicizia cu Brian May e Freddie Mercury,
da la quali nisciu na jam session ca purtò a nascita ri Under Pressure, u cui
singulu nisciu u 25 di uttuviru, piazzannusi o 1° postu na classifica ngrisi;
nto Nord Amèrica arrivò o 29° postu. A mìtà sittèmmiru, u quartettu sunò ancùora
'n Sud America nto Gluttors for Punishment Tour, prosecuzzioni ru The Game Tour;
a causa ri assai prubblemi organizzativi e ri sicurezza, u gruppu addìcidiu ri
terminari a serie ri spittaculi, finennu u tour a l'Estadio Cuauhtémoc ri Puebla
de Zaragoza, 'n Messicu. U 3 di nuvèmmiru 1981 nisciu a prima raccolta ufficiali
ru gruppu, Greatest Hits I, nzemi a “Greatest Flix]], antologia ri tutti i video
realizzati finu a ddù mumento. Furmatu ra 17 singuli ca percorrono i primi deci
anni ru gruppu, l'album trasiu 'n classifica direttamenti o 2° postu e, cu
300.000 copie vinnute, vinciu subbutu u discu ri platinu.

A dicèmmiru, i Queen s'arritruvarunu na li Musicland Studios ri Mònacu, runni, a
causa ra stanchizza dovuta a li numerosi tappi 'n giru pu munnu e a li numerosi
impegni musicali, e cunnizziunati ra vita notturna ra citati bavaresi, nun
arrìnisciu a travagghiari “quasi mai 'n cunnissioni psicologiche perfette”. U
loru dudicesime discu, Hot Space, nisciu u 21 di maiu 1982, pricirutu da lu
singulu Body Language, ca vinni apprizzatu ra critica, arrivannu o 25° postu 'n
Nglaterra, risultannu 'n parti dovutu a la censura ru video ra parti ri MTV
picchì ritenutu “spintu” e all'11° postu na li Stati Uniti dâ Mèrica. L'8 di
aprili i Queen accùminciaru l'Hot Space Tour; a prima tappa fu Gotenborg, runni,
pi l'impurtanza ri l'elettronica na loru mùsica e pi precisa vuluntà ri Mercury,
ca vulia occuparisi 'n minori misura ru chianuforti duranti i cuncerti, nzemi a
i quattru cumpunenti ru gruppu fu prisenti puru l'ex cumpunenti ri Mott the
Hoople, Morgan Fisher, c'accuminciò a occuparisi ri tastiere. Da lu 1984 a lu
1991, u tastierista ufficiali fu inveci Spike Edney.

L'ultimu travagghiu discugraficu ru gruppu, Hot Space, continuò ciò ca era
cuminciatu cu Queen, pruseguennu nto sound dance rock e pop, abbannunannu
ulteriormenti i sunorità hard rock ri primi anni ru gruppu. L'album, ca deluse i
fan ra vecchia guardia, caratterizzatu puru ra quarchi branu 'n stili black
music, comu l'R&B ri Back Chat, nisciutu comu singulu u 9 di austu arrivò o 40°
postu nto Regnu Unitu, e u soul ri “Cool Cat”, fu u risultatu ru sregulatu stili
ri vita ri l'epoca ri Queen, pruvucannu na genìrata incompletezza e frettolosità
ri canzuni, talvolta ra l'ottimu putinziali. Under Pressure, cumposta nzemi a
Bowie, risultò a canzuni simmulu ri l'album, nonché a cchiù apprizzata. U discu
appi nu discretu successu, arrivannu o 4° postu ne classifiche ngrisi,
aumintannu a stima ra stampa ne cunfronti ru gruppu. Hot Space vinni tuttavia
praticamenti ignoratu da li stazzioni rock mèricani, scumparennu quasi subbutu
da li classifiche ri Billboard e minannu a fama ru gruppu na li Stati Uniti dâ
Mèrica. A secunna parti ri Hot Space Tour risultò infattu l'ultima tournée ru
gruppu nto Nord Amèrica.

Na vota finuta a seire ri cuncerti, a la fini ru 1982 i Queen dicisiru ri comuni
accordo ri separarisi; chistu fu dovutu sia pi l'insoddisfazioni ri fan, accussì
comu pu gruppu, ra qualità ri l'ultimu travagghiu fattu, nto la quali nun si
arricanuscevanu, sia pi lu deterioramentu prugrissivu di rapporti personali
all'internu ru gruppu. Pi l'interu 1983 nun vinnìru organizzati né
pubbricazzioni né tour; nuddu ri cumpunenti giudicava chistu nu lassamentu
definitivu, ma semplicementi na lùonga pausa di riflessioni. I quattru
cuminciarunu a dedicarisi a prugetti sulistici; Mercury cullabborò cu Giorgio
Moroder, registrannu Love Kills, canzuni misa na virsioni riculurata e
riduppiata ri Metropolis. U cantanti cuminciò puru a travagghiari a Mr. Bad Guy,
c'addivintò 'n futuru u so unicu album ra sulista. Brian May produssi Lettin
Loose ri Heavy Pettin e pubbricò, nzemi a Eddie Van Halen e Alan Gratzer, Star
Fleet Project, nu EP cumpostu ra tri lùonghi canzuni, mentri Roger Taylor, dopu
aviri cullaburate a Vinyl Confessions ri Kansas, travagghiò cu Rick Parfitt pi
Strange Frontier, so secunnu album ra sulista, pubbricatu nto 1984. John Deacon
nun ficci nuddu prugettu musicali, addicidennu ri dedicarisi a propria
famigghia.

Nto l'austu 1983, u gruppu s'arritruvò na li Record Plant Studios ri Los
Angeles, runni accuminciò a travagghìari a nu novu prugettu; u 23 di jinnaru
1984, i Queen turnarunu ufficialmenti cu singulu Radio Ga Ga, ca vinni
pubblicizzatu cu nu custusu video ri David Mallet, cuntinenti pizzuddicchi du
film du 1927 Metropolis, piazzannusi subbutu o 4° postu na classifica ngrisi. U
27 di frivaru nisciu The Works, album ca vitti nu nettu canciu ri stili ra
chiddu ca sunnu stati i travagghi pricirenti; nunustanti a cunfirmata prisenza
du sintetizzaturi, u sound ri sta compilation cerca ri turnari a la fini ri
l'anni sittanta, abbannunannu parialmenti a dance rock e pigghiannu spuntu o pop
e rock; sunnu comunque prisenti sia l'hard rock (“Tear It Up” e Hammer to Fall),
sia u gustu ri l'ironia (“Man On The Prowl”), sia a ballata melodica (It's a
Hard Life e Is This the World We Created...?).

Pa prima vota, i testi riguardanu puru alcuni tematiche suciali e politiche, nun
direttamenti trattati 'n passatu, comu l'antinucleari Hammer to Fall e u branu
contru u suicidiu “Keep Passing The Open Windows”. Tra i canzuni ri maggiori
pupularità du video c'è I Want to Break Free, u video, ideatu ra Taylor, fu
bullatu comu “ri cattivu gustu” na li Stati Uniti dâ Mèrica e banditu da li TV.
The Works, ca prudussi 4 singuli, arrivò o secunnu postu nto Regnu Unitu, runni
però addivintò u loru album ri maggiori successu discugraficu dopu Greatest Hits
I, guidannu inveci a classifica 'n avutri 19 paisi, tra cui Stati Uniti dâ
Mèrica, sutta la tichitta Capitol Records, ca avia sostituitu l'Elektra Records
da lu 1983, e Italia, runni u gruppu era ospiti du Festival di Sanremu (1984).

Nto l'austu, dopu u successu ri Hammer to Fall, partiu u The Works Tour. Cu
coreografie futuriste ispirati a Metropolis, i cui biglietti pi cuncerti ngrisi
vinnìru esauriti subbutu; u tour tuccò puru u Sudafrica, runni u gruppu accittò
ri fari 12 sirati a Sun City, cunsidirata a città simmulu ri l'apartheid, 'n
quantu pupulata ra ricchi omini janchi; 'n passatu i Nazziuni Uniti avianu
vietatu a li artisti ri esibirisi nnà stu statu, pi la soa discriminazioni ne
cunfronti di li pirsuni ri culuri. Pi l'idea ri sunari comunque a Sun City, u
gruppu vinni assai criticatu 'n tuttu u munnu, puru ra stissa Unioni ri
Musicisti, e accusati ri essiri “approfittaturi”, poiché avianu legittimatu
l'apartheid o sulu scupu ri guadagnari u cchiù possibbili. May arrìspunnia ca,
dopu n'attenta riflessioni, vi eranu annati picchì 'n funnu nun eranu nu gruppu
politicizzatu, precisannu ca u pubbricu era cumpostu ra omini ri tutti i razzi.
Pi circari ri risollevari l'immagini de Queen, u gruppu fici assai iniziativi
benefiche a favuri ri picciriddi ri culuri. A la fini ru tour, pi cui u gruppu
arrìciviu u premiu “Silver Clef” pu successu ri 4 cuncerti londinesi, i quattru
cumpunenti registrarunu a li Sarm Studios ri Londra a canzuni ri natali Thank
God It's Christmas, ca nun appi nu granni successu cummerciali.

A cunsidirazziuni pubbrica ne cunfronti ru gruppu calò assai, però, dui granni
eventi musicali aiutarunu u gruppu a ripigghiarisi a livellu munniali. Ne primi
simani du 1985, Gerry Stickells, tour manager ri Queen, organizzò a
partecipazioni ru gruppu a nu festival a Riu de Janeiru, chiamati pu successu
avutu ne pricirenti cuncerti sudamericani; Rock in Rio, ca vinni trasmessu 'n
diretta televisiva 'n tuttu u Sud America, si svolsi da lu 12 di jinnaru a lu 19
di jinnaru e vitti a partecipazzioni ri AC/DC, George Benson, Iron Maiden e Yes;
u gruppu rapiu e chiuiu l'eventu rock; acchianarunu pa prima vota ncapu u palcu
e dui ru matinu, davanzi a circa 250.000 pirsuni, u cchiù granni pubbricu
paganti pi nu singulu cuncertu. A Picture Music pubbricò poi Live in Rio,
raccolta ri l'esibizzioni ru gruppu duranti l'ultimu cuncertu na citati
brasiliana. Subbutu dopu i dui sirati, i quattru arrìpigghiarunu u The Works
Tour, ca arrivò 'n Nova Zilanna e Australia. U 29 di aprili nisciu u primu discu
sulista ri Freddie Mercury, Mr. Bad Guy; nunustanti i recensioni negative ra
parti ra stampa spicializzata, pi via ri l'unioni mali cumminata ri canzuni
d'amuri e ballati funky, u discu si piazzò o 6° postu na classifica ngrisi.

I Queen parteciparunu, u 13 di giugnettu 1985, o Live Aid, nu cuncertu
umanitariu organizzatu ra Bob Geldof ca vitti a partecipazzioni ri cchiù
mpurtanti artisti munniali, o scopu ri ricavari funni 'n favuri ri pupulazzioni
ri l'Etiopia, colpite ra na gravi carestia. Geldof cunsidirava assia mpurtanti a
partecipazzioni de Queen a l'eventu pi la loru pupularità 'n Giappuni e Sud
America; u gruppu, nunustanti quarchi esitazzioni nnò pigghiari na decisioni
definitiva, dovuti sopratuttu a l'esigua rurata ri l'esibizzioni, addcidiu ri
partecipari e si esibiu o Wembley Stadium ri Londra. Ne 20 minuti a
disposizzioni, i Queen sunarunu Bohemian Rhapsody, Radio Ga Ga, Hammer to Fall,
Crazy Little Thing Called Love, We Will Rock You e We Are the Champions; sia a
stampa, sia i 72.000 spittaturi ri Wembley, sia l'artisti cunsidiraru a loru
interpretazzioni memorabbili, una ri megghiù ri tutti i tempi; Mercury costruì
'n sta esibizzioni “u mitu ri insuperabbili frontman”.

A partecipazzioni o Live Aid retti novu entusiasmu o gruppu, ca grazzi a stu
successu turnarunu a essìri nu gruppu unitu; se prima ri l'eventu John Deacon
dissi “I Queen nun sunnu cchiù nu gruppu realmenti unitu ma quattru
individualità ca travagghia nzemi.” dopu u 13 di giugnettu dissi “U Live Aid ci
retti nova vita, restituennuci l'entusiasmu ri un tempu”. Subbutu dopu u
cuncertu ri Londra, cuminciarunu a pruggittari nu novu album; u 4 di nuvèmmiru u
gruppu pubbricò u singulu One Vision, ispiratu o famusu discursu ri Martin
Luther King. Nta primavera 1986, Mercury e Deacon parteciparu o musical Time ri
Dave Clark. Duranti i primi sissioni ri provi, u gruppu vinni cuntattatu do
regista Russel Mulcahy, pi cummissiunari loru na culonna sunaro pu so primu
film. Dopu aviri accettatu l'incaricu, cuminciarunu a registrari i canzuni
adatti a trama, oltre ca quarchi videoclip, rigistrati ro stissu Mulcahy, ri
tracci comu A Kind of Magic, u cui singulu arrivò o 1° postu 'n 35 paisi.

L'album A Kind of Magic nisciu u 2 di giugnu 1986, pusizziunannusi subbutu o 1°
postu ri classifiche ngrisi, pusizzioni ca occupò pi 13 simani cunsecutivi,
vincennu dui dischi ri platinu. U discu si prisenta comu na culonna sunora ri
Highlander – L'ultimu immortali, rapprisintannu o stissu tempu nu travagghiu
autonomo e svinculatu da lu film: i Queen cuntinuarunu ciò ca avianu intrapresu
cu The Works, basannusi su li caratteristiche glam rock ru gruppu e attingennu
novamenti o pop (A Kind of Magic]] a l'hard rock (Princes of the Universe, One
Vision e “Gimme the Prize”), utilizzannu puru n'orchestra sinfonica 'n Who Wants
to Live Forever. A Kind of Magic risulta nu album intensu, putenti, creativu e
cumpletu, 'n cui ciascunu cumpunenti ru gruppu scrivi u testu ri unu ri 4
singulu (A Kind of Magic, One Vision, Friends Will Be Friends e Who Wants to
Live Forever).

U 6 di giugnu u gruppu cuminciò a Stoccolma u Magic Tour; chistu fu u tour cchiù
granni e spittaculari, assai cchiù avanzatu e sfarzusu ri pricirenti, cu palcu
cchiù granni mai custruitu e nu impiantu luci assai computerizzatu. U tour, ne o
26 dati, raccolse circa 1 miliuni ri spittaturi; nto Regnu Unitu, oltri 400.000
fan accàttarunu i biglietti pi suli 6 dati dispunibbili, stabilennu nu ulteriori
record assolutu. L'11 di giugnettu e 12 di giugnettu turnarunu a sunari o
Wembley Stadium, davanzi a 70.000 pirsuni; chisti addivintarunu dui ri cuncerti
cchiù famusi ru gruppu. Ccà Freddie finiu u spittaculu, cu God Save the Queen]],
vistuta da re, cu pelliccia e curona.

U 27 di giugnettu sunarunu a Budapest, risultannu u primu gruppu rock a
esibirisi oltre a cortina ri ferru. L'ultimu spittaculu du tour era fissatu pi
Marbella, 'n Spagna; 'n seguitu u prudutturi Harvey Goldsmith arrìnisciu a
organizzari na data nto parcu ri Knebworth, pu 9 di austu 1986. Ccà Freddie
Mercury si esibiu pa prima vota cu i Queen 'n una ri so prestazioni vucali cchiù
apprizzati, cu 120.000 fan prisenti. Chista risultò essiri una ri l'esibizzioni
cchiù spittaculari e granniusi; alcuni brani sunati live furunu ripurtati nta
raccolta Live Magic. Nto party successivu a l'esibizzioni, Mercury fici capiri
ca chiddu sarebbe statu l'ultimu cuncertu, alimentannu i vuci ri nu lassamentu
ru gruppu.

A fini du 1986, propriu mentri la EMI addìcidiu ri pubbricari Live Magic,
selezziunannu e rimuntannu quarchi mumentu ri l'ultimu tour, u gruppu decisi ri
darisi na secunna pausa di riflessioni, firmannusi pi tuttu u 1987; John Deacon,
a causa ru stressi pi continui spustamenti dovuti a li variu tappe ri tour,
arrivò su l'orlo di nu collassu nervoso. Nnà stu lassu ri tempu, Mercury
accuminciò a parrari ri AIDS, dichiarannusi pubblicamenti scantatu ri sta
malatia; tuttavia iddu avia già cuntrattu u virsu, nunustanti i test ri l'ebbica
fussiru negativi. Freddie, dopu aviri incisu na cover ri The Great Pretender ri
The Platters, cullabborò ca cantanti lirica Montserrat Caballè pi registrari
l'album Barcelona, a canzuni omonima addìvintò l'innu ri Jocura olimpici ri
Barcelona 1992. Roger Taylor funnò i The Cross, prugettu parallelu a li Queen,
ca pubblicarunu u primu album, Shove It, nto jinnaru 1988, mentri Brian May
produssi u primu album ri Bad News. U 15 di aprili 1987, u gruppu arrìciviu u
premiu Ivor Novello Awards pi lu “funnamentali cuntribbutu a la mùsica ngrisi”.

Nto 1988, u gruppu s'arritruvò 'n studiu, accuminciannu a travagghiari a nu novu
discu; i quattru aduttarunu novi regoli pi la registrazioni du materiali, pi cui
ognu branu vinni accreditatu cu la dicitura “paroli e mùsica de Queen”, evitannu
accussì i dissidi ca eranu sorti tra i quattru soprattuttu na scelta ri singuli;
tutti i nuovi tracci vinniru discussi e realizzati 'n comuni. A copertina ri The
Miracle, anticipatu da lu singulu I Want It All, esemplificò a ritruvata
coesioni ru gruppu. L'ultimu travagghiu ru gruppu, ca cuntenni cinqu singuli ,
si piazzò o 1° postu 'n Nglaterra, runni vinsi 'n una simana u discu ri platinu,
e 'n avutri nazziuni, ammustrannu ulteriormenti a varietà ri gèniri musicali
prisenti nto loro repertorio, personalizzati cu li sunorità tipiche de Queen, da
lu [pop rock]] ri Breakthru o pop ri The Miracle, ra l'hard rock ri Scandal e I
Want It All o funky ri The Invisible Man.

A la fini ri nuvèmmiru, u gruppu, galvanizzatu ro successu ri The Miracle, ca
risollevò dopu quarchi annu i loro quotazioni na li Stati Uniti dâ Mèrica,
dichiarannu a stampa ri essiri novamenti pronti a trasiri 'n studiu. Però
l'assenza ri nu tour e i sempri cchiù rari apparizzioni ri Freddi 'n pubbricu
alimentarunu i speculazzioni ri media ncapu a saluti du cantanti; Mercury,
decidennu ri mantiniri a nutizzia segreta, pi proteggiri a propria privacy da la
stampa scadalistica ngrisi, si limitò a diri ca a dicisioni ri nun fari avutri
tour era dovuta a la voglia di rumpiri u binomio album/tour ri l'anni passati.

Nto 1989, May e Taylor parteciparunu o Rock Aid Armenia, prugettu a favuri ri
vittimi du terremotu du 1988. U 4 di dicèmmiru nisciu At the Beeb, nu album live
cumprinnenti ottu canzuni registrati du quartettu 'n 2 sissioni na li studi ra
BBC nto 1973. Nto 1970, annu 'n cui si festeggò u 20° anniversariu ru gruppu cu
na festa monumentali a basi ri luci laser, i vuci su Mercaru malatu ri AIDS
addìvintarunu sempri cchiù insistenti, 'n seguitu a n'apparizzioni 'n pubbricu
du cantanti u 18 di frivaru, pi na premiazioni pu contribbutu data a la mùsica
britannica a li BRIT Awards, 'n cui appari assai malatu, e a la morti pi AIDS ri
Nicolai Grishanovitch, nu amicu du cantanti; pi circari di ridurri sti vuci, u
cantanti ammustrl nu test negativu a l'AIDS. Sempri nto 1990, u gruppu decisi ri
lassari a Capitol Records e ri canciari casa discugrafica pi quantu riguarda a
distribuzzioni 'n Nord Amèrica; a scelta carìu ncapu a l'Hollywood Records. A
marzu ru stissu annu, nisciu u secunnu album ri The Cross, Mad, Bad and
Dangerous to Know.

Nunustanti fussi assai debilitatu ra malatia, Mercury nun abbànnunò a so
attività cu gruppu e u 14 di jinnaru 1991, vinni pubbricatu Innuendo. Sia
l'omonima canzuni nto Regnu Unitu sia Headlong na li Stati Uniti dâ Mèrica,
primi singuli du discu, ebbiru nu nutevoli successu; u primu, c'arrivò a vinnìri
'n na simana oltri 100.000 copie, rapprisenta na nica opera rock, cumposta ri
varie parti tra cui nu assulu ri flamencu eseguitu ra Steve Howe e Brian May e
culligata direttamenti a Bohemian Rhapsody. U discu, pubbricatu u 4 di frivaru,
signa nu parziali ritorno de Queen a li origini, “chiudennu idealmenti u cerchiu
artisticu ru gruppu” e abbannunannu l'anima pop-dance ri l'anni pricirenti; “u
stili musicali ri l'anni sittanta vinni recuperatu e rinnuvatu, funnennusi cu
novi sunorità, rapprisintannu na raggiunta maturità cumpositiva e musicali”.
Headlong e “The Hitman” ripresentanu l'anima hard rock ru gruppu, unite a lu
valzer ra tiatru I'm Going Slightly Mad, a lu pop rock ri “I Can't Live with
You” e a lu soft rock ri These Are the Days of Our Lives.

A inizziu maiu, u gruppu turnò a Montreux pi riturnari subbutu o travagghiu ri
nu novu album. May iniziò nu tour radiufonicu 'n Nord Amèrica, pi promuoviri u
nove sound ru gruppu; u chitarrista appi n'ottima accoglienza, dimustrannu i
prugressi di rapporti cu pubblicu mèricanu, dovuti puru a la mediazioni ra nova
casa discugrafica. A uttuviru vinni pubbricatu Greatest Hits II, na sorta ri
cuntinazzioni ru pricirenti Greatest Hits I, cumprinnenti 17 canzuni ri l'anni
uttanta de Queen e pusizziunannusi o 1° postu 'n classifica. Pi promuoviri sta
compilation, nisciu nu novu singulu The Show Must Go On, trattu ra l'album
Innuendo. St'analogia vinni novamenti accumpagnata ra na raccolta ri video, u
Greatest Flix II.

Nto corsu ri l'utlimi misi du 1991, i vuci riguardanti na gravi malatia ri
Merucyr si ficiru cchiù prissanti, cunfirmati puru da l'aspettu suffirenti du
cantanti ne rari occasioni 'n cui appari 'n pubbricu. U 23 di nuvèmmiru 1991,
Freddie Mercury decisi ri annunciari ufficialmenti, attraversu nu comunicatu, ri
essiri risultatu positivu o testi ri l'HIV e ri essiri malatu ri AIDS. U jornu
dopu Freddie Mercury muriu prematuramenti a l'età ri 45 anni, a causa ri na
purmunìa causata ra l'AIDS, na so casa ri Earls Court.

Tributi e mìssaggi ri cordoglio cuminciarunu ad arrivari ra tuttu u munnu, cu
numerosi fan ca si radunarunu pi tutta a notti davanzi a so abbitazzioni; tra
l'ultimi volontà, Mercury dichiarò ri vuliri contribbuiri o sostegnu du Terence
Higgins Trust, una ri cchiù mpurtanti associazzioni impegnati na battagghia
contru l'AIDS. Pi cummemorari u cantanti, Brian May decisi ri pubbricari nu
singulu cuntinenti Bohemian Rhapsody e These Are the Days of Our Lives‎, i cui
pruventi foru dunati a l'associazzioni; chistu, ca vinni stampatu nto giru ri na
simana, vinnìu oltri 100.000 copie 'n suli 7 jorni, arrivannu o 1° postu na
classifica ngrisi e risultannu u singulu cchiù vinnutu nto natali ri ddù annu. U
videoclip ri These Are the Days of Our Lives fu l'ultimu giratu ra Freddie
Mercury, u 31 di maiu 1991, ma rimastu ineditu finu ad allora.

I ristanti cumpunenti ru gruppu, dopu a nutizzia ra morti di lu amicu, vinnìru
colpiti ra nu intensu duluri; tra a fini ri l'annu e l'inizzi du 1992, i tri
addìcideru ri pigghìarisi na pausa, pi riflettiri su propriu futuru. Nto
l'aprili, Brian May, Roger Taylor e John Deacon organizzaru nu granni cuncertu
dedicatu a la memoria ri Freddie Mercury nto stadiu ri Wembley, cu assai artisti
munniali tra cui Tony Iommi, Metallica, Guns N' Roses, David Bowie, Roger
Daltrey, Robert Plant, George Michael, Elton John, Annie Lennox, Liza Minnelli,
Extreme, Def Leppard e Zucchero; i biglietti pi stu eventu terminarunu 'n menu
ri sei uri. U mega-cuncertu 'n stili glam, chiamatu “Freddie Mercury Tribute
Concert”, fu svoltu u 20 di aprili 1992 e vinni vistu 'n televisioni ra oltri 1
miliardu ri pirsunu. U cuncertu, oltri ca pi l'eccezzionalità ri l'eventu
musicali, si segnalò pi aviri rihiamatu u munnu nto dramma ri l'AIDS.

L'anni dopu a morti ri Mercury sunnu stati l'anni cchiù duri ru gruppu; infatti,
nunustanti i numerosi crisi ca li avevanu visti prutagonisti, nuddu avia mia
cunsidiratu pussibili l'idea ri nu lassamentu definitivu. May e Taylor circarunu
ri fari riacquistari o gruppu na propria identitati; u chitarrista pubbricò Back
to the Light nto sittèmmiru 1992, cuminciannu na serie ri tour ri bonu successu.
Testimoniati ra l'album Live at the Brixton Academy du 1994. U batterista inveci
cumposi quarchu canzuni, pubbricati poi 'n Happiness? nto 1994. Na l'astati
1992, la EMI pubbricò Live at Wembley '86, l'edizioni integrali du cuncerto ri
Wembley du 1986, ca fu parti ru Magic Tour. Quannu u gruppu superò u shock ra
morti ri Freddie Mercury, i tri cumpunenti ristanti ru gruppu s'arritruvarunu,
valutannu a possibbilitati di realizzari nu ultimu album cu u nomu “Queen”,
utilizzannu quarchi parti vucali ca Mercury avia già registratu, quannu, assai
malatu, putia cantari sulu picca uri o jornu.

Nto 1995, nisciu Made in Heaven, ca ripurtò i Queen a li primi posti ne
classifiche ri vinnìta. U discu cunetini l'ultimi tracci vucali ri Freddie
mercury rigistrati pocu prima ri morìri, comu A Winter's Tale, You Don't Fool Me
e “Mother Love”, ca pari u cantanti fu custrettu a registrari assìttatu a casua
ri so cunnizzioni ri saluti a causa ra malatia, e quarchi vecchia canzuni
rielabburata nun pubblicata na li album pricirenti, comu “My Life Has Been
Saved”; a stissi title track era cuncipita pi The Works. A traccia r'apertura è
“It's A Beautiful Day”, nu assulu ri chianuforti accumpagnatu ra sula vuci ri
Mercury, è u branu cchiù esemplificativu ri l'album, cuncipitu comu discu
celebrativu ri l'anni passati de Queen; Let Me Live fu inveci a prima canzuni 'n
cui Mercury, May e Taylor cantarunu nzemi.

Nto 1997, fu pubbricatu Queen Rocks, na compilation c'arrìcuogghi i cchiù granni
successi rock ru gruppu, tra cui Stone Cold Crazy, One Vision, Hammer to Fall e
I Want It All. Tra i canzuni ri stu discu c'è No-One but You (Only the Good Die
Young)‎, primu e unicu branu ineditu criatu da i tri cumpunenti ru gruppu sìenza
Freddie Mercury, 'n memoria du cantanti e ri Lady Diana, scumparsa na ddù annu;
chistu fu l'ultimu branu 'n cui John Deacon sunò u bassu pi Queen. A so ultima
apparizzioni cu gruppu risali o 17 di jinnaru 1997, o “Ballet for Life – Music
by Queen & Mozart” a Parigi. Ra allura, Deacon vivi 'n Nglaterra ca so famigghia
e travagghia comu nicu imprennituri.

Nto 1999, nisciu u Greatest Hits III, na raccolta “pi mantiniri avutu u nomu
Queen”. Stu discu cunteni tracci suliste ri Freddie Mercury, comu Living on My
Own e Barcelona, e ri Brian May, comu Driven by you. Na virsioni remixata ri
Under Pressure (unicu singulu da raccolta) e vari duetti spiega u motivu ru “+”
prisenti nnà copertina ri l'album accantu o nomu “Queen”; Another One Bites the
Dust è 'n chista occasioni arrìpigghiata ra Wyclef Jean, mentri The Show Must Go
On e Somebody to Love vinnìru cantati rispettivamenti ra Elton John e George
Michael. U 3 di giugnu 2002 Brian May e Roger Taylor vinnìru ospitati o Party at
the Palace a Londra, runni sunaru cu Phil Collins, Will Young e u cast du
musical We Will Rock You. Nto 2003 inveci foru stati ospitati o Pavarotti &
Friends.

Nto 2004, Roger Taylor ipotizzò l'organizzazzioni ri nu tour 'n Europa e na li
Stati Uniti dâ Mèrica nzemi a Brian May e a l'ex cantanti ri Free e ri Bad
Company, Paul Rodgers. U tour vinni criticatu pi aviri circatu ri riesumari u
gruppu, puru sìenza a prisenza ri dui cumpunenti originali ra band. Pi na
pricisa scelta ri dui cumpunenti ru gruppu, l'esperienza fu chiamata “Queen +
Paul Rodgers”, pi specificari comu nun si trattassi ri nu canciu ri formazzioni.
Ra chistu comu ra avutri prugetti ru gruppu sìenza Freddie Mercury, u bassista
John Deacon si dissòciò sempri.

Nta primavera du 2005, i Queen + Paul Rodgers partirunu pi na tourée, u successu
ri stu toru, indussi May, Taylor e Rodgers a cuntinuari l'avventura puru 'n
Giappuni e 'n Nord America, runni appìru granni successu. U 19 di sittèmmiru
2005, u tour europe Queen + Paul Rodgers purtò a la pubbricazioni du doppiu CD
live Return of the Champions, raccolta ri canzuni prisenti 'n scaletta ne
cuncerti du tour, cumprinnenti puru quarchi branu ri Free e ri Bad Company. U 15
di austu 2006, Brian May annunciò u ritornu de Queen ca registrazioni di nu novu
album ri studiu, dopu 12 anni ri silenziu discugraficu. May ustenni ca fussi
statu tuttu materiali novu ra nun cunfruntari cu chiddu ri l'anni pricirenti;
nto marzu 2008 vinnìru annunciati da parti ru gruppu sia u lanciu du novu album
The Cosmos Rocks, pubbricatu successivamenti u 15 di sittèmmiru 2008 'n Europa e
u 14 di uttuviru 'n USA, sia u novu tour, ca partìu u 16 di sittèmmiru 2008 e
tuccò 25 citati. Nto maiu 2009 Rodgers e May annunciarunu a fini ra
cullabburazzioni.

Nto nuvèmmiru ru stissu annu, nisciu na nova raccolta ri brani de Queen,
chiamata Absolute Greatest, c'arrivò o 3° postu na classifica ngrisi. U 7 di
maiu 2010, i dui musicisti annunciarunu l'abbannunu ri EMI, loru casa
discùgrafica pi 40 anni. May e Taylor dicisiru ri passari a Island Records, na
succursali di la Universal Music cu nu cuntrattu ra 10 milianu ri sterline. Na
rimasterizzazioni ri Teo Torriatte (Let Us Cling Together) vinni poi misa 'n
Songs for Japan, na raccolta ri canzuni ri assai artisti munniali, pubbricata
nto marzu 2011 pi arricuogghìri funni a favuri ri vittimi du terremotu e
maremotu du Tōhoku du stissu annu. U 14 di marzu 2011, sempri 'n occasioni du
40° anniversariu ru gruppu, vinnìru novamenti pubbricati nto Regnu Unitu i primi
cinqu album de Queen, mentri nto restu ru minnu foru rimasterizzati alcuni
edizioni deluxe. L'avutri dischi ra discùgrafia ru gruppu sunnu stati pubbricati
tra u 27 di giugnu e u 5 di sittèmmiru Sempri pi festeggiari i 40 anni de Queen,
Taylor organizzò Queen Extravaganza, nu cuncorsu voltu pi criari na tribute band
ufficiali de Queen.

A li Broadcast Music Incorporated (BMI) Awards du 2011 svoltisi a Londra u 4 di
uttuviru, i Queen arricivettiru u BMI Icon Award comu ricunuscimentu du loru
successu airplay na li Stati Uniti dâ Mèrica. Nto l'uttuviru 2011 fu annunciatu
ca i Queen vulevanu registrari nu novu album cuntinenti demu scumparsi ri
Mercury. A li MTV Europe Music Awards 2011 du 6 di nuvèmmiru i Queen vinceru u
Global Icon Award. I Queen chiueru a cerimonia ri premiazioni, cu Adam Lambert
comu vuci, sunannu The Show Must Go On, We Will Rock You e We Are the Champions.
A cullabburazzuoni arrìcivio nu responsu pusitivu ra parti ra critica e ri fan,
facennu nasciri speculazzioni su futuri prugetti nzemi.

Da lu 30 di giugnu u duo ricuminciò a cullaburari cu Adam Lambert: na ddù jornu
i tri si sunnu esibiti a Kiev 'n nu cuncertu ri enificenza organizzatu da lu
Elena Pinchuk ANTIAIDS Foundation, 'n occasioni ra finali ri UEFA Euro 2012. O
cuncertu partecipò puru Elton John. U cuncertu du 30 di giugnu fu u primu di nu
nicu tour europeo de “Queen + Adam Lambert”, ri cui avissi duvutu fari parti
puru n'esibizzioni o Sonisphere o Knebworth u 7 di giugnettu 2012 prima ca u
festival vinissi cancillatu. L'avutri esibizzioni du tour si sunnu svolti u 3 di
giugnettu a Mosca, u 7 di giugnettu a Breslavia e 11 di giugnettu, 12 di
giugnettu e 14 di giugnettu a Londra (sti ultimi dati 'n sostituzioni ri chidda
o Sonisphere). U 12 di austu Brian May e Roger Taylor si sunnu esibiti a
cerimonia ri chiusura di Jocura olimpici, nzemi a Jessie J; a performance si
rapiu cu na rimasterizzazzioni spiciali du video ri Freddie Mercury ca duranti u
cuncertu du 1986 o Wembley Stadium esegue a so routine ri chiamata e risposta.

U 20 di sittèmmiru 2013 i “Queen + Adam Lambert” sunarunu o l'IHeartRadio Music
Festival pressu l'MGM Grand Hotel & Casino ri Las Vegas. U 6 di marzu 2014 u
gruppu annunciò ca i Queen + Adam Lambert sarannu 'n tour 'n Nord America na
l'astati du 2014.

Nto misi di uttuviru fu annunciatu ca u gruppu stava registrannu nu novu album
cu demu scurdati ri Mercury. May cunfirmò ca iddu e Taylor stannu travagghiannu
pi mettìri nzemi u materiali pi compilari na silizzioni ri canzuni inediti pu
prossimu album. I dui ristanti cumpunenti du gruppu dissiru ca esistinu na seriu
ri inediti cu [[Freddie Mercury] e Michael Jackson ca avia a essìri pubbricatu
nto 2012. Nto 2014, May annunciò u titulu ri l'ultimu album du gruppu “Queen
Forever” (na raccolta di canzuni d'amuri), c'avissi a essìri pubbricatu u 10 di
novembri du 2014.

I Queen foru nfluinzati ra assai artisti rock ngrisi, comu Pink Floyd, The
Beatles, The Rolling Stones, The Who e Led Zeppelin. Tra i cantanti cchiù
apprizzati c'eranu Elvis Presley, Robert Plant e Jimi Hendrix, oltri a Liza
Minnelli, Eric Clapton e Aretha Franklin. U stili glam ru gruppu, fattu ri
vistita strani, occhi truccati e ugna pittati, nascìu a fini ri l'anni sissanta,
e appi comu primi espunenti David Bowie e T. Rex.

Nto corsu da loru carriera, u gruppu tuccò assia forme ri mùsica rock giù
cunsulidati nto panurama musicali; associati prevalentamenti a sound rock
prugrissivu, art rock e glam rock, pigghìannu spuntu a li cchiù svariati gèniri
musicali, passannu ra l'hard rock (Hammer to Fall) o pop rock (A Kind of Magic),
da l'arena rock (We Will Rock You) a l'heavy metal (Stone Cold Crazy), da lu
rock and roll (Man on the Prowl) o rock psichedelicu (Get Down Make Love).
Sperimentarunu puru sunorità luntani da li rarici rock ri quattru cumpunenti ru
gruppu, comu blues (See What a Fool I've Been), dance rock (Another One Bites
the Dust), gospel (Let Me Live), ragtime (Bring Back That Leroy Brown), funk
(Back Chat), folk ('39), mùsica classica (The Wedding March) e raramenti punk
rock (Sheer Heart Attack), vaudiville (Seaside Rendezvous), rock sinfunicu (Who
Wants to Live Forever), rockabilly (Crazy Little Thing Called Love), dixieland
(Good Company) e calypso (Who Needs You).

Unu ri l'elementi distintivi ra mùsica ru gruppu sunnu l'armonie vucali, furmati
giniralmenti da li vuci ri Brian May, Freddie Mercury e Roger Taylor e prisenti
sopratuttu ne loru primi dischi comu A Night at the Opera e A Day at the Races.
A sperimentazioni sunica caratterizzò pisantimenti i canzuni de Queen; ad
esempio, eranu famusi puru pi loru canti multitraccia, o scopu ri imitari,
attraversu i suvraincisioni, u sonu ri nu granni coru.

Assai canzuni scritti da lu gruppu ngrisi vittìru a partecipazzioni ri fan, comu
'n We Will Rock You e We Are the Champions. Quarchi criticu sottolineò a
tiatralità, musicali oltri ca scenica, de Queen e di loru opìri; chistu è dovutu
principalmenti a l'usu ra Red Special ri May, a li elabburati cori vucali, a la
putenza espressiva da vuci ri Mercury e o ritmo scanditu ra Taylor, oltri ca
all'armoniosa diversità ri canzuni ru gruppu.

Nto sviluppu ri canzuni, benché tutti i quattru i cumpunenti ru gruppu vinissìru
cunsidirati o stissu modu, Freddie Mercury e Brian May sunnu i principali autori
ri pezzi de Queen; infatti, su nu tutali ri 180 tracci, u cantanti scrissi 51
canzuni e u chitarrista 46, mentri Roger Taylor e John Deacon sunnu fermi
rispettivamenti a 22 e 14 canzuni scritti. A partìri ri l'album The Miracle du
1989, tutti i canzuni ru gruppu vinnìru accreditati ca dicitura “paroli e mùsica
de Queen” pi cui 35 canzuni nun annu nu autori ben definitu. 8 canzuni inveci
nascìeru da la cullabburazzioni ri dui cumpunenti ru gruppu.

All'inizziu disprizzati ra assai critici, sopratuttu na li Stati Uniti dâ
Mèrica, i Queen sunnu stati 'n seguitu rivalutati pi aviri nfluitu su vari
artisti successivi ri vari gèniri, comu glam rock, hard rock, heavy metal, pop
rock, rock prugrissivu e pop; assai musicisti, ri diffìrenti stili, nazziuni o
ginirazzioni, annu dichiaratu ri ispirarisi 'n bona parti o gruppu ngrisi. Tra
l'artisti ca annu citatu u gruppu pi la loru nfluenza ci sunnu: Ben Folds Five,
Blind Guardian, Def Leppard, Dream Theater, Extreme, Foo Fighters, Frankie Goes
to Hollywood, Guns N' Roses, Helloween, Judas Priest, Kansas, Katy Perry, Keane,
Iron Maiden, Manic Street Preachers, Marilyn Manson, Metallica, George Michael,
Mika, Muse, My Chemical Romance, Panic at the Disco, Queensrÿche, Radiohead,
Robbie Williams, Steve Vai, Styx, Sweet, The Ark, The Darkness, The Smashing
Pumpkins e Trivium.

Michael Jackson, amicu ri Freddie Mercury ne primi anni uttanta, citò l'album
Hot Space comu funti r'ispirazzioni pi Thriller, a cui duvia partecipari puru
Mercury stissu. U gruppu è statu puru cunsidiratu ispiraturi du metal
neoclassicu du chitarrista Yngwie Malmsteen. Inoltre, Lady Gaga, nto 2009, dissi
ca u so nomu d'arti è nu chiaru riferimentu a Radio Ga Ga de Queen.

Assai canzuni ru gruppu sunnu spisssu stati riprudutti comu cover ra avutri
artisti; nto 1991 i Metallica realizzarunu na cover ri Stone Cold Crazy, ra
Sheer Heart Attack du 1974, canzuni spissu citatu comu pridicissuri ru speed e
du trash metal. Avutri artisti annu rigistratu 'n studiu novi virsioni ri
canzuni du gruppu londinesi, comu “Weird Al” Yankovic (Another One Bites the
Dust), The Braids (Bohemian Rhapsody), Laibach (One Vision), Nine Inch Nails
(Get Down, Make Love), Lemmy Kilmister (Tie Your Mother Down), Yngwie Malmsteen
(Keep Yourself Alive), Dwight Yoakam (Crazy Little Thing Called Love), Travis
(Killer Queen), The Flaming Lips (Bohemian Rhapsody) e Keane (Under Pressure).

Da lu 1970 a lu 1986, i Queen sunnu stati prutagunisti ri 707 cuncerti,
addìvintannu unu ri gruppi ri maggìuri successu da lu vivu ri l'anni sittanta e
uttanta. A prima esibizzioni 'n pubbricu si tinni a Truro, Nglaterra, u 27 di
giugnu 1970, 'n nu cuncertu ri benificenza pa Cruci russa, quannu Mercury,
Taylor e May eranu cumplitati ra Mike Grose. L'ultimu cuncertu de Queen o
cumpletu, prima ca malatia facissi aggravari a saluti ri Mercury, fu chiddu ri
Knebworth u 9 di austu 1986, davanzi a 120.000 pirsuni. Da lu 1973, ca niscìuta
du primu album Queen I, finu a lu 1986 dopu A Kind of Magic, u gruppu
organizzava nu tour dopu ogni album. St'abbitudini fu poi interrotta nto finiri
ri l'anni uttanta, a causa ri primi sintumi ra malatia ri Mercury. I Queen
tinnìru na li Stati Uniti dâ Mèrica quasi 250 cuncerti e nto Regnu Unitu circa
200; nnà sta classifica, ci sunnu 'n seguitu Girmania e Giappuni,
rispettivamenti cu 55 e 51 spittaculi. L'esibizzioni cu cchiù granni pubbricu fu
chiddu ca si tìnni nto 1985 a Riu de Janeiru pi Rock in Rio, cu circa 250.000
spittaturi. U cuncertu cu menu pirsuni fu chiddu du 28 di jinnaru 1972 nto
Bedford College ri Londra, runni u gruppu si esibì davanzi a 6 pirsuni.

U gruppu, pi l'impurtanza ca davanu a li spittaculi live, dettìru assai enfasi a
la costruzioni di loru cuncerti; a prima mità ra scaletta era caratterizzata ra
canzuni hard rock e ra canzuni viluci, seguita ra pezzi cchiù tranquilli, oltri
ca improvvisazzioni suliste ri May e Taylor, pi cuncediri brevi pause a lu
spittaculu, pi poi turnaru a canzuni emotivamenti cchiù impegnative e a i loru
cavaddi ri battagghìa. Freddie Mercury vulia ca ogni esibizzioni ru gruppu fussi
nu spittaculu unicu e originali, avvicinannulu a n'opira tiatrali, grazzi puru a
li so doti r'improvvisazzioni, oltri ca di l'avutri cumpunenti ru gruppu; assai
costumi stravacanti accumpagnarunu nu catalugu ri canzuni granni e molto vari,
utilizzannu sistemi audio multipli, granni apparecchi r'illuminazzioni e assai
effetti spiciali, cu nutevoli jocura ri luci, nebia artificiali e jochi ri focu.
Comu cantanti, Freddie Mercury era capaci ri criari nu strittu ligami cu
pubbricu, caratteristica ammirata ra assai artisti comu Bob Geldof, David Bowie,
George Michael, Kurt Cobain e Robbie Williams. Mercury sapìa interagiri cu
pubbricu, facennulu realmenti partecipari o cuncertu, innipinnentimenti da li
grannizzi ra manifestazioni, arrìniscennu, ca so dinamicitati e la so danza, ad
affascinari e conquistari u pubbricu; u microfono, ca spustava pi tuttu u palcu,
ca duvia essìri necessariamenti granni (talvolta era puru cumpostu ra scali e
rampi), vinia usatu pi so coreografii e addìvintò parti integranti ra so
prisenza scenica. Nto 2012 u New Musical Express i misi o 4° postu tra i megghiù
gruppi pi esibizzioni live.

U simmùlu de Queen, cunusciutu puru cu nomu ngrisi “Queen Crest”, vinni
disignatu ra Freddie Mercury, ca si diplumò a l'Ealing Art College ri Londra,
pocu prima da niscìuta du primu album du gruppu, Queen I; infatti a virsioni
originali du logutipu de Queen, divenutu signu distintivu ri quattru cumpunenti
du gruppu, è ripurtatu inoltre rarrìeri a copertina ri Queen. L'immagini, ca
cumparvi pa prima vota 'n copertina cu A Day at the Races nto 1976, è inoltre
prisenti, 'n divìerse virsioni, nnè copertine ri l'album A Night at the Opera,
Greatest Hits II e Queen Rocks. Mercury avia disegnatu stu simmùlu picchì vulia
pu so gruppu “nu simmùlu ri l'ebbica”, basannusi ncapu u stemma riali du Regnu
Unitu, integrannu pi stu mutivu, eleganza, patriuttismu e rigalitati. Stu
simmùlu, ri cui esistunu divìersi virsioni, era spissu visibbili nnà batteria ri
Roger Taylor, duranti i primi cuncerti.

I Queen contribuirunu direttamenti a la culonna sunora du film Flash Gordon
direttu ra Mike Hodges nto 1980, e Highlander – L'ultimu immortali, direttu ra
Russell Mulcahy nto 1986; nnà stu ultimu film sunnu prisenti A Kind of Magic,
One Year of Love, Who Wants to Live Forever, Hammer to Fall e Princes of the
Universe. A Kind of Magic fa inveci parti ra scena iniziali ri Highlander II – U
ritornu. Na li Stati Uniti dâ Mèrica, Bohemian Rhapsody fu pubbricatu comu
singulu nto 1992, dopu essìri cumparsa nnò film Fusi ri tìesta. U singulu
successivamenti arrivò o 2° postu na classifica mèricana e aiutò a addùmari
arrìeri a pupularità ru gruppu 'n Nord America.

Assai film utilizzàru i canzuni de Queen, ma cantati ra avutri artisti; na
virsioni ri Somebody to Love fu cantata ra Anne Hataway nto film du 2004 Ella
Enchanted – U magicu munnu ri Ella e ra Brittany Murphy pu film du 2006 Happy
Feet. Nto 2001, na virsioni ri The Show Must Go On fu cantata ra Jim Broadbent e
Nicole Kidman nto film musical Moulin Rouge!. Nto film U destinu ri nu cavalieri
du 2001 ci sunnu dui virsioni ri We Are the Champions e ri We Will Rock You,
cantati ra Robbie Williams e i Queen. Puru u film du 1992 I gladiaturi ra strata
avi quarchi frammentu ri We Will Rock You. Nto 2004, Don't Stop Me Now fu usara
comu culonna sunora na scena ra lotta o bar nto film cult L'alba ri morti
dementi, mentri You're My Best Friend è prisenti ne titulu ri cura ru stissu
film. Tra l'avutri film ca utilizzàru i travagghi de Queen ci sunnu Super Size
Me, A rivincita ri nerds, Avuta fedeltà, Stoffa ra campiuni 2 sballati o colleg,
U miu amicu scongelatu, L'aquila r'acciaiu, Nemiche amiche, L'amici ri Peter,
Small Soldiers, Ti odio, ti lassu, ti..., Super Mario Bros., Io vi dichiaru
maritu e... maritu, 40 jorni e 40 notti e Palle 'n canna.

Brian May annunciò 'n na intervista a la BBC ca Sacha Baron Cohen è statu sceltu
pi rapprisintari Freddie Mercury 'n nu film, scrittu ra Peter Morgan, già
numinatu a li Oscar pi la so sceneggiatura ri The Queen – A reggina e
Frost/Nixon – U duellu. U film, ca è co-prudottu da la TriBeCa Productions ri
Robert De Niro, si cuncentrerà su i primi anni de Queen e su piriodu pricirenti
a performance nto Live Aid du 1985. I travagghi, iniziati nto 2011, avissìru a
purtari a so niscìuta nto 2014.

Mantinennu a tradizioni, da la quinta staggiuni 'n poi, ri numinari l'episodi ri
ogni staggiuni cu i canzuni ri nu famusu gruppu rock di l'anni sittanta,
l'uttava e ultima staggiuni di la sitcom mèricana That '70s Show cunsisti 'n
episodi denominati cu i vari canzuni de Queen; Bohemian Rhapsody è u titulu di
la première di la staggiuni. Puru quarchi episodiu ri I Simpson virinu prisenti
canzuni de Queen. Na l'autunnu 2009, na l'episodiu The Rhodes Not Taken ri Glee,
u coru ra scola canta Somebody to Love.

L'11 di aprili 2006, May e Taylor sunnu apparsi o cuncorsu canoru televisivu
American Idol. Ognu cuncurrenti cantò na canzuni de Queen duranti a simana du
cuncorsu; i brani cantanti nto show sunnu Bohemian Rhapsody, Fat Bottomed Girls,
The Show Must Go On, Who Wants to Live Forever e Innuendo. I dui foru arrìeri
prisenti a finali di l'uttava staggiuni ri American Idol, nto maiu 2009,
cantannu We Are the Champions cu i finalisti Kris Allen e Adam Lambert. U 15 di
nuvèmmiru 2009 i dui musicisti sunnu apparsi puru 'n nu avutru show televisivu
ri cuncorsu sunoru, X Factor.

A li MTV Europe Music Awards 2011, u 6 di nuvèmmiru, i Queen arrìciveru u premiu
Global Icon, ca Katy Perry cunsignò a Brian May. I Queen chiueru a cerimonia ri
cunsegna ri premi, cu Adam Lambert comu cantanti. 'N aprili u gruppu è turnatu a
esibirisi a lu show “American Idol”: u 25 di aprili cantarunu Fat Bottomed
Girls, Another One Bites the Dust, We Will Rock You e We Are the Champions cu i
“Top 6”, mentri u 26 di aprili si sunnu esibiti cu la loru tribute band
ufficiali “The Queen Extravaganza” (criata da lu stissu Roger Taylor) 'n
Somebody to Love.

Nto 2002 vinni inauguratu ò Dominion Theatre ri Londra nu musical basatu su li
canzuni de Queen, intitulatu We Will Rock You. U musical è statu scrittu da
l'auturi e cummedianti ngrisi Ben Elton, 'n cullaburazzioni cu May e Taylor, e
prudottu ra Robert De Niro. U lanciu du musical cuincisi cu giubileu d'oru da
Regina Elisabetta II; comu parti di la celebrazioni, May sunò nu assulu di
l'innu nazziunali ngrisi God Save the Queen da lu tittu ri Buckingham Palace,
partecipannu a l'esibizioni finali ò fiancu ri Eric Clapton, Elton John, runni
nzemi annu sunatu alcuni brani ri l'ex Beatles Paul McCartney. A registrazioni
ri sta performance vinni usata pu video ra stissa canzuni pi l'edizioni DVD du
30° anniversariu ri A Night at the Opera

U musical, ca è apprudatu 'n assai citati 'n tuttu u munnu, avissi dovutu finiri
i so rapprisentazzioni o Dominion Theatre u 7 di uttuviru 2006, tuttavia, a
causa di li tanti richieste, u spittaculu fu prolungatu. We Will Rock You
addìvintò u cchiù duraturu musical ne tiatri ri Londra, battennu u pricirenti
record ri Grease. Brian May cunfirmò ca l'autori stannu cunsidirannu l'idea ri
scriviri nu sequel du musical.

Sean Bovim criò u Queen at the Ballet, nu ballettu cuncipitu comu tributu a
Freddie Mercury, nnà la quali sunnu usati i musiche de Queen comu culonni sunori
pi li danzi, interpretannu a storia sulla basi ri canzuni comu Bohemian
Rhapsody, Radio Ga Ga e Killer Queen. A mùsica de Queen appàri puru na
produzioni “off-Broadway” Power Balladz.

'N cullaborazzioni cu Electronic Arts, i Queen pubbricarunu nto 1998 u jocu pi
computer Queen: The Eye, ca nun appi successu ri vinnìti a causa ra trama pocu
avvincenti, a scarsa pubbricità e la grafica ri scarsu livellu. A culonna sunora
du jocu, la cui trama si basa su musical We Will Rock You, è cumposta ra canzuni
ru gruppu, cu remix elettronici 'n virsioni strumintali.

I Queen sunnu stati cchiù voti prisenti nto franchise Guitar Hero: na
reinterpretazioni ri Killer Queen na l'originali Guitar Hero, We Are the
Champions, Fat Bottomed Girls e C-elebrity ri Queen + Paul Rodgers 'n nu track
pack pi Guitar Hero World Tour, Under Pressure cu David Bowie 'n Guitar Hero 5 e
Bohemian Rhapsody ri Guitar Hero: Warriors of Rock. I quattru cumpunenti ru
gruppu sunnu prisenti cchiù voti puru nto franchise Rock Band: nu tack pack ri
10 canzuni ca sunnu cumpatibbili cu Rock Band, Rock Band 2 e Rock Band 3. U
gruppu inoltri è cumparsu nto jocu Lego Rock Band; u 13 di uttuviru 2009, May ha
cunfirmatu l'idea ri nu capituli ri sta serie interamenti dedicatu a li Queen.

U 20 di marzu 2009, Sony Computer Entertainment pubbricò na virsioni ra serie
SingStar cu prutagonisti i Queen; u jocu, ca è dispunibbili pi PlayStation 2 e
PlayStation 3 si intitula SingStar Queen e dispuni ri 25 canzuni pi PS3 e 20 pi
PS2. We Will Rock You a avutri canzuni ru gruppu ngrisi appàrinu puru 'n Dj
Hero.

The Official International Queen Fan Club è u fan club ufficiali ru gruppu,
furmatu ne pressi ri Londra nto 1973 e criatu ra Pat e Sue Johnston, pocu dopu a
niscuta du primu album du gruppu. I cumpunenti foru assai (circa 20.000 'n tuttu
u munnu). I pubbricazioni di la fanzine sunnu trimestrali e dannu nutizzi
aggiurnati su gruppu, oggrunu gadget de Queen e talvolta 'n allegatu veni misa
na lettera da parti di nu cumpunenti.

Versu a fini ri l'anni uttanta, u fan club iniziò a organizzari convention cu
carenza annuali 'n diffirenti posti du Regnu Unitu. Tali incontri spissu eranu
occasioni pi ascoltari inediti e registrazioni realizzati da lu gruppu; Mercury
scrissi ad esempiu “Have a Nice Day”, accumpagnatu o chianuforti ra Mike Moran.
Secunnu u Guinness World Records si tratta du “cchiù duraturu fan club ri nu
gruppu rock ò munnu”.

I Queen sunnu tra i gruppi rock ca annu avutu u maggìuri successu cummirciali
nnà storia da mùsica; u gruppu vinnìu oltri 150 miliuna ri dischi, cu alcuni
stimi 'n eccessu c'arrivanu a 300 miliuna ri album; ri chisti 41 miliuna sunnu
stati vinnùti na li Stati Uniti dâ Mèrica, 18, 7 miliuna nto Regnu Unitu, e 11
miliuna 'n Girmania. U gruppu pubbricò 18 album e 18 singuli ca arrìvarunu o 1°
postu ne rispettive classifiche, oltri a 10 DVD ca annu avutu nu bonu successu.
U sulu Greatest Hits I vinnìu oltri 25 miliuna ri copie 'n tuttu u munnu, ri cui
oltri 6 miliuna sulu nto Regnu Unitu, risultannu l'album cchiù acquistatu 'n
assolutu nnò paisi, pricirutu ra Sgt. Pepper's Lonely Hearts Club Band ri
Beatles; sta raccolta restò 450 simani na classifica ri l'album ngrisi. Nto
2005, secunnu u Guinness World Records, li album de Queen sunnu stati ne
classifiche ngrisi ri l'album pi cchià tempu 'n assolutu, cu 1.322 simani, vali
a diri oltri 27 anni.

Nto 2001, i quattru cumpunenti ru gruppu, ca figuranu tutti ne classifiche ri
megghiù musicisti ra storia da mùsica, trasèru nnà Rock and Roll Hall of Fame ri
Cleveland; l'annu successivu u gruppu arrìciviu na stìdda nnà l'Hollywood Walk
of Fame, nnà catìguria “Mùsica”, all'innirizzu 6356 ri Hollywood Boulevard Nto
2003, i Queen trasèru nnà Songwriters Hall of Fame, unicu gruppu musicali nzemi
ai Bee Gees, mentri nto 2004 trasèru nnà UK Music Hall of Fame. Nto 2005, a
performance ri 20 minuti de Queen o Live Aid du 1985 fu vutata ra nu vastu
nummàru ri critici a megghìu esibizzioni live da storia. Nto 2007, nu sundaggiu
ra BBC decretò i Queen comu u megghìu gruppu rock ngrisi da storia, seguiti da
li Beatles. I lettori ri Record Collector misiru u gruppu o 2° postu comu
“artisti cchiù cullezzionati” dopu i Beatles e davanzi a Elvis Presley, Led
Zeppelin e The Rolling Stones. Nto 2011 u gruppu vincìu u Global Icon Award a li
MTV Europe Music Awards 2011.

Bohemian Rhapsody, nto 2002, fu eletta da lu Guinness Book of Records comu u
megghìu singulu britannicu ri tutti i tempu, mentri nto 2004 a canzuni trasìu
nto Grammy Hall of Fame, seguita nto 2009 ra We Will Rock You e We Are the
Champions; st'ultima canzuni fu innìcata da alcuni sundaggi munniali tra i
megghiù canzuni ru munnu. Nto 2007, nu sundaggiu ri Q dissi ca u video ri
Bohemian Rhapsody è u megghìu ri tutti i tempi, seguitu ra Thriller ri Michael
Jackson e Cry Me a River ri Justin Timberlake.



https://scn.wikipedia.org/wiki/Pugghia

La Pugghia o Li Pujî (o Puglia o Puja o Pùia 'n salentinu) è na riggiuni di
l'Italia miridiunali chi si cumponi di sei pruvinci. Cunfina a nord cu lu
Mulisi, a ovest cu la Campania e la Basilicata, a sud cu lu Mari Joniu e a est e
nord cu lu Mari Adriàticu. Lu nomu stòricu è Apulia (ca veni di lu Grecu
Iapyghìa, Iapigia) pirchì li primi abbitanti si chiamàvanu Àpuli (e Iapigi ntô
grecu).

La capitali è Bari. La Pugghia cumprenni li pruvinci di Bari, Brìndisi, Foggia,
Lecci, Tàrantu e Barletta-Andria-Trani; st'ùrtima di ricenti stabbilizzazzioni e
nun ancora upirativa. [1]

La Puja è la riggioni cchiù a est di l'Italia: Punta Palascìa (a Otrantu,
Salentu), è luntana menu di 80 km di li costi di l'Arbanìa. Cci sunnu chianuri
pi lu 53,3%, coddi pi lu 45,3% e muntagni sulu pi l'1,5%. Siccomu ch'è na
pinìsula, li mari la circùnnanu di tri parti, ma nun teni ciumi, a parti
l'Ofantu, ca comu è, si pò navicari sulu nta la parti finali. L'ùnicu lacu ca
teni l'acqua ca si pò bìviri, unni la pigghia l'Acquiduttu Pujisi, è lu Lacu
d'Occhitu, a li cunfini cu lu Mulisi (e nfatti, datu ca teni picca acqua, ô
spissu mmattunu crisi ìdrichi). A lu tempu di li Rumani, la Puja era cchiù
granni, picchì cumprinnìa puru na parti di lu Mulisi, di la Campania (Sanniu) e
di la Basilicata.

Li ciùmira dâ Puja su' chiuttostu turrenti, comu lu Candilaru, lu Cervaru e lu
Carapelle, ma asìstunu puru certi ciumi na picca cchiù granni ca bàgnunu pi
picca la Puja, comu l'Ofantu e lu Fortore. N ginirali, siccomu ca lu turrenu è
càrsicu - supratuttu supra ô Garganu e supra li Murgi - l'acqua si nfirtra
suttaterra e ddàni scinni a lu mari. Chistu è evidenti a lu Pulu di Altamura, a
li grutti di Castellana e a chiddi dî Putignanu.

Siccomu ca c'è picca acqua, custrueru n'acquedottu ca, cu na serii di canali
suttaterra, faci arriari l'acqua di lu Sele, di la favara di Caposele mentri a
Villa Castelli (pruvincia di Brìndisi). Li lachi maggiuri su' chiddi dû Lesina e
dû Varanu supra lu Garganu, a nord-est. A sud-est, a lu Salentu, cci su' li
Lachi Alimini, annanzi a Otrantu (pruvincia di Lecci). Puru quannu si cogghi na
picca d'acqua nta na zona càrsica, lu chiàmunu lacu: comu pi li "lachi di
Conversanu" (Bari) e pi lu Laccu Craparu di Sulitu. Sti lachi dùranu picca e a
sicunnu di quantu chiovi. Cci sunnu puru àutri lachi cchiù nichi, e tanti di
chisti su' artificiali o margi (comu li Cesini

Ricurdamu puru l'Ìsuli Tremiti, n facci a lu Garganu, e macari, n menzu a lu
mari Joniu, l'ìsula di Sant'Andrea (a Caddìpuli) e l'Ìsuli Cheradi a Tàrantu

Lu clima è miditirràniu nnanzi ô mari e supra li chianuri, l'astati faci càudu e
siccu e ntô mmernu chiovi e frìscunu li vèntira; supra ê Murgi, nta l'Appinninu
Daunu e ntô Garganu ntô mmernu pò puru nivicari e cc'è tanta negghia, puru tutta
la notti longa longa. Li tri pruvinci di "lu nord" su' tra chiddi supra unni
chiovi di menu di tutta l'Italia, picchì li vèntura di punenti làssanu l'ùmitu
supra l'Appenninu Campanu e supra chiddu Lucanu, e supra li chianuri e nnanzi ô
mari agghìcunu già sicchi. Li stissi vèntira si càricunu arreti di ùmitu supra
lu mari Joniu, e quinni a li tri pruvinci salìntini chiovi di cchiùi.



https://scn.wikipedia.org/wiki/Pruvenza

La Pruvenza (ntô pruvenzali: "Prouvènço"; nta l'occitanu: "Provença" e ntô
francisi: "Provence") è na dinuminazzioni geogràfica di l'antica cuntea e macari
n'antica pruvincia riali francisi e ca oggi currispunni circa a na granni parti
dâ riggiuni PACA (Provence-Alpes-Côte d'Azur - Pruvenza-Alpi-Costa Azzola), ca
s'attrova ntô sud-est dâ Francia, dâ banna manca dû ciumi Ròdanu (zoè a livanti)
nzinu â banna ritta du ciumi Var unni cunfina cu l'antica cuntea di Nizza. Cchiù
strittamenti, la Pruvenza ja nzinu a l'est dû dipartimentu dû Gard (sparti lu
Ròdanu) e ê dipartimenti di l'Ardèche e dâ Drôme. Si pigghiàu lu sô nomu dâ
palora latina "Provincia" ppicchì fu una dî pruvincî rumani.

Li dipartimenti di l'antica cuntea (annessa dû re di Francia Luiggi XI) foru
nchiusi ntâ riggiuni mministrativa chiamata "Provence-Alpes-Côte d'Azur"
(Pruvenza-Alpi-Costa Azzola) chî dipartimenti: Alpes-de-Haute-Provence (04),
Hautes-Alpes (05), Alpes-Maritimes (06), Bouches-du-Rhône (13), Var (83) e
Vaucluse (84). Curturalmenti e sturicamenti, si pò cunsidirari câ banna
miridiunali dî dipartimenti di l'Ardèche (07) e dâ Drôme (26), accussì comu la
banna livanti dû Gard (30) fannu parti dâ Pruvenza.



https://scn.wikipedia.org/wiki/Pianu_Marshall

Lu Pianu Marshall (ufficiarmenti ciamatu lu European Recovery Program [ERP] o
Pianu di Ripristinu Europeu) fu nu pianu di li Stati Uniti pi ricostruiri li
paisi europei duoppu a Sicunna Verra Munniali. Nautra raggiuni fu pi bluccari
l'avanzata di lu cumunismu. Difatti lu Pianu Marshall fu offertu macari a l'URSS
e a li so alliati, ma nun accittarru pi via di la prissioni diplumatica e
pulitica ca li Stati Uniti appricaunu universamenti in cangiu di lu loru aiutu.

Lu pianu pigghiau lu nomi di lu Segritaru di Statu George Marshall, ma fu
puttatu avanti di autri pissuni di lu Dipartimentu di Statu statunitensi.

Lu pianu durau pi quattru anni a pàrtiri di lu giugnettu 1947. Durantu su
periodu quarchi cosa comu 13 mila milioni di US$ nta assistenza tecnica e
ecunomica forru dati pi aiutari li paisi europei ca avieunu fattu parti di
l'Organizzazzioni pi la Cuuperazzioni Ecunomica Europea.

Quannu lu pianu finìu, l'econumia di ogni statu eccettu chiddu di la Girmania,
era crisciuta a livelli di prima di la verra.

Nta l'anni ricenta arcuni storici anu rittu ca nautru motivu pi lu pianu era
fari addivintaru li Stati Uniti ci putenti, e fari addivintari li paìsi di
l'Europa Uccidintali di li colonie di l'imperialismu miricanu. Anu macari rittu
ca lu Relief and Rehabilitation Administration (Amministrazzioni di
Riabbilitazzioni e Sollievu) di li Nazzioni Uniti, ca aiutau miliuni di
rifuggiati di lu 1944 a lu 1947, aiutau macari l'Europa a ripigghiarisi duoppu a
verra.

Lu Sigritariu di lu Tisoru Henry Morgenthau, Jr. dissi ca si l'Europa avia
bisuognu di munita pi ricostruiri chiddu ca era statu distruttu l'avissiru
duvutu addummannari a Gimmania. Sta munita fu ciamata riparazzioni di verra.
Morgenthau dissi macari ca chissu avissi dovutu fimmari a Girmania di ssiri
ricostruita attonna, e di accuminzari n'autra verra. Tassari e pigghiari munita
di la Gimmania avia statu fattu uremma duoppu a fini di la Prima guerra munniali
e a quantu pari a cosa nun funzionau. Inveci di aiutari l'autri paisi fici chiù
dannu chi autru.

Jean Monnet di Francia dissi ca la Francia avissi avutu a cuntrullari li arii ca
di lu Ruhr e di lu Saar ca prodducieunu crauni e utilizzarli pi ricostruiri
l'industria Francisi. Nta lu 1946 li putenzi occupanti addicidierru di mintiri
limiti riggidi su comu a Gimmani s'avissi dovuta a reindustrializzari. Fuorru
posti limiti su quantu crauni e acciaiu putìa siri prodottu.

Pi la fini di lu 1946 li cuvierni s'addunarru di li probblema di lu pianu, e
l'accoddu fu canciatu diversi voti, l'urtima vota fu nta lu 1949. Ma a ciusura
di li fabbrichi cuntinuau finu a lu 1950. A Gimmania era stata impottanti pi
l'econumìa di l'Europa pi nzaccu di tiempu. Chissu significava ca na Girmania
povira frinava a ripresa di l'Europa, picchini autri stati nun putienu vinniri
robba ai tedesca. Na Girmania povira era macari cara pi li putenzi occupanti.
Avieunu a dari ei tidesca un munzieddu di mangiari e autri cosi ca ci sirvieunu
picchi nun i putieunu produrri di suli.

Storici rivisiunisti, comu a Walter LaFeber, duranti li anni 60 e 70 affimmarru
ca lu pianu sivvia a l'imperialismu miricanu economicu. Chissu significa ca cera
sottintesu lu tentativu di cuntrullari l'Europa uccidintali accusì comu li
suvietici accuminzarru a cuntrullari l'Europa urientali.

Lu econumista Tyler Cowen, dissi ca li nazzioni ca arricivierru chiu ssai
l'aiuti di lu Pianu Marshall comu a Gran Britannia, a Grecia e a Svezzia, si
asvilupparru chiu picca tra lu 1947 e lu 1955. Di nazzioni ca arricivierru chiu
picca comu l'Austria criscierru chiu ssai.

Quannu taliau a l'econumia di la Gimmania di l'Est tra lu 1945 e lu 1951,
l'analista tidescu Werner Abelshauser sustinìu ca l'aiutu stranieru nun
abbisugnava pi inizziari a ripresa o pi mantinerla. Cowen truvau ca a ripresa
ecunomica di la Francia, di l'Italia e di lu Belgiu anizziarru prima di lu Pianu
Marshall. Lu Belgiu si basau pisantimenti su lu pulitichi ecunomichi di lu
mircatu libbiru duoppu a so libbirazzioni nta lu 1944, e ciappi na ripresa
viloci. Ma si avissi a diri ca stu paisi nun ciappi a mancanza di casi e di cibu
ca ciappi lu restu di l'Europa cuntinintali.



https://scn.wikipedia.org/wiki/Palicu

Lu palicu o annetta denti è un vastuneddu chi havi armenu na punta appuntuta ca
pirmetti di nfilallu mmenzu dî denti pi livari li residui dû manciari duvutu â
masticazzioni. E' usatu puru pi pigghiari li pizzudducchia d’antipasti accussì
vieni cchiù facili a cuogghili (cubetti di càciu, aliva, pizzuddìcchia di
sasizza, pizzuddicchia di carni ecc…). E’ chiamatu puru sticchinu.

Lu palicu o annetta denti, è di solitu fattu di lignu, ma pò puru essiri fattu
di prastica, o di mitallu. Li cchiù antichi palichi ièranu fatti di filamenti di
ligna o ièranu fatti di ossa. Li palichi misuranu 5-6 centimetri.

Lu palicu esisti già di l’ebbica preistorica, picchí tracci di palichi hannu
statu scoperti ntê denti di li crozzi di l’òmini dû neoliticu. Palichi o Annetta
denti fatti n bronzu hannu statu attruvati ntê tombi priistoriche o nord dî
Italia e a l’est dî Arpi. Stu ogettu era videmma accanusciutu n Mesopotamia.
Agatocli di Sarausa fu ammazzatu nnô 289 avanti a.C. p’un palicu mprignatu di
vilienu ca ci fu datu di unu di soi schiavi. Na stessa manera hannu statu
attruvati palichi n argentu appartinenti all’Antichitati e palichi romani in
“Pistacia lentiscus”. La parola veni citata pi la prima vota nnô nvintariu dû
duca de Berry nnô 1416, e lu palicu modernu cchiù anticu ca nni pirvinni è un
palicu n oru du XVI sieculu, d’origgini taliana, sarbatu o Metropolitan Museum
di Nuova York. Nta li Stati Uniti, parissi ca unu di cchiù vecchi ristoranti du
paìsi, l’Union Oyster House a Boston ha statu, nnô 1865, lu primu a òffriri du’
palichi ai soi clienti. Lu patruni, Charles Forster , avia mpurtatu li palichi
di la Mirica du Sud e vosi prumùviri stu oggettu. Di consequenza iddu paò
studenti di l’Universitati di Harvard picchì iddi manciassiru ntô sou risturanti
e addumannàssiru li palichi. Lu primu apparecchiu a fabbricari pi via nnustriali
li palichi ha statu brivittatu lu 20 di Fivraru dû 1872 pi Silas Noble et J. P.
Cooley, arrisirienti dû Massachusetts.

Lu Statu dû Maine affirma di èssiri la capitali munniali dû palicu o annetta
denti, picchì produci lu 90% di palichi du paìsi. Chista è la cittadi ca cunnùci
ogni annu lu Festival ntirnazzionali dâ “curedentphilie”, palicufilìa. Ma
nzocch’è la palicufilìa? E’ n’arti ca fici la sou apparizzioni â fini dî anni
70. L’arti di costruiri di rèpplichi di monumenta usannu li palichi. Unu dî sou
cchiù granni cullabburatura è lu miricanu Jerry Mango Woodysticks. Iddu è
notamenti accanusciutu pâ sua rapprisintazzioni du Taj Mahal javutu cchiù assai
di 3 metri. Pi sto munumentu dâ palicufilìa, abbisugnaru cchiù assai di 2500
palichi e cchiù assai di 4 litra di codda! N Francia diversi associazzioni hannu
affacciatu nna l’anni 90. La cchiù accanusciuta èni senza dubbiu la ”Paris CD
association”(Associazzioni Parisi CD)chi avi circa 100 membra, ma ci nni sunnu
videmma cchiù picciddi, comu l’associazzioni “Les amis du Bâtonnet
d'Amiens"(L’amici dû vastunieddu di Amiens), li "Curedenpholiques de la
Rochelle"(Palicufolìchi dâ Rochelle) o ancuòra "Les amoureux du cure-dent de
Saint-Etienne"( L’Amanti dû palicu di Saint-Etienne).



https://scn.wikipedia.org/wiki/Paci

Lu tèrmini paci ndica, ‘n senzu psicològgicu, la paci ntiriuri, nu statu di
tranquillitati di l'armu pirciputa comu assenza di disturbu o aggitazzioni.

‘N àmmitu strittamenti sociològgicu, ndica l'assenza di viulenza diretta tra
ndividui o urganizzazzioni cullittivi. Nta st’ùrtimu senzu, la paci tra e dintra
li nazzioni è n’ubbittivu di tanti pirsuni e urganizzazzioni, tra cui
l'Urganizzazzioni dî Nazzioni Uniti.

Cchiù spicificatamenti, la paci veni cunziddirata (o avissi a èssiri
cunziddirata, secùnnu l'upinioni currenti) nu valuri univirsarmenti ricanusciutu
ch’è ‘n gradu di passari a li voti videmma attraversu l'accittazzioni di l'àutru
e comu e gghiè sempri ndirizzatu a supirari ogni quarsiasi barrera suciali e/o
riliggiusa e ogni priuggiudizziu ideològgicu, ‘n modu d’evitari situazzioni di
cunfrittu tra cchiù pirsuni.

La nuzzioni di paci mposta (quannu vennu zoè supprimuti li pirsuni ca ponnu
causari viulenza), acchianata â ribbalta ntirnazziunali ‘n siquitu ê varî
upirazzioni di peace enforcement (Serbia, Afghanistan, Irak), è cunziddirata -
dâ maiuranza dî pacifisti - avulsa dû veru significatu ntrìnzicu dâ palora.

Lu siquenti branu è trattu dâ Vita d’Agrìcula e riporta li palori di Calgacu
(Calgax) capu dî Britanni nta l'ùrtimu tintativu di chisti d’uppònirisi â
conquista rumana. Calgacu si sta rivurcennu a li sò guirreri prima dû scontru.

La secùnna parti di sta frasi divinni famusa duranti la Guerra dû Vietnam (anni
70) ‘n quantu usata ‘n nummarusi manifesti di prutesta cu rifirimentu ô
cumpurtamentu dî truppi statunitenzi.

Ntâ riliggiuni cristiana, comu scrittu nta l'Anticu Tistamentu, la paci si dici
câ palora shalom (שלום). Sta palora va cunziddirata e cumprinnuta ‘n rapportu ô
cuntestu ‘n cui campava lu pòpulu ebbràicu, ca pâ maiuri parti dâ sò storia
antica s’attruvau nta na sufferta lutta pâ supravivenza, amminazzatu e
amminazzannu cuntinuamenti d’aggrissioni e schiavituti quarchi pòpulu vicinu.

Chistu abbinìa nta l’èbbica cchiù antica, quannu l’ ebbrei èranu nu pòpulu
nòmadi o seminòmadi, sia cchiù tardu, quannu, a pàrtiri di lu XII sèculu AC,
iddi si stanziari ‘n citati e villaggi e paiseddi.

Quannu nta l'anticu tistamentu si leggi la palora paci, abbisogna pinzari a na
situazzioni idiali unni lu pòpulu pò campari ‘n tranquillitati, senza amminazzi
sterni. La paci favurisci lu sviluppu di l’attivitati umani, e lu survizzu di
Yahweh.

Li prufeti c’annùnzanu li tèmpura dû messia (p’asempiu Isaia 11,6) àmanu
discrìviri la paci ‘n tèrmini paradisiàci, unni pirsinu tra l’ armali nun cci va
a èssiri la lutta pâ supravivenza.

Gesù pridica l'abbentu dû Regnu di Diu: lu Patri offri a l’òmini lu sarvamentu
prumisu dî prufeti; è nicissariu prènniri na dicisioni e adèriri â sò pirsuna e
cuimmurcìrisi nta l’annunziu dâ bona nutizzia.

Pi chistu, usannu na forma di sprimìrisi pi contrappusizzioni cumuni ntô sô
tempu, Gesù afferma ca nun vinni a purtari la paci, ma la guerra, e ca li primi
nimici di l'omu vannu a èssiri li sô stissi familiari (vidi Màttiu 10,34). Cu
chistu ntenni dìciri ca nun si pò sacrificari la fidirtati â palora e â chiamata
di Diu pi nun ntràsiri ‘n cunfrittu câ propia famigghia.

Cristu risuscitatu si prisenta a l’apòstuli la sira dû stissu jornu di Pasqua e
ci dici a iddi: "Chi la paci è/sia cu vuàutri!" (Giuvanni 20,21). Sta paci è la
china cumunioni cu Diu, fruttu dû sacrificiu ridinturi di Gesù.

San Paulu, scrivennu a l’ Efisini, dici ca "Cristu è la nostra paci, pirchì fici
di dui pòpuli unu sulu" (2,14): voli dìciri ca l'annunziu dû vancilu a li judei
e a li pagani fici ntràsiri ‘n cuntattu dui pòpuli ca prima èranu antagunisti.

Lu papa Paulu VI assirvau ntâ ncìclica Populorum progressio (26 di marzu di
1967) ca la paci è ligata â justizzia (n. 5). Pi chistu, dici, criau la
Puntificia Cummissioni Justizzia e Paci:

Piu XII jisau la vuci p’affirmari ca "Tuttu è pirdutu câ guerra, nenti è pirdutu
câ paci".

Giuvanni Paulu II cchiù voti jisau la vuci supra la nutilitati dâ guerra e supra
la nicissitati dû diàlucu pi risòrviri li cunfritti tra li nazzioni. Lu fici
suprattuttu ‘n accasioni dâ Guerra dû Golfu (1991) e dû cunfrittu irachenu
(2003).

Doppu Cristu la Paci è lu dunu uffertu a l’òmini dû Signuri risortu e è lu
fruttu dâ vita nova naugurata dâ sô risurrizzioni. La paci, pirtantu,
s’idintifica comu "nuvitati" mmisa ntâ storia dâ Pasqua di Cristu. Chista nasci
dûn prufunnu rinnuvamentu dû cori di l'omu.

È nu dunu d’accògghiri cu ginirusitati, di custòdiri cu cura, e di fàciri
fruttificari cu maturitati e rispunzabbilitati. Pi quantu travagghiati sunnu li
situazzioni e forti li tinzioni e li cunfritti, nudda pò risìstiri a l'afficaci
rinnuvamentu purtatu dû Cristu risortu.

Cristu è la paci di tutti l’òmini. Câ morti ‘n cruci, Cristu ricunciliau
l'umanitati cu Diu e punìu li basi ntô munnu di na fraterna cummivenza tra
tutti.

Li cridenti spirimèntanu la putenza rinnuvatrici dû sô pirdunu. La misiricordia
divina grapi lu cori ô pirdunu versu li frati, e è cû pirdunu uffertu e
arricivutu ca si custruisci la paci ntê famigghi e ‘n ogni àutru ammienti di
vita.

Martin Luther King, nta na littra ca mannau dâ priggiuni di Birmingham (USA)
scrivìu ca: "La vera paci nun è sulu l’assenza di tinzioni: è la prisenza dâ
justizzia" (vidi M.L.King - Littri dû càrziri (‘n ngrisi))

Ntê tèmpura muderni si sviluppau na cuscenza cchiù chiara dû fattu ca li
prublemi nazziunali e ntirnazziunali ponnu èssiri risurvuti senza ricurriri â
viulenza. Tuttavia, arcuni manifistazzioni pacifisti sunnu sfuciati ‘n àspiri
scontri chî forzi di l'òrdini (comu p’asempiu ‘n accasioni dû G8 di Genova).

Li "peace studies" ("studi supra la paci") sunnu na ricenti subdisciprina dî
scienzi pulìtichi ca s’accupa di l' anàlisi dî fattura psicològgici,
sociològgici e pulìtici ditirminanti nta l'uttinimentu di na paci pusitiva,
mentri nurmarmenti li studi supra li rilazzioni ntirnazziunali s’accùpanu dî
fattura, prubbremi, finòmini e gènisi dâ guerra gnurannu chiddi ca sunnu li basi
dâ paci. Illustri Prutagunisti di sta jùvini disciprina sunnu Kenneth E.
Boulding, Dieter Senghaas, Johan Galtung, Ernst-Otto Czempiel, Lothar Brock.

Li "peace studies" si svilupparu ricintimenti videmma ‘n Italia câ nascita di
cursi di laùria e master univirsitari (Vidi [1], [2] e [3]).



https://scn.wikipedia.org/wiki/P%C3%A8saru

Pèsaru (ntô talianu: Pesaro) è un cumuni d'Italia di 90.000 abbitanti, capulocu
dâ pruvincia di Pèsaru e Urbinu, ntâ riggiuni Marchi.

Sta supra lu Mari Adriàticu e è un centru turìsticu abbastanza mpurtanti. C'havi
lu polu nnustriali di mòbbili cchiù mpurtanti. Lu sô nomu nta l'Antichitati fu
Pisaurum.

Pèsaru è la citati unni nascìu lu cumpusitori cèlibbri Juachinu Russini, la cui
casa-musèu è visitabbili. La citati detti macari lu sô nomu ô Cunsirvatoru e ô
tiatru. Dognannu c'è lu "Rossini Opera Festival" ca fa vèniri appassiunati di
mùsica lìrica di tuttu lu munnu.

Pèsaru è macari chiamata "la citati dî quattru M", zoè: Mari, Munti, Mùsichi,
Maiòlichi. Lu Mari Adriàticu è canusciutu di tutti, mentri la struttura
geulòggica ntê cunfini nord-sud dâ citati, abbrazzata di dui mpurtanti coddi,
nni garantisci un clima miti tuttu l'annu: a nord lu "San Bàrtulu" (ca è macari
parcu naturali), e a sud la codda "Ardizio" ca sipara Pèsaru di Fanu. Nfini,
Pèsaru è canusciuta pâ sô Maiòlica.



https://scn.wikipedia.org/wiki/Osaka

Ōsaka (大阪) è na citati dû Giappuni, di 2,7 miliuna d’abbitanti, situata ntâ
riggiuni dû Kansai, nta l'ìsula d’ Honshu, â foci dû ciumi Yodo. È la terza
citati dû Giappuni pi nùmmaru d’abbitanti, posta ô centru di n'ària
metrupulitana, dinzamenti pupulata, di cui fannu parti Kobe e Kyoto, chî quali
junci lu nùmmaru di 17,510,000 abbitanti. Osaka fu' sturicamenti la capitali
cummirciali dû Giappuni e ancora òi è una dî maiuri distritti ndustriali e
purtuali.

Â funnazzioni lu sô nomu fu Naniwa. Ntô 1583, lu shogun Toyotomi Hideyoshi
avissi statu nu mpunenti casteddu, Ōsaka-jō (大坂城) ch’è tutt'ora, puru siddu
anchiamenti ricustruiutu, unu dî munumenta sìmmulu dâ citati. N’àutra famusa
attrazzioni è custituiuta dû gigantiscu acquariu Kaiyukan, unu dî cchiù granni
dû munnu.

L’abbitanti d'Ōsaka sunnu ritinuti di caràttiri struversu e vivaci, assai amanti
dâ cucina e dû bon campari. Lu dialettu ca tuttora pàrranu, abbastanti diversu
dû giappunisi standard, è di nun fàcili cumprinzioni.



https://scn.wikipedia.org/wiki/M%C3%B9sica_rock

La musica rock è definita un tipo di musica popolare, molto diffusa durante la
seconda metà del secolo XX. La parola rock deriva dalla parola 'pietra' in
inglese.

La descrizione di 'rock' è difficile da definire con precisione. Può fare
riferimento a tanti tipi di stili. Soprattutto, lu clàssicu gruppu di rock
cumprenni di sòlitu la vuci (spissu chî armunizzazzioni vucali o cori), li
chitarri lèttrichi e na dicisa sizzioni rìtmica (bassu e battirìa). Supra sta
basa si cci pò agghiùnciri àutri strummenta (p'asempiu, diversi tipi di
tastieri).

Comu finòminu culturali, la mùsica rock havi avutu un mpattu suciali facirmenti
cchiù forti di ogni àutru gèniri musicali mudernu. Dî soi urìggini ntê Stati
Uniti, è oi diffusu pi tuttu lu pianeta e havi datu princìpiu a tanti
suttagènira (viditi ccasutta).

Lu tèrmini rock and roll (o rock'n'roll), usatu spissu ntô postu di rock,
giustamenti ndica sulu la prima nàscita dû rock: chidda di l'anni 1950, mentri
cû tèrmini rock si ndica un cchiù anchiu gèniri di mùsica, chi si pò stènniri dû
rythm and blues finu ô heavy metal (e tutti li variazzioni ntra sti
suttagènira).



https://scn.wikipedia.org/wiki/Loira

La Lòira (n francisi: Loire) è lu ciumi cchiù longu dâ Francia chî sô 1.020 chm.
Lu sô bacinu di 117.000 chmq òccupa cchiù di un quintu dû tirritoriu francisi.
La Loira nasci ntô Massìcciu Cintrali, ntô cumuni di Sainte-Eulalie, ntô
dipartimentu di l’ Ardèche (07), a 1.408 mitri supra lu liveddu dû mari. N
rialitati, la Loira è a l'urìggini custituita di cchiù ciùmira nici ca si
jùnciunu prugrissivamenti. La Loira finisci nta l'Ocèanu Atlànticu cûn estuariu
ca s'attrova vicinu a Saint-Nazaire, ntô dipartimentu dâ Loira Atlàntica. La
purtata media è irrigulari. Idda è di 350 m³/s a Orléans e di 900 m³/s versu
l'estuariu. Dognitantu pò arrivari a 2.000 m³/s nta l'àuta Loira e addirittura a
7.000 m³/s ntâ vàscia Loira ntê perìudi di ciumara. Di stati, la purtata di 10
m³/s a Orléans nun è rara. Pi chista raggiuni, la maggior parti dû ciumi nun è
navigabbili. Fu un assi di navigazzioni assai mpurtanti macari pû trasportu dî
merci e oggi è navigabbili sulu cu vapori grossi di l'estuariu nzinu a Nantes.
La vaddata dâ Loira situata ntra Sully-sur-Loire e Chalonnes è dû 2000 ntâ lista
dû Patrimoniu di l'Umanitati di l’UNESCO pâ prisenza di nummarusi casteddi
rinascimentali nta sta banna. Pari ca urigginariamenti, la Loira si jttàu ntâ
Senna, nzinu quannu un eventu geològgicu nni canciàu lu percorsu versu l’ocèano.

Ntâ lingua francisi, "ligérien" (masculinu) e "ligérienne" (fimmininu) sunnu li
aggettivi rilativi â Loira e deriva dû latinu "Liger".

Macari la riggiuni francisi Pays de la Loire (Paisi dâ Loira) si pigghia lu nomu
dû ciumi.



https://scn.wikipedia.org/wiki/Lingua_v%C3%A8nita

Lu Vènitu (nomu lucali Vèneto) è na lingua rumanza addupirata di certiduni
miliuna di abbitanti strabbujuti nti sei stati diversi. Quasi la mità di chiddi
ca lu pàrranu s'attròvanu nta l'Italia ntâ zona dâ vecchia Ripùbbrica di
Vinezzia e, pi megghiu dillu, ntâ riggiuni dû Vènitu, ma macari ntô
Trintinu-Àutu Àdici e ntô Friuli Vinezzia Giulia. L'àutra mità ca arresta
s'attrova fora di l'Italia , cchiossai ntâ l'Istria, ccu cumunità cchiù nichi
ntâ Dalmazzia, Rumania, Brasili, Mèssicu e 'n ginirali nti assai àutri lucalità
di imigrazzioni. È tutilata comu lingua dâ Riggiuni Vènitu (LR dû 28 di marzu dû
2007) ma no pirò dû statu talianu, ca nzinu a ora nun la cunta ntra li minuranzi
linguistichi, e fa parti macari dê lingui minurati di l'UNESCO (Libbru Russu dê
Lingui Amminazzati).

Lu vènitu addiveni dû latinu vulgari parratu ntê zoni dâ riggiuni, ca forsi
addivinìu pi sò cuntu di n'anticu sustratu vinèticu.

Testi scrivuti 'n vulgari ca hanu bona sumigghianza ccô vènitu sunu
rintrazzabbili già a pàrtiri dû sèculu XIII, quannu n'Italia nun c'era ancora lu
duminiu dû tuscanu.

Lu vènitu, 'n particulari la sò varianti vinizziana, hà avutu granni spargiuta
ntirnazziunali grazzi ê cummerci dâ Ripùbbrica di Vinezzia, cchiossai ntô
Rinascimentu, addivintannu pi bonu tempu una dê lingui cchiù canusciuti dô Mari
Miditirraniu ntê quistioni cummirciali. Tutt'oi assai palori dû gergu marinaru
sunnu di urìggini vènita.

Lu vènitu, ccu tuttu chistu, nun si la firau ad addivintari lingua littiraria
picchì, già dû XIII sèculu, avìa a cummàttiri ccu genti di granni rilievu sia
d'urìggini tuscanu ca pruvinzali. Prova di chistu è lu fattu ca Marcu Polu
dittau a Rustichellu di Pisa lu Milione scigghiennu la lingua d'oil, a l'èbbica
pupulari ntê corti quantu lu latinu. Li òpiri 'n vènitu cchiù mpurtanti foru
scrivuti di auturi comu Angelo Beolco ntô sèculu XVI, Giacomo Casanova e Carlo
Goldoni; nti chistu l'addupiramentu dû vènitu era spiciarmenti pi rapprisintari
ntê cummedi lu pòpulu e la burghisìa.

Di particulari mpurtanza ntô campu scintìficu fu la stampata di L'arte
dell'abbaco ntô 1478, òpira megghiu canusciuta comu nti l'ambienti accadèmicu
comu Treviso Arithmetic, scrivuta di nu anònimu anzignanti ntâ lingua vènita,
primu testu stampatu canusciutu nti tuttu lu munnu uccidintali pi lu
anzignamentu di l'aritmètica e dâ matimàtica. Chistu era cchiossai p'aducazzioni
dâ classi midiana e dô munnu mircantili.

La spargiuta di sta lingua fora dâ zona stòrica ci fu a picca a picca ccô
sviluppu dâ Ripùbbrica Vènita, ca l'addupirava comu lingua anzèmmula lu latinu e
lu talianu.

Ccô spasciàrisi dâ Ripùbbrica, lu vènitu vinna canciatu ccu àutri lingui
ufficiali pi l'atti amministrativi. Lu sò usu pirdìu ccô tempu li àuti riggistri
ca avìa avutu ntô passatu, arrinisennu cumunqui a pigghiari vetti lìrichi ccu
pueti comu Biagio Marino di Grado. Di ricurdari c'è macari lu pueta triestinu
Virgilio Giotti, ca facìa puisìa 'n triestinu ma scrivìa prosi ccô talianu.
Putemmu agghiùnciri ntra chisti macari Nereo Zeger ca traducìu l' Inferno di
Dante Alighieri ntô stissu dialettu triestinu (varianti dô vinizzianu).
Francesco Boaretti anveci traducìu l' Iliadi 'n vènitu e Casanova 'n vinizzianu.

Lu pruggettu ca s'avìa spummintatu Giuseppe Lombardo Radice di sviluppari e
addupirari testi 'n lingua nti l'ambitu Vènitu (comu nti àutri situazzioni
riggiunali), nun appi bona attuazzioni pô fattu ca lu riggimi fascista vulìa la
forti cintralizzazzioni dô statu e addupirari la lingua taliana pi distrùiri li
culturi lucali.

Ccâ Liggi Riggiunali n.8 dô 13 di aprili 2007 "Tutela, valorizzazione e
promozione del patrimonio linguistico e culturale veneto", ca si richiama ê
normi dâ Carta Eurupea dê lingui riggiunali o minuritari, ccu puru senza
ricanùsciri nudda ufficialitati ô vènitu, la lingua vènita addiveni oggettu di
tutela e valurizzazzioni, comu cumpunenti funnamintali di l'idintità culturali,
suciali, stòrica e civili dô Vènitu.



https://scn.wikipedia.org/wiki/Jattu_di_Schr%C3%B6dinger

Lu jattu di Schrödinger eni nu spirimèntu mintàli di fisica quantistica. Lu
spirimèntu a statu strummintàtu di lu fìsicu Erwin Schrödinger. Chìssu sintissi
a ddiri ca nun bèni utilizzàtu nu jàttu vèru. Unu s'ammagginàri di mintìri nu
jattu intra na buàtta isulàta. Nu cuntaturi Geiger e tantìcchia di nu limèntu
radiuattivu rintra na buàtta. Duoppu tanticchia di tiempu, putìssi ssiri macàri
n'ura, unu di l'atumi di lu limentu dicàdi mittiènnu radiuattivitàti. Chissu
vèni misuràtu di lu cuntatùri Geiger ca jeni culligàtu a na machinicèdda ca
arrilàscia lu viliènu c'avissi a mazzàri lu jattu (mischinu!).

A quistiòni paradussali ora eni: duoppu n'ura lu jattu eni vivu o mortu? A
'ntirpritazziòni clàssica di lu spirimèntu di Schrödinger eni ca finu a quànnu
lu scàtulu eni ciùsu, lu jàttu eni sia vivu ca muortu nta nu statu quantìsticu
supirpusizziunatu. Quànnu lu scàtulu si ràpi, a funzioni d'onda si cullassa e li
stati quantici vènunu rèsi nòta a l'ussirbatùri ca pò finarmenti vèniri a
cuscienza di lu fattu ca lu jattu eni vivu o mortu. Lu prubblema risoltu di lu
spirimentu mintali ni fa capiri ru còsi:

Sulu taliannu rintra a scàtula unni si sta faciènnu lu spirimèntu a pirsuna
anfruènza lu "statu di vita o di morti" di lu pòviru jattu. Lu jattu eni sia
mortu ca vivu finu a quannu l'usservazzioni prova lu so statu (ca veni ciamatu
"supirposizzioni").



https://scn.wikipedia.org/wiki/Immanuel_Kant

Immanuel Kant (22 di aprili, 1724 - 12 di frivaru, 1804) era nu filòsufu
tudiscu. Nascìu a Königsberg, Prussia (ca camòra si ciàma Kaliningrad e ppartèni
a Russia), e murìu ddà videmma. Studiàu la filusufìa a l'Università di
Königsberg, e doppu addivintàu prufissiuri di filusufìa. Iddu appi nu ntiressi
particulari nnâ nova tiuria dâ fìsica di Isaac Newton.

Doppu avennu accabbatu li soi studî, si ncuntràu lu filòsufu ngrisi, David Hume.
Hume stava assicutannu na tiuria di skepticism, ca cc'era nenti chi putìa dari
la sicurezza ê nostri spirenzi. Kant s'arristàu anticchia dilusu doppu avennu
sintitu sta tiuria di Hume, ma cci fici circari nautra strata ùnica tra
skepticism e lu dogmatismu, nparticulari era assai nfluinzatu di Jean-Jacques
Rousseau e li soi pinzeri supra la duttrina murali e la quistioni dâ libbirtati.

Oi si chiama la filusufìa di Kant: la filusufìa crìtica. La sò òpira cchiù
canusciuta è «La Critica dâ Raggiuni Pura» (Kritik der reinen Vernunft) chi
vinni pubbricatu ntô 1781.

Ô principiu dû sèculu XX li tiurìi di Kant vinniru ritruvati di na nova
ginirazzioni di filòsufî tudischi, furmannu nu gruppu chiamatu novu-kantinismu,
e iddu arresta na granni nfluenza finadora.



https://scn.wikipedia.org/wiki/Gela

Gela è nna città di 72.444 abbitanti dâ pruvincia di Caltanissetta e ca
s'attrova ntâ costa miridiunali dâ Sicilia. L'abbitanti si chiàmanu gilisi. È pi
nùmmaru d'abbitanti, lu sestu cumuni sicilianu (doppu Palermu, Catania, Missina,
Sarausa e Marsala), e è lu centru agrìculu, nnustriali e cummirciali cchiù
mpurtanti ntâ sò pruvincia. Antica culonia greca, la cità si sviluppau ntô
vintèsimu sèculu grazzî ô polu petrolchìmicu. Di dicenni li gilisi attènninu la
stituzzioni dâ dècima pruvincia siciliana cu Gela capulocu.

Gela è ua citati di cchiù di dui mila anni e ntô cursu dî sèculi canciau cchiù
voti lu nomu:

Lu tirritoriu di Gela è pi mitati chianiggianti e pi mitati cullinari e è
cumprisu tra la fascia custera miridiunali e li tirritori di Vutera, Mazzarinu,
Niscemi e Acati. La costa, vascia e rinusa, prisenta a tratti dî pareti e rocci
di furmazzioni argillusa o carcària sempri priciduti dû rinili. A li spaddi dâ
citati si stenni la secunna chianura di l'ìsula p'estenzioni. Lu Golfu di Gela,
anchiu e picca prununzatu, è lu cchiù vastu dâ Sicilia. Longu la costa sunnu
prisenti tri furmazzioni cullinari dî quali li primi dui sunnu quasi "giamelli":
chidda supra la quali sorgi la citati stòrica, chidda di Muntilunungu e chidda
di Mànfria. La prima è quasi cumpletamenti mmaduta dî custruzzioni mentri
l'àutri dui sulu parziarmenti.

La citati e la fascia custera currispunnenti gòdinu dû clima miditirràniu, cu
mmernu cchiuttostu miti e stati mudiratamenti càuda. Li pricipitazzioni sunni
cchiuttostu scarsi (circa 350 mm a l'annu), n granni parti cuncintrati tra
l'autunnu e lu mmernu e sunnu friquenti pirìudi longhi di siccitati di stati. Lu
tirritoriu gilisi è assai vintuliatu e è chiddu cchiù assulicchiatu n Europa.

La citati si junci principarmenti attraversu strati nazziunali a scurrimentu
viloci o tràmiti ferruvìi.

Gela òccupa na pusizzioni di baricentru rispettu a nummarusi strati statali
siciliani. È attravirsata dâ statali 115 c’unisci Sarausa a Tràpani attraversu
Rausa e Girgenti. Nortri si junci di: Catania tràmiti la SS 417 di Caltaggiruni;
di Castruggiuvanni e Chiazza Armerina attraversu la SS 117 bis "nord-sud"
(c’havi a culligàrisi a Santu Stèfanu di Camastra); di Caltanissetta siquennu la
SS 626 "dâ Valli dû Salsu" ca sbucca supra la SS 115 Licata-Gela n cuntrata
Burgiu (Vutera); di Riesi e Mazzarinu pigghiannu la statali 190. Nfini tràmiti
strati pruvinciali si pò jùnciri di: Niscemi, Scuglitti e Vutera. Gela è
capulìnia dâ strata eurupea E45 e è nortri privista comu puntu d'agghicata di
l'autustrata A18 Missina-Sarausa-Gela. La Tanginziali citatina fu custruuta
surtantu pi nu trattu brevi di circa 4 chilòmitri n cuntrata Farellu e, ntê
pruggetti, avissi a passari a latu dâ citati evitannu accussì lu tràfficu e
culligannu megghiu la zona est (portu e zona nnustriali) cu chidda uccidintali
(Manfria e Falcunara) unennu li vari strati statali.

La citati è culligata attraversu sirvizza muderni d’autulìnia a tutti li
capulochi siciliani (eccettu Tràpani e Missina) e cu li lucalitati principali dî
pruvinci cunfinanti e di l'hinterland. Li culligamenti cchiù assìdui sunnu
chiddi cu Catania, Palermu, Caltanissetta, Castruggiuvanni e Girgenti. Li
capulìnia dâ citati, senza na vera e propia stazzioni di l’autubbussi, sunnu: lu
chiazzali dâ stazzioni firruviaria (attrizzatu cu pinzilini e bigghiettarìa);
via Palazzi di frunti lu ngressu di lu Spitali Vittoriu Emanueli; viali
Cortimaggiuri ntê pressi dî "muretti" (quarteri Macchitella). Quarchi annu ‘n
arreri fu criata na stazzioni di l’autubbussi n cuntrata Cantina Sociale ma, nun
utilizzata, fu distruduta dî vànnali.

Gela è dutata di stazzioni firruviaria muderna e granni junciuta di treni
riggiunali. È stazzioni ntermedia dâ lìnea a binariu ùnicu Caniattì-Mòdica
(Caltanissetta-Sarausa) nunchì stazzioni di punta dâ ferruvìa
Catania-Caltaggiruni-Gela. A càusa dâ lintizza dî lìnii lu menzu firruviariu è
picca utilizzatu dî gilisi.

Gela è dutata di dui strutturi purtuali e una terza è abbannunata di dicenni (lu
puntili sbarcatoru): lu portu-ìsula e lu portu rifuggiu (rispittivamenti portu
mircantili e portu turìsticu-piscarizzu). Lu portu-ìsula è attrizzatu
p’accògghiri navi mircantili di stazza grossa e àutri catigurìi di menzi navali
sulamenti n casi d’emirgenza cu auturizzazzioni spiciali dâ lucali Capitanarìa
di portu. Lu portu rifuggiu prisenta na mmuccatura cu funnali assai arriduciuti
(menu di 2 metri) tantu di cumprumèttiri lu tràfficu dî mmarcazzioni cchiù
nichi. È comu egghiè discretamenti attrizzatu p’accògghiri mmarcazzioni nichi di
passaggiu (Canteri navali). Nta l’ùrtimi anni fu uggettu di mmistimenti pùbbrici
e privati cr la riqualificazzioni dû molu e la criazzioni di nummarusi pyntili
d'ormeggiu privati ncintivati dâ crìscita dî prupietari di barchi di diportu. Nu
finanziamentu di 67 miliuna d’èuru avissi a sèrviri ô sò ampliamentu e ô
migghiuramentu dî sirvizza e di l’attrizzaturi purtuali.

L’ariuporti cchiù vicini â citati di Gela sunnu chiddu di Catania (110 km) e
chiddu di Palermu (220 km). Quannu veni attivatu l'ariuportu di Còmisu (45 km) è
prubbàbbili ca parti dî viaggiatura gilisi trova cchiù cmminienti utilizzari
st'ùrtimu.

E' n pruggettu di diversu tempu n'ariuportu di rializzari ntâ Chiana di Gela, n
cuntrata Ponti Alivu unni piràutru asisti già na pista aèria criata duranti la
Secunna Guerra Munniali.

Lu sirvizziu di trasportu urbanu n citati è gistutu di l’AST (Azzienda Siciliana
Trasporti). La lìnia cchiù friquintata è la n. 1 ca culliga la stazzioni
firruviaria ô centru, Capusupranu (Spitali) e Macchitella. Li vari riuna
citatini si ponnu jùciri appoi di l’accussidditti “navetti” (12 lìnii),
autubbussu di diminzioni nichi cchiù adatti a li diminzioni di li strati gilisi.
Lu culligamentu câ frazzioni di Manfria è gistitu di na ditta lucali. Pî
fistivitati vènninu stituiti cursi straurdinari pi culligari megghiu la citati ô
centru e ô cimiteru (fora dâ citati) di Farellu. Ntê misi dâ stati arcuni
autubbussi sèrvinu lu Longumari citatinu.

Comu dici lu stòricu Tucìdidi: "A funnari Gela foru nzèmmula Antifemu di Rodi e
Entimu di Crita; iddi si purtaru appressu li culoni dî sò paisa di pruvinenza;
chistu successi quarantacincu anni dopu la funnazzioni di Sarausa".

Lu paisi pigghiau lu nomu dû ciumi Gela, ma lu postu unni ora si trova lu paisi
e chi prima era circunnatu dî mura, si chiama Lindioi, àppinu leggi dòrichi.
Pressappocu 108 anni dopu la culunizzazzioni, li Geloi funnaru Girgenti, chi
pigghiau lu nomu dû ciumi chi si trova ddà vicinu; nni fìciru funnatura Aristinu
e Pistilu, e cumannaru di usari li stissi liggi di Geloi". E primi tempi di la
sò storia Gela appi un guvernu ripubblicanu ma lu partitu dî nòbbili cumannava
cu la priputenza, allura ci foru ribilliuna e mmazzatini, e ci foru pirsuni chi
àppiru a scappari e si eru a mmucciari a Mactoriu chi si truvava dû munti
Bubbunia.

A pinzari a ripurtari li fuiuti a Gela ci pinzau, sulu cu la bona parola, Telini
chi era un sacirdoti dî divinità nfirnali, Plutoni, Cèrbiru, Caronti e Minossi.
Lu pirìudu ripubblicanu durau finu a quannu Cliandru nun divintau tirannu. Dopu
setti anni di tirannìa un cittadinu gelou, Sabellu, lu mmazzau. Dopu Cliandru fu
sò frati Ippòcrati a divintari tirannu. Sutta iddu la putenza di Gela criscìu
finu ô puntu chi la megghiu parti dî città grechi dâ Sicilia finìu sutta lu sò
cumannu, inclusa Sarausa. Duranti tutti chisti vicenni, lu cumannanti di la
cavallarìa di Gela, Giluni, figghiu di Dinumeni e discinnenti di Tilini, si fici
canùsciri pi lu sò curaggiu e valuri. Ippòcrati murìu nnô 486 a.C. mentri
cummattiva contru li Sìculi di Ibla Erea; a la sò morti Giluni si fici acclamari
tirannu.



https://scn.wikipedia.org/wiki/Fascismu

Lu fascismu (o "fascìsimu") fu un muvimentu pulìticu dû XX sèculu ca surcìu 'n
Italia a partiri dâ fini dâ prima guerra munniali, 'n parti comu riazzioni â
Rivuluzzioni Bulscèvica dû 1917 e a li primi lutti sinnacali upirari, 'n parti
'n pulèmica câ sucitati libbirali-dimucràtica nisciuta lacirata di l’espirienza
dâ verra. Lu nomu diriva dâ palora fasciu (lat.: fascis) e fa rifirimentu a li
fasci usati di l'antichi littori comu sìmmulu d'unioni. L’ascia prisenti ntô
fasciu simmulizzava lu sô putiri, 'n particulari lu sô putiri jurisdizziunali.

Funnaturi e ispiraturi di lu muvimentu fascista fu Binitu Mussulini, ca lu 23 di
marzu dû 1919 detti vita a Milanu ôn nicu gruppu dinuminatu Fasci italiani di
combattimento (Fasci taliani di cummattimentu). Lu fascismu fu unu di li granni
muvimenti nazziunalisti diffùsisi rapidamenti 'n Europa nta l'anni vinti e
trenta dû sèculu scursu 'n tanti paisi europei, accumunati di na matrici cumuni
di cunsirvaturismu, nazziunalismu, razzismu, auturitarismu e cultu dâ
pirsunalitati dû capu: lu nazzismu 'n Girmania, li guardî di ferru 'n Rumania,
lu franchismu 'n Spagna.

Lu fascismu tinnìa a mpòniri na priminenza dû partitu fascista, idintificatu cû
Statu, 'n ogni aspettu dâ vita pulìtica e suciali. Puru cummattennu lu cumunismu
e lu sucialismu comu nimici dâ patria e dâ sucitati (cu lu direttu appoju, 'n
chistu, dâ granni nnustria e di li capitalisti privati, scantati dî
rivinnicazzioni sinnacali, cu cui lu fascismu appi sempri nu rapportu
priviliggiatu) Mussulini mutuau dâ duttrina sucialista tanti idei, criannu nu
statu furtimenti cintralizzatu e efficenti e strutturannu l’econumìa 'n un
mudellu assai sìmili ô sucialismu curpurativista.

Li ràdichi dû fascismu, comu di l'àutri reggimi tutalitari europei “cucini” dû
piriodu, vannu ndividuati ntâ prufunna crisi dâ sucitati taliana di lu primu
doppuguerra e ntê dèbbuli ràdichi dâ sô dimucrazzìa libbirali. L’ideoluggìa dû
fascismu fu elabburata nta l' anni '20 di Sergiu Panunziu e succissivamenti
stilata ni n'artìculu scrittu di Juanni Gintili duranti lu sô ncàrricu di
ministru di l’Istruzzioni e appoi siglatu di Mussulini, ma nun vinni mai
viramenti applicata, ristannu un ducumentu privu di sìquitu. Lu fascismu campau
suprattuttu dâ vuluntati di Mussulini e si limitau a siquiri arcuni principî di
màssima d'iddu ndicati di vota 'n vota e a alimintari lu cultu dâ pirsunalitati,
aduprannu li menzi di cumunicazzioni di massa pi trasmèttiri n'idiali d'omu
forti, dicisu e risulutu.

Di certu lu fascismu si riallazza a currenti di pinzeru ultracunsirvatrici,
c'acchiananu a lu XIX sèculu, 'n ginirali cuntraddistinti dâ critica contra lu
pritisu matirialismu e l’idia di prugressu dî sucitati capitalisti burghisi,
ritinuti distruttrici dî valura cchiù prufunni dâ civirtati europea. Tali scoli
di pinzeru tènninu a rievucari n’idia rumàntica, e secunnu tanti sturicamenti
nun esatta, di na mìtica sucitati premuderna, armònica e urdinata, 'n cui li
diversi ceti dâ società, ognidunu nta lu sô àmmitu, cullàbburanu pû beni cumuni.
Di chistu prumana la crìtica â dimocrazzìa libbirali e â sucitati di massa
c'abbilisci l’omu (lu nùmmaru contra la qualitati), finu a jùnciri a pinzatura
ca supra lu finiri dû sèculu XIX e lu nizziu di lu sèculu XX ritinìanu esauruta
la funzioni dâ civirtati uccidintali (Alfred Rosenberg Il mito del XX secolo,
Oswald Spengler, Il tramonto dell’Occidente).

'N Italia lu fascismu attruvau li sô pricursura, nta l'anni pricidenti â prima
guerra munniali, ntô muvimentu artìsticu dû futurismu (lu cui ispiraturi,
Filippu Tommasi Marinetti, aderìu succissivamenti ô muvimentu di Mussulini), ntô
dicadintismu e nta l’arditismu di Gabrieli D'Annunziu e nni àutri nummarusi
pinzatura e azziunisti pulìtici nazziunalisti ca si ritrovaru ntâ rivista Il
Regno (Giuseppi Prizzulini, Luiggi Fidirzuna, Juanni Papini), tanti dî quali
militaru 'n sìquitu nta li fila fascisti.

Fu la nun discutìbbili abbilitati di pulìticu di Binitu Mussulini, ex lider
massimalista dû Partitu Sucialista Talianu, cummirtutu â causa dû nazziunalismu
e dâ Granni Guerra, a fùnniri lu cunfusu nzemi d'idei, aspirazzioni,
frustrazzioni di l'ex cummattenti rèduci dâ dura spirienza dâ guerra di trincea,
'n un muvimentu pulìticu ca ô nizziu appi na chiara ispirazzioni sucialista e
rivuluzziunaria (vidi lu prugramma dî fasci di cummattimentu dû marzu 1919) e ca
si cuntraddistinsi finu di sùbbitu pâ viulenza dî mètudi mpigati contra
l'uppusitura.

La crisi ecunòmica dû doppuguerra, la disaccupazzioni e la nflazzioni criscenti,
la smubbilitazzioni di l’esèrcitu (ca ristituìu â vita civili migghiara di
pirsuni), li cunflitti suciali e li sciòpiri ntê fàbbrichi dû nord, l’avanzata
dû partitu sucialista divinutu lu primu partitu a l'elizzioni dû 1919, criaru,
nta l'anni 1919-1922, li cunnizzioni pûn gravi ndibbulimentu dî strutturi
statali e pûn criscenti timuri di parti di li ceti agrari e nnustriali di na
rivuluzzioni cumunista 'n Italia supra lu mudellu di chidda 'n cursu 'n Russia.

Nni sta situazzioni fluida, Mussulini cugghìu l’accasioni e, abbannunannu
rapidamenti lu prugramma sucialista e ripubblicanu, si punìu ô sirvizzu dâ causa
antisucialista; li milizzî fascisti, appujati di li ceti pussidenti e di na
parti di l’apparatu statali ca vidìa 'n iddu lu ristauraturi di l’òrdini,
lanciaru na viulenta affensiva contra li sinnacati e li partiti d'ispirazzioni
sucialista (ma videmma cattòlici), spicialmenti ntô nord d’Italia (Emilia
Rumagna, Tuscana 'n particulari modu), causannu nummarusi vìttimi ntâ
sustanziali ndiffirenza dî forzi di l’òrdini. Li viulenzi foru ntâ granni parti
di li casi pruvucati dî squadristi fascisti, ca di forma sempri cchiù chiara
foru appujati di Dinu Granni, l’ùnicu riali cumpitituri di Mussulini pâ
leadership ô nternu dû partitu, ca ntô cungressu di Roma dû 1921 si fici di
parti e detti via lìbbira a lu futuru Duci.

La viulenza criscìu cunziddirivurmenti nta l'anni 1920-22 finu â Marcia supra
Roma (28 di uttùviru dû 1922). Di frunti a l’avanzata di milizzî fascisti mal
armati e guidati supra Roma, lu Reghi Vittoriu Emanueli III di Savoia,
prifirennu evitari ogni spargimentu di sangu, dicidìu d'affidari lu ncàrricu di
Prisidenti dû Cunzigghiu a Mussulini, ca nni ddu mumentu avìa 'n Parramentu nun
chiù di 22 diputati. Vittoriu Emanueli mantinni sempri lu cuntrollu di
l’esèrcitu: siddu avissi vulutu, avissi pututu senza prubblemi cacciari di Roma
Mussulini e li forzi fascisti, nfiriuri 'n tuttu â varniggioni di stanza ntâ
capitali; quinni nun si pò parrari, a riguri di tèrmini, di corpu di statu 'n
quantu Mussulini uttinni lu cuvernu ligarmenti, cu nu ncàrricu (quant'e gghiè
uggettu di tanti e prufunni crìtichi) di lu suvranu.

Di primu ministru, li primi anni di Mussulini (1922-1925) foru carattirizzati
dûn cuvernu di cualizzioni, cumpostu di nazziunalisti, libbirali e pupulari, ca
nun assumìu finu ô delittu Mattiotti cunnutati dittaturiali. 'N pulìtica nterna
Mussulini favurìu la cumpreta ristaurazzioni di l’auturitati statali, cu lu
nsirimentu dî fasci di cummattimentu ntô nternu di l’esèrcitu (funnazzioni, ntô
jinnaru dû 1923, dâ Milizzia vuluntaria pâ sicurizza nazziunali) e la
prugrissiva idintificazzioni di lu Partitu 'n Statu. 'N pulìtica ecunòmica e
suciali vìnniru emanati prubbidimenti ca favurìanu li ceti gnustriali e agrari
(privatizzazzioni, libbiralizzazzioni di l'affitti, smantiddamentu di li
sinnacati).

Ntô giugnettu dû 1923 vinni appruvata na nova liggi elitturali majuritaria,
c'assignava dui terzi di li seggi â cualizzioni c'avissi uttinutu armenu lu 25%
dî suffraggi, rèula puntuarmenti applicata nta l'elizzioni dû 6 d'aprili 1924,
ntê quali lu “listuni fascista” uttinni nu straurdinariu successu, aggivulatu
macari di li brogghi, dî viulenzi e dî ntimidazzioni contra l'uppusitura.

L’assassiniu dû diputatu sucialista Jacumu Mattiotti, c'avìa spiatu
l’annullamentu di l'elizzioni pi l'irriularitati cummisi, pruvucau na mumintania
crisi dû cuvernu Mussulini. La dèbbuli risposta di l'uppusizzioni (sicissioni di
l’Aventinu), ncapaci di trasfurmari lu sô gestu nni n’azzioni antifascista di
massa, nun fu sufficienti a alluntanari li classi diriggenti e la Munarchìa di
Mussulini ca, lu 3 di jinnaru 1925, rumpìu li nduggi e, cûn notu discursu ntô
quali assumìa supra d'iddu la ntera rispunsabbilitati dû delittu Mattiotti e di
l'àutri viulenzi squadristi, di fattu pruclamau la dittatura, supprimennu ogni
risidua libbirtati e cumplitannu l’idintificazzioni assuluta dû Partitu
Nazziunali Fascista cû Statu.

Dû 1925 finu â mitati di l' anni trenta lu fascismu canuscìu picca e isulati
uppusitura, sippuru mimuràbbili ('n bona parti cumunisti comu Ntoni Gramsci,
sucialisti comu Petru Nenni, dimo-libbirali comu Juanni Amènnula, libbirali comu
Pieru Gubbetti), tanti di li quali pajaru câ vita, l’esiliu, peni ditintivi o lu
cunfinu lu sô rifiutu di lu fascismu. La stragranni majuranza dî taliani,
videmma chidda vicina ô partitu pupulari, attruvau un modus vivendi câ nova
situazzioni, vidennu forsi 'n Mussulini un baluardu contra lu matirialismu e lu
sucialismu e suprattuttu contra lu disòrdini ecunòmicu succissivu â verra
'15-18: di parti sô, lu fascismu talianu nun esircitau mai na granni òpira di
nduttrinamentu dâ pupulazzioni comu chidda ntraprisa dû nazzismu 'n Girmania, ma
chiuttostu, comu lu franchismu spagnolu, si limitau ntâ majuri parti di li casi
a esìggiri sulu na participazzioni di facciata.

Tali situazzioni vinni favuruta di lu riabbicinamentu câ Cresia Cattòlica, ca
culminau ntô Cuncurdatu di l’11 di frivaru 1929, cu cui si nchiudìa l’annusa
chistioni di li rapporti tra Statu e Cresia graputa nta lu 1870 dâ breccia di
Porta Pia e ca ristituìa ô cattulicèsimu lu rolu di riliggiuni di Statu.

'N pulìtica èstira Mussulini, doppu lu ncidenti di Corfù dû 1923, pûn longu
piriudu nun si discustau di l’ubbiettivu dû mantinimentu dû status quo 'n Europa
cu na pulìtica prudenti e scevra d'abbinturi militari, nunustanti la ritòrica
nazziunalista. L’Italia mantinni òttimi rilazzioni cu Francia e Nghilterra,
cullabburau a lu ritornu dâ Girmania ntô sistema dî putenzi europei puru nta li
lìmmiti dû Trattatu di Versailles, tintannu autresì d'estènniri la sô nfruenza
versu li Paisi sorti dû sfacelu dû Mperu austru-ungàricu (Austria e Ungaria) e
ntê Barcani (Arbania, Grecia) 'n funzioni anti-juguslava. L’Italia fu noltri unu
di li primi paisi europei a stabbiliri ntô 1929 rilazzioni dipromàtichi cu
l’Unioni Suviètica. Ntô 1934 Mussulini s'eriggìu a difinsuri di la ndipinnenza
di l’Austria contra li miri annissiunìstichi dâ Girmania hitleriana, sibbeni
l’abbicinamentu talianu cû Paisi cunfinanti, ca lui Duci purtau sinu â pirsunali
amistati cû cancilleri Dolfuss (ammazzatu appuntu di li tudischi), nun avissi 'n
funnu ubbiettivi tantu diffirenti.

L’affirmazzioni di lu nazzismu 'n Girmania e lu successu d' Hitler nta l'anni
1934-36, di frunti â sustanziali inazzioni dî dimocrazzìi uccidintali,
cummìnsiru Mussulini ca vi fussi pi l’Italia l’uppurtunitati d'espànniri
ultiriurmenti lu sô pristiggiu e li sô cunquisti tirrituriali, puru cûn apparatu
gnustriali gràcili e pruvatu dâ crisi ecunòmica dû 1929 e cûn esèrcitu arritratu
e mal equipaggiatu. Ntô 1935 l’Italia mmadìu cûn pritestu l’Etiopia, ca vinni
rapidamenti cunquistata (maju 1936: pruclamazzioni dû Mperu) puru cu atrucitati
quali lu mpiegu di gas e straggi ndiscriminati contra l’uppusizzioni dâ
pupulazzioni lucali.

Picca misi doppu l’Italia fascista si schirau chî franchisti ntâ verra civili
spagnola, mmiannnu videmma un corpu di spidizzioni di 20.000 òmini. Longi dû
riffurzari ecunumicamenti lu paisi, sti mprisi ndibbuleru lu cunsensu ô règgimi
jittannu li primi simenzi dû risintimentu pupulari, e 'n pulìtica èstira
l'alluntanaru di Francia e Nghilterra spincènnulu a alliniàrisi 'n manera
criscenti cu la Girmania nazzista (1936: Assi Roma-Birlinu, 1937: Pattu
Anticomintern cumprinnenti macàri lu Giappuni; 1938: acquiscenza di Mussulini a
l’annissioni di l’Austria; 1939: Pattu d'Azzaru 'n funzioni affensiva). Ntô 1938
Mussulini fici prumulgari dû Reghi li liggi razziali antisemiti, ca nun avìanu
pricidenti 'n Italia e ca foru applicati senza entusiasmu. Ntô marzu di 1939,
senza arcuna vera raciuni, urdinau l’accupazzioni di l’Arbanìa già saldamenti
ntâ sfera di nfruenza taliana, punènnuvi comu cuvirnaturi (vicirré) lu jènniru
Galiazzu Cianu.

Nunustanti li clàusuli dû Pattu d’Azzaru (assistenza autumàtica 'n casu di
verra), ntô sittèmmiru dû 1939 Mussulini si dichiarau nun billiggiranti, ma ntô
giugnu dû 1940, contra la vuluntati di granni parti dî girarchii fascisti,
trasìu 'n verra contra Francia e Nghilterra, fidannu ntâ ràpida vittoria
tudisca. L’impriparazzioni di l’esèrcitu e l’incapacitati dî sô cumannanti
cunduceru a tirrìbbuli scunfitti supra tutti li frunti (Grecia 1940) e â ràpida
pèrdita dî culunî di l’Àfrica Urientali (1941) e dâ Libbia (1943), criannu nu
ndibbulimentu dî difisi ca grapìu li porti â mmasioni dâ Sicilia.

Lu 25 di giugnettu 1943 na manovra ordita di parti d'arcuni mpurtanti girarchi
(Granni, Vuttara e Cianu) cu l’appoju dû Reghi, si traducìu nn'un famusu Òrdini
dû jornu prisintatu a lu Granni Cunzigghiu dû Fascismu cû quali si spiava a lu
Reghi di riprènniri lu putiri, e purtau a l’arrestu di Mussulini e â sdirrubbata
a l’antrasatta dû fascismu, ca si dissulvìu ntra lu giùbbilu dâ pupulazzioni; ma
la caduta di Mussulini nun priludìa â cunchiusioni dâ verra, ca si prutrassi
p'arcuni simani ntâ criscenti ammiguitati dû novu cuvernu Badogghiu. Cu l’8 di
sittèmmiru nizziau l’ùrtima fasi di lu fascismu, ca riturnau ê sô urìggini
ripubblicani e sucialistiggianti cu la funnazzioni dâ Ripùbblica Suciali Taliana
(RSI, ditta videmma Ripùbblica di Salò dâ lucalitati 'n cui appi sedi), cu a
capu nu sfiduciatu e oramai spentu Mussulini. La RSI, ùrtimu cuvernu fascista 'n
Italia ca cuvirnau supra li tirritori sittintriunali nun ancora accupati dê
forzi alleati, vitti macari la participazzioni d'arcuni effettivi di l’esèrcitu,
oramai sbannatu, e àutri elimenti nun appartinenti a lu fascismu. L’adisioni â
RSI, suprattuttu nta l’òttica di st'ùrtimi, fu un tintativu di riscattari
quarchicosa di l’anuri talianu pirdutu l’8 di sittèmmiru cu lu mpruvvisu canciu
d'allianza a favuri di l'Alliati, fattu ritinutu vriugnusu videmma pî mudalitati
cu cui abbinni e pû cumpurtamentu, ritinutu nun qualificàbbili, tinutu dû
marasciallu Badogghiu, dû Reghi Vittoriu Emanueli III e dû statu majuri di
l’esèrcitu talianu. Comu la Ripùbblica di Vichy 'n Francia, macari chidda di
Salò fu sustanziarmenti nu statu satèlliti dâ Girmania Nazzista, sippuru cu nu
mìnimu d'autunumìa duvutu suprattuttu â stima ch'Hitler ancora avìa pi
Mussulini, e li forzi ripubblichini foru suprattuttu mpignati ntô cuntrollu dû
tirritoriu e ntâ riprissioni dî muvimenti partiggiani.

Lu 25 d'aprili 1945 la libbirazzioni dû nord Italia e la fucilazzioni di
Mussulini signaru la fini dâ verra e dû fascismu 'n Italia, c'armenu pi
nustalgìa supravvivìu, nunustanti lu divetu dâ Custituzzioni Ripubblicana, ntê
partitini munàrchici e suprattuttu ntô Muvimentu Suciali Talianu d' Arturu
Michulini: tanti ex-ministri fascisti e nutàbbili dû partitu si riciclaru appoi
ntâ niunata Dimucrazzìa Cristiana, ca vincìu l'elizzioni dû 1948 cu na majuranza
schiaccianti e cuvirnau l’Italia dû doppuverra pi dicenni. L’MSI arridducìu ntô
1994 li liami cû muvimentu mussulinianu e si trasfurmau 'n Allianza Nazziunali.



https://scn.wikipedia.org/wiki/Everest

L'Everest è la muntagna cchiù àuta dû munnu e lu sò pizzu, cu 8.848 metri, è lu
puntu cchiù àutu dâ terra. Sta misurazzioni vinni fatta ntô 1852 e di tannu la
muntagna fu chiamata cô nomu di George Everest, ca era diritturi dô Sirivizziu
Geudeticu di l'Innia. Lu nomu anticu tibbittanu di "Chomolungma" era a l'èbbica
scanusciutu pê giòlughi e accussì la muntagna cchiù famusa dô munnu, è
canusciuta ntirnazziunalmenti cû nomu di n'ufficiali ngrisi. Appartinenti â
catina di l'Himalaya, è la cchiù àuta e una dê cchiù difficili muntagni
d'agghiunciri dô munnu. Pi l'alpinisti stu traguardu, hà sempri statu
n'attrazzioni ca non si pò arrisìstiri e, doppu tanti ca ci pruvaru, pâ prima
vota vinni scalata lu 29 di maiu dû 1953 di l'alpinista neozilannisi Edmund
Hillary e lu sherpa Tenzing Norgay. Dopu, àutri spidizzioni ci arrivaru iddi
macari, ma ancora oggi sta muntagna è capaci di fari falliri spidizzioni
priparati ntô modu cchiù megghiu e aquipaggiati cu l'attrizzatura cchiù muderni.

La sullivazzioni di chista enormi catina di muntagni, s'eppi alleggiu-alleggiu
nta li tèmpura e accuminciò quarchi 70 miliuna d'anni arredi. Apprima di tannu
l'Innia era n'ùnicu cuntinenti australi ca ncucchiava Àfrica, Australia e
Antàrtidi, mentri ca di l'Asia era spartuta dô mari. S'eppi appoi ca lu
cuntinenti australi si spaccò e l'Innia accuminciò chianu-chianu a spustàrisi
versu nord, ammeri a l'Asia. La prissioni ca nascìa câ cullisioni tra li dui
frunteri cuntinintali, fici piecari lu bordu di l' Innia e, ntô stissu tempu,
pruvucò lu sullivazzioni di l'altipiani. Doppu, stringiuti nta la morsa dê
prissioni fatti dî dui cuntinenti, l'Imalaya vinni spingiuta versu l'àutu.

Li populazzioni lucali mèttunu supra a l'Himalaya l'abbitazzioni di li dei. Pi
iddi L'Everest è Chomolungma, la dia matri dê terri. Ntâ mituluggìa dô locu, li
muntagni sunnu li cchiù antichi discinnenti dû diu dâ criazzioni. Na vota li
muntagni avìanu l'ali e vulàvanu di nu postu a n'àutru. Ma Idra, lu diu
onniputenti, ci tagghiò l'ali e si nni sirvìu pi stabbilizzari li celi e li
terri. St'ali, vùlanu ancora oggi ntornu ê pizzi dê muntagni sutta furma di
nùvuli timpistusi. Fu lu diu Idra lu criaturi dê muntagni.



https://scn.wikipedia.org/wiki/Euskal_Herria

Cû nomu Euskal Herria si voli diri lu pòpulu ca parra la lingua basca. Stu nomu
s'arrifirisci ô locu giugraficu abbitatu di li baschi e macari a lu nzemi stissu
di li baschi (comu siddu pì dìciri Sicilia e pòpulu sicilianu si usassi la
stissa palora). Chistu grazzî ô fattu ca li baschi hannu sempri arristatu
junciuti pi la sò cultura (supratuttu la sò lingua) e cosi mai pû tirritoriu;
ntonzi lu bascu è n'òminu ca parra la lingua basca (ca havi la nomina di
Euskaldun, azzoè chiddu ca parra lu bascu), ancora apprima d'èssiri n'òminu ca
campa nti lu tirritoriu Euskal Herria.

Nta lu sicilianu Euskal Herria si dici ô spissi Paisi Baschi o Paisi Bascu. Stu
casu nascìu di la cunfusioni ca si fa cu la Cumunitati autònuma di li Paisi
Baschi, ca èsti sulu una di li riggiuna ca cumpununu Euskal Herria, macari siddu
c'havi la so stissa bannera, l'Ikurriña. N'àutru nomu ca signìfica la stissa
cosa è Euskadi, ca fu ammintatu di Sabino Arana (patri dô nazziunalìsimu bascu
muternu) juncennu li palori eusko (basco) e di (nzemi), ca s'arrifirisci pirò
sulu ô tirritòriu dî baschi, cu na significanza assai pulitica, pì nun parrari
casi di na razza basca.

P'arrifiririsi a la riggiuni giugrafica abbitata di li baschi si usa supratuttu
la palora Euskadi, chissu picchì havi nu significatu cchiù pulìticu. Euskadi
s'affazza supra ô Golfu di Biscagghia e s'allasca pi 20.664 Km² ntra la Spagna e
la Franza. È cumpunuta dê setti riggiuna discriùti di Sabino Arana comu a li
riggiuna storichi unni s'havi sempri parratu bascu. Nta la parti spagnola cci
stannu la Cumunitati autunuma di li Paisi Baschi (furmata di li pruvinci di
Biscagghia, Álava o Araba e Guipúzcoa o Guipuzkoa) e la Navarra (Nafarroa),
mentri, nti la parti francisi, Lapurdi, Nafarroa Beherea e Zuberoa (ca cumpununu
parti di lu dipartimentu francisi di li Pirinei altlantichi).

Li ràdichi di lu pòpulu bascu sunnu ancora menzi scanusciuti. Di certi studiati
supra li carattiristichi fisichi dê baschi s'ascianu sumigghianzi cu l'òmini di
Cromagnon, ca stàvanu nti li Pirinei centru-uccidintali ntô Niuliticu. Chistu
significa ca li baschi ca stannu òi nti Euskadi putissuru èssiri li discinnenti
di chiddi ca lu abbitàvanu nta lu IX millenniu a.C.. Di ddu pirìudu li baschi
hannu avutu cuntatti cu àutri pupulazziuna, ma ni vinnuru sulu nfruinzati, mai
assurbuti.

Li baschi furmaru sulu cchiù tardu nu regnu ca li junceva, picchì campàvanu
spartuti n tanti nuclî, macari siddu cu cultura, lingua, riliggiuni e modu di
campari assai sumigghianti, tantu ca si sintìanu frati e sempri s'ajutavanu ntra
d'iddi. Li primi cuntatti cchiù mpurtanti cu pupulazzioni innaurupèi s'appuru
forsi ntra lu X sèculu a.C. e lu IX, quannu li Celti si stabbileru nti la
pinisula ibberica, nfruinzannu ccâ sò cultura chidda basca.

Ntra lu 56 a.C. e lu 19 a.C. li tribbù baschi furu cunguistati di lu Mperu
Rumanu e Pumpeu custrusci Pompaelo (aòra Iruñea-Pamplona ca addivinta la citati
cchiù mpurtanti pî baschi. Li baschi pigghiaru dê rumani lu pantheon e àutri
divinitati.

Nta lu pirìudu di la cunguista rumana l'aria basca s'allargava pi bona parti di
la Guascogna, di la Cantabria, la Rioja, lu tirritòriu di la Bureba e parti di
l'Aragona. Doppu di la caduta dô Mperu Rumanu li baschi appuru assai ammasioni:
ntû 406 la prima fu di li Svevi e di li Vannali, ma cci furu videmma li Franchi
e li Visigoti.

Pi tri sèculi subberu attacchi cuntinui di sti pòpuli nzinu a quannu, nta lu
711, li Visigoti, ca stavanu assidiannu la citati di Pamplona, appuru a scappari
pi l'ammasioni mussulmana ntô sud di la pinisula iberica. Adduranti stu piriudu
li baschi arrinisceru a aviri na speci di statu nnipinnenti, videmma su nta lu
602 fu mpunutu di li Meruvinci ô ducatu di Vasconia nu propriu duca. Ntra lu 660
e lu 670 li baschi ficiru pirò iliggiri duca n'aristrucatucu di la propria
attinia.

La parti dû ducatu di Vasconia misu a nord dê Pirinei accuminzò a facìri parti
di lu mperu carulinciu nti na cunnizzioni di semiautunumia pâ quali àppi a
luttari nti li sèculi a vèniri. Nta lu 1032 vinni assurbutu di lu ducatu di
Aquitania di Guillerme V, vassaddu dô Regnu di Franza.

Du sèculi prima dâ distruzzioni dô Ducatu di Vasconia si jeva furmannu cchiù a
sud lu Regnu di Pamplona. Chistu, sutta la capìata di Sancho lu Granni
(1000-1035), agghiuncìu lu sò massimu, arriniscennu a cuntèniri intra li sò
cunfina li setti riggiuna storichi di Euskal Herria cchiù corchi àutru
tirritoriu ammeri a chissi.

Quannu lu re mori, pirò, li cuntrasti ca cc'eranu ntra li sò discinnenti ficiru
spartiri lu Regnu di Pamplona n Alava e Guipuzkoa sutta la Castigghia,
Biscagghia pi vuliri dê signura lucali, Lapourd e Soule apprima sutta la Francia
e appoi sutta la Nglaterra e Navarra, nucriu primariu dô regnu, ca fu
cunguistata a tunnu di li Castigghiani lu 21 di giugnettu 1512.

Pi li tri sèculi doppu, li baschi nun furu cchiù patruna di lu sò distinu, ma
assucittati ê curuna di Spagna e Francia. L'unica forma di autunumia furu i
fueros, liggi storichi di li citati baschi, ca li stati suvrani avìanu a
arrispittari.

Lu 21 di giugnettu 1876 fu ntruduciuta na liggi ca arricanusceva tutti li
suddita di la curona spagnola comu citatini spagnola e nenti àutru; furu dunca
abbuluti li fueros, dannu la mprissioni ca lu prucessu di assimilazzioni di li
baschi a la Spagna era ormai cumpretu.

Ntô 1895 si va versu la situazzioni muterna di Euskal Herria. Sabino Arana (ca
pittò videmma l'Ikurriña, la bannera basca) funna lu Partitu Nazziunalista
Bascu, pi putiri aviri na vuci ô parramentu di Madrid e putiri spuniri la
custioni basca.

Lu PNV havi na forti spanzioni pulitica nti li quattru pruvinzi di l'hegoalde,
macari siddu ntra li sò mèmmira c'è sempri corchi addisaccordiu ntra li
nnipinnintisti e li riggiunalista spagnoli. Dô 1923 e lu 1930 cu la dittarua di
Miguel Primo de Rivera furu pruibbuti l'attivitati di l'ala nnipinnintista, ma
fu accittata chidda mutirata.

Lu 5 di nuvèmmiru 1933 si vota pi nu referendum ca arruarda nu statutu (Statutu
di Estella), ca cuimmolgi li tri pruvinzi cchiù uccidintali (attuali Paisi
Baschi): lu risurtatu è nu 84% di voti faurèuli. Stu risurtatu nun veni pirò
pigghiatu n cunzidirazzioni nzinu ô 1936 quannu, lu 1 di uttuviru, lu cuvernu
ripubbricanu, pi uttèniri l'appoggiu di lu nazziunalìsimu bascu, accetta lu
Statutu Autonumu dô '33 e metti a capu di la riggiuni Josè Antonio Aguirre.

Ntô 1937, pirò, la vittoria di li nazziunalisti di Franco e lu sò nzidiamentu
comu dittaturi menti fini a ddu picca di autunumìa cunciduta ô Paisi Bascu. La
pulitica di Franco è cintralista e arriprissiva e nun pirmetti nudda
manifestazzioni nazzionalistica ca nun è spagnola. Duranti lu franchìsimu lu
PNV, ca a causa di li sò carattiristichi di partitu è sustinutu di picciotti di
etati matura, arresta inattìu, tantu di fari nasciri, nta lu 1952, nu novu
muvimentu nazziunalista chiamatu Egin (Faciri), funnatu di nu gruppu di baschi
uccidintali ca vulìa dunari na nova manu a la causa basca.

Egin cerca di cullabburari cu lu PNV, ma chistu nun accetta pi li diffirenzi di
pinzeri ntra li du gruppi. Ntô 1958 lu gruppu Egin cancia nomu nti Euskadi Ta
Askatasuna (Paisi Bascu E Libbirtati), megghiu canusciutu comu ETA.

Dô 1959 ETA accuminza a facirisi sentiri cu attintati, cchiossai cu ubbiettivi
militari o pulitichi. Li primi bummi venunu chiazzati a Birbau, Vitoria e
Santander, mentri la prima azziuni ca merita nota è lu tintatìu di fari
diragghiari nu trenu caricu di militanti franchisti ca s'addiriggeva a San
Sebastian; tintatìu ca pirò fallisci. La prima vittima di l'ETA è n'aggenti di
pulizzia ammazzatu, nti lu giugnu di lu 1968, di Txabi Etxebarrieta, lu
principali diriggenti di la quinta assimmulea dô gruppu; iddu è videmma lu primu
ammazzatu di l'ETA, pi manu di li guardia picca ura doppu.

Nti l'aùstu dô stissu annu c'è la sicunna vittima (lu guardia turturaturi
Melitòn Manzanas) e dunca, di ddu mumentu, lu riggimi franchista addichiara lu
statu d'imirgenza. Nta lu 1973 cc'è n'attintatu "chiavi" pi la storia di la
Spagna. Veni, nfatti, ammazzatu cu n'autubumma l'ammiragghiu Luis Carrero
Blanco, numinato di picca capu dû cuvernu, e chistu mpidisci la cuntinuazzioni
di lu riggimi comu vulutu di lu dittaturi Franco. Nta lu sittemmiru dô 1975 cci
sunnu l'urtimi fucilazzioni di lu franchismu ca proucanu assai prutesti nta
tuttu lu paisi. Nu misi doppu Franco mori, e veni ncurunatu re Juan Carlos I di
Spagna, scigghiutu di lu stissu dittaturi.

Nta lu 1976 veni allistuta la prima Alternativa KAS (Cuurtinamentu Patriotticu
Sucialista) ca ntra li sò punti principali c'havi l'amministia pi tutti li
priggiunera e li fujuti baschi, la lializzazioni di li partiti nnipinnintisti,
lu ritiru di li forzi di pulizzia spagnoli, na iconumia nun uligarchica ca
arrispetta l'intiressi di li crassi travagghiatrici e nu novu statutu
d'autunumia ca prividi lu dirittu a l'autuditirminazzioni di li pòpuli e lu
cuntrollu supra li forzi armati, la suvranitati basca e la prumuzzioni di la
lingua basca. Ntô 1977 veni primmissa la ammustranza di la bannera basca, nzinu
a ora pruibbuta. Lu 6 di dicèmmuru 1978 veni misa a vutazzioni la nova
custituzzioni spagnola, ca pigghia assai cunzenzi nta tutta la Spagna, tranni ca
nti Euskal Herria, picchì nun arricanusci lu sò dirittu a autuditirminarisi.

Sparti di la disparitati dê risurtati lu votu veni cuntatu a majuranza rilativa
(senza dunca teniri cuntu dê riggiuna) e la nova custituzzioni veni appruata
senza ratifichi, addivintannu chissu mutìu di nstabbilitati succissivi. Lu 25 di
uttùviru 1979 è pruchiamatu nu referendum pi l'appruazzioni di lu statutu
d'autunumia pi li tri pruvinzi uccidintali di Euskal Herria. Stu statutu veni
allistutu di Madrid e nun prividi lu cummorgimentu di la Navarra. La prupaganna
a faùri di lu statutu fu annurbanti, picchì veni addiscrivùtu cchiù faurèuli ô
pòpulu bascu di quantu è nta viritati e è appruatu cu na majuranza dô 53,1%.

A jiri a aumintari la spartuta ntra li Vascongadas e la Navarra è la liggi
Amejoramento del Fuero Navarro di lu 1982 ca nun veni misa sutta referendum e
l'articulu 145 di la custituzzioni ca dici ca mai s'accunzenti la fidirazzioni
di cumunitati autonumi.Nta st'anni nasci Herri Batasuna (Unitati Pupulari), nu
partitu puliticu ca junci genti macari cu idei diversi, ma supra nu stissu
prugramma. Lu prugramma di HB è la stissa Alternativa KAS (ca cogghi lu cunzenzu
di l'ETA) e la sò vita pulitica s'allimita a li Municipia, pì no liggittimari li
istituzzioni spagnoli.

Nta l'uttùviru di lu 1982 acchiana ô cuvernu di Madrid lu Partitu Sucialista
Upiraiu Spagnolu, ca cc'arresta pi quattordici annu. Pi lu PSOE la custioni
basca si pò arrisorbiris sulu manu militari contra l'ETA e lu prucessu di
l'autunumia accuminciatu ntô 1976 veni ntirrumputu.

Nti lu 1983 si custituisciunu li squatruni di la morti di lu GAL (Gruppu
Antitirrurista di Libbirazzioni), furmati dê guardia spagnoli n burghisi e di ex
militanti franchisti. Lu sò còmpitu è chiddu di pigghiari li militanti ETA nti
l'Hegoalde e nti l'Iparralde. La sò prima azziuni è dô 16 di uttùviru 1983,
quannu rapisciunu du militanti; li corpi turturati venunu asciati doppu
n'anticchiedda d'anni.

Duranti a stu pirìudu veni prumuvutu lu chianu ZEN (Zona Especial Norte), pi
cuntrastari tutti li formi di ribbiddiuni. Di lu 1984 la Francia accuminza a
speddiri di lu propriu paisi tutti li baschi arrifuggiati. Partennu di stu
pirìudu ETA cerca di grapiri niguzziati cu lu cuvernu spagnolu pi tagghiari
l'ustilitati e uttèniri l'autuditirminazzioni, ma tutti li ncuntri nun c'hannu
arrisurtati picchì sicunnu ETA cu tintò di niguzziari cu iddi nun àppi la
ntinzioni di accittari li vuluntati di l'urganizzazzioni.

Lu 19 di giugnu 1987 l'ETA urganizza n'attintatu ô supermarcatu Hipercor di
Barcillona ca costa 21 viti e assai firuti. Sicunnu â sintenza di l'Audiencia
Nacional (pubbricata lu 20 di maju 1994) li guardia nun appuru nu cumpurtamentu
justu duranti l'ura ca trascurìu ntra lu primu avvirtimentu di l'ETA (cci nni
furu tri) e la sprusiuni di la bumma. L'ubbiettìu dâ pulizia era faciri
scuppiari la bumma pi fari pèrdiri pristiciu a l'ETA.

Ntra lu 1986 e lu 1989 ETA e lu cuvernu di Madrid fannu assai niguzziati
pulìtichi a Algeri, cosi sempri assuciati a tregui di tutti e dui li parti
(nenti attintati e nenti arresti pulìtichi). Â fini pari ca s'arriva a
n'accòrdiu sèriu, ma lu cuvernu a l'ùrtimu scica l'accordi pigghiati.
P'arrapprisagghia l'ETA urganizza na serî d'attintati tutti ô stissu mumentu l'8
di aprili 1989. Ci su doppu àutri ncuntri, ma nuddu dô stissu spissuri di chiddi
d'Algeri.

Lu 15 di giugnettu 1998 venunu chiuduti lu cutidianu Egin e la radio Egin
Irratia (Ratiu Egin) accusati d'aviri aiutatu l'ETA. Lu 20 di frivaru 2003 veni
chiudutu l'unicu jurnali scrivùtu n lingua basca, l'Euskaldun Egunkaria (Jurnali
dê Baschi), puru iddu accusati d'aviri cullabburatu cu l'ETA. Lu 17 di marzu dô
2003 veni illializzatu lu partitu Batasuna p'appartèniri a l'ETA. Ntonzi nta
l'ùrtimi anni l'attivitati di l'ETA s'arridducìu assai macari pô cchiù scarsu
appoggiu suciali â lotta armata.

Lu 30 di dicemmiru 2004 ô Parramentu Bascu veni appruatu a majuranza assuluta lu
novu statutu di Juan Josè Ibarretxe, ma lu 1 di frivaru 2005, quannu chistu veni
prupunutu a lu Parramentu Spagnolu, veni arrispinciutu. Lu 24 di marzu 2006
l'ETA addichiara lu cissati lu focu senza nudda cunnizzioni pi cunzèntiri li
trattativi pulitichi cu lu novu cuvernu di Josè Zapatero; lu 29 di giugnu dô
stissu annu addichiara ê media l'accuminzagghia di lu dialugu cu ETA. Lu 30 di
dicèmmiru 2006, pirò, lu scòppiu di n'autubumma di ETA nti l'ariuportu di
Madrid, annunzia la fini di lu cissati lu focu addichiaratu picca misi apprima.



https://scn.wikipedia.org/wiki/Etati_d%C3%BB_brunzu

L'Etati dû brunzu ìnnica nu pirìudu dâ preistoria o dâ protustoria europea
carattirizzatu di l'utilizzu dâ mitallurgìa dû brunzu. La dinuminazzioni fu
ntruduciuta dû ricircaturi danisi Christian Jürgensen Thomsen, ca ntô 1816,
duranti la sò òpira di classificazzioni di l’antichitati nazziunali, happi la
ntuizzioni dâ mpurtanza pî vicenni dî pupulazzioni di l'utilizzu succissivu di
parti di l’òmini d’uggetti ‘n petra, ‘n brunzu e ‘n ferru.

Oi è ginirarmenti ammittutu ca stu pirìudu succedi ô carculìticu e pricedi
l'etati dû ferru. Comu pi l’àutri pirìudi dâ preistoria li sò lìmiti
crunulòggici vàrianu nutivurmenti sècunnu l'ammenti giogràficu e culturali
cunziddiratu.

L'etati dû brunzu veni ginirarmenti suddividuta ‘n brunzu anticu, brunzu mediu,
brunzu ricenti e brunzu finali e sti pirìudi, ca sèrvinu comu rifirimentu â
maiuri parti dî crunuluggìi, sunnu ultiriurmenti suddividuti ‘n modu diversu
riggiuni pi riggiuni. L'ùrtimu arcu crunulòggicu datu a stu pirìudu è: nizziu
2200 a.C e â fini 1000 a.C.

L'etati dû brunzu è canusciuta bonu nta l'Europa cuntinintali, ntê riggiuni di
l'Èggiu, ntô Vicinu Urienti e ‘n Cina, ntâ quali cuincidi câ dinastìa dî Chang.

È nutèvuli lu fattu ca ntâ Mèrica latina li civirtati priculummiani canusceru na
mitallurgìa basata supra l'oru e supra lu rami nzinu â cunquista spagnola.



https://scn.wikipedia.org/wiki/Cliupatra

Cliupatra VII Tia Filupaturi (Κλεοπάτρα θεά φιλοπάτωρ, 69 AC - 30 AC) fu
l'ùrtima riggina di l'anticu Eggittu e l'ùrtimu membru dâ Dinastìa tulimàica. Lu
nomu "Cliupatra" significa 'n lingua greca "gloria dû patri".

Cliupatra VII nascìu a Alissandria d'Eggittu dû farauni Tulumeu XII Auleti e
prubbabbirmenti di na cuncubbina. Sècunnu la tistimunianza di Strabbuni Tulumeu
XII happi sulamenti na figghia liggìttima, Birinici IV, dâ soru-mugghieri
Cliupatra V Trifena. Basànnusi supra sta nutizzia e supra lu fattu ca Cliupatra
fussi l'ùnica dâ sô famigghia a parrari eggizzianu arcuni studiusi hannu
avanzatu l'ipòtisi di na ascinnenza eggizzia dâ riggina. Numinata curriggenti dû
patri picca prima ca murissi, ci succissi ntâ primavera dû 51 AC nzemmula a lu
frati di deci anni Tulumeu XIII.

Ntâ primavera dû 48 AC Tulumeu, nzemmula cû cunziggheri Putinu, c'avìa statu
numinatu riggenti dû juvini farauni, tintau di dipòniri Cliupatra e di
custrincìrila a lassari Alissandria. La riggina arrunzau n'asèrcitu e happi
nizziu na guerra civili. La situazzioni si cumplicau quannu n'àutra sô soru,
Arsinue IV, accuminzau a avanzari pritisi supra lu tronu.

'N ddu mentri lu scunfittu ginirali rumanu Pumpeu agghicau 'n Eggittu circannu
rifuggiu dû rivali Giuliu Cèsari. Nizziarmenti Tulumeu e Putinu finceru
d'accittari la sô richesta, ma lu29 di sittèmmiru dû 48 Putinu uccidìu Pumpeu,
ntâ spranza di ngrazziàrisi lu fauri di Cèsari. Quannu chistu agghicau, Tulumeu
ci uffrìu la testa dû rivali, pruvucannu la riazzioni di Cèsari, ca fici
justizziari Putinu e nizziau a sistimari la cunfusa situazzioni eggizziana, 'n
qualitati di rapprisintanti ufficiali di Roma.

Cliupatra arriniscìu a accanzàrisi lu fauri di Cèsari e divinni sô amanti.
Cêsari urganizzau lu ritornu ufficiali dâ riggina e la fici maritari cû frati.
Tulumeu, ancora ditirminatu a dipòniri Cliupatra, si alliau câ soru Arsinue e
nzemmula urganizzaru n'asèrcitu, ca ntô dicèmmiru dû 48 si scuntrau ntâ citati
d'Alissandria cu chiddu di Cèsari e Cliupatra. La battagghia causau tanti
dammaggi a l'edifici dâ citati, cumprisa la Biblioteca d'Alissandria.

L'agghicata di rinforzi di Pèrgamu uffrìu la vittoria a Cèsari e Cliupatra.
Arsinue e Tulumeu foru custrinciuti a lassari la citati e, anticchia doppu, lu
13 di jinnaru dû 47 AC Tulumeu murìu annigatu, mentri attravirsava lu Nilu.
Cliupatra, ristata ùnica suvrana di l'Eggittu, numinau curriggenti lu frati
cchiù juvini Tulumeu XIV. L'Eggittu ristau furmarmenti ndipinnenti, puru siddu
liggioni rumani foru lassati pi prutiggìrilu.

La rilazzioni tra Cèsari e Cliupatra, dâ quali nascìu nu figghiu, Tulumeu Cèsari
dittu Cisariuni, avìa pi ntrammi scopi pulìtici: lu dittaturi rumanu avìa a
assicuràrisi lu cuntrollu di l'Eggittu, mpurtanti pî sô risorsi finanziarii,
mentri Cliupatra spirava cu idda d'uttèniri pi lu paisi na pusizzioni di
privileggiu a lu nternu di lu duminiu rumanu.

Ntô 46 AC Cliupatra jìu a Roma cû figghiu appena nasciutu e vi ristau nzinu â
morti di Cèsari, ntô 44 AC. Ntâ stati dû stissu annu murìu Tulumeu XIV, forsi
abbilinatu dâ stissa Cliupatra, ca sùbbutu doppu disignau Cisariuni sô
curriggenti.

Ntô 42 AC, Marcu Ntoni, unu di litriumviri ca cuvirnavanu Roma 'n siquutu a lu
vacanti di putiri siquutu â morti di Cèsari, spiau a Cliupatra di ncuntràrilu a
Tarsu pi virificàrinni la lialtati. Ntoni appoi la siquìu a Alissandria, unni
ristau nzinu a l'annu succissivu. Dâ sô unioni, nasceru dui
giamelli/jimmuli/emmuli/jemmuli/vuzzuna Cliupatra Sileni e Lissandru Helios.

Quattru anni doppu, ntô 37 AC, mentri era 'n viaggiu pâ guerra contra li Parti,
Ntoni ncuntrau Cliupatra a Antiochia, unni si maritaru, puru siddu lu triumviru
era ligatu a Uttavia, soru di Uttavianu. Picca doppu nascìu n'àutru figghiu,
Tulumeu Filaderfu. Doppu la cunquista di l'Armenia, ntô 34 AC, cunnuciuta di
Ntoni cû cuntribbutu finanziariu eggizzianu, ntrammi cilibbraru lu triunfu a
Alissandria. Lu tradizziunalismu dâ pinioni pùbbrica rumana fu prufunnamenti
cutuliatu dâ ncunzueta prucidura triunfali e dî dicisioni pigghiati nta
l'accasioni dâ Dunazzioni d'Alissandria: Cliupatra happi lu tìtulu di "riggina
dî reghi", fu assuciata ntô cultu a Isidi e numinata riggenti di l'Eggittu e di
Cipru cu Cisariuni; Lissandru Helios fu ncrunatu/ncurunatu suvranu di l'Armenia,
Media e Partia, Cliupatra Sileni fu numinata suvrana di Cirinàica e Libbia,
mentri Tulumeu Filaderfu fu ncrunatu/ncurunatu suvranu di Fènicia, Siria e
Cilicia.

La pulìtica di Cliupatra e Ntoni favurìu la riazzioni d'Uttavianu, ca accusau la
riggina di minari lu priduminiu di Roma e cummincìu li Romani a dichiarari
guerra a l'Eggittu. Ntô 31 AC li forzi navali rumani si scuntraru cu chiddi di
Ntoni e Cliupatra ntâ battagghia d'Azziu. Vistu ca la battagghia era pirduta la
riggina riparau a Alissandria cu parti dâ flotta, siquuta di Ntoni.

Doppu la vittoria Uttavianu mmadìu l'Eggittu e, doppu na brevi risistenza,
ntrasìu a Alissandria. Ntô 30 AC, doppu lu suicidiu di Ntoni, Cliupatra
s'uccidìu facènnusi muzzicari/mòrdiri di n'aspidi. Cisariuni fu justizziatu
d'Uttavianu, mentri li tri figghi avuti cu Ntoni foru purtati a Roma.

Cliupatra e la sô morti spiraru cintinara di dipinti di lu Rinascimentu a òi. Di
siquutu na lista d'arcuni di li cchiù famusi:



https://scn.wikipedia.org/wiki/Carlu_di_Burboni,_Re_di_N%C3%A0puli

Carlu di Burboni (Madrid, 20 di jinnaru 1716 – Madrid, 14 di dicèmmiru 1788) ,
figghiu di Fulippu V di Spagna e Alisabetta Farnesi duchissa di Parma e Piacenza
fu re di Spagna, e re di Nàpuli e di Sicilia.

Fu duca di Parma dô 26 frivaru 1731 ô 1735, cô nomu di Carlu I di Parma; Re di
Nàpuli e Sicilia dô 1735 ô 1759, simpricimenti cô nomu di Carlu (lu nomu avìa a
èssiri Carlu VII secunnu l'invistitura papali, ma iddu vosi fàrisi chiamari Re
"senza nùmmiru" pi signari na lìnia di ruttura cô passatu: cô regnu angiuinu e
cu chiddu dû Viciriami spagnolu); fu, pi ùrtimu, Re di Spagna dô 1759 ô 1788 cô
nomu di Carlu III di Spagna.

Veni arricurdatu chiossai di tuttu pû piriudu di quannu fu Re di Nàpuli, picchì
cu iddu accumìncia la dinastìa dê Burbona Rè di Nàpuli e Sicilia e cu iddu,
doppu dui sèculi di dimunazzioni stranera (apprima spagnola e appoi austrìaca),
lu regnu addiventa ndipinnenti. Ntô 1759 acchianau a lu tronu di Spagna cû nomu
di Carlu III, doppu la morti senza aredi di sò fratastru Firdinandu VI di
Spagna, e picciò appi a rinunciari ô tronu di Nàpuli, ca ci jivu ô figghiu
terzugenitu Ferdinannu I ca rignau ô princìpiu ccu lu nomu di Firdinandu IV, re
di Nàpuli e di Sicilia e doppu, dô 1816 nzinu a sò morti, comu a Firdinandu I,
re di li Dui Sicili.



https://scn.wikipedia.org/wiki/Capitalismu

Pî sucialisti scintifici lu capitalismu è un sistema ecunòmico-suciali basatu
supra lu privileggiu di classi e supra lu sfruttamentu. Li menzi pi pruduciri la
ricchizza - li menzi chî quali la sucitati supravvivi - sunnu munupulizzati di
na nichissima minuranza dâ pupulazzioni, o 'n modu pirsunali o nun dirittamenti
attraversu lu Statu, cû risurtatr ca tutti l'àutri hannu a vinniri li propii
capacitati lavurativi/travagghiativi a dda minuranza pi na ritribbuzzioni, pûn
salariu o stipenniu ca nun pò mai èssiri equu rispettu a lu valuri di chiddu ca
si pruduci - 'n àutri circustanzi nun ci sarìa arcunu prufittu. E è lu prufittu
ca prucura a dda minuranza lu sô rèddito priviliggiatu e ch'è lu scopu ncuranti
dâ pruduzzioni sutta lu capitalismu.  La lutta di cumpitizzioni pî prufitti ntô
capitalismu porta a aumintari li ritmi di pruduzzioni, stress e nsicurizza a lu
travagghiu, a faciri dammaggi a l'ammienti, a verri e sprecu pi priparativi di
verra ca li spisi p'armi rapprisèntanu.

Tanti ideoluggìi diffirenti e a voti cuntrapposti s'upponnu a lu capitalismu 'n
favuri di lu cullittivismu o ecònumia chianificata, tra cui:

Tuttavia, pari pussìbbili ndividuari quattru chistioni siparati e distinti supra
lu capitalismu c'hannu chiaramenti supravvissuti ô XX sèculu e sunnu ancora òi
discussi. Arcuni analisti sustennu o sustinniru di pussidiri risposti simprici a
st'addumannati, ma li scienzi pulìtichi li vèdinu 'n ginirali comu diversi
sfumaturi di griciu:

E' assai difficili dari na risposta ubbièttiva. 'N apparenza, nun ci fu mai
n'accordu chiaru supra li mplicazzioni linguistichi, ecunòmichi, etichi e
murali, zoè, supra l'"ecònumia pulìtica" di lu capitalismu stissu.

Arcuni cumminazzioni tutt'àutru ca obbii dimòstranu la cumplissitati di lu
dibbattitu. P'asempiu, Joseph Schumpeter sustinni ntô 1942 ca lu capitalismu era
cchiù efficienti/afficaci di quarsiasi altirnativa, ma cunnannatu dâ sô
justificazzioni cumplessa e astratta ca lu cumuni citadinu â fini nun avissi
difisu.

Noltri, li varii assirzioni si suvrapponnu parziarmenti, cunfunnennu la majuri
parti dî participanti ô dibattitu. Ayn Rand fici na difisa urigginali dû
capitalismu comu còdici murali, ma li sô argumintazzioni 'n mèritu a
l'efficienza nun èranu urigginali, e èranu scelti pi sustèniri li sô assirzioni
'n tema di murali. Karl Marx sustinìa ca lu capitalismu fussi
efficienti/afficaci, ma iniquo nta l'amministrazzioni di nu scopu nun murali, e
pirtantu 'n difinitiva nun sustinìbbili. John McMurty, un cummintaturi currenti
di lu muvimentu no-global, cridi ch'è divinutu sempri cchiù equu nta
l'amministrazzioni di tali scopu nun murali. Robin Hanson, n'àutru cummintaturi
attuali, si spia siddu l'adattizza e l'equitati e la muralitati ponnu èssiri
rialmenti siparati di menzi ca nun sunnu pulìtici.

Li prupitari attuarmenti ricanusciuti - suprattuttu azziunisti di sucitati e
ditintura d'atti di prupitati tirrera o dritti di sfruttamentu dû capitali
naturali, sunnu ginirarmenti ricanusciuti comu sustinitura di dritti di
prupitati estrimamenti forti.

'N ogni casu, la difinizzioni di "capitali" s'anchiau/anciau 'n tempura ricenti
pi cumprènniri li mutivazzioni d'àutri gruppi di ntiressi mpurtanti: artisti o
àutri criatura ca s'affidanu ê liggi di "drittu d'auturi"; ditintura di marchi e
brivetti ch'ammigghiòranu lu cussiddittu "capitali ntillittuali"; upirara
ch'esircitanu pû cchiù lu sô misteri guidati dûn corpus imitativu e cunnivisu di
capitali istruttivu - li misteri stissi - hannu tutti mutivu di prifiriri lu
status quo dî liggi di prupitati attuali rispettu a qualegghiè nsemu di
pussìbbili riformi.

Pirzinu judici, midiatura o amministratura ncarricati di l'esicuzzioni equa di
quarchi còdici eticu e dû mantinimentu di quarchi rilazzioni tra capitali umanu
e capitali finanziariu ô nternu di na dimucrazzìa rapprisintativa capitalistica,
tènninu a aviri ntiressi pirsunali a sustèniri l'una o l'àutra pusizzioni -
tipicamenti, chidda c'assegna a iddi un rolu significativu nta l'ecònumia
capitalista.

Sècunnu Karl Marx, stu rolu nn'havi na riali nfruenza supra la sô cugnizzioni, e
li cunnuci nisurabbirmenti versu punti di vista nun cunciliàbbili, zoè, nuddu
accordu è pussìbbili midianti la "cullabburazzioni di classi" tra gruppi di
ntiressi upposti, e è chiuttostu la "lutta di classi" a difiniri lu capitalismu.
Sta pusizzioni fu prumossa di tanti muvimenti rivuluzziunari di lu XX sèculu, ma
fu spissu abbannunata 'n pratica poichî parìa cunnuciri â "verra di classi", na
viulenza nfinita tra li diversi punti di vista.

Oi, videmma ddi partiti tradizziunarmenti cuntrari ô capitalismi, p'asempiu. lu
Partitu Cumunista Cinisi di Mao Tse Tung, nni vèdinu un rolu ntô sviluppu dâ sô
sucitati. Lu dibbattitu è cuncintratu supra li sistemi di ncèntivi, nun supra la
chiarizza etica o supra la struttura murali cumplissiva dû "capitalismu".

N'argumintazzioni muderna mpurtanti è ca lu capitalismu simpricimenti nun è nu
sistema, ma surtantu nu nsemi di dumanni, prubblimatichi e assirzioni
riguardanti lu cumpurtamentu umanu. Simili â bioluggìa o a l'ecoluggìa e â sô
rilazzioni ô cumpurtamentu animali, cumplicatu di lu linguaggiu di la cultura e
di l'idei umani. Jane Jacobs e George Lakoff argumintaru siparatamenti
l'esistenza di n'etica dû guardianu funnamintarmenti ligata â cura e â
prutizzioni dâ vita, e di n'etica dû cummircianti cchiù ligata â pratica,
esclusiva tra li primati, dû cummerciu. Jacobs pinzava ca li dui avissiru sempri
stati siparati ntâ storia, e ca quarsiasi cullabburazzioni tra d'iddi fussi
curruzzioni, zoè quarsiasi sistema unificanti ca pritinnissi di faciri
assirzioni riguardanti ntrammi, sarìa simpricimenti a lu sirvizziu d'iddu
stissu.

Autri duttrini si cuncèntranu supra l'applicazzioni di menzi capitalisti ô
capitali naturali (Paul Hawken) o a lu capitali ndividuali (Ayn Rand) - dannu pi
scuntata na struttura murali e ligali cchiù ginirali ca scuraggia
l'applicazzioni di sti stissi miccanismi a èssiri nun viventi 'n modu
cuircitivu, p'asempiu la "cuntabbilitati criativa" ca cummina la criativitati
ndividuali cû cumplessu funnamentu istruttivu dâ cuntabbilitati stissa.

A parti argumintazzioni assai ristritti c'avanzanu miccanismi spicifici, è
arquantu difficili o privu/privatu di sensu distinguiri li critichi di lu
capitalismu dî critichi dâ civirtati europea uccidintali, dû culunialismu o di
lu mpirialismu. St'argumintazzioni spissu ricòrrinu ntircanciabbirmenti ntô
cuntestu di l'estrimamenti cumplessu muvimentu no-global, ch'è spissu (ma nun
univirsarmenti) discrivutu comu "anti-capitalista".

Ntô XVI sèculu nasci lu sistema capitalisticu, carattirizzatu dû mpiegu di
manudòpira salariata, di l'usu sistimaticu di machini, e di l'urganizzazzioni di
l'attivitati pruduttivi ô fini di mutiplicari lu capitali mmistutu. 

Già nta l'XI sèculu, s'avìa passati di n'ecònumia di sussistenza (ossia ca
cunsuma zoccu pruduci) a n'ecònumia mircantili, ntâ quali li dirrati alimèntari,
ca 'n pricidenza avìanu sulu valuri d'usu, avìanu assmutu un valuri di scanciu,
essennu 'n parti distinati â vinnita. Li fiudatari, pi prucuràrisi li merci di
lussu ca li novi cummerci mittìanu a sò dispusizzioni, avìanu favurutu tali
trasfirmazzioni e cunsintutu la nascita dâ burghisia. La classi fiudali era però
arinisciuta a mantèniri la propia pusizzioni priminenti cuncidennu monopoli e
privileggi ê curpurazzioni di mircanti. 

Pi dispòniri di manu d'òpira salariata è nicissariu ca scumpari la sirvituti dâ
glebba, pi mudificari li mitodi di pruduzzioni è nicissariu ca cessa lu riggidu
cuntrollu dî curpurazzioni pirchî si ponnu acquistari terri hàvi a cissari lu
vincolu di l'inalinabbilitati, pi pristari o prènniri a prèstitu danaru nun
hannu a èssiri vinculanti li diveti dâ Cresia contra l'usura. 

Ntô XVI sèculu si virifica un nettu ncrimentu dimugraficu, suprattuttu ntê
citati, ca sunnu li centri dâ pruduzzioni e dî scanci. A Anversa ntô 1513 nasci
la prima bursa pû cummerciu dî tituli e, finu ô 1560, la citati resta lu cchiù
mpurtanti centru finanziariu europeu.  L'attivitati spiculativi privalinu supra
chiddi pruduttivi, li banchi arriccògghinu e distribbuiscinu li capitali e, puru
essennu di p'iddu mpruduttivi, fannu pajari pî propi sirvizi. Li granni bancheri
sunnu 'n rapportu cû putiri pulìticu, a lu quali cuncèdinu prèstiti uttinennu,
appalti e privileggi e, nun di radu nfruènzanu li scelti pulìtichi. Lu capitali
finanziariu addipenni dî vicenni pulìtichi e quinni, quannu li suvrani nun
uttimpèranu ê mpegni finanziari assunti, gravi crisi scunvolcinu l'attivitati
finanziaria ditirminannu na serii di fallimenti e na ricissioni ginirali (è
zoccu accadi ntô 1557, quannu lu reghi di Spagna e lu reghi di Francia pajanu li
criditura nun 'n oru, bensì 'n tituli di statu svalutati) àutri capitali sunnu
spirpirati 'n attivitati nun pruduttivi o distruttivi, noltri aumenta la
pupulazzioni nun pruduttiva (funziunari, curtiggiani etc.),

La crisi ecunòmica dâ sècunna mitati dû 1500 pirmetti a li fiudatari di
riprinnirisi e allenta l'affirmàrisi dû capitalismy. A la fini di lu XV sèculu,
lu Miditirraniu avìa ancora na mpurtanza priminenti ntô cummerciu europeu, ma li
scuperti geografichi spòstanu l'assi ecunòmicu europeu versu l'Atlanticu e
acquisiscinu mpurtanza Sivigghia, Cadici, Anversa, Londra e Amsterdam.
Nunòstanti zò li bancheri taliani rèstanu li cchiù attivi e àbbili 'n Europa, la
pruduzzioni dâ seta ntô XVI sèculu è quasi un munupoliu talianu, Firenzi e
Vinizzia pruducinu priggiati vitrerii e ntô Milanisi e ntô Briscianu sunnu assai
sviluppati la mitallurgia e la fabbricazzioni d'armi. Carrara esporta li sò
marmi/marmuri, edilizzia, tipugrafia e editoria (Manuzziu a Vinizzia) sunnu li
cchiù prugriditi d'Europa. L'agricultura, grazzî a l'estisi òpiri di bunifica
cunsenti nu ncrimentu dâ pruduzzioni, e l'Italia pò espurtari ciriali.

La Spagna mporta dâ Mèrica oru e argentu, ca appoi affluiscinu 'n tutta Europa
pruvucannu na gravi nflazzioni, ifatti, li mineri miricani sunnu assai
pruduttivi e la manudòpira schiava costa puchissimu e quinni oru e argentu
pèrdinu valuri (e, cunsiquintimenti, videmma li muneti cuniati cu tali mitalli).
Noltri l'aumentu dâ quantitati di muneta circulanti e la criscita dimugrafica,
pruvòcanu n'aumentu dâ dumanna di prudotti, â quali nun currispunni ncrimentu dâ
pruduzzioni e li prezzi, duranti lu XVI sèculu, quatruplicanu. La burghisia trai
vantaggiu di l'aumentu dî traffici, e aumenta li prezzi, adiquànnuli â
nflazzioni, però li salari nun aumèntanu 'n prupurzioni, quinni li nòbbili ca
campanu di rènniti fissi, li salariati e li cuntadini vèdinu pijurari li propii
cunnizzioni ecunòmichi, mentri aumèntanu li vadagni dî grussisti e dî
ntirmidiari. La classi fiudali si ndibbulisci e tra salariati e ctntadini
sirpeggia lu malucuntentu (nta l'Europa urièntali però la nubbiltati è ancora
ligata â terra e trai vantaggiu dâ situazzioni).



https://scn.wikipedia.org/wiki/Cal%C3%A0bbri

La Calabbria o Calavria, macari nnicata ô plurali comu Li Calabbri, (zoè
"Calabria" 'n talianu) è la riggiuni cchiù miridiunali di l'Italia cuntinintali.
La capitali è Catanzaru e l'àutri citati capulochi di pruvincia sunnu: Cusenza,
Cutroni, Riggiu Calabbria e Vibbu Valenzia.

Tali popolazioni dunqui (Morgeti-Itali-Ausoni-Enotri, di probabili origini
indoeuropei, Italici appartenenti a u gruppu latinu-falisco), abitaanu
prevalentementi i zoni costieri. I Lucani (Italici indoeuropei, appartenianu a u
gruppu oscu-umbru), abitavanu tra regioni chi da essi pigliaru u nomi di
"Lucania", a nord da Calabria. L'entroterra da Calabria (si chiamau in seguitu
dai Romani "Bruttium"), fudi abitato principalmenti da i Bruzi (di temperamenti
bellicosi, chiamati Brutti o Bretti, strettamenti imparentati cui Lucani) oltri
cha da genti di origini iberica. U centru nevralgicu di chistu populu era
Consentia, l'attuali Cosenza, la quali vinni eletta da tribù di Bruzi, dopu chi
si coalizzau tra na lega, "capitali" da regione. Fudi poi occupata da i Romani
assiemi a u resto da Magna Grecia tro 265 a.C., ma duranti a secunda guerra
punica si ribellò a Roma e si alleau cu Annibali, pe poi ritornari sutta u
controllu da repubblica rumana dopo a sconfitta du condottieru i cartagini.

La storia di la Calabbria havi assai punti n cumuni ccu la storia di la Sicilia.
Ntê tempa antichi si distingui nu periudu grecu e nu periudu rumanu chi
cuntinuau nti nu pirìudu bizzantinu. Ntô pirìudu 'n cui la Sicilia fu nvasa e
duminata di l'àrabbi la Calàbbria ristau armenu furmarmenti na pruvincia di lu
mpiru bizzantinu, ma lu tirritoriu era lassatu jiri e l'attacchi saracini èranu
friquenti, puru siddu si limitàvanu a saccheggi e rubbirìi. Lu periudu nurmannu
sinnau l'inizziu di na nova èra pâ Calàbbria. Lu periudu spagnolu e borbònicu e
nu periudu modernu sunnu ancora àutri fasi 'n cui la storia dâ Calabbria si pò
spàrtiri.

La Calabbria havi la forma di n'appendici ca si sviluppa di Nord a Sud ppi circa
250 chilòmitri longu na fascia di terra ca nun è mai cchiù larga di 80
chilòmitri. A Est è dilimitata di lu Mari Joniu, e a ovest di lu Mari Tirrenu. A
Nord cunfina ccu la Basilicata e a Sud è siparata di la Sicilia ppi lu Strittu
di Missina. Lu tirritoriu dâ Calàbbria è pi lu cchiossai muntagnusu. La spina
dursali è custituita di l'ùrtimi muntagni e catini di muntagni di l'Appinnini.
La catina dû Pollinu, la Sila e l'Asprumonti sunnu li loca di muntagna cchiù
mpurtanti.

U stemma da Regione Calabria (approvatu e adottatu in versioni definitiva cu a
Leggi Regionali u 15 giugno 1992, n. 6) racchiudi in cornici ovali i quattro di
simbuli che rappresentanu a Calabria: disposte con riferimento a chi le guarda:



https://scn.wikipedia.org/wiki/Bob_Marley

Robert Nesta Marley (6 di frivaru 1945, Saint Ann, Giamaica - 11 di maiu 1981,
Miami, Stati Uniti) megghiu accanusciutu comu "Bob Marley", fu un cantanti,
chitarrista e aùturi di canzuni giamaicanu. Ena considerato lu impurtanti
musicista reggae di sempri, chi appi lu mèritu di renniri pupulari lu gèniri
musicali fora dâ Giamaica. Gran parti dâ sò opìra pàrranu dî lotti dî puvireddi
e di l'emarginati dû putìri. Un misi dopu a sò morti prinnìu lu premiu "Jamaican
Order of Merit".

Era maritu di Rita Anderson Marley (na cumpunenti dû gruppu I Three, ca pui
addivintau na corista dû gruppu di Marley, li The Wailers). Di idda appi quattru
di sò novi figghi, tra cui Ziggy Marley e Stephen Marley ca cuntìnuanu la
tradizzioni dû patri câ banna dî Melody Makers.

Na ccillenti funti di nutizzî dî Bob Marley comu òmu, supra la sò riliggiuni, la
sò mùusica e lu muvimentu ligatu a iddu s'attrova ntô libbru di Timothy White,
Catch a fire.

Robert Nesta Marley nascìu in Giamaica nnî campagni di Nine Miles nnî banni di
Saint Ann di matri di culuri, Cedella Booker, e patri jancu, Norval Marley,
capitanu di l'asèrcitu ngrisi ca nun canuscìu mai daveru sò figghiu, vistu lu
suspittu di comu era vista la sò storia d classi janchi benistanti.

Bob accuminciau la sò carrera di musicista sunannu ska, appoi si ligau ô reggae,
nòvu sviluppu dâ musica giamaicana, nzignannu e cantannu pi longu piriudu ntê
l'anni '70 e '80; Marley è canusciutu spiciarmenti pû sò travagghiu cû gruppu
reggae The Wailers (funnatu d'iddu stissu nnô 1964), la culunna purtanti di stû
gruppu era furmata di l'àutri dui famusi musicisti reggae, Bunny Livingstone e
Peter Tosh. Livingstone e Tosh doppu lassàrunu lu gruppu divintannu artisti
sulisti di successu. Gran parti dû sò travagghiu nizziali fu pruduttu di Coxsone
Dodd ô Studio One. Si siparau dî Dodd, pi causa dâ prissioni finanziaria di
chissu esercitata, e nni l'anni sittanta pubblicau chiddu ca veni cunziddiratu
comu lu sò migghiuri travagghiu cu Lee Perry. Macari si l'accuppiata si
sciarriava viulintimenti pâ cuncissiuni dî diritti, li dui s'attruvàrunu a
travagghiari ancura nzèmmula nta l'anni ca vennnu appressu e ristaru amici finu
â morti di Marley.

Li canzuni di Bob Marley sunnu 'n gran parti rispunzàbbili dâ diffusioni dâ
musica reggae fora dâ Giamaica. Firmau cû l'itichetta Island Records di Chris
Blackwell nnô 1971, ô tempu assai nfluenti e nnuvativa. L'Island Records
pruducìa assai artisti di successu, fra cui li Genesis, John Martyn e Nick
Drake.

Marley era notu macari pâ sò divizzioni â riliggiuni rastafariana. Divinìu un
missiunariu di fattu dâ fidi rastafari e la purtau a la attinzioni dû munnu.
Pridicàu la fratillanza e la paci pî tutta l'umanitati. Finu â morti dâ vita fu
macari vattiatu ntâ cresia ortùdossa etiopica cû nomu di Berhane Selassie.

Nnô 1976 Marley fu vittima dû tintativu d'omicidiu. Veni ginararmenti accittatu
ca stû tintatu omicidiu avissi avutu tintazioni pulìtichi, la pulìtica
giamaicana avìa addivintatu assai viulentu a l'èbbica. Era privista nnâ sò
participazzioni ôn cuncertu ca appuiava lu primu ministru prugrissista dâ
Giamaica, Michael Manley, e avìa ricivutu minacci di morti doppu l'annunciu dâ
sò participazzioni. Pari ca l'attintaturi fussi un sustinituri dû partitu
cunsirbaturi dâ Giamaica, lu Jamaica Labour Party, cumunqui nun ci sunnu provi a
sustegnu di stâ tesi e ntâ rialtà nun si sapi mancu oi cu era l'attintaturi.
Macari Rita Marley fu pigghiata ntâ testa, tutti dui pirò supravviveru.

Nnô giugnettu dû 1977, Marley s'attruvau cû na firita nni l'alluci drittu, ca
iddu pinzava s'avìa fattu p'un incidenti nta na partita di cauciu. Doppu pirò
mentri jucava n'àutra partita di cauciu l'ùgna di l'alluci si luvàu. Sulu a ssu
puntu vinni fatta la curretta diagnusi. Marley avìa na furma di cancru â peddi
ca cci criscìa sutta l'ùgna di l'alluci. Ci cunzigghiaru di fàrisi tagghiari
l'alluci, ma iddu rifiutau picchì li Rasta rifiutunu di farisi tagghiari parti
dû corpu.

Lu cancru si prupagau nzinu ô cirveddu. Ntâ stati dú 1980 li sò cundizzioni
s'aggravaru, duranti na serî di cuncerti ô Madison Square Garden. Addumannau
aiutu ô cuntruversu spicialista di tumori Josef Issels, ma era troppu tardu
oramai. Un misi prima dâ sò morti ci vinni assignatu nu mpurtanti ricanuscimentu
nnô paisi natali. Lu sò disideriu era chiddu di passari l'ùrtimi jorna dâ sò
vita 'n Giamaica ma la malatìa s'aggravau nzinu ô puntu di impidirigli di farlu
vulari finu la sò casa e happa attirrari a Miami. Murìu a Miami lu 11 di maiu
1981. Li sò funirali, paragunàbbili a chiddi di nu re, miscaru elimenti di
urtudussia etiopica e di rastafarianesimo. Fu sippillutu nta na cripta a Nine
Miles, vicinu ô sò paisi natali. La sò morti primatura lu ha risu un pirsunaggiu
ligginnariu.

Nnô 2005 li sò resti avissinu avutu èssiri sippilluti 'n Etiopia pî truvari la
difinitiva sipultura a Addis Adeba lu 6 di frivaru di ddù annu, jornu ca avissi
statu chiddu dû sò sittantèsimu cumpliannu, ma doppu a na ferma prutesta dâ
pupulazzioni giamaicana stâ opirazzioni vinni suspinnuta.



https://scn.wikipedia.org/wiki/Big_Bang

In cosmoluggia, lu Big Bang è la tiuria scientifica di l'origgini di l'universu
comu na rapida espansioni dû spazziu chi si jinci di materia a partiri di nu
puntu di dinsità e timpiraturi infiniti, ma ntâ nu mumentu precisu dû tempu, chi
secunnu li mudelli cchiù accittati currispunni a circa 13,7 miliardi di anni fa.

Lu spustamentu versu lu russu (o redshift) chi si pò ossirvari taliannu li
galassi, veni a diri chi li galassi erunu cchiù vicini l'uni a l'autri ntô
passatu. Estrapolannu ntô passatu, sti ossirvazzioni portunu a pinsari a
n'ebbica unni tutta la materia e l'energia era cuncintrata nta na riggiuni
infinitamenti cchiu nica dî diminsioni attuali di l'universu, e chi a partiri di
ddà, l'universu s'è espansu.

Na consiquenza dû Big Bang è ca oggi l'universu nun è comu era ntô passatu, né
comu sarà ntô futuru. Di stu modellu, George Gamow ntô 1948 sprummintau
l'esistenza di na Radiazzioni cosmica di funnu chi fu scuperta pòi ntô 1965 e
sirviu a cunfirmari la tiuria dû Big Bang, contra la tiuria altirnativa di
l'universu stazzionariu chi all'ebbica avia ancora i sò sustinituri.



https://scn.wikipedia.org/wiki/Baruch_Spinoza

Baruch (Binidittu) de Spinoza, spissu numinatu simpricimenti Spinoza (Amsterdam,
24 di nuvèmmiru 1632 - L'Aia, 21 di frivaru 1677) hà statu unu dê megghi
filòsufi razziunalisti di l'Etati Muderna.

Nasciutu di na famigghia abbràica custrinciuta a abbannunari la Spagna pi càusa
dâ ntulliranza riliggiusa, Spinoza vinni nizziarmenti aducatu ntâ cumunità
abbràica sifardita di Amsterdam, cità unni nascìu. Ntâ scola dâ cumunità, lu
Talmud Torah, cunchiusi li primi quattru gradi d'istruzzioni.

Ntô 1649, appressu â morti di sò frati cchiù granni Isaac, appi a abbannunari li
studi p'ajutari lu patri Michael ntâ cunnuzzioni di l'azzienna di import/export
di famigghia. La sò curiusità e la sò siti di canuscenza nun pòtturu cumunqui
tramutari, purtànnulu a friquintari li yeshivot (gruppi di studiu pi adulti) dâ
cumunità e - 'n sècutu a na maturanza di na sempri cchiù forti nzudisfazzioni a
bbèri la vita e dâ riliggiuni abbràica e di nu ntirissamentu criscenti pi àutri
idei filosòfichi e scintìfichi - la scola di latinu di Franciscus Van den Enden,
a ncuminciari dû 1654. Comu si sa, doppu li mmintari purtati a cunchiusioni
doppu la morti dû filòsufu, la bibbliuteca di Spinoza cuntinìa nu bonu nùmmiru
di testi 'n latinu, ntra chisti òpiri di Orazziu, Gaiu Giulio Cesari, Virgiliu,
Epittetu, Liviu, Pliniu, Ovidiu, Omeru, Ciciruni, Marziali, Pitrarca, Pitroniu,
Sallustiu, tantu pi fari capiri na passioni ca nascìu prubbabbirmenti a cuntattu
di Van den Enden. Na cosa cchiù mpurtanti, oltri a sta canuscenza dâ littiratura
e dâ filosufìa clàssica, li studenti di Van den Enden vinìanu sicuramenti a
canùsciri li prubblemi cchiù muderni, suprattuttu quistioni 'n capu lu sviluppu
dê scenzi naturali: è prubbàbbili ca nti stu pirìudu ci fu lu primu cuntattu cu
l'idei e l'òpiri di Descartes.

Ntô 1656 la cumunità lu scumunicau, lu jittau fora e lu malidissi pi càusa dê
<<abbuminèvuli eresìi ca iddu ha fattu e nzignatu, dê sò atti mustruosi>>.

Secunnu studi ricenti (Steve Nadler) l'eresìa principali ca purtau Spinoza â
scumunicata avissa statu lu fattu di nun crìdiri nti l'immurtalitàti di l'àrma
ca facìa cascari la duttrina dâ cumpinzata di l'aldilà e quinni la pirduta dû
cuntrollu di l'àrmi ntô munnu pi parti di l'autoritàti riliggiusi.

Ntô stissu annu dâ scumunicata (1656) a vintiquattr'anni, Spinoza appi a lassari
la casa di sò patri e doppu nu curtu pirìudu passatu ntâ casa di Van den Enden,
ca lu uspitau senza dumannàricci nenti, a parti nu ajutu ntê sò lizziuni di
latinu, appi a lassari macari Amsterdam. Si n'ìju a stari nti nu villaggiu ô
quantu a Leida. Cuntava a l'amici ca avìa scappatu a nu tintativu di ammazzàrilu
ntô mentri ca na notti turnava a casa e ammustrava lu manteddu spurtusatu ccô 'n
pugnali. Doppu la morti dû patri li sò soru circanu di nun faricci pigghiari
l'eredità. Spinoza vosi ca li sò diritti vinèunu rispittati e ficia na causa ê
sò soru. Cu tuttu ca avìa vinciutu arrinunzau a tutti cosi e vosi pi iddu
simpricimenti nu lettu cu nu bardacchinu. Â fini si n'ìju a stari a l'Aia unni
stesi nzinu â sò morti mantinènnussi ccô sò travagghiu di turnituri di lenti.
Avìa na pinzioni nicuzza dû Statu e na rènnita ca ci avìa lassatu n'amicu. Nun
vosi àutri ajuta ecunomichi e mancu la càttitra ca ci avèunu uffrutu a
Heidelberg pi nun lassari jiri la sò libbirtà di pinzeru. Avìa na manera di
campari assai sèmprici e era cuntrariu a ogni mossa di bohemien.

Assai carusu, a l'ètati di 29 anni e doppu la tinta spirienza dâ scumunicata,
Spinoza pubbricau li Principi dâ filusufìa di Descartes cu na parti finali unni
parrava dê Pinzeri Metafisichi, òpiri ca ci dèsunu assai pupularità comu granni
canuscituri di Descartes. Nti sta data (1661), iddu s'avìa già fattu na bona
cumitiva di amici e discèpuli, facennu nu granni scanciu di littri, ca sunu na
prizziusa risorsa pi capiri lu svuluppu dû sò pinzeru.

Accuminciau la scrivuta di l' Ethica more geometrico demonstrata ntô 1661 a
Rijnsburg, pruvannu a pubbricàrila na prima vota ntô 1664 ccô tìtulu di Methodus
inveniendi argumenta redatta ordine et tenore geometrico, addupirannu
p'addimustrari li cosi sistimaticamenti la manera giumètrica. Sta scigghiuta
avìa lu significatu pricisu di rènniri sùbbitu sùbbitu evidenti lu caràttiri di
virità, addimustrabbili e eterna, ca avìa la sò filusufìa. Ntâ riartà, l'òpira
vitti la luci sulu doppu la sò morti, ntâ cugghiuta dê Òpiri Pòstumi (1677),
vuluta e misa a puntu dê sò discèpuli a picca misi dâ sò morti, ca cumprinnìa
macari lu Trattatu 'n capu l'iminnazzioni dû Ntillettu, lu Trattatu
Tiulòggicu-Pulìticu, l' Epistulariu e na grammatica abbràica, lu Compendium
grammatices linguae hebreae...



https://scn.wikipedia.org/wiki/Arthur_Schopenhauer

Arthur Schopenhauer (22 Friviaru, 1788 – 21 Sittièmmiru, 1860) a statu nu
filosufu tidescu.

Anfruinzatu ri Kant, Schopenhauer crirìa ca a carattiristica primaria, o issenza
di tutti li cosi - incrusi l'essiri umana - nun era a intilliggenza, a
razziunalitati o lu spiritu, ma a vuluntati. Ppi 'vuluntati' iddu antindìa na
forza finominalmenti putenti e cieca ca furzava quarsiasi cosa nta l'isistenza
ppi nissuna raggiuni riali, di na roccia a George Bush, picchini nun avi nissuna
raggiuni riali pi isistiri e ppi stu mutivu, c'eni n'immensa suffirenza nta lu
munnu. Iddu crir'a macari ca na "cuscienza migliori" si putìa uttiniri nigannu a
rializzazzioni di li nostri disideria, pigghiannu tiempu ppi pinzari a cchieni
ca simu viramenti e a chi putissimu fari ppi ivitari a suffirenza - ma macari,
nta fari quarchi cosa ca picca filosufi a ddi tiempi parraunu di fari: nta lu
criari e lu cuntimplari li travagghi di l'arti, spiciramenti musica, ca eni
cunzidirata una di li picca giustificazzioni di l'isistenza umana.

Schopenhauer ci appi na ranni influrenza supra a Richard Wagner, Friedrich
Nietzsche, Ludwig Wittgenstein, Thomas Mann, Sigmund Freud, Leo Tolstoy, Carl
Jung e autri 'mpurtanti artisti e pinzaturi di lu XXmu sieculu.



https://scn.wikipedia.org/wiki/Antoniu_Vinizzianu

Antoniu Vinizzianu (Murriali, 1543 - Casteddammari, 19 di austu 1593) fu un
littiratu e un pueta sicilianu chi scrissi supratuttu usannu la lingua
siciliana.

Vissi na vita furtunata e grazzi â sò capacitati littiraria appi na granni fama
sia 'n Sicilia ca â stranìa. Doppu aviri studiatu ntô culleggiu di Gesuiti,
Vinizzianu accuminzau na longa seria di prucessi giudizziari: prima câ famigghia
pi custioni di redità, appoi puru p'un prisuntu assassiniu e un rapimentu.

Vinni accappiatu e ncarzaratu di cursari 'n Algirìa unni canuscìu Miguel de
Cervantes e addivintaru amici. Ntô 1579 vinni libbiratu e turnau 'n Sicilia.
Murìu sùbbutu doppu aviri agghicatu a 50 anni.

La sò òpira è vastìssima. Scrissi privalentimenti puisìi n sicilianu, ma si
didicau puru ô talianu e ô latinu. La sò òpira principali è Celia, didicatu a
n'amanti, scritta duranti lu pirìudu di càrciri nta l'Algirìa. Scrissi puru
sàtiri e àutri versi schirzusi. Tutti l'òpiri vìnniru arricugghiuti ntô 1967,
ntôn vulumi chiamatu Ottave â cura d'A. Rigoli.



https://scn.wikipedia.org/wiki/Wolfgang_Amadeus_Mozart

Wolfgang Amadeus Mozart (Salisburgu 27 di jinnaru, 1756 — Vienna 5 di dicèmmiru,
1791), musicista austriacu. Lu sò nomu di battesimu era Joannes Chrysostomus
Wolfgangus Theophilus Mozart. Educatu ggià di picciriddu â mùsica di sò patri
Leopold, sviluppau sùbbutu doti eccezziunali di virtuosismu ô pianuforti e di
cumposizzioni. Fu lu compositori cchiù 'mpurtanti ru munnu. Muriu a trentacincu
anni a Vienna.

Fu auturi di na quantità mprissionanti di sinfonìi, cuncerti, òpiri, sunati e
missi. Ricurdamu ccà u Don Giovanni (scritta siguiennu la tradizzioni di ddi
tempa 'n italianu), Lu flautu màggicu ca fu una dî primi òpiri di massimu
liveddu scritta n tedescu, e lu Requiem scrittu n puntu di morti e cumpritatu di
nu sò cullabburaturi, Sussmeyer.

Mozart nasciu nta casa numero 9 da Getreidegasse di Salisburgu. Avia l' aricchia
assuluta cioè capiva lu nomi di noti sulu scutannule, comu lu dimustrau na vota,
ancora carusu, quannu ntisi lu coru di San Pietru a Roma. Era gintili e
sinsibbili. I piccuriddu viaggiau ca soru Nannerl pi l' Europa e diviniu lu
beniaminu di preti e mpiratura. La so prima opera fu La finta semplice chi vinni
rappresentata a Vienna. Mozart vinni puru n Italia unnio cumpunìu na picca di so
musichi. Pigghiau lu speron d' oro dû Papa e sustiniu n esami pi l'aggrigazzioni
a l'Accademia Filarmonica di Bologna, all'èbbica titulu assai ricircatu dî
musicisti europei. Mozart ntrasiu nta Massoneria e fu nominatu Maestru.

La morti mistiusa di Mozart, ancora picciottu alimintau spiculazzioni circa li
sò causi. Ispirau puru la liggenna dâ mmiria tra Mozart e Salieri, chi divintau
pupulari puru grazzi all'òpira di Pushkin Mozart e Salieri.



https://scn.wikipedia.org/wiki/Webmaster

Lu nomu webmaster, o webengineer, palòri ngrisi ca hanu trasutu ntô linguaggiu
cumuni, innicunu giniralmenti na pirsuna ca pruggetta (webdesigner), custruisci
ed è rispunsabbili di nu situ web.

Sta fiùra, nasciuta cô svilupparisi passu passiddu dû World Wide Web, pò
pigghiari carattiristichi assai spicifichi a secunna dâ purtata dû situ web e dê
spicializzazzioni tècnichi ca si pussedinu.

La fiùra prufissiunali,'n cunfrontu a chidda amaturiali/dilittantistica, avissi
aviri na seria di canuscenzi comu la struttura ginirali dû web, la canuscenza dê
standard di qualitati dichiarati ntô W3C (World Wide Web Consortium) e di unu o
chiossai linguaggi di prugrammazzioni, la stisura di ducumenti accissibbili, la
pruggittazzioni dê cuntinuti accissibbili, lu funzionamentu ginirali dê mutura
di ricerca e dê sistemi di Information Retrieval (IR), oltri a na bona
canuscenza ginirali dû sitturi nfurmaticu. Lu webmaster pi norma gistisci lu
sviluppu dê applicazzioni sia client ca server, pigghiannusi la rispunsabbilità
dâ pruggittazzioni e dâ misa online. Vènunu appressu lu prucessu di sviluppu nti
tutti li sò fasi (analisi, pruggittazzioni, funzionamentu, provi).

La fiùra, di nasciuta rilitivamenti ricenti, pigghia a rinnuvarisi cô
rinnuvarisi dû web: di na latata l'isistenza di strummenta software di spèci
WYSIWYG (What You See Is What You Get, chiddu ca vidi è chiddu ca hai) rènni
attuarmenti pussibbili macari a pirsuna addutati di scarsi canuscenzi
nfurmatichi la spummintazzioni di sèmprici pàggini web (spissu c'arrispunnunu
picca ê standard ntirnazziunali); di n'àutra la gistiuni cumpleta di nu web
server cumprenni la canuscenza di aspetti tècnichi ca vanu oltri la canuscenza
di nu classicu webmaster e dumannunu la prisenza di nu amministraturi di
sistema.



https://scn.wikipedia.org/wiki/Wat_Arun

Lu Wat Arun (tailannisi: วัดอรุณ, Tempiu di l'Arba) è un tempiu buddhista a
Bangkok, Tailandia. Lu tempiu s'attrova ntô ripartu dû Bangkok Yai, supra la
riva â manu manca dû ciumi Chao Phraya. Lu nomu cumpretu dû tempiu è Wat
Arunratchawararam Ratchaworamahavihara (วัดอรุณราชวรารามราชวรมหาวิหาร).

Lu tempiu vinni custruitu duranti lu Regno Ayutthaya e fu d'urìggini chiamatu
Wat Makok (Lu Tempii di l'Alivi). Nna l'èbbica succissiva, 'n cui Thonburi era
capitali, lu munarcu Taksin si canciau lu nomu pi Wat Chaeng.

Lu Wat ospitau pi quarchi tempu lu Buddha di smiraldu, chi fu poi spustatu ô Wat
Phra Kaew ntô 1784.

Lu prang cintrali simmulizza lu munti Meru, chi nnâ cosmoluggìa rapprisenta lu
centru di l'universu. Li turri satèlliti sunnu mmeci didicati ô diu dî vèntira,
Phra Phai.

Li dimoni â ntrata dâ Sala di l'Ordinazzioni sunnu fiuri prisenti ntô Ramayana:
chiddu jancu è chiamatu Sahassateja e chiddu virdi Tasakanth.



https://scn.wikipedia.org/wiki/Vudu

Lu vodun, pupulari cû nomu di Vudù o Voodoo, è na tradizzioni riliggiusa a li
voti chiamata videmma Vodoun, Vodou, Sevi Lwa. Li culti riliggiusi currilati a
lu Vodun sunnu: Candomblé (Umbanda, Quimbanda), Lucumi, Macumba e Yoruba.

Lu tèrmini Vodun o Voodoo veni di na palora africana ca significa "spìritu".
Sècunnu arcuni lu sô nomu diriva dâ citati di Rada (Haiti) e Arrada (ìsula
Carriacou).

Lu Vodun veni culligatu dirittamenti ô pòpulu Yoruba di l'Africa uccidintali ca
campau ntô Dahomey dû XVIII sèculu e XIX sèculu. Li sô ràdichi ponnu èssiri
faciuti acchianari nn’arreri di 6000 anni ntô cuntinenti africanu. Dda nazzioni
accupava parti di l’odierni Stati dû Togo, Benin e Nigeria. Li schiavi purtaru
cu iddi la propia riliggiuni quannu foru mbarcati câ forza pi jùnciri a Haiti e
‘n àutri ìsuli di l’Inni uccidintali.

Li vodun upèranu ‘n nu cuntestu sìmili/sìmuli a chiddu ca nuàutri difinemu
"maggia nìura". Lu sô cridu riliggiusu si manifesta cû cultu di li catananni e
dî difunti (kotoko); si funna supra forzi suprannaturali prisenti ntê chianti,
nta l’uggetti, ntê pirsuni. Ntâ danza l’ararà mìmanu lu travagghiari la terra,
‘n tutti li sô fasi (dâ simina â riccolta). Tra li divinitati ararà attruvamu
Afra, Asojano, Afreqete, Hevioso e tanti àutri. P’ognidunu di chisti asisti nu
sincritismu riliggiusu cu cchiù culti; n’asempiu è la santeria cubbana, diffusa
macari ‘n Haiti e ‘n Ripùbbrica Duminicana, ncruciata cu cridenzi d’urìggini
cristiana.



https://scn.wikipedia.org/wiki/Vinni_in_la_Marina

Vinni in la marina è lu testu scrittu 'n sicilianu cchiù anticu. Datatu dû 1091,
parra di la vinuta a Donnalucata di na navi di saracini cumannati di l'emiru
Belcani, cu la ntinzioni di dimannari nu tribbutu â pupulazzioni dâ Sicilia. Lu
cunti Ruggeru truvànnusi ntê paraggi, ntirvinìu mannànnuci prima nu mbasciaturi,
appoi ènnucci iddu stissu a parrari cu l'emiru, pi dìricci chi la Sicilia è dî
Nurmanni e nun havi a dari nuddu tribbutu ê saracini. Ci fu nu cummattimentu tra
li truppi di Ruggeru e chiddi di Belcani chi fu vinciutu di Ruggeru.

L'episodiu dâ battaghia di Scicli fu l'ùrtimu episodiu chi vitti li saracini cu
villeità di duminiu 'n Sicilia. Quarchi misi prima l'ùrtimu duminiu àrabbu
espugnatu dî Nurmanni fu la cità di Notu.

E' diffìcili di diri quanta parti dî fatti tramannati currispùnninu â viritati.
Si cunta chi la madonna, armata di na spata e a cavaddu facilitau lu travagghiu
dî nurmanni di Ruggeru, n praticulari criannu la cunfusioni ntê saracini cu
l'apparizzioni di na fitta negghia. Ancora òi la madonna dî milizzi a Scicli è
una di li mmàggini sacri cchiù rispittati.



https://scn.wikipedia.org/wiki/Vatt%C3%ACu

Lu vattìu, ntô cristianèsimu, è lu primu sacramentu amministratu pi nfusioni
d'acqua supra la testa dû vattiannu o pi mmirsioni, nta nu munzieddu di
riliggioni antichi comu lu Mitraismu e moderni comu a riliggioni cristiana.

Li motti "vattìu", "vattiare" dirivanu di lu grecu (βαπτίζω, βάπτειν), unni a
radici currispundenti significa "immergiri nta l'acqua". A diri lu veru lu
vattiare stapissi a simbuliggiari lu sippillimentu di lu omu viecciu e a
rinascita di lu omu rinnuvatu.

Nta li setti di li cusiddetti culti misterici si trasìa a fari parti attraversu
nu ritu ca li greci ciamarunu battesimu di la vuci "baptizzo", ca vulissi diri
"immergu". L'inizziatu duoppu nu periodu d'indottrinamentu vinìa immersu nta na
vasca cuntinenti acqua lustrale che, avissi avuti lu putiri di cancillari tutti
li colpi du passatu e ci pirmittia d'arriceviri comu premiu a vita iterna si
avissi arrispittatu i regguli di la riliggiuni c'avìa bracciatu.

Li primi a mimoria d'uomu a praticari lu battesimu fuorru li sacirdoti egizziani
di la dea Isidi. Sta pratica era arrisibbata a li Faraoni, e puoi data a li
grandi sacirdoti infini a li dignitari pulitici e a li ufficiali, e infini fu
istesa a tutti cumpresi li cìù umili. Era na forma di cumunismu spirituali ca,
lìava i massi a n'unica cridenza, e favurì l'imperialismu faraonicu. Duoppu lu
sucessu puliticu-suciali ripurtatu di li egizziani, nta lu giru di picca seculi
tutti i riliggioni di lu Mediu Urienti sustinuti da li vari imperialismi, si
truvarru a praticari lu vattìu.

Nta lu ritu liatu a lu cultu di li diu Attis, mentri l'inizziatu vinìa immersu
nta l'acqua lustrali, lu sacirodti ricitava: «Tu si rinatu e di stu mumentu
farai patti di lu mondu di li iletta a cui su apetti li potti di l'iternità ».

Li cirimonie battisimali, macari si ricitati nta lu nomi di divinità diversi,
s'assumigghiaunu tutti. Lu stessu ritu cilibbratu nta l'Igittu pi la dea Iside
vinìa ripitutu nta la [Frigia]] pi Attis, a Babbilonia pi lu diu Marduk, e nta
la Grecia pi Dionisiu e Demetra ( Misteri Eleusini) e nta a Pessia pi lu diu
Mitra. Accumunati accussì di nu stissu rituali e di nu stissu fini, chiddu di
assicurari a li propri siguaci a risurrizzioni, tutti sti divinità si truvarru
nta lu pienu di na cumpitizzioni pi a suprimazzia, ca ci avìa lu scopu di siri a
duminatrici su tutti lu Mediu Urienti tra lu V e lu VI secolo a.C.

Chiesa Cattolica, Catechismu di la Chiesa Cattolica, Città dô Vaticanu, 1992
(ISBN 88-209-1888-9)



https://scn.wikipedia.org/wiki/UEFA_Champions_League

La UEFA Champions League pi lu nnomi ngrisi "lia dî campiuna" 'n sicilianu "a
cuppa di campiuni" in calabbrisi, havi li megghiu squatri europei di palluni.

In origini l'idea di calciu internazionali era indissolubilmenti legata a
l'incontri fra i squatri nazionali, essendu i società di club confinati tra
l'ambitu internu a ciascun paesi. Cu tempu tali nazioni organizzaru
manifestazioni comuni quali a Coppa dell'Europa Centrale (1927) a Coppa Latina
(1949) e a Coppa Grasshoppers (1952), ma tali esperimenti si limitaru sempi a
n'aria geografica di dimensioni contenuti.

U concettu di competizioni paneuropea pe formazioni di club nacqui tro 1954.[1]
Tra cchidu annu su i giornali sportivi francesi, principalmenti in rispusta a
alcuni articoli du Daily Mail in cui si affermava a supremazia du
Wolverhampton,[2] si aprìu nu accesu dibattitu su chu era a squatra cchiù forti
du continenti. Fudi cusì che u quotidianu transalpinu L'Équipe, direttu da
Gabriel Hanot, proposi a FIFA e a UEFA l'idea di nu campionatu fra i maggiori
club d'Europa.

Nfini, doppu na seria di finali d'eliminazzioni, cu vinci l'ùrtima partita vinci
la Coppa di Campiuni. Ntô 2010 fu l'Inter ca vincìu l'ùrtima coppa, battennu lu
Bayern Monaco 2-0. Ntô 2011 fu lu Barcillona ca battiu lu Manchester United pi
3-1.



https://scn.wikipedia.org/wiki/Tupp%C3%A8tturu

Lu tuppètturu, o strùmmula e macari tuppettu, è nu jocàttulu di lignu di forma
di conu arribbuccatu , ca si fà giriari vurticusamenti supra iddu stissu.

Li tuppèttira ponnu èssiri di tanti misura e, a secunna di chissa, vènunu
chiamati cu noma diversi: avemu la “paparazza”, ca è chidda chiù grossa di
tutti; appoi c’è la “paparedda”, ca è macari grossa, ma tanticchia chiù nica di
la paparazza; doppu veni lu tuppètturu; mentri chiddu chiù nicu di tutti, veni
chiamatu “ciancianedda”.

Nta li tuppèttira, oltri a la fattizza d’iddi stissi e zoè a lu quilibbriu di li
formi (larghizza, autizza, grannizza e lunghizza di la punta), e lu pisu ‘n
cunfruntu a la misura, è mpurtantìssima la “lazzata”: idda è cumposta di nu
lazzu ca s’avvorgi ntornu a lu corpu di lu tuppètturu e quannu chistu veni
jittatu, lu lazzu si tira viulentamenti dannu a lu tuppètturu lu motu rutatoriu
ca ci pirmetti di furriari e, quannu arriva ‘n terra, arristari ‘n aquilibbriu
nta la punta.

La lazzata hà èssiri avvorta ntornu a lu tuppètturu nfinu a tanticchia cchiù
assai di tri quarti di la sò autizza, 'n modu ca cu lu lanciu, ncumincia a
furriari già nta l’aria ‘n modu giustu e quilibbratu, cascannu a chiovu.

La lazzu di la lazzata nun havi a èssiri troppu grossu e mancu troppu finu,
pirchì si è troppu grossu nun si pò avvòrgiri lu tuppètturu cu tanti giri di
lazzu e, dunca, iddu pigghia picca vilocitati; si lu lazzu è troppu finu, dui sù
li cosi: pi avvòrgiri lu tuppètturu nfinu a li tri quarti, s’havi usari nu lazzu
troppu longu, chiù longu di la tirata stissa ca unu pò fari cu lu sò vrazzu e,
dunca, la lazzata nun s’arrinesci a spurigghiari tutta; oppuru, si ssi pigghia
nu lazzu finu, ma di misura adattu pi la tirata di lu vrazzu, allura, lu
tuppètturu veni ammugghiatu nfinu a n’autizza nfiriuri a la nicissitati.



https://scn.wikipedia.org/wiki/Tubbirculosi

A Tubbirculosi eni na maladìa 'nfittiva ca jeni causata dei battiria. Jeni
cumunimenti canusciuta comu TB 'nta li paisi anglusassuni. Li pirsuni ca
soffrunu di tubbirculosi giniralmenti tussìsciunu assai. Sièntunu duluri nta lu
piettu e si sentunu stanchi. Si analizzamu â storia ci sunu nu munzieddu di
pirsuni ca criparru pâ tubbirculosi. I cchiu antichi signa fuorri truvati nta li
mummii igizzioani antichi di 4.400 anni fa. Uoggi ponu ssiri curati cu miricini
antibiotichi. Ntaq ogni casu ci sunu ancora assai pirsunu ca mòrunu ppi sta
maladìa ongi annu, particularmenti nta li paisi unni c'eni picca i manciari.

A tubbirculosi si trasmetti cu nu battiriu ciamatu Mycobacterium tuberculosis.
Lu sintumu incrudi na mala tussi ca nun finisci mai, duluri nta lu piettu,
scracchiamentu ri sancui. , stanchizza, perdita di pisu, sèntiri fridu e surari
i notti.

A tubbirculosi eni cuntaggiosa, ca significa ca po ssiri trasmissa di pirsuna a
pirsuna. A maladìa pò ssiri trasmessa di gocci di acqua ca sunu ispirati di li
purmuna da pirsuna infetta quannu rispira. Se a pirsuna avi tussi, starnutisci o
scracchìa senza mintirisi a manu supra a ucca, ponu facirmenti trasmettiri li
battiria cchiu facirmenti. Li pirsuni sa 'nfettanu rispirannu li gucciulini
d'acqua ca su trasmessi di na pirsuna 'nfetta. Si na pirsuna dormi e, 'n
ginirali, vivi assemi a una ca avi a tubbirculosi, c'eni nu 22% di
pussibbilitati ca vinissiru macari iddi anfittati ca maladia. Ci su nu munzieddu
di pirsuni ca anu a tubbirculosi nta lu loru sistema ma nun sanu ca jeni chissu
ca i fa sèntiri mali. Chissu eni ciamatu tubbirculosi "latenti". Si na pirsuna
addiventa infittatu câ tubbirculosi c'eni nu 90% di pussibbilitati ca putissi
asviluppari n'infizzioni latenti di tubbirculosi, chissu stapi a significari ca
nun s'ammalanu o 'nfettanu autri pirsuni. 'Nta ogni casu, c'eni na
pussibbilitati dô 10% ca l'infizzioni putissi svilupparisi nta na Maladìa di
Tubbirculosi Attiva e nu certu puntu di la vita di la pirsuna. Li pirsuni ca
janu tubbirculosi latenti nun ponu anfittari autri pirsuni. A maladìa addiventa
'nfittiva sulu quannu a pirsuna s'ammala.



https://scn.wikipedia.org/wiki/Tr%C3%A0pani

Tràpani appi orìggini di nu villaggiu sicanu; li greci la chiamaru Drepanon ca
voli diri "fàuci", nfatti lu sò tirritoriu si spanni pi lu mari nta na stritta
lingua di terra allungata appuntu a forma di fàuci. Nnû sèculu VIII a.C., cu
l'agghicata dî Cartagginisi la citati addiventa na mpurtanti basi navali,
nzèmmula a Lilybeu e Panormu. Cunquistata di li Rumani nnô 241 a.C. duranti la
guerra pùnica di l'Egadi, Trapani accumenza a ciuriri.

Cchiù tardu la citati arriciurisci doppu la vinuta di l'Àrabbi nnô sèculu IX.
Appressu, nnô 1077 cu li Nurmanni la citati arriciurisci cchiossai grazzi a
l'orificiarìa, lu travagghiu dû curaddu e l'attivitati cummerciali e marinari.
Nnô sèculu XVI, Carlu V di Spagna ammuderna e arristruttura lu paisi chi nnô
1817 addiventa capulocu di pruvincia. Attraversu li sèculi, lu sali e la
nnustria dâ pruduzzioni dû sali fu l'ùnica granni risursa di mpurtanza
ecunòmica. Òi, cu li so' 68.335 abbitanti e cu lu so' portu, Trapani è nu
capulocu di pruvincia pròsperu e mpurtanti. Li turisti ca agghicanu a Tràpani
ponnu macari taliari lu beddu mari di Santu Vitu e di Pizzulongu, firriari nni
li stratuzzi di Èrici, o jiri nnî salini, virennu sempri biddizzi naturali. Fu
canusciuta pi tuttu lu cuntinenti puru cu l'America's Cup, li gari di varca a
vela chi purtaru un saccu di cristiani di tuttu lu munnu.

Ntra li ciauri dû mari, dû pisci, di li cosi di manciari nati, sviluppati,
adattati a la tradizzioni trapanisa, si ponnu arricurdari: lu cuscusu di pisci,
la pasta cu l'agghiu, a la matalotta (cû sugu ristrittu di pisci), purpetti di
sardi, scurmi lardiati (arrustuti), li pisci salati e li pisci sicchi, la pizza
rianata, la grattata (grattata di ghiacciu cû sucu di limuni), li gilati di
gelsuminu, li sfinci.



https://scn.wikipedia.org/wiki/Tirrimotu_d%C3%BB_11_di_jinnaru_1693

Nta dui voti, lu 9 e l' 11 di jinnaru dû 1693, lu trimotu scutìu nu tirritòriu
grannìssimu dâ Sicilia, pruvucannu la distruzzioni tutali di chiossai di 45
centri abbitati e facennu quarchi 60.000 cristiani morti sutta a li macerî.
Catania fu distruggiuta tutta, accussì comu a la cchiù granni parti dê
lucalitati dû virsanti urientali di l'Etna e dê Munti Ibblei; Sarausa e Rausa e
assai pruvinci d'iddi èppiru danni gravìssimi. Ci foru forti scunvurgimenti dô
solu nta n'ària assai granni e si vìttiru marimoti (tsunami) nta tutta la costa
urientali di l’ìsula, di Missina a Sarausa. Danni ci foru macari nzinu a
Palermu, â Calàbbria miridiunali e a Malta; la scussa principali fu assai
sintuta macari a Trapani, ntâ Calabria sittintriunali e ntâ Tunisia.

La siquenza sìsmica ca cumprenni stu tirrimotu, accuminciau lu jornu 9 di
jinnaru 1693 e cuntinuau pri quarchi dui anni, cu nu nùmmiru assai àutu di
rèbbrichi (cchiù di 1500). L'eventu principali (XI gradu MCS) s'eppi a l'ori 9
dâ sira di l'11 jinnaru, doppu ca na para di scossi di cchiù nica ntinzità
(circa VIII gradu MCS) s'avìanu gia' fattu sèntiri la sira dû jornu 9 e la
matina dû stissu jornu 11. Li carattirìstichi di l'eventu principali, lu fannu
assimigghiari, pi tanti cosi, ô tirrimotu dû 4 frivaru dô 1169 e fa pinzari ca
la struttura sismugginètica è misa a mari, non luntanu dâ costa, tra Catania e
Sarausa. Na cunferma di st'ipòtisi pò vèniri dû marimotu assuciatu cô tirrimotu
ca, macari nta stu casu comu ntô 1169, curpìu la costa jònica dâ Sicilia. La
prufunnità ipucintrali cunziddirata pi l'eventu principali è di quarchi 20
chilòmitri.

(Nàpuli, 5 frivaru 1693) - "Li nutizzî capitati nzinu a ora di lu scrittu
Tirrimotu, seguitu n Sicilia, sunnu lacrimèvuli, e nfaustìssimi, […] sunnu
piruti molti di li Cità, Terri, e Casali dâ Valdèmoni ntê cuntorni di
Mungibeddu, trà li quali l'antica, e famusa Cità di Catania, assirennu sia
rimasta affattu disulata di abbitazzioni, e abbitanti..."

"Augusta: rebbricò duminicadìa a l'ori 21, fu accussì gagliardu e furiusu, ca
totarmenti spiantò tutti li Cunventi, tutti li Chiesi, tutti li Palaggi e tutti
li casi, senza lassari ntê Cità né segni di frabbicati, né vistìggia di
abbitazzioni, né furma di strati; […] ristò nzumma Augusta nu munzeddu di petri
e di fràbbichi stinnuti n terra […] Mureru n tutta la Cità e tirritòriu trimmila
e cchiossai cristiani […] Tutta la notti di dda mimuràbbili dumìnica la terra
sempri fu nu cuntìnuu motu e trimori."

L'avvintura dû tirrimotu ncuminciò ê tri e tri quarti dâ notti dû 9 jinnaru. Ntâ
prima notti, li siciliani durmìvanu prufunnamenti. La luna canciò di culuri e
doppu n'ura vinni la prima granni scossa, priciduta di nu fracori suttirràniu,
c'assimigghiava a nu tonu rimbumbanti. Lu primu jornu arriggistrau migghiara di
vìttimi. Lu terzu jornu, lu finòminu s'arrivilò nta la sò dimenzioni cchiù
apucalìttica. Si graperu fratturi ntâ terra, lu mari s'arritirau e appoi rifruiu
cu li sò acqui, l'armali vìnniru sbarzati dâ forza dû sisma.

A Muòrica, supra 18.203 abbitanti, ni mòrsiru 3.400, a Rausa, supra 9.946
abbitanti pèrsiru la vita 5.000 pirsuni, a Vittoria supra 3.950 li morti foru
200, a Scicli li vìttimi foru 2.000 supra 9.382 abbitanti, a Spaccafurnu, mureru
2.200 risidenti supra 7.987, a Giarratana supra 2.981, non si sarvaru 541
abbitanti e pi finiri a Muntirussu mòrsiru 232 supra 2340 pirsuni. La "dulurusa
traggedia" fu na pàggina di vita ca nun si difinìu nta dda notti.

Di ddu trimentu tirrimotu, ca fu chiamatu "ranni" e dê danni ca fici a Còmmisu,
avemu nu ricordu di crònaca, ca si leggi a fol. 56 dû Diàriu di l'ex Chiesa dû
Gesù, unni è dittu: «Giorno di domenica ad hora ventuna e un quarto fece un
terremoto fortissimo, che in questa terra cascarno la maggior parti delli casi e
cascò tutta la Matre Chiesa, S. Antoni, la Madonna del Carmine (SS. Cristo), la
Catina, e restò in piedi la chiesa della SS. Annunziata, la chiesa del SS. Nome
di Gesù, S. Biagio, S. Giuseppe, Monserrato, S. Lunardo, Gratia, Immacolata,
Monastero S. Maria Regina delli cieli grandemente lesionati che tutti si
dovettero presto riparare».

(Stu scrittu veni lassatu accussì com'è, senza traduzzioni 'n lingua siciliana,
pi lassàrini l'autencitati e l'urigginalitati di l'èbbica).



https://scn.wikipedia.org/wiki/Tarantinu_(dialettu_di_T%C3%A0rantu)

Lu tarantinu havi la particularitati d'èssiri n'idioma cumunali: è parratu a
Tàrantu e dintorni.

La dissimilazzioni è un finòminu pi lu quali dui sona, attruvannu a strittu
cuntattu, tènninu a diffirinziàrisi:

L'assimilazzioni s'havi quannu la cunzunanti nizziali di na palora si muta ntâ
cunzunanti dâ secunna sìllabba dâ palora stissa, 'n sèquitu a n'anticipazzioni
di l'articulazzioni funètica di st'ùrtima:

Na particularitati ca sàuta sùbbitu a l'occhiu di cu pi la prima vota s'attrova
a lèggiri un testo n dialettu tarantinu, è lu finòminu dâ giminazzioni, o cchiù
simplicimenti radduppiamentu nizziali o sintàtticu. Chistu è un finòminu di
fonusintassi, ossìa, a càusa dâ pèrdita dâ cunzunanti finali d'arcuni
monusìllabbi (assimilazzioni fonosintàttica), la cunzunanti nizziali dâ palora
ca sequi ven raffurzata.

Comu si vidi di l'asempiu, lu raffurzamentu dâ f si rivela funnamintali pi lu
senzu di l'affirmazzioni. Eccu àutri asempi:

La grammàtica tarantina è arquantu diversa di chidda di lu talianu standard.
Idda prisenta assai custrutti di caràttiri tipicamenti grecu e latinu.

Lu dialettu tarantinu hà dui gèniri, maschili e fimminili. Avennu la
tirminazzioni 'n -e muta, lu gèniri dî palori è ricanuscìbbili sulamenti tràmiti
l'artìculu, ca 'n tarantinu è 'u, 'a, le pi lu ditirminativu, e 'nu, 'na pi
lu'ndirtirminativu.

Siddu lu sustantivu ca sequi l'artìculu accumenza cu na vucali, chistu
s'apòstrufa, a menu ca chiddu nun havi na cunzunanti nizziali pricidentimenti
caduta:

La furmazzioni dû plurali è assai cumplessa. Pi tanti sustantivi e aggittivi
chistu nun asisti, ossìa arrèstanu nun variati:

Arcuni agghiùncinu lu suffissu -ere (chistu asisti ntô sicilianu chî plurali 'n
"-ira" o "-ura":

La furmazzioni dû fimminili sequi li stissi règuli. Arcuni sustantivi e
aggittivi arrèstanu nun variati:

Cchiù usati ntô parlatu sunnu li formi accurzati: 'stu, 'sta, 'ste (comu ntô
sicilianu ntô quali s'ùsanu li formi "stu", "sta", e "sti").

Pi la "forma di curtisìa", lu tarantinu adòpira la forma allucutiva ca, comu
avvinìa a Roma, dà dû tu a tutti ndistintamenti. Siddu propiu si voli esprimi
rispettu ntê riguardi dû nterlucuturi, s'agghiunci l'aggittivu ussegnorije (comu
la forma siciliana "vossignurìa" o "vossìa"), lassannu pirò sempri lu verbu â
secunna pirsuna singulari:

Quannu lu prunomu riflissivu dâ prima pirsuna plurali è siquitu di prunomu
oggettu ('n talianu rinnutu cu ce) e s'attrova â forma nigativa, chistu diveni
no'nge 'n dialettu tarantinu:

'N dialettu tarantinu l'aggittivu pussissivu va sempri postu doppu lu nomu a lu
quali si rifirisci (comu ntô calabbrisi centru-miridiunali):

Lu partitivu 'n tarantinu nun asisti, e pi traducìrilu vèninu adupirati dui
formi:

Lu sistema virbali tarantinu è assai cumplessu e diffirenti di chiddu talianu.
Chistu si basa supra custrutti di tìpica orìggini latina e greca e canusci sulu
dui cuniugazzioni, ca sunnu: -áre ed -ére (comu lu sicilianu c'havi sulu li
formi "-ari" e "-iri").

Carattirìstica tìpica è l'usu friquenti dâ pròstisi dâ vucali -a-, ca porta a na
duppia forma virbali:

C'è midemma la prisenza dû suffissu ncuattivu -èscere dirivatu di l'anticu -ire:

È assai diffusa l'altirnanza vucàlica tra li verbi dâ prima cuniugazzioni,
duvutu a la mitafunìa. Chisti sunnu suggetti a lu dittungamentu di l'ùrtima
vucali timàtica (-o- 'n -uè- e -e- 'n -iè-), comu ntô sicilianu (-o- 'n -uò- e
-e- 'n -iè-). P'asempiu:

Lu'nfinitu dî verbi è rinnutu, spiciarmenti ntô parlatu nfurmali, midianti
l'apòcupi dî formi accussì ditti "di dizziunariu":

Siddu lu nfinitu sequi un verbu di disideriu o d'òrdine, veni traduciutu cu la
cungiunzioni cu siquita dû prisenti ndicativu dû verbu:

A diffirenza di l'àutri dialetti pugghisi, ntô tarantinu nun cumpari la
disinenza -che pi li primi pirsuni. Sta disinenza è usata pirò pi li verbi
monusillàbbici:

Lu prisenti cuntinuatu n tarantinu si forma cu lu ndicativu prisenti dû verbu
stari + pripusizzioni a + ndicativu prisenti dû verbu:

Fannu ccizzioni a sta règula la secunna e la terza pirsuna singulari, li quali
nun richièdinu l'usu dâ pripusizzioni a:

Lu futuru nun esisti n dialettu tarantinu (comu ntô sicilianu), e è spissu
sustituitu dû prisenti ndicativu o veni fattu usu dâ perìfrasi futurali dirivata
dû latinu habeo ab + nfinitu:

Lu cungiuntivu prisenti hà tutta una sò forma particulari, tìpica poi dî
dialetti salentini; si renni cu la cungiunzioni cu siquita dû prisenti
ndicativu:

Àutru tempu virbali nun asistenti è lu cunnizziunali, sustituitu dû mpirfettu
ndicativu o dû mpirfettu dû cungiuntivu (comu ntô sicilianu):

Lu'mpirativu è furmatu simplicimenti cu l'agghiunta dâ disinenza -e pi la
secunna pirsuna singulari, -àme o -íme pi la prima pirsuna plurali, e -àte o
-íte pi la secunna pirsuna plurali:

La furmazzioni di lu mpirativu nigativu è già cchiù cumplicata; s'atteni
midianti la circunlucuzzioni virbali cu scére + girunniu (dû latinu ire iendo):

Lu girunniu s'atteni agghiuncennu la disinenza -ànne pi li verbi dû primu
gruppu, e -ènne pi li verbi dû secunnu:

Lu participiu passatu è furmatu cu l'agghiunta dû suffissu -áte pi li verbi
appartinenti a lu primu gruppu, e dû suffissu -úte pi li verbi appartinenti a lu
secunnu. Tuttavia ci sunnu macari participi passati niscenti 'n -ste:

Oltri a arcuni similitùtini morfo-sintàttichi cu li dialetti salentini, lu
tarantinu vanta macari nummirussìssimi vucàbbuli n cumuni cû Salentu, tantu di
fàrilu nclùdiri di Rohlfs ntô sò Vocabolario dei dialetti salentini. Ma l'àutri
linguisti nun accèttanu sta classìfica.

Lu studiusu Heinrich Lausberg nota na cuncurdanza tra lu tarantinu e lu
brinnisinu nta l'èsitu funèticu ca accumuna li cuntinuatura e e o stritti e
aperti, cunfluiti sempri 'n sonu apertu (cuèdde, strètte, pònde), mentri Gerhard
Rohlfs metti 'n evidenza l'usu dâ cungiunzioni cu + prisenti nnicativu pi
tradùciri lu nfinitu e lu cungiuntivu, custruttu tìpicu dî dialetti salintini.
Ntô Vocabolario dei dialetti del Salento di Rohlfs si còntanu cchiù di
tredicimila vuci latini, oltri vintiquattrumila grechi e circa tricentuquaranta
tra spagnoli, purtughisi, catalani, pruvinzali, cèltichi, corsi, girmànichi,
ngrisi, turchi, arbanisi, dalmati, serbi, rumeni, ebbràichi, bèrbiri e àrabbi.



https://scn.wikipedia.org/wiki/Taekwondo

Lu Taekwondo e n'arti marziali coriana basata principalmenti supra l'usu di li
gammi, lu cui nomu signìfica "arti dî càuci e dî pugni".

Ntô VI sèculu la Corea era divisa 'n tri stati: Silla, Koguryo e Paekche. Lu
regnu di Silla era amminazzatu di li guirreri Koguryo, e lu re Chingchung sapìa
chi lu sò asèrcitu nun avissi statu 'n gradu d'affruntari la nvasioni. Lu re si
rivolci tantu ô mònacu buddista Won Kwang Bopsa, chi istituisci 'n brevi tempu
n'òrdini di guirrieri chiamatu Hwarang ("Ciuri dâ picciuttanza"). A sti
guirrieri, scigghiuti tra li giùvini nòbbuli dû regnu, veni nzignatu un sistema
di cummattimentu chiamatu Taekkyeon ("cummattimentu cu li gammi"). Li membri du
Hwarang sunnu aducati secunnu li principi dâ filosufìa buddhista e sèquinu un
còdici d'onuri li cui cincu punti funnamintali sunnu:

Ntô 1910 lu Giappuni nvadi la Corea, vietannu la pràttica d'ogni arti marziali.
Arcuni marzialisti emìgranu 'n Giappuni p'apprìnniri l'arti lucali, àutri
cuntìnuanu a pratticari lu Taekkyeon clannistinamenti. Ô tèrmini dâ secunna
guerra munniali lu Giappuni, scunfittu, arritira li sò truppi di la Corea, chi
torna a èssiri lìbbira accusì comu la pràttica di l'arti marziali: nàscinu
accussì diversi scoli graputi a tutti.

Ntô 1955 veni nditta n'assimbrea, cu la ntinzzioni di riuniri sti stili nta
n'ùnica arti marziali: lu ginirali di l'asèrcitu Choi Hong Hi pruponi lu nomu
Taekwon-Do, chi veni aduttatu ufficiarmenti ntô 1958.

'N sècuitu a na divirgenza d'opinioni, lu ginirali Choi stàbbili l'ITF
(International Taekwon-Do Federation), mentri Un-Yong Kim ntô 1973 stàbbili la
WTF (World Taekwondo Federation): li dui fidirazzioni hannu stili, regulamenti e
prugrammi distinti.

'N Italia: l'ITF (International Taekwon-Do Federation) e rapprisintata di la
FITAE, mentri la WTF (World Taekwondo Federation) e rapprisintata di la FITA

L'edizzioni di li Olimpìadi du 1988 veni ospitata a Seul, la capitali dâ Corea
du Sud. Pi la prima vota lu Taekwondo (WTF) cumpari a l'olimpìadi comu sport
dimustrativu, accussì comu accadi a Barcillona ntô 1992. Nta l'edizzioni di
Sydney 2000 diveni sport olìmpicu ufficiali. L'ùrtima edizzioni (Ateni 2004)
havi vistu un gran sèguitu di pùbbricu cu lu palazzettu sempri curmu di genti
grazzi â granni passioni dî greci pi stu sport.



https://scn.wikipedia.org/wiki/Simmulismu

Lu Simmulismu è nu muvimentu artìsticu ca si sviluppa n Francia ntô 1800 e ca si
manifesta ntâ littiratura, nti l'arti fijurativi e ntâ mùsica.

L'artisti simmulisti s'arrassanu sempri di chiù dâ rialitati, p'asprìmiri la
propia ntiriuritati partennu, naturalmenti, dî suggistioni ca vennu dû munnu
riali. Chisti trasfùrmanu la rialitati utilizzannu n modu "simmolicu" li lìnî,
li furmi e li culura, n modu di manifistari li propî emuzzioni. Tuttavìa,
st'artisti nun si ponnu cunzidirari veri e propi simmulisti, picchì pàrtunu
sempri di l'ussirvazioni di l'omu e di la natura. Lu simmulismu s'esprimi
suprattuttu ntâ currenti littirària, nasciuta n Francia ntô 1885 circa. Di stu
muvimentu littiràriu, ca ispira l'evasiuni di l'aspetti matiriàli dâ rialitati,
p'arricamparisi nnû munnu raffinatu, fattu di sonna, di fantasìa e di
mmagginazzioni, fannu parti scrittura comu Charles Baudelaire, Paul Verlaine e
Stephane Mallarmé.

Lu simmulismu nfluenza prestu videmma l'arti. Li pittura simmulisti s'uppònunu a
lu Rialismu e a lu Mprissiunismu e buscanu na sìntisi ntra lu visìbbili e lu
nvisìbbili. Arnold Böcklin rapprisenta chiddu ca di scantusu esisti sutta la
supirfici dû munnu riali dâ sò menti. Macari Pierre Puvis de Chavannes, ntâ sò
visiuni mmagginària, arricùpira lu munnu classichiggianti, ritrattu nta
l'atmusfera dû sognu unni lu spàzziu nun rispitta li rèuli dâ pruspittiva.
Gustave Moreau busca mmeci di dunari cchiù furma a la pròpia mmagginazzioni, cu
suggetti lijàti a la mituluggìa antica e a la Bibbia. Ma l'artista cchiù
mpurtanti dû Simmulismu è Odilon Redon. Pi iddu la pittura nun è àutru ca la
visualizzazzioni dû ncosciu, ntonzi la diminzioni cchiù prufunna di l'ànimu
umanu.

Videmma nta lu campu musicali si sviluppa lu Simmulismu, speci nti li
cumpunimenti di Richard Wagner. Sta nova mùsica è cuntraddistinta di na mòrbida
e dissimulata sinsualitati ca ntî sò noti pari cùgghiri li ràdichi di l'èssiri.
A postu dû melodramma, cc'è lu cantu diclamatu e l'urchestra addivinta la cosa
cchiù mpurtanti.



https://scn.wikipedia.org/wiki/San_Sebasti%C3%A1n

San Sebastián (Donostia n euskera), ca havi na pupulazzioni di 183.090
abbitanti, è lu capulocu dâ pruvincia di Guipuzcoa, ntî Paisi Baschi.

Nun si sapi cù cirtizza la data dâ sò funnazzioni. Li primi nutizzi scrivuti
supra la citati sunnu chiddi di nu documentu (macari cunzidiratu farsu d'assai
storici) dô 1074 unni si parra di nu monasteriu di San Sebastián, riggiutu di
l'abbati Leyre e lu viscuvu di Pamplona. Vistu ca tannu a lu Regnu di Navarra
sirvìa nu sboccu ô mari, ntonsi ntô 1180 lu reghi dâ Navarra Sancho lu Saggiu
dicidìu di dunari a la citati di Donostia lu status di fuero e accussì fu
funnata. Ntô 1200 tutta la pruvincia di Guipuzcoa s'arrennìu a lu reghi
castigghianu Alfonso VIII, nimicu di Sancho lu Forti. Cu stu canciamentu la
citati àppi subbitu na bona vita cummirciali e accuminzò a aviri nu rolu
mpurtanti comu portu marittimu di lu novu regnu. Passannu lu tiempu, la citati
addivintò videmma nu mpurtanti portu militari. Mmeci câ "Guerra di li 30 anni" e
cu lu scoppiu di li àutri guerri cu la Francia, ntî siculi XV e XVI, vistu ca la
Navarra puliticamenti (e pi mutivi dinàstici) era cchiù vicina a li francisi,
San Sebastián pirdìu lu sò rolu di portu trainanti di la econumìa dâ riggiuni e
fu sustituita nnî tratti marittimi cummirciali di Birbau. Ntô sèculu XVI, doppu
nu granni e mpurtanti ncenniu di la fini di dû sèculu XV, San Sebastian
addivintò nu bonu locu stratèggicu n vista di li novi assitti militari europei,
accabbannu ergu di èssiri portu cummerciali e accuminzannu a èssiri na citati
navali militari, roccaforti pi la risistenza cuntra li franzisi, li ulannisi e
li ngrisi. Cu lu piriudu di li Reghi Cattulichi, la citati basca suffrìu
pisantimenti sta situazzioni di cuntinu statu d'assediu. Lu status di citati
furtificata curpìu assai nun aprirta a li traffichi cummirciali fu nu grossu
chiummu ncapu a la sò econumìa. Chiossai, avemu a arricordari ca lu rolu di
portu agghiri la Merica era di sempri di Sivigghia e praticamènti di nudd'àutra
citati spagnola. Nzinu a lu 1662, annu d'acquisizzioni dû tìtulu di "ciudad",
San Sebastian era cunzidirata na "villa". Chistu picchì, vistu la sò pusizzioni
e la sò storia mai tranquilla, li nzidiamenti di òmini stàbbili avìanu statu
assai laschi (li picca zoni risidinziali eranu chidda dû quarteri Anticu, la
Parti Vecchia e la vaddi di lu ciumi Urumea).



https://scn.wikipedia.org/wiki/Salvador_Allende

Salvador Guillermo Allende Gossens[1] (1908-11 di sittèmmiru 1973) era
prisidinti dû Cili ppi tri anni (1970-1973), lu primu pulìticu marxista elettu
demucraticamenti ntô munnu[2].

Nascìu 'n Valparaiso e 'n 1933 niziau assemi ccu àutri a sô cità d'urìggini 'Lu
Partitu Socialista dû Cili. Allende era marxista e cuntra lu capitalismu, ppi
chistu li Stati Uniti, spicialmenti sutta lu guvernu di Richard Nixon, ntâ
guerra fridda èranu cuntra Allende, picchi si scantaunu ca facìa addivintari lu
Cili na seccuna Cuba ntâ riggiuni Latinu Miricana.

Dopu tanti anni travagghiannu 'n vari posti dû paisi ntâ pulìtica, Allende 'n
1970 vincìu li eleziuni demucraticamenti ccû partitu Unidad Popular cuntra i
cristiani demucràtici dû Partido Demócrata Cristiano de Chile.

Nni sti tri anni di guvernu Allende circavu di organizzari la società versu lu
socialismu o ccu si po diri rifurmi socialisti ccu naziunalizzaziuni dâ nnustria
dû rami e rifurma agraria, ppi diri arcuni.

Ci sunnu tanti argumenti ppi e cuntra Allende: li crìtici pàrranu ca vulìa
niziari na dittutura comunista ntô paisi, ccu i sô relaziuni soviètici nu
esempiu. Ppi Allende videmu tanti iputesi, comu na vittima dû mperialismu
miricanu, unni l'amministrazziuni di Nixon vulìa prutiggiri sô ntirissi
cummirciali e ecunumici[3].

Li Stati Uniti niziaru nu bloccu ecunumicu cuntra a lu Cili. Ajutaru
ecunumicamenti a li partiti di destra comu chiddu dâ dimucrazzia cristiana, unni
a CIA secunnu varî documenti mannava finanziamenti a gruppi travagghiannu cuntra
lu guvernu.

Allende rimani na figura mpurtanti nta storia pulìtica e sociali dû cuntininti
Latinu Miricanu, unni 'a sô morti rimani chinu di misteri. Ppi tanti é nu
sìmbolu dâ resistenza, na vìttima dû mperialismu unni era lu primu e ùnicu
marixista ccu cuntattu direttu câ demucrazìa[4].

Murìu prisidinti dû Cili lu 11 di sittèmmiru 1973[5] ntô colpu di statu[6] chi
marcau l'inizziu dâ dittatura militari di Augusto Pinochet chi durau 17 anni, e
chi fu una dî dittaturi cchiù duri dû vintesimu sèculu.



https://scn.wikipedia.org/wiki/Robert_Capa

Robert Capa enu lu pseudonimu di Endre Ernő Friedmann (Budapest, 22 di uttùviru
1913 – Thai-Bin, 25 di maiu 1954) e a statu un futografu unghiresi.

Capa ducumintau lu corsu ra sicunna verra munniali a Lontra, nta lu Nordafrica e
nta l'Italia, lu sbarcu in Normandia di l'isercitu alliatu e a libbirazzioni di
Parigi. Lu fratu cchiu nicu di Capa, Cornell, a statu macari iddu nu futografu.

Duoppu ca nascìu nta l'Unghiria, Capa abbandunau quannu era picciottu a so terra
picchini arristau cuinvuggiutu nta li prutesti contra lu guvernu d'istrema
destra. A Capa ci fussu piaciutu fari lu scritturi, ma lu travagghiu nta nu
studiu fotugraficu di Birlinu u bbicinau a lu munnu dâ fotuggrafia.

Nta lu 1933 lassa a Girmania ppi gghiri 'nta Francia picchi c'era lu nazzismu
accuminzau a dàrici fastidiu (Capa avìa uriggini ibbraichi), ma duocu nun
arrinesci a truvari travagghiu comu futoggrafu 'ndipinnenti.

Nta stu piriòddu accumenza a usari lu pseudonimu di "Robert Capa" - picchi a
l'èstiru sô arricurdaunu miegghiu e picchini assumigghiava a lu pupulari
riggista statunitenzi Frank Capra - e funnau l'agginzia fotugrafica Alliance
Photo (1935). Ri lu 1936 ô 1939 s'attrova ntâ a Spagna, unni ducumenta li cosi
ca facieunu scantari dâ verra civili.

Nta lu 1936 diventa famosu nta tuttu lu munnu ppi na fotu scattata a Cordoba,
unni sâ firau a 'mmurtalari a morti di nu surdatu di l'isercitu ripubbricanu ppi
nu pruiettili sparatu dei franchisti.

A lu scoppiu di lu sicunnu cunflittu monniali s'attrova a Nova Yorki, unni
s'innera jutu ppi circari travagghiu e picchi scappava di li pirsicuzzioni
anti-ibbraichi. A verra l'attrova assignatu nta diversi tiatri di verra. Apprima
accumenza a futugrafari ppi lu Collier's Weekly, e ppuoi travagghia ppi Life.

Lu ranni sirbizzu fotugraficu di Robert Capa supra a lu sbarcu Anglu-Miricanu
ntâ Sicilia anizziau cu nu volu cô paracaduti. Oltri a l'immaggini, Robert Capa
ci lassau li sô mimorii nta nu libbru pubbricatu nta lu 1947 ccu lu titulu
"Tanticchia fori focu" (lincua ancrisi "Slightly out of focus") ca fu traduciutu
e iditatu ntâ l'Italia di l'idituri Contrasto" 'ntâ lu 2002 ccu lu titulu
"Liggirmenti fori focu" "Leggermente fuori fuoco"). Nta lu sô diariu, Capa,
fotoreporter ca jera ccu l'isercitu amiricanu, arripurtau nzocchi succirìa,
cuntau li fatichi di na spirienza bbinturusa e addiscrivi a sinzazzioni di ssiri
vacanti e angusciatu ca ci pigghia taliannu a li combattimenti: in particulari,
propriu nta li sittimani di l'Upirazzioni Husky ntâ Sicilia e duoppu a
cunsicuenti arritirata di li militari taliani e tidischi. Nta lu su cuntu ni fa
pinzari a nzo chi succirìu nta sô vita ntrâ a stati di lu 1942 e a staciuni di
lu 1945.

Doppu n'annu di travagghiu ntâ lu Nord Africa, ccu lu sercitu miricanu e duoppu
ca avìa statu licinziatu dâ rivista Collier's Weekly, chi ci avìa scattatu fotu
di l'Algirìa e dâ Tunisia, Robert Capa pinzau di lassari Tunisi e fàrisi ittari
ccu nu paracaduti ntâ Sicilia, duoppu ca sappi ca l'anglu-miricani stapieunu ppi
sbarcari nta l'isula. Era lu giugnettu di lu 1943 e cu n'aeriu nicu e ccu picca
surdati Capa arrivau ntâ Sicilia: s'etta di notti e cô paracaduti finisci supra
n'arviru, unni arresta finu a l'innumani matìna, quannu l'autri tri
paracatutisti ca erunu ccu iddi u jutanu a scìnniri. Lu gruppu accumènza a
caminari nta nu boscu e s'arricogghi nta na massiria unni ci runi uspitalitati
«n'anzianu cuntatinu ccu na lonca cammmisa i notti» ca subbitu fratirnizza ccu
iddi e l'ospita ppi tri gghiorna, finu a quannu li militari dâ prima divisioni
miricana arrivanu. Arricampannusi ccu iddi, Capa e li sô cumpari, ponu vanzari
ppi l'ubbiettivi militari campagna di Sicilia.

Mentri ca camìna scattau nu munzieddu di futografii. Duoppu tri simàni di lu
sbarcu, li miricani s'avvicinarru a Palermu. Capa ducumentau: «Erumu â pirifirìa
di Palieimmu e li tideschi avieunu stati isulati e chiddu c'arristava di li
forzi armati talinai nun avìa risìu di cummattiri. A jeep ca m'uspitava, sicuìva
li primi carri ammati dâ sicunna divisiuni curazzata ntra li vii dô centru dâ
cittati. A strata era cina di dicini di migghiaia di siciliani ca facièunu uci e
ca furriàunu li fazzuletti vianchi e bannèri miricani c'avieunu fattu ' casa ccu
picca stiddi e troppi strisci. Avièunu tutti nu cucinu a Brucclinu
("Brook-a-leen"). Avìa statu arricanusciutu a l'unanimitati comu sicilianu da
fudda in festa. Ogni rapprisintanti dâ pupulazzioni mascula vulìa stringìrimi a
manu, i fimmini cchiu 'nziani vulièunu vasàrimi e chiddu cchiu carusieddi
m'incièunu a jeep di ciuri e di frutta. Nènti di chissu duocu mi sirbìu ppi
scattari futocrafii».

Quannu s'arricugghiu a Palermu, Capa era nu "fotoreporter" senza travagghiu:
allura mannau li so futucrafii a Life cummintu ca a rivista miricana «nun putìa
fàrini a menu» e sintutu ca a 1ª Divisioni di Fantiria (USA) stapìa cummattiennu
a quarci bbanni nta lu mienzu dâ Sicilia. Allura accumenza a ràrisi a cchi fari
ppi circari sta nova battagghia e ppi immurtalarila supra a pillicula. Li
miricani stapièunu cummattiennu a Troina nta l'internu di l'isula e aviènu nu
munzieddu di difficultati a spugnari nu paisi addifesu di surdati taliani e
tideschi ca uppunieunu na bedda risistenza. Li cummattimenti durarunu sitti
jorna. A ritirata e a resa ci fuorru duoppu bumbardamenti aerii c'addistrussiru
a maggior parti di lu centru bitatu da cittati.

Fuorru jurnati di travagghiu pisanti ppi Capa ca scattau nta di muntagni isulati
fotu c'addivintarru li cchiu famusi dâ so carriera, ma macari ca mustraunu
cummera sigghiatu di tuttu chiddu ca ci stapìa succiriennu: «Era a prima vota ca
taliava n'attaccu di l'inizziu â fini e ciappi a futtuna di scattari nu
munzieddu di futucrafii bboni. Jèrunu mmaggini semprici. Facièunu viriri comu
jera accanazzianti e picca spittaculari a viritati e a verra.. Lu paiseddu nicu
e murùsu di muntagna jera cumplitamenti distruttu. Li tideschi ca l'avièunu
uccupatu s'avieunu arritiratu duranti a notti bannunannu ei spaddi nu munzieddu
di civili taliani firiti o ca si l'avieunu cuagghiatu. Ni curcammu 'n terra nta
piazza nica dô paisi, di fronti a cresìa. Pinzava ca nu avissi senzu stu
cummattiri, morri e fari fotu, quannu lu ginirali Roosevelt, siempri prisenti
unni a battagghia era dura, s'arricampau e puntannu lu vastunu supra ri mia mi
rissi: "Capa ô quartieri ginirali di divisioni c'è nu missaggiu ppi tìa. Dici ca
a rivista Life ti resi nu travagghiu". Allura partìu attonna di Troina ppi
Paliemmu e puoi adducumintannu ncora a verra nzinu ô sbarcu 'n Nurmandìa, Robert
Capa si porta ccu iddu lu cunvicimentu amaru supra a natura râ verra: «N'infernu
ca l'ommini si criarru suli». Cumminzioni ca l'iventi siciliani avièunu
cunfirmatu e raffurzatu.

Lu 6 di giugnu 1944 participau a lu sanguinosu sbarcu di lu cuntigentu miricanu
e Omaha Beach, nta a Normandia. A maggior parti dei fotu ca scattau duranti u
sbarcu fuorri persi ppi n'irrori tecchinicu dô labboratoriu ca l'avìa a
sviluppari (Larry Borroughs addivintau macari iddu futocrafu famusu a livieddu
munniali e morsi macari iddu nta lu Viet Nam, nta l'anni sissanta); scamparru a
distruzzioni sulu unnici futugrammi dannicciati, ca trasmittierru a tirribbili
drammaticità di li mumenta di lu D-Day.

Nta lu 1947 a Nova Yorki funnau ccu Henri Cartier-Bresson, David "Chim" Seymour
e George Rodger - l'agginzia cuupirativa Magnum, ca addivintau una di li cchiu
pristiggiosi agginzii futugrafichi.

Capa era famosu macari picchi pari ca nun si scantava ri nenti, cosa ca l'avia
purtatu a participàri all'attaccu câ prima ondata nta lu Sbarcu in Normandia e a
paracadutarìsi ri n'aeriu assemi a li militari prufissiunisti pp ritrarri di
vicinu l'attraversamentu di lu Renu.

A so passioni e a so vita, l'amuri ppa fotucrafìa, u purtau a pèrdiri a sô vita
nta lu 1954 duranti a Prima verra d'Indocina, a secuitu di una squatra di truppi
francisi, sautannu nta l'aria duoppu ca finìu nta nu campu minatu.



https://scn.wikipedia.org/wiki/Riggiu_Calabbria

Riggiu Calabbria (o sulu Riggiu ntô dialettu riggitanu, e Righi ntô dialettu
grecu-càlabru), di sòlitu chiamata Riggiu Calabbria o Riggiu nta tuttu lu
Miridiuni d'Italia, è la cità cchiù granni e cchiù antica dâ Calabbria, è lu
capulocu di l'omònima pruvincia e la sedi di lu Cunzigghiu riggiunali di la
Calabbria. Cu quasi 200.000 abbitanti è lu quartu cumuni cchiù pupulatu di
l'Italia miridiunali pininzulari, lu diciottèsimu di l'Italia. S'attrova nta la
punta dû Stivali, nnô strittu di Missina. Lu tirritoriu dû cumuni - storicamenti
chiamatu Granni Riggiu - s'attrova nnô centru di na cchiù granni ària
metropulitana di 270.000 abbitanti unni ci sunnu numirusi cumuni tra Bagnara e
Melitu nzinu a l'Asprumunti. La nfruenza ecunòmica, culturali e comu polu
d'attrazzioni di Riggiu arriva dô Portu di Gioia Tauru finu a la Lòcridi; e
unn'è ca si funni cu l'ària metropulitana di Missina (siparati di nu brazzu di
mari di 3km), cu cui si sta juncennu, nni fannu l'ària metropulitana ntigrata di
lu Strittu o Cità Metropulitana di lu Strittu, ària chi oggi nta li dui sponni
havi quarchi 730.000 abbitanti 'n tutali. Riggiu è nnô centru di na mpurtanti
ària turìstica ppi storia, cultura e turismu balniari, è na cità univirsitaria,
e è nnô centru di na zona agrìcula assai fèrtili pû clima miti, cu pruduzzioni
di ogghiu d'aliva, vinu, agrumi e urtaggi; particulari e tìpica esti la
pruduzzione di l'essenza dû bergamottu, agrumi chi nta l'Italia crisci sulu nnô
tirritoriu rigginu, c'addivintau nfatti unu dê sìmmuli dâ cità.



https://scn.wikipedia.org/wiki/Parsi

I Parsi sunnu seguaci du Mazdeismo ca nto l'VIII sèculu lassàrunu a Persia pi
recarisi 'n Innia, nto Gujarat, pressu u re induista Jadav Rana. Attualmenti
sunnu circa 100.000 pirsuni, u 70% dì quali vive ancùora 'n Innia, sopratuttu
pressu Mumbai e parrànu a lingua dù Gujarati. L'avutra comunitati zoroastriana
di l'Innia è rapprisintata da li Irani.

U termìni Parsi nun è attestatu 'n testi zoroastriani innìani finu a lu XVII
sèculu. Finu a ddù piriodu vinianu usati i termìni Zarthoshti (“Zoroastriani”) o
Vehdin (“di bona natura” o “de la bona riliggìuni”). È 'n nu testu sanscrittu du
XII sèculu, scrittu probabilmenti da nu hindu, ca si utilizza pi la prima vota u
termìni. A prima funti europea risali a lu 1322, quannu u mònacu francisi
Jordanus riferisci di la prisenza di parsi a Thana e Broach. U termìni ricorrerò
'n assai diari di viaggiaturi europei, prima purtughisi e francisi e ngrisi poi.

Na definizioni ligali di “parsi”, spissu citata, si basa su na dicisioni du 1909
(ormai annulata) ca stabiliu nun sulu ca na pirsuna nun po' addìvintari parsi
cunvirtennùsi a la fedi zoroastrana (ca era u casu 'n questioni), ma puru ca la
comunitati parsi è cumposta da:

Sta definizioni fu poi cchiù voti ribaltat. I principi di uguaglianza di la
Costituzioni Inniana annullò i ristrizioni patrilineari espressa nto terzu
puntu. A secunna clausola fu contestata e rovesciata nto 1948. 'N appellu, nto
1950, vinni accolta a sintenza du 1948 e l'intera defizinioni du 1909 fu
ritenuta nu obiter dictum, cioè nu pareri datu 'n via incidentali e nun
giuridicamenti vinculanti, dicisioni riaffermata nto 1966. Tuttavia, l'opinioni
ca la dicisioni du 1090 sia ancùora legalmenti vinculanti, continua a esistiri,
puru tra i parsi cchiù colti e mudirati.

A stima tradizziunali du nummàru di Parsi nto munnu è di circa 100.000. U
censimentu innìanu du 1981 cuntava 71.630 Parsi nto paisi. I dati di censimenti
innìani annu evidenziatu u costanti declinu nto corsu di divìersi decenni. U
censimentu du 1940-41, ni cuntava 114.890. U censimentu du 1951, ca riguarda
sulu l'Innia, cuntava 111.791, i dati di succissivi censimenti evidenziarunu na
diminuzioni du 9% ogni annu. Secunnu a National Commission for Minorities ci
sunnu divìersi causi ca spieganu u declinu numericu, a mancanza di figghi e la
migrazioni 'n avutri paisi. A cchiù granni comunitati parsi è chidda ri Bombay,
ma ci sunnu comunitati puru 'n avutri citati inniani, tra cui Delhi.

Finu a lu XII sèculu tutti li zoroastriani seguivanu u stissu calendariu di 365
jorni, ca era rimastu praticamenti u stissu da la riforma di Ardashir I
(226-241). U calendariu per nun cuntimplava a cumpensazioni di li frazioni di
jorni du calendariu sulari, cu passàri ddù tempu nun ci fu cchiù currìspunnenza
tra i misi e li staggìuni. A nù certu puntu, tra lu 1125 e lu 1250 i parsi
agghìunceru nu misi, cùosa però ca nun fu fatta da li avutri zoroastriani.



https://scn.wikipedia.org/wiki/Odissea

L' Odissea è nu puema n versi di Omeru. Cu l' Ilìadi, di cui è n certu sensu la
cuntinuazzioni, è cunsidiratu comu n'òpira chi marca la nascita dâ littiratura.
Si stima tra lu 800 e lu 700 a,C la data dâ sò cumpusizzioni. Cunta la storia di
Ulissi, chi doppu la caduta di Troia appi a viaggiari pi tuttu lu mari
Meditirràniu, circannu la sò patria Itaca.

Lu puema si tratta dû viaggiu longu di Ulissi chi si sta arricugghiannu a Ìtica
doppu la guerra di Troia. La storia dâ guerra di Troia veni raccuntata nta
l'Odissia mentri Ulissi si truova 'nta la reggia ri Feaci. Nta l'Odissia, cci
voli dici anni prima ca s'arricogghi a sò muggheri Penelopi. Addimentri tanti
òmini la stannu curtannu pû fattu dâ sò richezza. Facennu stu viaggiu, Ulissi e
li soi marinari hannu a luttari contra monstri e autri piriculi di mari. Atena,
la dia greca di ntilligenza l'aiuta. Chissi sunna na scelta dî monstri ca
ncontra:

Na parti dâ storia si rivolgi attornu l'ìsula di Trinacria, chi volidri la
Sicilia.

L'Odissia (e l'Illiadi) discrìvinu la cultura dâ Grecia antica. Si cridi ca
Omeru usava li storî antichi passati d'avi, ma nun si sapi pi sicuru quali sunnu
cunti ricriati d'Omeru, e quali rapprisèntanu fatti veri dâ storia grecia.



https://scn.wikipedia.org/wiki/Oceanugraf%C3%ACa

L'oceanugrafìa è la scienza di studî ociànici dâ Terra, dî prucessi biològgici,
giològgici, chìmici e fìsici chi sunnu tutti currilati. Cci sunnu cincu vranchi
principali, chi agghiùncinu nzèmmula â canuscenza dû sistema dî granni massi di
acqua supra lu pianeta.

Gioluggìa marina - lu studiu dâ gioluggìa dû pavimentu di l'ocèanu zoccu ncludi
la tittònica

Oceanugrafìa fìsica - lu studiu dî prupitati fìsichi di l'ocèanu, p'asempiu dî
currenti, di l'unni, e dâ circulazzioni termu-alina.

Oceanugrafìa chìmica - lu studiu dâ chìmica di l'ocèanu, di particulari ntiressa
ê cicli di l'elemènti chìmici.

Oceanugrafìa meteorològgica - lu studiu dû rapportu ntra l'attimusfera e
l'ocèanu.

L'antichi greci si ntirissaru assai dû studiu dû Mari Miditirràniu. Secunnu na
liggenna, unu dî primi studî supra lu mari fu di Aristòtili, cui s'ammazzau iddu
stissu doppu nun arricugghìu li risurtati suddisfacenti.

Si pò nutari la nàscita di l'oceanugrafìa comu scienza ntô 1872 quannu Sir
Wyville Thomson e Sir John Murray si nni jeru pâ Spidizzioni Challenger
(1872-1876). Ô stissu tempu tanti nazzioni si rializzaru la mpurtanza
arrinasciuta di l'ocèanu pû cummerciu e nizziaru li sò stissi studî, finanzati
privati e pùbbrichi.



https://scn.wikipedia.org/wiki/Neoluggismu

Lu neoluggismu (dû Grecu anticu νεολογισμός "νέος" [neos] = novu e "λόγος"
[logos] = parola) eni na parola ca trasi nta l'usu cumuni pi nnicari cuncetti
nova, pi sintitizzari cuncetta c'asistìanu, o pi rènniri muderna e cuntimpurània
la terminoluggìa cchiù vecchia. Li neoluggismi sù spiciarmenti utilizzati
p'idintificari nvinzioni, finòmini nova o idìi vecchi ca forru piddiati dû
cuntestu culturali. Siccomu lu ngrisi eni la lingua cchiù parrata ntô pianeta,
di sòlitu li neoluggismi ca s'utilìzzanu sunnu ngrisi. Oppuru lu neoluggismu
ngrisi nun s'utilizza e pi cumunicari nu cuncettu novu s'utilizza na paràfrasi.
Lu tèrmini e-mail p'asempiu, comu s'utilizza oi ntâ lingua taliana, putissi
èssiri n'asempiu di neoluggismu, ma n sicilianu si prifirisci scrìviri "imeil".
Oppuru "circari supra google utilizzanu na parola chiavi spicìfica" ntô ngrisi
s'utilizza lu verbu "(to) google" dirittamenti.

Li neoluggismu sù pi difinizzioni "novi", e pi stu mutivu sù dirittamenti
attribbuiti a nu spicìficu nnivìduu, pubbricazzioni, piriodu o iventu.. Lu
tèrmini "neoluggismu" fu strummintatu ntô 1800 circa; e pi nu saccu di tempu nta
lu nizziu dû 19mu Sèculu, lu tèrmini "neoluggismu" era iddu stissu nu
neoluggismu. Li neoluggismi putìssiru macari rifirìrisi a na parola asistenti o
a na frasi ca ccuisìu nu significatu novu.

Nta psichiatrìa, lu tèrmini eni utilizzatu pi discrìviri la criazzioni di paroli
ca ci hannu nu significatu sulu pâ pirsuna ca l'utilizza. Eni cunzidiratu
nurmali ntê picciridda, ma li sìntuma di disòrdini mintali ch'ìnnicanu na
pissicosi, na maladìa mintali comu la schizzofrinìa ntê l'adulta. L'utilizzu di
neoluggismi putissi èssiri macari currilatu cu l'afasìa ca ci pigghia a chiddi
ca ci àppinu nu dammaggiu dû cirveddu ca risultau di tràuma â testa o di nu
nfartu.

Nta tiuluggìa, nu neoluggismu eni na duttrina rilativamenti nova comu p'asempiu
lu razziunalismu). Nta stu senzu, lu neoluggista eni nu nnuvaturi ntâ duttrina o
ntô sistema di cridu, e a li voti eni cunzidiratu irèticu o suvvirsivu dî
parrina. meinstrimmi (<--meinstrimmi eni nu neoluggismu) o di li stituzzioni
riliggiusi.

Nta la filosufìa, la frasi "cunnizziunamentu suciali" fu ricintimenti utilizzatu
pi discrìviri lu prucessu suciali di redità di certi cridenzi, modi di crìdiri,
o cumpurtamentu ginirali.

Li neoluggismi sù prisenti ntê culturi cu cchiù ràpidu canciamentu comu lu statu
dû Sud Àfrica, e puru nta situazzioni unni c'eni na viloci prupagazzioni di
nfurmazzioni.

Sù spissu criati juncennu paroli c'asistìanu (vidi nomu cumpostu e aggittivu) o
dùnanu a li paroli suffissa o prifissa novi e ùnici.



https://scn.wikipedia.org/wiki/Muammar_Gheddafi

Muamar Gheddafi (Sirti, 19 di giugnu 1942 - 20 di uttuviru 2011) ha statu lu
capu di statu dâ Libbia, puru si ufficiarmenti nun ha tinutu nudda càrrica. Ntô
1969 fu â testa di nu corpu di statu chi nstaurau nu riggimi egualitariu di tipu
sucialista. Di na pirsunalità assai urigginali, li sò rapporti chê sò vicini dû
Miditirraniu nun foru sempri boni, agghicannu puru a n'escalation militari chi â
mità di l'anni '80 pruvucau nu ntirventu di l'aviazzioni miricana supra Tripoli
e Bengasi. A pàrtiri dû 2001, la pulìtica di Gheddafi canciau a picca a picca,
rinunciannu a armari lu sò paisi di armi nucliari, pirmittennu ispizzioni
ntirnazziunali, e risarcennu li vittimi di attintati chi di na manera o di
n'autra avèvanu statu attribbuiti â Libbia, o e sò sirvizzi sicreti.

Gheddafi ha gudutu di na certa cunsidirazzioni a liveddu dâ pulìtica dû mediu
orienti e di l'Africa dû nord, e ntrattinu rapporti ecunòmici, e diplumatici
nurmali cu tutti li sò paisi vicini, nzinu ô principiu dû 2011 quannu li
muvumenta rivuluzziunari ntê Paisi di l´Africa dû Nord causaru na guerra civili
e la cunnanna di la cumunità ntirnazziunali pi li ntirventa a basi di bummi
aerei contra li manifestazzioni pacifici dâ pupulazzioni ch'iddu cumannau.

N sèquitu â trasuta a Tripoli dî rivurtusi, la trasfiruta nti na capitali
cuntrullata dî rivurtusi dû cunsigghiu nazziunali di transizzioni, e a la fujuta
di Gheddafi stissu e di tutta la sò famigghia, Gheddafi appi a rinunziari ô
cuntrollu ininterruttu dâ Libbia pi quasi 42 anni. Gheddafi fu ammazzatu ô
mumentu n cui fu catturatu ntâ cità di Sirti nti chiddu ca fu l'urtumu attu dâ
guerra civili lìbbica.



https://scn.wikipedia.org/wiki/Moai

Moai (prununzata MO-AI) sunnu statui di petra chi s'attrovanu supra l'Isula di
Pasqua. Nnâ maggiuranza di casi, li statui sunnu monulitichi, voldiri ca sunnu
ncisiddati di balati sani, ma ogni tantu s'attrova una chi havi nautra petra
sana accucchiatacci (nu Pukau pâ lingua ndiggini) chi veni misa suprâ testa dâ
basa.

Si nn'attrovanu armenu 600 di sti moai pi tuttu l'isula. La maggiuranza eranu
ncisiddati a Rano Raraku, unni quasi 400 di cchiù s'arristaru pi diversi fasi di
travagghiu. Sta pirrera pari comu si è stata abbannunata cumpritamenti a tutt'ôn
corpu, cu quarchi fiura arristannu mmenzu la pirrera senza essiri accabbata.
Quasi tutti li moai chi eranu finiti e a postu cchiù doppu si capitaru a essiri
arruzzuliati di l'abbitanti ndiggini. Spissu si succidiu accussì pû fattu dî
vuerri nterni.

Sparti dû fattu ca vennu mmagginati spissu comu testuni, tanti dî moai nn'hannu
spaddi, vrazza, e corpura, chi duranti lu corsu di seculi, si hannu arrinisciuti
essiri ammucciati sutta terra. La significanza dâ palora moai è ancura vaga, e
asistinu tanti tiurî circa sti statui.

La tiuria cchiù cumuni è ca sunnu stati ncisiddati dî Polinisiani ndiggini
armenu 1.000 anni fa. Facirmenti rapprisentanu li soi avi (marcannu li tabbuti),
o forsi mpurtanti pirsuni viventi, o macari sunnu simmuli pristigiusi dî
famigghî. La costa di pruducirili avissi a essiri granni; picchì ognunu cci
vulìa tant'anni di mpegnu, ma puru picchì eranu traspurtati granni distanzi
traversu l'isula. Nun si sapi pricisamenti comu eranu traspurtati, ma facirmenti
usavanu li slitti di legnu e/o ruteddi. Si cridi ca la quantitati di legnu ca
era nicissaria pi susteniri la fabbricazzoni cuntinua di ssi munumenti avìa
avutu lu risultatu di spugghiari cumpritamenti li furesti di l'isula. Chissu
putìa spiegari picchì la pirrera vinni abbunnunata accussì currennu.



https://scn.wikipedia.org/wiki/Metz

Metz è na citati ntô nord-est dâ Francia, capitali dâ riggiuni dâ Lurena e dû
dipartimentu dâ Musella (57). S'attrova â cunfruenza dâ Musella cû ciumi Seille.

'N tempura antichi Metz, tannu canusciuta cû nomu di Divodurum (la citati dû
"munti sacru"), era la capitali dî Mediumatrici, tribbù cèltica lu cui nomu,
cuntrattu 'n Mettis, è a l'urìggini di l'attuali nomu dâ citati. Ê nizzi di
l'era cristiana, lu situ era già accupatu di li Rumani. Metz divinni una dî
citati principali dâ Gallia, cchiù pupulata di Lutetia, ricca pi mèritu dî sô
spurtazzioni di vinu e cu unu di li cchiù vasti anfitiatri dâ riggiuni. Ô
ncruciu di nummàrusi strati militari, e essennu videmma na citati tantu bonu
furtificata, divinni prestu di nutèvuli mpurtanza. Una tra l'ùrtimi roccaforti
rumani a arrinnìrisi ê tribbù girmànichi, fu cunquistata d' Attila ntô 451, e
nfini passau, versu la fini dû V sèculu e attraversu pacìfichi niguzziazzioni,
ntê manu di li Franchi. Tiuduricu d'Austrasia la scigghìu comu risidenza ntô
511; lu succissivu regnu dâ riggina Brunildi dunau granni splinnuri â citati. 

Sibbeni li primi cresii cristiani foru attruvati ô sternu dâ citati, l'esistenza
ô nternu dî mura di l'uratoriu di Santu Stèfanu è pruvata nzinu dû V sèculu. Ô
nizziu dû VII sèculu, li cchiù vecchi edifici munàstici èranu chiddi di Santa
Glussinni e San Petru. Sutta li Carulingi, la citati cunzirvau la binivulenza dî
duminatura, li cui troni di famigghia nun èranu luntani; Carlu lu Tignusu vinni
ncrunatu/ncurunatu ntâ Basìlica, e ccà Luduvicu lu Piu e sô figghiu Drogu sunnu
sipilluti.

Nta l'843 Metz divinni la capitali dû granducatu di Lurena, e ci si tinniru
svariati cuncili e adunanzi pulìtichi. Nummurusi manuscritti cristiani, pruduttu
dî scoli di scrittura e pittura di Metz (p'asempiu lu famusu manuscrittu "Trier
Ada" e lu missali di Drogu, a usu pirsunali dûn viscuvu dâ casa riali) sunnu
provi di viti ntillittuarmenti attivi e dûn micinatismu suntuusu ntâ Metz
carulingia.

Nta l'870 la citati divinni parti dû Regnu Francu d'Urienti e appartinni, tra lu
911 e lu 925, â Francia, comu parti dâ Lurena. La criscenti difficultati dî
viscuvi ntâ citati aumintau ancora quannu Adalbertu I (928-62) uttinni parti di
li privileggi spittanti ê conti; nzinu a lu XII sèculu, quinni, la storia dâ
citati è 'n pràtica idèntica â storia dî sô Viscuvi. Ntô 1039 fu custruiutu nu
splinnidu edificiu ca pigghiau lu postu dâ vecchia cresia di Santu Stèfanu.

Ntô XII sèculu accuminzaru li sforzi dî cittadini pi libbiràrisi dâ duminazzioni
dî viscuvi. Ntô 1180 pâ prima vota li cittadini si riuniru 'n na stritta
curpurazzioni, e ntô 1207 li Tredecem jurati vinniru numinati rapprisintanti dâ
municipalitati, puru siddu èranu ancora mmistuti dirittamenti di lu viscuvu. Lu
prilatu avìa macari na nfruenza di putinziali cuntrollu ntâ silizzioni di
l'ufficiali ca prisidìa lu cumitatu dî cunziggheri, apparutu pâ prima vota ntô
sèculu XI. I 25 rapprisintanti mmiati dî vari municipi mantinìanu na pusizzioni
ndipinnenti: ntê materii jurìdichi iddi aiutavanu li Tredecem jurati e furmavanu
l'elimentu dimucràticu dû sistema di cuvernu. L'àutri auturitati municipali
vinìanu scigghiuti di l'aristucrazzìa dâ citati, p'asempiu dî cincu
assuciazzioni li cui membri èranu scigghiuti di famigghi ricchi pi prutiggiri li
ntiressi dî sô cungiunti. L'àutru corpu di rapprisintanti, difinuti na commune
(nu cumuni), apparìu già dû 1297 e era cumpunutu dû doppiu dî membri c'avìanu li
pricidenti cincu "parramenti". Facennu causa cumuni, l'unioni dî famigghi cchiù
vecchii dâ citati e la commune (lu cumuni) attruvaru vantaggiusu accrìsciri
graduarmenti li putiri dâ citati 'n uppusizzioni a chiddi di li viscuvi, e
macari mantèniri lu cuntrollu di lu cuvernu dâ municipalitati cumpritamenti ntê
sô manu e ô di fora di chiddi dî criscenti cunzorzi: 'n stu modu nzinu ô XVI
sèculu Metz ristau n'urganizzazzioni puramenti aristucràtica. Ntô 1300 sti
gruppi s'accanzaru lu drittu d'èssiri eliggiuti a capu cunziggheri cumunali,
duranti lu XIV sèculu uttinniru lu drittu d'eliggiri li Tredecem jurati, mentri
dû 1383 pottiru cuniari muniti. Li cunzorzi, ca duranti lu XIV sèculu avìanu
junciutu na granni ndipinnenza, vinniru cumpritamenti supprimuti (1383): ntô
(1405) l'ùrtimu tintativu di l'artiggiani di mpussissàrisi, câ rivota, dû
cuvernu dâ citati fu affucatu ntô sangu.

La citati happi a lottare spissu p'addifènniri la propia libbirtati; ntô pirìudu
1324-27 contra li Duchi dû Lussemburgu e Lurena, comu videmma contra
l'arciviscuvu di Trier; ntô 1363 e 1365 contra la banna di mircinari ngrisi
cumannati d'Arnoldu di Cirvula, ntô XV sèculu contra la Francia e li duchi di
Burgogna, ca circaru d'annèttiri Metz a li sô tirritoria o quantumenu
d'asircitàricci un prutitturatu. Nunustanti mantinissi la propia ndipinnenza,
puru siddu a àutu costu, e ristassi, armenu stiriurmenti, parti dû Mperu
Girmànicu, li cui cuvirnanti si priaccupavanu comegghiè abbastanti anticchia di
sta mpurtanti roccaforti di fruntera. Carlu IV ntô 1354 e ntô 1356 tinni
svariati dieti ntâ citati, duranti l'ùrtima dî quali vinni prumulgatu lu famusu
statutu canusciutu comu Bulla Aurea. La citati sintìa comegghiè d'accupari na
pusizzioni quasi di ndipinnenza tra la Francia e la Girmania, e vulìa cchiù
c'àutru circari d'evadiri di l'obblighi di tassi a fauri dû Mperu e la
pussibbilitati di participari ê dieti. L'alluntanamentu tra Metz e li stati
girmànici divinni sempri cchiù evidenti, e si juncìu a na situazzioni pi cui,
duranti li rivoti riliggiusi e pulìtichi dû 1552 Metz si vinni a attruvari ntô
menzu dâ guerra tra Carlu V e li prìncipi nzorti. Cûn accordu dî prìncipi
tudischi, Moritz di Sassunia, Gugghiermu d'Hesse, Johann Albrecht di Miclimmurgu
e Giurgiu Fidiricu di Branniburgu, cu Nricu II di Francia, ratificatu dû reghi
francisi a Chambord (15 di jinnaru), Metz vinni ufficiarmenti trasfiruta â
Francia, li porti dâ citati vinniru graputi 3 misi doppu, e Nricu pigghiau
pussessu dâ citati comu vicarius sacri imperii et urbis protector. Lu duca di
Guise, cumannanti dâ guarniggiuni, ristaurau li vecchii furtificazzioni e
nn'agghiuncìu di novi, arriniscennu cu successu a risistiri a l'attacchi dû
mpiraturi d'uttùviru a dicèmmiru di 1552; Metz ristau accussì francisi. Lu
ricanuscimentu dü Mperu dâ rinnuta di Metz â Francia agghicau â cunchiusioni dâ
paci di Westfalia. Câ custruzzioni dâ cittadella (1555-62) lu novu cuvernu
s'addifinnìu dî cittadini, scuntintati dû svurcìrisi di l'abbinimenti. Prestu
abbinniru mpurtanti mudìfichi nterni. Ô postu dû pricidenti cuvernu, c'era
l'auturitati dû reghi di Francia, lu cui rapprisintanti era lu cuvirnaturi. Lu
capu cunziggheri cumunali, adessu scigghiutu dû cuvirnaturi, vinni rinchiazzatu
(1640) dûn Majuri riali. Li stissi cunziggheri èranu scigghiuti dû cuvernu ntô
tutali dî risidenti; ntô 1633 la jurisdizzioni passau ô Parramentu. Li pùtiri dî
Tredecem jurati foru arriduciuti, nzinu â tutali abbulizzioni ntô 1634, e
rinchiazzati dû castaldu riali.

Tra li citati dâ Lurena, Metz happi na pusizzioni priminenti duranti lu pussessu
francisi pi dui raggiuni. 'N primi locu, divinni una tra li cchiù mpurtanti
furtizzi grazzî a lu travagghiu di Vauban (1674) e Cormontaigne (1730),
sicunnariamenti divinni la capitali di lu putiri timpurali dî tri diucesi di
Metz, Toul e Verdun, ca la Francia avìa cunfiscatu (1552) e, doppu la paci di
Westfalia, mantinutu. Ntô 1633 fu criata pi sta "pruvincia dî tri viscuvi"
(macari ditta "Généralité des trois évêchés" o "ntinnenza di Metz") na suprema
corti di justizzia e d'amministrazzioni, lu Parramentu di Metz. Ntô 1681 la
Càmmara Riali, lu cui dòviri era di dicidiri quali feudu appartinissi ê tri
diucesi ca Luiggi XIV riclamava pâ Francia, vinni agghiunciuta a stu Parramentu,
ca durau, attravirsannu videmma un timpuraneu disciugghimentu (1771-75), nzinu a
l'accumudamentu finali di l'Assimbrea Nazziunali ntô 1789, a cui siquìu la
divisioni dû tirritoriu 'n dipartimenti e distritti. Metz divinni, nta
dd'accasioni, capitali dû dipartimentu dâ Musella, criatu ntô 1790. La
rivuluzzioni purtau granni scumpigghiu ntâ citati. Ntê campagni dû 1814 e 1815
l'asèrciti alliati assidiaru/asiggiaru dui voti la citati, senza arrinèsciri a
pigghiàrila. Duranti la guerra franco-prussiana dû 1870-71 Metz fu la sedi/seggi
dî corpi dâ terza armata francisa a lu cumannu di Bazaine. Iddu stissu, doppu li
battagghi di Colombey, Marx-la-Tour e Gravelotte fu assidiatu/assiggiatu ntâ
citati. L'asèrcitu tudiscu d'assautu era cumannatu dû prìncipi Fidiricu Carlu di
Prussia: dû mumentu ca li picca surtiti dâ guarniggiuni foru ncapaci di rumpiri
li linii tudischi, Metz fu custrinciuta a arrinnìrisi (27 d'uttùviru), cû
risurtatu ca 6000 ufficiali francisi e 170000 òmini foru faciuti priggiuneri.

Cû Trattatu di Francuforti ntô 1871, Metz divinni citati tudisca, e foru
custruiuti na guarniggiuni cchiù mpurtanti e na furtizza cchiù sicura.
Nunustanti la partenza di tanti abbitanti ca si trasfiriru 'n Francia p'evitari
di campari sutta lu duminiu tudiscu, Metz si spannìu e si trasfurmau duranti lu
pirìudu dû giogu tudiscu. Li furtificazzioni a sud e a est vinniru abbattuti ntô
1898, assicurannu spazziu pâ crescita e lu sviluppu. Ci sunnu comegghiè ancora
'n citati granni edifici neo-rumànici tìpici dû mperu tudiscu.

'N siquutu a l'armistizziu câ Girmania ca cunchiudìu la prima guerra munniali,
l'asèrcitu francisi ntrasìu a Metz ntô nuvèmmiru di 1918 cu granni filicitati dâ
pupulazzioni, c'avìa sempri ristatu ligata â Francia, e la citati fu rinnuta â
Francia cû Trattatu di Versailles ntô 1919.

Metz vinni nuvamenti annissa â Germania tra lu 1940 e lu 1944 duranti la sècunna
guerra munniali, p'èssiri appoi libbirata ntô nuvèmmiru di 1944 di l'asèrciti
francisi e miricanu.

Metz è una dî quattru citati dû QuattruPolu di cuupirazzioni urbana cu
Lussimmurgu, Treviri e Saarbrücken. Situ di l'urganizzazzioni

Ntâ Liga Nazziunali, lu cchiù mpurtanti campiunatu di cauciu francisi, è
rapprisintata di F.C. Metz.



https://scn.wikipedia.org/wiki/Liotru

Lu sìmmulu ufficiali dâ cità di Catania è la stàtula di petra làvica dô
liafanti, chiamatu dê catanisi Liotru (o Diotru), e a iddu è lijata n'antica
liggenna.

A liggenna cunta ca quannu a l'èbbica Catania ncunminciau a ghessiri abbitata,
tutti l'animali firuci e piriculusi fonu scacciati di n'liafanti e a iddu i
catanisi, pi ringraziamentu, ci fìciuru na statua, e a chiamarunu Liotru.

La palora "Liotru" veni, dô nomu di Eliodoro, mìticu magu catanisi, ca chê sò
magarii sfidava la putenza dô Cristianesimu facennu caminari, tra l’àutri cosi,
lu liafanti di petra làvica. Ntô 778, lu magu Eliodoro, vinni scunfiggiutu dô
vìscuvu San Leone, lu Taumaturgu, ca lu fici abbruciari vivu trascinànnulu intra
nu focu mistiriusu e niscènnuni sanu e sarvu sulu iddu.

Pi quantu ariquarda l'urìggini e lu picchì dâ stàtula di petra ca oggi s'attrova
ntâ chiazza Domu dô 1736, grazzi a Vaccarini, foru fatti tanti ipùtisi e di
chissi sulu dui mèritanu di èssiri muntuati: la prima è chidda dô stòricu Petru
Carrera di Militeddu (1571 – 1647) ca ntô sò libbru Mimorie Historiche di
Catania, lu spieca comu nu sìmmulu di vittoria militari dê catanisi sùpira li
lìbbici; ss’ipùtisi vinni rapprisintata nta nu tiluni dô tiatru Bellini di
Catania, picchì lu pitturi Sciuti ntô 1890, ppi l'inaugurazzioni dû tiatru,
addipingiu propiu st’avvinimentu stòricu. L’ipùtisi cchiù megghiu è pirò chidda
dô giògrafu àrabbu Al-Idrisi ntô XII sèculu: secunnu Al-Idrisi, lu liafanti di
Catania è na stàtula màggica, custruita ppi tèniri luntanu la lava di l'Etna dâ
cità. St’urtima spiecazzioni è chidda ca pari â megghiu pô Liotru, a cui li
catanisi sù divotìssimi, tantu di minazzari na summossa pupulari quannu ntô 1862
si prupuniu di spustari lu Liotru dâ chiazza Domu â luntana chiazza Palestru.

N’àutra vuci , menu rumantica di chiddi sùpira muntuati , ma ca ppi duviri di
crònaca purtamu lu stissu, dici ca prubbabbirmenti lu liafantu è d’èbbica
bizzantina; nfatti, dopu li nvasioni dê Vannali ntô V sèculu, Catania passau pi
tri sèculi sutta li bizzantini, e appoi sutta la duminazzioni di l’ àrabbi, ca
chiamaru Catania propiu "Balad-el-fil", o "Medinat-el-fil", zoè "cità dô
liafanti".



https://scn.wikipedia.org/wiki/Lingua_napulitana

Lu napulitanu (nomu nativu: napulitano), è na lingua ca si parra ntâ Campania.
Di sòlitu, parò, sunnu chiamati accussì tutti li parrati ca si pàrranu ô Sud
cuntinintali (Campania, Lucania, nord Calàbbria, nord Pugghia, Mulisi e
Abbruzzu) e li parrati ca si ntènninu l'uni cu l'àutri e ca ci hannu règuli
sìmmuli, e cu stu senzu, pi l'Organizzazzioni Ntirnazziunali di
Standardizzazzioni (ISO) lu napulitanu nun è sulu nu dialettu talianu, ma è
cunzidiratu na lingua vera e propia (ISO 639: nap).

Comu lu sicilianu, chista veni dû latinu, ma nta li sèculi fu n'anticchia
canciata pi menzu dî duminazzioni francisi e spagnola, e quarchi palora veni
puru dû grecu e àrabbu.

Pi vìdiri li diffirenzi putiti lèggiri ccà abbasciu lu Patrinostru ntê
variazzioni di lu napulitanu di Nàpuli, lu napulitanu dû nord dâ Calàbbria, nta
na varianti siculòfuna dû sud dâ Calabbria, nta la lingua taliana e la lingua
latina:

Lu 14 di uttùviru dû 2008, lu cunsigghiu riggiunali dâ Campania appruvau lu
disegnu di liggi di pruposta pruvinciali, rubbricatu "Tutela e valorizzazione
della lingua napoletana": lu napulitanu è ora,picciò, na lingua ufficiali, comu
a quali egghè àutra lingua parrata ntô munnu. Lu testu di leggi nascìu di
l'unificazzioni ntra na nizziativa liggislativa, prisintata dâ Pruvincia di
Nàpuli e na pruposta di liggi prisintata dû cunsiggheri riggiunali Tonino Scala.
[1] [2] [3]



https://scn.wikipedia.org/wiki/Lincua_kasciubbiana

A lincua kasciubbiana o cassubbiana ('n casciubbu: kaszëbsczi jãzëk, pòmòrsczi
jãzëk, kaszëbskò-słowińskô mòwa) jè una rei lincui lichitici, nu suttugruppu
riei lincui slavi.

Si pienza ca lu casciubbu s'aivulviu dâ lincua parrata di na puocu ri tribbù di
pumiriani ciamati kasciubbi, nta a riggioni di Pumirania, nta a costa
miritiunali di lu Mar Barticu ntra li ciumi Vistula e Oder.

A sò struttura jè vicina a lincua sluvinciana, e tutti rui sunu dialetti ra
lincua pumiriana. Finu a nu pucou ri tiempu fa li lincuisti lu cunzidiràvanu nu
dialettu divircenti di lu pulaccu mentri ca accamora jè ricanusciuta comu a
lincua vivienti cchiu imparintata di lu pulacu, ssiennu a sula lincua lichitica
ancora parrata.

Comu a lu pulaccu, lu casciubu javi nu munzieddu di palora ampristata di lu
tidescu vasciu, comu a kùńszt (arti ca in tidescu si scrivi "kunst") e autri
lincui cirmanichi. Autri surcenti di palori ampristati incrudunu lincui
bartichi, lu russu e a lincua pulacca.

Li cchiu antichi ducumenta stampati in casciubbu arriargunu a lu siricesimu
sèculu. A muterna urtucrafia a statu pruposta nta lu 1879.

Nta lu cinzimentu di lu 2002, 53.000 pirsuni 'nta Pulonia addichiarrarru ca
usanu principarmenti lu casciubbu quannu tornanu ei casi. Tutti chiddi ca
parranu casciubbu parranu macari lu pulaccu. Nu nummiru ri scoli in Pulonia
anzignanu lu casciubbu comu na lincua accatemica. Jè usata comu na lincua
'ltirnativa ppi scopi amministrativi lucali a Sierakowice, Pomeranian
Voivodeship e nta parti di lu Pomeranian Voivodeship. Lu casciubbu jè macari
parrati di li Kasciubbi c'abbitanu nta lu Canada.

'Mpurtanti pa littiratura casciubba a statu Xazeczka dlo Kaszebov do dutturi
Florian Ceynowa (1817–1881). Hieronim Derdowski (1852-1902 in Winona, Minnesota)
a statu n'autru 'mpurtanti auturi ca si misi a scrìviri in casciubbu, comu
macàri lu dutturi Aleksander Majkowski (1876–1938) ri Kościerzyna. Jan Trepczyk
e Stanisław Pestka anu stati puèti ri sta lincua. S'attrova a littiratura
casciubba traduciutà in lincua pulacca, angrisi, tidesca, bielurussa, finnica e
sluvacca.

Ruoppu a fini da verra fridda 'nta a Pulonia, li atticciamenti di lu statu di lu
casciubbu anu cratualmenti canciatu. Jè vistu cratualmenti comu na lincua a
tutti l'iffetti, picchini jè anzignata nta scoli statali e javi macari n'usu
limitatu nta a radiu pubbrica e nta tilivisioni. A pàrtiri di lu 2005 lu
casciubbu ciappi carantita a prutizzioni licali nta a Pulonia comu na lincua
ricciunali ufficiali. Jè l'unica lincua nta a Pulonia cu stu status. Stu status
cia statu garantitu di n'attu di lu parramentu pulaccu lu 6 di jinnaru di lu
stissu annu. Lu dicretu ca passau nta lu parramentu pulaccu nta lu 2005
garantisci lu so utilizzu nta cuntesti ufficiali nta reci cumuni unni li
parraturi casciubbiani custituisciunu almenu lu vienti ppi cientu ra a
pupulazzioni.



https://scn.wikipedia.org/wiki/Lamantinu

Lu lamantinu (dâ famigghia Trichechidae, gèniri Trichechus , canusciutu puru
comu lu manatì) è un mammìfiru acquàticu di granni diminzioni, a li voti nutatu
comu vacca dû mari. Li trichèchidi sunnu diversi dî dugonghi pâ forma dû craniu
e dâ cuda. Li cudi dî lamantini sunnu a furma di pinna, sìmuli a na racchetta,
mentri chiddi dî dugonghi sunnu bifurcati. Si nùtrica d'erva e nfatti passa la
maiuri parti dû sò tempu pascennnu ntê acqui nfangati.

Una dî speci (Trichechus senegalensis ) pòpula la costa africana occidintali,
n'àutra (T. inunguis ) s'attrova supra la costa urientali dû Sud Amèrica, e na
terza (T. manatus ) nni l'Indii occidintali, ntô Mari dî Caraibbi. Lu lamantinu
dâ Florida è cunziddiratu di certuni na specî distinta, ma ITIS lu cunziddira
come na suttaspecî di T. manatus, e oi chissa è la pusizzioni cchiù accittata.
Pò arrivari a 4,5 metri o cchiù di lunghizza, e campa sia nna l'acqua duci sia
nta chidda salata. Un tempu vinìa cacciatu pi l'ogghiu e pâ carni, ma oi è
prutettu.

Lu Lamantinu di l'Indi Uccidintali è na specî 'n pirìculu di estinzioni. Nun
havi nuddu pridaturi naturali, ma la spanzioni di l'attivitati umana havi
riduciutu la sò abbitazzioni naturali ntê l'acqui custeri, e tanti lamantini
sunnu 'n pirìculu pî mutura dî varchi. Tanti voti succedi ca li lamantini
s'agghiùttinu matiriali di pisca (ganci, pisa, etc.) mentri stannu a manciari.
St'oggetti strammi nun pari ca cci dùnanu disturbu, a eccizzioni dî fili di
nylon e matiriali sìmuli. Chissi ponnu nchiummari l'apparatu diggistivu di
l'armali, e cu tempu li fannu muriri.



https://scn.wikipedia.org/wiki/Giuvanni_Meli

Giuvanni Meli (Palermu, 6 di marzu 1740 - Palermu, 20 di dicèmmiru 1815) fu unu
dî cchiù granni littirati siciliani.

Vinìu di na famigghia mudesta e di picciottu studiò p'arcuni anni grammàtica e
ritòrica. Doppu aviri studiatu filusufìa e midicina fu dutturi n Cinisi. Nta stu
pirìudu, liggìu li pueti bucòlichi, l'enciclopidisti e Rousseau, scuprennu lu
valuri puèticu dâ lingua siciliana chi aduttò pi casi tutti li sò òpiri.

Ntô 1760 vinni ammittutu nna l'Accademia dû bon gustu e ccà accuminzò a scrìviri
li versi, prima pi talianu, poi pi sicilianu. Pubbricò la sò prima òpira, La
Fata Galanti, ntô 1762 doppu lu quali vinni canusciutu di tutti li littirati e
famigghi nòbbili di Palermu.

Ntramentri ca studiava la midicina ottinìu un mpiegu ntô paisi di Cinisi, vicinu
Palermu, comu mèdicu tinutu a stipenniu di l'abbazzia binidittina di S. Martinu
dî Scali. Duranti stu pirìudu a Cinisi cuntìnuava la sò attivitati di scritturi,
pubbricannu puru quarchi saggìstica d'argumentu mèdicu.

Ntô 1772 si trasfirìu a Palermo, unni ntô 1787 vinni ncarricatu câ càttidra di
Chìmica a l'univirsità di Palermu; unni arricugghìu e pubbricàu, 'n cincu
vulumi, li soi puisìi siciliani. Ntô 1798, quannu la Curti si trasfirìu di
Napuli a Palermo, l'abbati Meli era già nu scritturi cèlibbri (a stu tempu Meli
si fici chiamari abbati e si vistìu di riliggiusu); lu rè cci assignò na
pinsioni, e si didicò cu tranquillitati ê littiri.

Meli spirimintò cu na forma di linguaggiu ca putemu discrìviri comu nu sicilianu
lustru. Pi na manu, chissu significa ca pruvò a scrìviri di suggetti di tanti
gènira, spissu pi nu modu umurìsticu e filusòficu, ma pi l'àutra manu significa
macari ca la sò scrittura abballarìa tra n'idioma ca ni pari quasi comu nu
talianu arcàicu e la parrata parlimintana di strata di ddù tempu[1]. Facirmenti
avissi a èssiri propiu d'accussì picchì lu sò tema prifirutu era di cuntrastari
li carattirìstici di l'èssiri sicilianu, dunca spissu lu linguaggiu rifletti stu
cuntrastu.

La Buccolica (1766-1772), spirata di l'Arcadia, pâ majuranza fu scritta ntô
pirìudu quannu era dutturi a Cinisi. Turnatu a Palermu cu na fama di scinziatu e
pueta, si didicò â puisìa siciliana, arricugghiennu tuttu lu matiriali ca
esistìa. Lu sò Poesî siciliani 'n cincu vulumi niscìu ntô 1787, e na edizzioni
in sei vulumi niscìu ntô 1814.

Oltri a cumprènniri La Buccolica la raccolta dî puesìi cumprenni puru puemetti
satìrici comu La Fata Galanti (1762); lu puema èpicu-umurìsticu Don Chisciotti e
Sanciu Panza (1785-1787); li Favuli Morali 1810-1814; l' Origini di lu Munnu
(1768); li Elegii; li Canzunetti e Ditirammu: Sarudda.

La majuranza di ssi puisìi vìnniru traduciuti, supratuttu pi talianu, ma puru pi
ngrisi (viditi li rifirimenti ccasutta). Ntô 1787, visitannu Palermu, Goethe
s'accappitò a lèggiri lu puema cèlibbri: L'occhi, ca faci parti di nu gruppu di
puemi ca cumprènninu La Lìrica (li canzunetti). Goethe s'attruvò accussi
acchiappatu dû sintimentu di sta puisìa ca iddu traducìu li primi ottu righi pi
tudiscu, chiamànnulu Sizilianisches Lied (Canzuni Siciliana). N'àutru puema ca
faci parti di La Lìrica, Lu labbru, fu traduciutu pi tudiscu di J. Herder. Nu
fattu stranu e picca canusciutu è ca Lu labbru fu lu primu puema scrittu pi na
lingua itàlica ca fu traduciutu pi finlannisi. Ssi fatti ni dùnanu n'idìa dû
riguardu ca li littirati europei tinìanu pi Meli nni l'ùrtimi anni dû sèculu
XVIII.[2]



https://scn.wikipedia.org/wiki/Galileu_Galilei

Galileu Galilei (Pisa, 15 di frivaru 1564 – Arcetri, 8 di jinnaru 1642), fu
n'astrònumu, filòsufu, fìsicu e scritturi chi è strittamenti liatu â
rivuluzzioni scintìfica dû Sèculu XVII.

Nvintau lu telescopiu, fici na quantità mpurtanti d'ossirvazzioni mpurtanti,
enunciau la liggi dû motu, e fu nu sustinituri di la tiurìa cupirnicana. Pi
chistu è cunzidiratu comu lu patri di l'astronumìa muderna, lu patri di la
fìsica muderna, e lu patri di la scienza muderna.

Fu auturi di n'òpira ntitulata Dialogo sopra i massimi sistemi, n talianu. Pi
st'òpira, fu accusatu di la Chiesa Cattòlica di l'èbbica d'erisìa, e fu
cunnannatu a ritràiri chiddu ca avìa affirmatu.

Famusa è la frasi chi dissi suttavuci duranti lu prucessu, rifirènnusi â Terra
chi furrìa tornu ô suli e â tiurìa cupirnicana: Eppur si muove.

Nta l’annu 1633, Galileu fu cunnannatu dâ Cresia a càusa dâ sò tiurìa scintìfica
cuntraria a li Sacri Scritturi. Lu 31 di uttùviru dû 1992, lu papa Giuvanni
Paulu II riabbilitau sulennimenti Galileu nti n'udienza â Puntificia Accademia
dî Scienzi, accittannu accussì li tesi e li tiurî di Galileu.



https://scn.wikipedia.org/wiki/GNU

La Surgenti aperta software eni nu software unni lu còdici surgenti (lu
linguaggiu ca li prugrammatura ùsanu pi fari travagghiari li computer) eni
dispunìbbili a tutti. Cuegghè pò taliari comu travagghia lu còdici e pò
canciàrilu si ci voli fari fari quarchi cosa diffirenti. L'uppostu dâ surgenti
aperta eni la surgenti chiusa, unni lu còdici nun eni dispunìbbili a tutti. La
surgenti aperta è quasi la stissa cosa dû Software lìbbiru, ma li pirsuni ca
capìsciunu la diffirenza tra li dui addicìdunu quali utilizzari pi mutivi
diffirenti.

La surgenti aperta e lu software lìbbiru hannu statu pedi-pedi pi dicenni, ma
addivintaru famusi cu Linux e li cumunitati di software BSD. Pi prutèggiri lu
còdici, eni utilizzata na licenza spiciali . Li tipi cchiù cumuni di licenza
sunnu lu GPL, lu BSD e lu LGPL. Wikipedia utilizza macari idda la surgenti
aperta . Lu "Muvimenti di la Surgenti Aperta" eni capitaniggiata di Nizziativa
surgenti aperta. Lu muvimenti di surgenti aperta si siparau di lu muvimentu pi
lu software lìbbiru nta lu 1998. Lu muvimentu pi lu Software Lìbbiru eni
capitanatu di la Funnazzioni pi lu Software Lìbbiru.



https://scn.wikipedia.org/wiki/Fusioni_nucliari

La fusioni nucliari è nu prucessu chi a pàrtiri di dui àtumu di isòtupi di
idrogginu agghica a prudurri n'atumu di eliu e nu neutroni cu na libbirazzioni
di enirgia pari a diffirenza di massa multiplicata pâ vilocità dâ luci ô
quatratu, secunnu la formula di Einstein, E=mc².

Lu prucessu di fusioni nucliari è chiddu ca pirmetti ê stiddi comu lu suli di
irradiari caluri, luci e enirgìa, di manera cchiù o menu stabbili pi longhi
pirìudi.

Cuntrariamenti â fissioni nucliari unni l'enirgìa è pruduciuta supra la basi di
la pruduzzioni di nuclea cchiù leggi a partiri di atuma cchiù pisanti, la
fusioni nucliari nun pruduci scarti radiuattivi e â basi dâ fusioni nucliari cci
sunnu elimenti chìmici assai facili di asciari n natura.

Li progetti attuali si bàsanu supra na màchina chiamata tokamak ca ntrappula nu
fasciu di plasma di atuma di idrogginu nti nu corridoiu tunnu, unni lu plasma è
cavudiatu a 100'000'000 di gradi. Nu tokamak esisti accamora sulu n Losanna, ma
pruduci cchiù picca enirgia di quantu cci nni voli pi fàrilu funziunari.

N' Francia accuminzaru la custruzzioni di l'ITER c'avissi a dimustrari la
fattibilità di na cintrali nucliari basata supra lu principiu dâ fusioni
nucliari.



https://scn.wikipedia.org/wiki/Friuli_Venezzia_Giulia

Lu Friuli-Venezzia Giulia (Friûl-Vignesie Julie 'n friulanu, Furlanija-Julijska
krajina 'n sluvenu, Friaul-Julisch Venetien 'n tudisco) è na riggiuni di
l'Italia Nord-Urientali di circa 1,2 miliuna d'abbitanti, cu capulocu Trieste.

Lu Friuli-Venezzia Giulia è na riggiuni autònuma a statutu spiciali, furmata dû
Friuli (ca custituisci circa lu 90% di lu tirritoriu) e dâ Venezzia Giulia,
suddivisi fisicamente dû ciumi Isonzo. Cunfina a est câ Sluvenia, a nord cu
l'Austria, a ovest cû Venetu, a sud è vagnata mmeci dû Mari Adriàticu.

Lu Friuli-Venezzia Giulia è na riggiuni criata a taulinu nta l'anni di lu
doppuguerra; nfatti doppu lu difinitivu passaggiu di Trieste a l'Italia
(c'abbinni appena ntô 1954), la citati avìa stata privata di tuttu lu sò
ntraterra e la Venezzia Giulia era oramai quasi ntiramenti juguslava; pi chissu
si dicidìu d'uniri Trieste a lu Friuli, furnennu videmma na certa autunumìa â
nova riggiuni macari pirchì idda era la parti cchiú miridiunali dâ cèlibbri
Curtina di ferru. Pâ storia pricidenti vidi li vuci spicìfichi:

Li lingui nte Friuli Venezzia Giulia sugnu talianu, sluvenu, tudisco, friulianu.



https://scn.wikipedia.org/wiki/Frati_Wright

Wilbur Wright (Melville, Inniana, 16 d'aprili di 1867 - Dayton, Ohio, 30 di maju
di 1912) e Orville Wright (Dayton, Ohio, 19 d'austu di 1871 - 30 di jinnaru di
1948).

Foru li dui mmintura piuneri di l'ariunàutica cui veni attribuiuta - 'n manera
forsi nun dû tuttu curretta sutta l'aspettu stòricu - la patirnitati dû primu
abbolu umanu tutarmenti cuntrullatu supra n' ariupranu a muturi 'n gradu di
supirari la forza di gravitati. Cuntribbuiru 'n tali modu a rializzari unu dî
maiuri sogni di l'omu, chiddu d'abbulari.

Li stissi Wright nun avanzaru mai arcuna primugginitura 'n materia. Tintativi
d'abbolu cu ariuprani a muturi avìanu stati cumpiuti - sia puru cu asisti quasi
sempri disastrusi - già arcuni anni prima dâ sô stòrica mprisa cumpiuta lu 17 di
dicèmmiru di 1903.

Doppu arcuni tintativi nun arrinisciuti tri jorna prima, li frati Wright
arrinisciru a fàciri dicullari, appuntu lu 17 di dicèmmiru di 1903 supra la
plaja di Kitty Hawk, ntâ Carulina dû Nord - tinènnulu 'n ariu pi ddi dùdici
secunni c'avìssiru canciatu la storia di l'abbolu - lu sò ariupranu Flyer 1
(chiamatu macari Wright Flyer, Flyer 1903 o videmma Kitty Hawk Flyer).

Era lu primu vilìvulu cu prupulsioni a muturi a èssiri custruiutu cumpiutamenti
e lu primu a arrinèsciri a libbràrisi 'n abbolu. Lu prutòtipu d'ariupranu a
muturi fu brivittatu lu 23 di marzu pricidenti cu l'idintificativu US821393
(appoi GB6732/1904).

Li Wright èranu prupitari di na fàbbrica di bicigretti; nzinu dû 1896 foru
affascinati dî spirienzi di studiusi ca tintàvanu n'approcciu scintìficu ô
tintativu di fàciri abbulari menzi cchiù pisanti di l'ariu (tra cui l'astrònumu
statunitenzi Samuel Langley e lu talianu Enricu Furlanini ca ntô 1877 avìa
rializzatu n'elicòttiru a dui èlichi).

A cavaddu dû canciu di sèculu, doppu li spirimenti purtati avanti supra
l'alianti - pi garantìrinni na maiuri stabbilitati e manuvrabbilitati - si
didicaru â custruzzioni d'un vilìvulu a cèllula biprana e doppia èlica
prupulsiva dâ putenza di 16 CV, azziunata c'un muturi a binzina.

Ntâ sula matinata di ddu 17 di dicèmmiru lu Flyer 1 effittuau quattru abboli:
Orville e Wilbur s'altirnaru a li cumanni; ntê primi dui abboli l'ariupranu,
pilutatu dapprima d'Orville, abbulau pi circa dùdici secunni a n'autizza di
circa tri metra e a na vilucitati di 48 km urari; doppu picca Wilbur arriniscìu
a effittuari n'abbolu di 59 secunni supra na distanza di 266 metra.

L'ariupranu dî Wright si jisau ancora 'n ariu, ma duranti l'ùrtimu tintativu di
dda stòrica jurnata si danniggiau 'n fasi d'attirraggiu a càusa di na ràffica di
ventu, ca lu fici rutiari supra iddu stissu. Danniggiatu 'n modu seriu, lu Flyer
1 nun abbulau cchiù, ma lu sognu d' Icaru s'avìa oramai abbiratu.

Li spirimenti d'abbolu dî frati Wright prusiquiru - sia puru cu quarchi ncidenti
- nzinu ô 1908; l'annu succissivu fìciru diversi abboli spirimintali e
dimustrativi sia 'n Mèrica ca 'n Europa pi lanzari lu sô prutòtipu pruduciutu
ntâ fàbbrica "American Wright Company" di prupitati di Wilbur.

Â morti di Wilbur l'attivitati fu prusiquiuta d'Orville nzinu ô 1915, zoè nzinu
a quantu vinni nnuminatu mèmmiru dû National Advisory Board of Aeronautics.

Lu Flyer 1 è custudutu dû 1948 a lu National Air and Space Museum della
Smithsonian Institution di Washington (Stati Uniti). Na targa cummimurativa
ìnnica "l'ariupranu urigginali dî frati Wright" cu sti palori: "La prima màchina
cchiù pisanti di l'ariu, prupulsa a muturi, cu cui l'omu fici n'abbolu lìbbiru,
pilutatu e duraturi. Mmintata e custruiuta di Wilbur e Orville Wright e purtata
'n abbolu d'iddi lu 17 di dicèmmiru 1903 a Kitty Hawk, North Carolina.
Attraversu n'urigginali ricerca scintìfica li frati Wright scupriru li principi
di l'abbolu umanu; di mmintura, custruttura e abbulatura svilupparu ancora cchiù
l'ariuplanu, nzignaru a l'omu a abbulari e nauguraru l'era di l'aviazzioni".



https://scn.wikipedia.org/wiki/Francubbullu

Lu francubbullu è nu rittànculu nicu di carta adisiva ca veni mpiccicatu ntê
littra o ntî pacchi pustali comu pajamentu anticipatu di li sirvizi pustali. Na
vota, quannu li francubulla nun s'avìanu ancora ammintatu, lu sirvizzu dâ
spidizzioni l'avìa a pajari lu riciventi, cô ntruducimentu dû francubbullu,
mmeci, lu sirvizzu veni pajatu di cui manna la spidizzioni; cu stu sistema
l'amministrazzioni pustali arricevi li dinari ancora prima d'accuminzari lu
travagghiu. Stampari francubulla fàusi è nu riatu.

Lu francubullu, accussì comu è canusciutu e cuncipitu òi, fu ntruduciutu pâ
prima vota ntâ Gran Britannia quannu, ntô 1837 fu fatta la rifurma di li Posti.
Pô suggettu vinni scigghiutu lu prufilu dâ Riggina Vittoria, pigghiatu di na
midagghia cuniata anni arredi, mmeci, pi rènniri cchiù diffìcili li
fauificazzioni, la testa vinni stampata supra a nu funnu travagghiatu a
cisiddatura fitta fitta. Lu 6 di maiu 1840 trasìu accussì ntâ Gran Britannia
l'usu dû primu francubbullu ô munnu, ca passò appoi a la storia comu "Penny
Black". Appressu a la Gran Britannia, ntô marzu 1843, la Svizzira dû Cantuni di
Zurigu aduttò videmma chista lu francubbullu e doppu d'idda ci vinni appressu lu
Brasili. Nti picca tempu stu sistema di sirvizzu pustali pre-pajatu àppi nu
successu munniali.

Cô spannìrisi n picca tempu nti tuttu lu munnu di l'usu dî francubulla, nascìu
câ stissa listezza videmma lu finòminu dâ sò aricugghiuta pi cullizziunìsimu. Fu
lu cullizziunista francisi Georges Herpin ca ntô 1864 usò la palora
"filatilista", neoluggìsimu d'etimoluggìa greca (Filos "amanti" e Atelia
"franchiggia") ca veni a diri "amanti dâ mancanza di tassa": na palora ca nun
renni justizzia a la passiuni dî assai filatèlichi, ma ca, cumugghiè, vinni
adduttata n assai lingui dû munnu.

Li mappi supra a li francubbulla sunnu n'argumentu cumuni nta la cullizzioni di
francubbulla. Casi ogni paisi havi mustratu mappi supra li francubbulla. Macari
mappi cu n'arcumentu comu a la dimugrafìa o li sinteri siquiti di l'espluraturi.



https://scn.wikipedia.org/wiki/Etna_(vurcanu)

L' Etna (o Èttina, e chiamatu puru Èttena ntô calabbrisi centru-miridiunali) è
nu vurcanu attivu nti la parti est di la Sicilia, tra Catania e Missina; cunfina
a est cô Mari Joniu, a nord cô ciumi Alkantara e li rilevi dê munti Nèbbrudi e
Piluritani, a ovest cô ciumi Simetu e a sud ancora cô Simetu e câ Chiana di
Catania. È lu vurcanu cchiù granni di l'Europa e la muntagna cchiù àuta d'Italia
ô sud di l'Alpi: havi un basamentu di 1600 Kmq e havi n'autizza suggetta a
canciamenti cuntìnui (oggi è di 3.320 m s.l.m..); lu sò pirìmitru è di 150 Km e
havi na stinzioni di quarchi 60 Km versu N-S e di quarchi 40 Km versu E-O.

L'Etna s'attrova misa 'n currispunnenza di lu scontru tra dui placchi
cuntinintali: chidda Euru-Asiàtica a nord e chidda Africana a sud. + L'Etna
s'attrova misa 'n currispunnenza di lu scontru tra dui placchi cuntinintali:
chidda Euru-Asiàtica a Settentrioni e chidda Africana a Meridioni. Stu finòminu
dû vurcanisimu di tipu bàsicu ca desi urìggini e alimenta cuntinuamenti la
furmazzioni di l'Etna, è lijatu a l'asistenza di nu granni fasciu di fagghi
distinzivi, canusciutu comu "Scarpata Ibbleu-Maltisi", ca attraversa la crusta
dâ Sicilia urientali e fà acchianari lu magma dû mantellu tirrestri.

Lu sò tirritoriu si poti spàrtiri nta tri fasci, a secunnu di l’autizza. La
prima veni nnicata comu "fascia pidemuntana", ditta macari "di li surgivi" pi la
prisenza di tantìssimi e ricchi surgenti ca sfùcianu macari sotta lu liveddu dô
mari. Sta fascia si stennni finu a na quota di 600 metri. La secunna fascia,
ditta "zona buschiva", si parti di 600 metri e arriva sinu a 2000 metri di
quota. L'ùrtima fascia, la "riggiuni disèrtica", agghica sinu a li quoti
summitali (3300 m).

Lu vulcanu, eppi na cumpressa evoluzzioni ca è tistimuniata di la sò murfuluggìa
particulari. Pi asèmpiu, lu dificiu etnneu havi na pinnenza media di 7°-8° gradi
nfina a quoti di quarchi 1700-1800 metri e di ccà nfinu a la summitati agghica
macari i 28°-30° gradi. Chistu veni ntrippitatu comu lu risurtatu di na prima
fasi di l'attività vulcànica (di 700.000 anni arreri nfinu a quarchi
200.000-100.000 anni arreri) privalintimenti “effusiva”,a tipu di li vulcani
Hawaiani, ntô mentri ca si furmò nu dificiu vurcànicu (Etna primurdiali) cu na
murfuluggìa rilativamenti duci. Doppu, supra a stu primu dificiu, si svilupparu,
suvrappunènnusi, àutri vurcani cu fasi di attività cchiù esprusiva (cu
l'artirnàrisi di effusioni làvichi e prudotti piroclàstici comu li cìnniri,
lapilli ecc. tìpicu di lu "stratu vulcanu") dannu a lu massicciu etneu na forma
cchiù di pinnenza. N'àutru particulari murfulòggicu è datu di la granni
diprissiuni canusciuta comu Valli dô Bove, tiatru di tanti eruzzioni; comu a
chidda dô 1991-93 ca mudificau la murfuluggìa di la parti miridiunali.

La prima di li tri fasci di lu vurcanu, la "zona pidemuntana", spiciarmenti
chidda di lu virsanti urientali, è ntirutta a tratti di scarpati virticali,
canusciuti comu Timpa, ca scìnninu mpruvvisamenti versu lu mari, cu lunghizza
macari di chilòmitri, criannu scuggheri a piccu supra lu mari. Sti "Timpi", di
sòlitu urientati ammeri la direzzioni NNW-SSE e ca si stènninu macari nta li
funnali marini arantu a la costa, sunnu furmati di nu sistema di fagghi causati
pi na parti di lu “stress” di caràttiri riggiunali e, pi n'àutra parti, di li
scivulamenti di lu dificiu vurcànicu ca pisa supra la scarpata ca scinni versu
li funnali di lu Joniu

Lu crateri summitali ca si ginirò nta n’èbbica pricidenti di l’àutri crateri è
la '"Vuràggini Cintrali"'. La forma ca havi ora stu crateri la pigghiò cu
l'eruzzioni di lu 1956-64 quannu grazzi a na ntenza attività esprusiva, ca
pruducìu accùmuli di matiriali vurcànicu, havi accrisciutu l'autizza di 65
metri.

Tra li biddizzi di sta muntagna, s'hà parrari dê tanti grutti vurcànichi ca si
furmaru ntô mentri di l'eruzzioni ca s'èppiru nta migghiara d'anni. Nta li
splurazzioni foru attruvati assai tracci di friquintazzioni protustòrichi ca
risàlunu ammeri ô XII/IX sèculu a.C. e, 'n modu particulari, lijati ô pirìudu
chiamatu "Castelluccianu". Li grutti di l'Etna sunnu di dui tipi:

L'Etna, ca jetta ciumi di focu ntê cianchi dû sò conu munumentali e ca minazzza
di vurricari paisi sani, è n'asempiu dâ forza tirrificanti e dâ putenza di nu
vurcanu. Eppuru, parrannu 'n modu strittamenti giulòggicu, sta grannìssima
muntagna vurcànica è nà furmazzioni rilativamenti ricenti, e è dispìcili ca
manteni la forma ca havi ora pi tantu àutru tempu ancora. L'Etna nascìu quarchi
600.000 anni fa, quannu la lava vurcànica niscìu fora dô funnu dû mari e furmau
nu conu a Calanna. Ntâ l'èbbichi si furmaru àutri coni, oppuru ssi stissi coni
si sdirubbaru ntornu a lu primu duranti li ripituti erruzzioni. Lu conu chiù
àutu ca si furmau nu pocu cchiù a ovist di chiddu urigginariu, era a Mungibeddu,
e è chistu lu puntu cchiù àutu di l'Etna di oggi. Li erruzzioni distruttrici di
l'Etna, hannu avutu sempri la carattirìstica di supprènniri li pupulazzioni
umani. Ntô 122 d.C., n'erruzzioni di l'Etna distruggìu la cità di Catania, ntô
1381 la lava scinnuta dâ muntagna, arrivau nta lu portu di Ulissi rinnènnulu nun
cchiù utilizzàbbili. Ntô 1699 l'abbitanti di Catania circaru di diviari lu
caminu dû turrenti di lava pi alluntanàrilu dâ citati, custruennu nu vastiuni e
mittènnucci ntâ strata peddi di coiu, ma â mprisa fallìu pi causanza di
l'abbitanti di Paternò, ca si scantaru ca la lava putìa èssiri diviata agghiri
li sò jardini e casi; pi chissu, Catania e arcuni àutri paisi ntornu a idda,
foru danniggiati gravimenti. Ntô 1974 ci foru àutri erruzzioni (cchìu nichi, pi
furtuna, di chiddi dû passatu) e la fùria distruttiva dâ muntagna vinni
arripigghiata cu na pillìcula. La pillìcula ammustrava turrenti di lava nfucata
ca scinnèvanu pi li pinnici dô munti dànnuci focu a tutti li cosi; ammustrava
macari li cuntadini ca prijavunu picchì li campi e li casi fùssuru sparagnati di
li turrenti di focu, sempri cchiù minacciusi e chini di cìnniri e di scorî. Li
siciliani di sta parti dâ Sicilia, hannu sempri prijatu pi èssiri sarvati dâ
fùria dû vurcanu Etna. Ntâ l'èbbica clàssica l'aduraturi dâ Dia Cèreri facìanu
prucessioni sùpira li sò pinnici; ntô tridicèsimu sèculu li catanisi purtaru lu
velu di Sant'Ajta 'n prucessoni e ancora oggi idda veni nvucata pi prutezzioni
dô vurcanu.

L'Etna è unu dî vurcani cchiù attivi dû munnu. La sò attivitati, quasi cuntìnua
e riulari, pirmetti la prisenza di nu centru nazziunali di vulcanuluggìa ca è a
l'avanguardia nta la ricerca scintìfica supra li vurcani. L'Etna è nu gicanti
rilativamenti gintili e binìvulu e li sò erruzzioni sunnu miti. Nfatti, lu magma
prisenti nta l'Etna è cchiù frùidu e menu viscusu di chiddu di àutri vurcani,
accussì i gas ntrappulati arrinèsciunu a fùjri cchiù facirmenti. Quannu la lava
è tantu viscusa di èssiri quasi sòlida, li gas nun ponnu ca nèsciri ccu
viulenza; ssu tipu di splusioni hà pruvucatu ntâ àutri vurcani dô munnu, arcunui
di li cchiù granni catàstrufi ca s'arricòrdunu. Una di chissi fu la famusa
splusioni dû Visuviu ntô 79 d.C., ca pigghiau di surprisa l'abbitanti di Pompei,
cu na chioggia di cìnniri ncanniscenti e di gas tòssichi e turrenti di lava, ca
lassaru tantu la cità ca li sò abbitanti petrificati, comu fùssuru misi nta na
màchina dû tempu, pirfittamenti sarvati sutta la lava.

A parauni dê tirrimoti riggiunali, chisti sunnu di nu liveddu d'enirgìa cchiù
vasciu, pirò, lu stissu, ssi trimoti ponnu pruvucari danni granni. Pi furtuna,
pi causanza dâ prufunnità ipucintrali nica, li cunsiquenzi si sèntunu nta àrii
non tantu granni. Ntô 1818, pirò, unu di ssi trimoti di l'Èttina, appi la stissa
cunsiquenza di chiddu ca putìa aviri nu trimotu riggiunali e li danni foru assai
e ntirissaru na granni ària .

N Camboggia, a Phnom Penh, u vènniri 21 di giugnu 2013, l'UNESCO addichiaràu
l'Etna "Patrimoniu di l'Umanitati".

L'Etna è canusciutu cu lu nomu sicilianu (d'orìggini latinu-àrabba: "montem",
zoè "munti" 'n latinu e "gebel utlamat" cca signìfica nu tipu di muntagna 'n
àrabbu).

L'Èttina è puru canusciutu câ sprissioni siciliana "Muntagna di focu", o ntâ un
modu cchiù sèmprici e cunfidinziali è canusciuta di li catanisi cu lu nnomu "a
Muntagna". Cu la nfruenza tuscana, asìstinu furmi ìbbridi comu "Mongibeddu" o
"Mongibbeddu".



https://scn.wikipedia.org/wiki/Etati_d%C3%BB_ferru

L'etati dû ferru ìnnica urigginariamenti nu pirìudu dâ preistoria o protustoria
eurupea carattirizzatu di l'utilizzu dâ mitallurgìa dû ferru.

‘N Europa e ntô Vicinu Urienti sequi a l'etati dû brunzu e pricedi lu ngressu dâ
cultura cunziddirata ntô pirìudu stòricu, ntô quali sunnu zoè prisenti fonti
scritti. L'etati dû ferru nizzia ntornu ô XII sèculu AC ntô munnu miditirràniu e
tra lu IX e l'VIII sèculu AC nta l'Europa sittintriunali. Comu pi l’àutri
pirìudi dâ preistoria li sò lìmiti crunulòggici vàrianu cunziddirivurmenti
sècunnu lu cuntestu giogràficu e culturali. Arcuni civilizzazzioni nun canusceru
mai l'etati dû ferru, puru avennu nu sviluppu suciali e/o tècnicu nutèvuli, comu
ntô casu dî civirtati priculummiani.

Oi pirtantu si tenni a nnicari cu etati dû ferru nun na fasi crunulòggica o nu
stadiu evulutivu. ma la prisenza di na tècnica ca nfruinzau prufunnamenti e ‘n
modu duraturu la sucitati d’arcuni culturi, ‘n particulari modu ‘n Europa. ‘N
particulari tra li civirtati ca canusceru lu ferru cci sunnu l’Achèi ntâ Grecia
arcàica, li Celti, chî culturi di Hallstatt e di La Tène, o li Girmani.

‘N mancanza di canuscenzi cchiù vasti supra li cumunitati pulìtichi e culturali
di l'etati dû ferru, è la cultura matiriali ca ni cunzenti di difiniri ‘n stu
pirìudu dî granni nzemi giogràfici ‘n Europa, ô nternu dî quali li matiriali
prisèntanu n'umugginitati nutèvuli, sia dû puntu di vista dâ tècnica ca di
chiddu dî dicurazzioni. Sti culturi, ca pirsìstinu pi tutta l'etati dû ferru,
puru spannènnusi o cuntraènnusi a sècunna dî circustanzi, cumprènninu:



https://scn.wikipedia.org/wiki/Concorde

Lu Concorde è n'apparecchiu supersònicu di fabbricazzioni anglo-francisi, ntra
l'Aérospatiale e la British Aerospace, e fu unu dî dui supersònici di linia ô
munnu cû Tupolev TU-144.

Lu 29 di nuvèmmiru 1962, si firmau un accordu ntra Sud Aviation (oggi
"Aérospatiale") (Francia) e British Aircraft (oggi "British Aerospace") (Regnu
Unitu) pi jùnciri li sforzi e arrivari a custruiri un apparecchiu supersònicu di
trasportu. Ntô 1963 l'apparecchiu novu pigghiau lu nomu di "Concorde"
(Cuncordia). Lu mudelluzzu stàticu si prisintau ntô 1965 duranti lu 26èsimu
"Saluni di l'Aeronàutica e dû Spazziu" a Le Bourget, n Francia. Lu primu volu dû
prutòtipu francisi abbinni lu 2 di marzu 1969, mentri lu 4 di nuvèmmiru 1970
vola pâ prima vota a velocitati Mach 2.

Lu Concorde trasìu ufficiarmenti n sirvizziu lu 21 di jinnaru 1976 chî linî
Pariggi-Dakar-Rio de Janeiro e Londra-Bahrain; lu nuvèmmiru di l'annu doppu
nizziaru li voli versu Nova York.

Ô principiu, si pinzàu di custruìrinni un cintinaru e, nfatti, assai cumpagnìi
aèrî si mìsiru n lista ppi accattàrilu, macari l'Alitalia pi l'Italia, ma li
miricani cci boicottaru dicennu ca è troppu rumurusu e nquini, chiudennu li sô
scali e facennu n modu di fari pèrdiri cuntratti. Ma li dui guverni francisi e
ngrisi obbligaru li sô cumpagnìi nazziunali a accattari armenu 10 apparecchi
d'ognunu. Â fini, ni foru custruiuti sulu 16.

Duranti la sô vita opirativa, lu Concorde havi statu putagunista di nummarusi
ncidenti comu la pèrdita dû timoni lu (14 di aprili 1989) o la scuperta di
prubblemi a li ali di tutti 7 Concorde ngrisi lu (24 di giugnettu 2000).

L'episodiu nigativu cchiù mpurtanti abbinni lu 25 di giugnettu 2000 quannu
cascau, sùbbitu doppu lu dicollu di l'ariuportu Roissy-Charles De Gaulle di
Pariggi, un apparecchiu di l'Air France cu 113 pirsuni a bordu. Tutti li
passaggeri dû volu AF4590 mureru. Li ndaggini dìssiru di un pezzu mitàllicu
pirdutu d'un apparecchiu miricanu ca fici scuppiari na gumma dû Concorde e misi
focu ô muturi. Cu sti fatti, British Airways e Air France dicìsiru di suspènniri
timpuraniamenti li voli chi arricuminzaru poi lu 7 di nuvèmmiru 2001 pi
tirminari difinitivamenti lu 30 di uttùviru 2003.

La granni àquila d'argentu fu n gradu di arrivari a Nova York tri uri prima
rispettu a l'ura di partuta (grazzî ô jocu dî fusi urari) n quantu vulau a 2,2
voti la vilocitati dû sonu.



https://scn.wikipedia.org/wiki/Ciccu_Peppi

Franciscu Giuseppi di Asburgu Lorena (Vienna 18 di austu dû 1830 - 21 di
nuvèmmiru 1916) fu mpiraturi d'Austria dû 1848 ô 1916 e re apustòlicu di
Unghiria dû 1867 ô 1916. N Sicilia e ntô cuntinenti è canusciutu cu lu nomu di
Ciccu Peppi.

Tra li rignanti cchiù longevi di tutti li tempa 8lu sò regnu durau 68 anni),
Ciccu Peppi è assai canusciutu puru pô sò spusalizziu cu la principissa
Elisabetta di Wittelsbach, cchiù canusciuta comu Sissi, e rinnutu pupulari pi na
cèlibbri seria tilivisiva di l'anni '50. Lu sò regnu marcau nu sviluppu
mpurtanti di tutta l'aria dû Danubbiu.

Nti l'immagginariu cullittivu dî vecchi ginirazzioni, Ciccu Peppi era lu
cumannanti n capu dî truppi austriachi contra cui li surdati italiani, tra cui
assai forru mannati dâ Sicilia, avèvanu a cummattiri. Ciccu Peppi murìu duranti
lu cursu dâ prima guerra munniali. La morti di Ciccu Peppi fu arricurdata nti na
filastroccula de l'èbbica li cui versi fànnu: Ciccu Peppi sta murennu/O facimici
u tabbutu/ [...].



https://scn.wikipedia.org/wiki/Chuck_Norris

Chuck Norris ô anàgrafi Carlos Ray (Ryan, Oklahoma, 10 di marzu 1940) è un
famusu atturi statunitenzi.

Natu di matri irlannisa e patri appartinenti â tribù inniana dî Cherokee,
divinutu cèlibbri pi la sò abbilitati ntô campu di l'arti marziali.

Arristatu òrfanu dû patri a 10 anni, a 16 si trasfirisci cu la famigghia n
California unni s'arrola ntâ Aviazzioni Militari Statunitenzi chi lu porta
n'Corea; ccà havi li primi cuntatti cu li arti marziali e si spicializza ntâ
arti autòctuna dû tangsudo. Turnatu 'n California ntô 1962, si dèdica ô
nzignamentu di li arti marziali, grapennu diversi scoli e addivintannu attilleta
agunista. Vinci pi 7 anni cunsicutivi, dû 1968 ô 1974, il titolu dû campioni dû
munno dû karate e ntô 1968 veni nziritu ntâ Hall of Fame risirvata a li cinturi
nìuri. Ntô 1975 veni nnuminatu Strutturi dû Annu, mentri ntô 1977 addiventa Omu
dû annu. Lu ricanuscimentu cchiù mpurtanti l'arricivi parò ntô 1997 quannu
addiventa lu primu omu dû emisferu occidintali a èssiri nnuminatu Black Belt
Grand Master dû ottavu gradu. Chista, chi rapprisenta una di li unurificenzi
cchiù mpurtanti ntô taekwondo, fu assignata a un occidintali doppu 4500 anni di
tradizzioni.

La carrera dû atturi nizzia grazzi a un sò addevu, Steve McQueen. La sò prima
apparizzioni cinematogràfica avveni ntô cèlibbri film Lu urlu dû Chen tirrurizza
macari l'occidenti, direttu e ntirpritatu di Bruce Lee (The Way of the Dragon,
èpicu lu scuntru finali tra li dui ntô Colosseo). Lu primu rolu di prutagunista
assulutu arriva ntô 1978 ntô film Good Guys Wear Black. Prenderà parte a oltre
30 film ntô ruolu dû protagonista assulutu, tra cui Invasion U.S.A., Missing In
Action e Delta Force. Ntô 1993 nizzia la sò seri televisiva Walker Texas Ranger,
chi lu vidi mpegnatu ntô rolu dû ranger Cordell Walker, ncintrata supra
l'avvinturi dî curaggiusi tutura dâ liggi a Dallas.

Chuck Norris fu cuinvoltu ntô li ùritimi anni d'un finòminu dû Internet notu 'n
ngrisi comu Chuck Norris facts; attraversu nummurusi media ligati a Internet
(e-mail, newsgroup, siti Web) vennu cuntinuamenti diffusi, a scopu guliàrdicu,
nutizzi mmintati e nverusìmuli supra dû iddu. Assai iddi hannu a chi vìdiri cu
la forza, la masculinità e l'abbilità ntê arti marziali dû atturi, esaggirati cu
ntenti umurìstici.



https://scn.wikipedia.org/wiki/Campiunatu_munniali_di_palluni

Lu campiunatu munniali di palluni veni urganizzatu ogni quattru anni dâ FIFA
(Federation Internationale de Football Association) e è una dî cchiù mpurtanti
campiunati spurtivi dû munnu.

Lu campiunatu veni cuntrastatu dî squatri nazziunali màschili chi fannu parti dâ
FIFA (lu cunzigghiu d'amministrazzioni cchiù àutu). Lu primu campiunatu abbinìu
ntô 1930 e poi cuntinuannu ogni quattru anni (ecettu lu 1942 e lu 1946 pû fattu
dâ Secunna guerra munniali). Però, si tratta cchiutostu d'un abbinimentu
cuntìnuu picchì li partiti di qualificazzioni vennu jucati duranti li tri anni
prima dû campiunatu veru e propiu.

Nni li 19 campiunati già jucati, sulu ottu paisi hannu vinciutu la finali
(voldiri l'ùrtima partita dû campiunatu chi ditèrmina lu vincituri). La Spàgna
ca vinciu l'urtima edizzioni dû campiunatu, uspitata di lu Sud Africa, è lu
campiuni 'n càrica e lu Brasili iè la nazzioni chi l'havi vinciutu cchiossai
(cincu campiunati). Poi l'Italia la vinciu quattru voti.

Tra l'urtimi edizzioni lu campiunatu dâ Girmania accuminzau lu 9 di giugnu dû
2006, e s'accapau lu 9 di giugnettu câ vittoria di l'Italia.



https://scn.wikipedia.org/wiki/Britagna

La Britagna (ntô brètuni: Breizh e ntô francisi: Bretagne) è na pinìsula a
punenti dû cuntinenti europeu, ntra la Mànica e l'Ocèanu Atlànticu.
Amministrativamenti è na riggiuni ntigrata â Ripùbblica Francisi, ma cu na
cultura e na lingua propria, puru siddu la lingua è òi parrata di na minuranza
dî cristiani. Criata â fini dû Mperu rumanu dâ mmigrazzioni massìccia di Brètuni
di Gran-Britagna ntâ mitati occidintali di l'antica Armurica (ntô francisi:
Armorique), fu un paisi distintu dî sô urìggini nzinu ô sèculu XVI. Ntô 1532
addiventa na "pruvincia nnuminata stranera" junciuta â Francia sutta la stissa
curona nzinu â sô sparizzioni mministrativa ntô 1790 e â sô divisiuni nta cincu
dipartimenti. Di chistu passatu la Britagna cunzirvàu nummarusi particularitati
curturali e sociulòggichi ca alimèntanu un sintimentu d'appartinenza sèmpri
attuali.

La Britagna è macari lu nomu di na riggiuni mministrativa francisi c'arripìgghia
lu cuntornu dâ Britagna stùrica assinza lu dipartimentu dâ Lòira-Atlàntica (ntô
francisi: Loire-Atlantique). La sô capitali è Rennes (ntô brètuni: Roazhon).

Li sô abbitanti si chiàmanu "brètuni" (ntô francisi: "Breton", pi l'òmini, e
"Bretonne", pî fìmmini), ca si parra dâ nazzioni stùrica o dâ riggiuni
mministrativa attuali. Lu sô nomu brètuni, Breizh (assinza artìculu), è
ortugrafiatu «ZH» pi sintitizzari la scrittura asistenti pû sittintriuni e lu
punenti (Breiz) cu chidda dû miridiuni (Breih). «Breizh» è macari spissu scriutu
BZH (p'asempiu supra li targhi dî màchini). Ntô gaddu, lu sô nomu è Bertaèyn.



https://scn.wikipedia.org/wiki/Bill_Gates

William Henry Gates III (megghiu notu comu Bill Gates - 28 d'uttùviru di 1955),
è nu prugrammaturi e nu mprinnituri dâ nfurmàtica.

Ntô 1968, â scola privata Lakeside, Bill e li sò cumpagni addumaru pâ prima vota
ôn computer, un DEC PDP-10 di prupitati dâ General Electric, di cui la scola
avìa affittatu un certu nùmmaru d'uri d'accessu. Bill, Paul Allen e arcuni àutri
studenti (vari appoi assunti ntâ Microsoft) divìnniru nziparàbbili di lu
computer. Accuminzaru a aviri prubbremi câ scola, 'n dimmura o mai chî còmpiti,
a marinari l'uri p'èssiri ntô lucali dû computer e cunzumaru tutti l'uri a
dispusizzioni dâ scola 'n picca simani.

Nta l'autunnu dû 1968, la scola s'accorda cu na nova sucitati p'àutru tempu
computer pî studenti. Lu gruppeddu nun mpigau tantu tempu pi pruvucari prubbremi
causannu vari blocchi ô sistema e ntruducènnusi ntô sistema di sicurizza.
Mudificaru li dicumenti ca ripurtàvanu lu nùmmaru d'uri computer d'iddi usati.
Scuperti, foru bannuti p'arcuni simani di lu sistema. Â fini dû 1968, Bill, Paul
e àutri dui hacker dû gruppu (Ric Weiland e Kent Evans), funnaru la Lakeside
Programmers Group. La midèsima sucitati ca l'avìa bannuti l'assumìu p'attruvari
li dibbulizzi dû sò sistema, e 'n canciu ci detti tempu nun limitatu a lu
computer. Ntô marzu dû 1970 la sucitati nchiudìu e la Lakeside Programmers Group
happi a circari àutri modi p'uttèniri accessu ôn computer.

Attruvaru l'Information Sciences Inc ca l'accittau pâ criazzioni d'un prugramma
di gistioni paghi, prumittennu 'n canciu, oltri a l'accessu ô computer, videmma
na royalty siddu di li prugrammi di lu gruppu s'avìssiru avuti dî guadagni. 'Nn
ddu pirìudu accadi ca l'àutri tri dû gruppu addumannàssiru a Gates di lassari lu
gruppu, pirchì lu travagghiu nun parìa sufficienti pi tutti, ma Gates li
cummincìu a tinìrili cu iddi.

Succissivamenti, ntô 1972, Bill e Paul funnaru la Traf-O-Data, ca pruggittau nu
computer pi misurari lu tràfficu stratali (foru pajati $ 20.000,00). La
Traf-O-Data durau finu â fini dî studi di Bill. Li dui travagghiaru nzèmmula
videmma pi nfurmatizzari lu sistema di gistioni dâ scola (arricivìttiru $
4.200,00). Nta l'ùrtimi anni di scola, hàppiru lu mmitu dâ TRW, nun sulu
d'attruvari li dibbulizzi di lu sò sistema ma macari di prugrammari li rimedi.

Ntô 1973, Gary Kildall scrivìu un sìmprici sistema upirativu ntô sò linguaggiu
PL/M lu CP/M (Control Program/Monitor) e lassau li surgenti accissìbbili a tutti
pi scopi didàttici. Nta l'autunnu dû 1973, Bill Gates s'iscrivìu â Harvard
University 'n liggi e 'n cchiù s'iscrivìu ô cursu di matimàtica. Uttinni
risurtati, ma comu ntê supiriuri, nun di rilevu. Si pirdìu novamenti ntô centru
nfurmàticu di l'istitutu. A Lakeside, Gates, Allen e nu sô amicu, Paul Gilbert,
un magu dû cabblaggiu, custrueru la sò màchina, usannu lu prucissuri 8008 d'1k
dâ Intel. Lu gruppu happi l'uppurtunitati di fàciri na dimustrazzioni dû
pruduttu, ma doppu lu fallimentu dâ prova, lu gruppu abbannunau l'idìa di
funnari na sucitati pi prudùciri computer.

Â fini dû primu annu a Hardvard, Bill cummincìu Paul a spustàrisi pi putiri dari
sèquutu ê sò prucetti. Ntâ stati dû 1974, tutti li dui attruvaru travagghiu â
Honeywell. Versu la fini dâ stati, Paul nzistetti sempri cchiù cu l'idìa
c'avìanu a funnari na sucitati software. Bill esitava pirchî nun era ntirissatu
a nfurmàtica e vulìa prusèquiri li studi.

Ma, ntô dicèmmiru 1974 niscìu lu primu Kit pi Microcomputer Altair8800 e tutti
li dui rializzaru ca lu mircatu dî computer pirsunali stava pi splùdiri e ci
avissi vulutu lu software pî novi màchini. Supra li màchini dâ General Electric,
cu cui Gates e Allen avìanu avutu li primi spirienzi, lu linguaggiu usatu era lu
BASIC. Iddu era dispunìbbili macari supra li màchini DEC e Gates, 'n picca
jorna, telefunau â MITS, sucitati pruduttrici di l'Altair, e prupunìu dû
software spicìficu pi l'Altair 8800. La sucitati si dicìu assai ntirissata e
Gates, prugrammannu frineticamenti, 'n ottu simani pruducìu li mudìfichi, mentri
Allen sviluppau un simulaturi di l'Altair supra lu PDP-10 dâ scola. Monte
Davidoff s'unìu ô gruppu e scrivìu svariati "pacchetti" matimàtici.
Succissivamenti Allen purtau lu prugramma â sucitati pâ prima prova supra
l'Altair; supirata la prova, la sucitati acquistau lu software. La cucchia si
trasfirìu a Albuquerque (Novu Mèssicu), seggi dâ MITS e, nta l'aprili 1975,
Gates e Allen funnaru la Microsoft Corporation. La Microsoft vinnìu lu sò
sistema Basic â NCR e a l' Intel. La Microsoft assumìu appoi Marc McDonald e Rid
Weiland, tutti li dui amici dâ scola Lakeside.

Lu 1 di jinnaru di 1979 Bill Gates spustau la Microsoft chî sò 16 dipinnenti a
Seattle (Washington). Nta l'assunzioni Gates prifirìu pirsuni ntilliggenti e
senza pricidenti spirienza di travagghiu. La spanzioni purtau ô sviluppu d'un
fogghiu di càlculu alittrònicu Multiplan pi Apple II e pi PC cu sistema
upirativu CP/M ntô 1982 e di Microsoft Word ntô 1983.

Bruce Horn ntê midèsimi anni era studenti òspiti â Xerox e ajutau ntâ
prugrammazzioni di Smalltalk ('n sicilianu: cummirsazzioni). Smalltalk era
spirimentali, object-oriented, ma avìa na ntirfacci gràfica cu testu
silizziunatu pi menzu d'un mouse (a tri tasti), menù di tipu pop-up, finestri
(windows). Ntô 1980 Bruce Horn purtau Smalltalk supra na màchina basata supra
prucissuri Intel 80186, lu Mycron-2000. Ntê stissi anni la Apple Computer
rilassau vari virsioni d'un sistema upirativu DOS e la Digital Reaserch scrivi
lu CP/M. Tim Patterson partennu dî surgenti dû CP/M scrivi 'n un paru di misi lu
sistema upirativu QDOS (Quick and Dirty Operating System) p'èssiri usatu supra
li computer basati supra l'Intel 8086 pruduciuti di Seattle Computer Products ô
postu dû CP/M-86 ca la Digital Research tardava a cumpritari.

Patterson ammustra a Microsoft lu sò 86-DOS e, ntô dicèmmiru di 1980, Gates
acquistau lu sistema upirativu SCP-DOS di Seattle Computer Products, adumannannu
li dritti p'un clienti ca nun spicificava (si trattava di l' IBM). Microsoft
pajau menu di $100.000 pî dritti dû sistema upirativu, cû nomu 86-DOS. Microsoft
chiamau Patterson, ca la SCP nun avìa ligatu c'un cuntrattu sclusivu, p'adattari
lu 86-DOS a l'IBM 5150 PC e appoi ô PC-XT di l'IBM. Lu sistema upirativu
mudificatu è chiamatu MS-DOS. L'IBM si rifiutau di cumpirari la licenza di
MS-DOS e allura Gates fici n'accordu secunnu cui avissi furnutu a l'IBM li
sistemi upirativi pâ nova lìnia di "personal computer". L'IBM a sò vota
mudificau liggirmenti lu sistema upirativu e lu chiamau PC-DOS.

Steve Jobs di l' Apple vitti Smalltalk ô PARC dâ XEROX e uttinni la
cullabburazzioni di Bruce Horn dû 1981 ô 1984 pi sviluppari nu PC cu ntirfacci
gràfica Lisa. Nun essènnuci lu tempu pi sviluppari 'n sistema upirativu
object-oriented supra n'àutru sistema, si manteni parti di l'apparenzi sterni.
P'asempiu Apple aduttau nu "mouse" c'un sulu buttuni mmeci di tri. Lu Lisa fu
appoi sustituutu di lu Macintosh. Apple uttinni l'ajutu dâ Microsoft pi scrìviri
arcuni applicazzioni pi st'ùrtimu c'accussì uttinni na visioni di primu chianu
di l'API, pezzi dû còdici surgenti, etc. dâ nova ntirfacci gràfica. Chistu
purtau ô sviluppu di Microsoft Word pi Macintosh ntô Jinnaru di 1984 e di
Microsoft Excel ntô Sittèmmiru di 1985.

Nta l'Aprili 1983 la Microsoft adotta lu "mouse" 'n arcuni applicazzioni comu
EDIT e appoi ntô Nuvèmmiru di 1983 'n na ntirfacci gràfica funziunanti supra lu
sistema upirativu MS-DOS. Sta ntirfacci gràfica si sviluppa appoi ntô 1985 'n
Windows 1.0, via via sviluppata finu â virsioni Windows 3.1 ntô 1992. La
ntruduzzioni di Windows 3.1 segna una dî petri miliari d'un pircursu tantu
cuntraversu ca la Microsoft scigghìu. Nfatti finu a Windows 3.0 la ntirfacci
gràfica è cumpatìbbili cu DR-DOS. Windows 3.1 mmeci è mudificatu 'n modu
d'assicuràrisi ca nun funziona cû sistema upirativu cuncurrenti, di fattu, comu
oi putemu vìdiri, cunnannànnulu a morti. La Digital Research nfatti arrispunni
ntô 1985 cu GEM-DOS (GEM = Graphical Environment Manager oltri a significari
gemma 'n ngrisi) e appoi, ntô 1988 trasforma CP/M ntô DR-DOS. Finu ô 1992 la
Microsoft s'attrova 'n riggimi di cuncurrenza, cu vari virsioni di sistema
upirativi (PC-DOS, DR-DOS, etc.) cu rilassi cchiù o menu paralleli. Ancora oi
putemu attruvari supra lu mircatu li virsioni cchiù ricenti, a parti MS-DOS ca
si firmau â virsioni 7.0. Nfatti nta l'Austu 1995 la Microsoft ntruduci Windows
95, ch'è lu primu sistema upirativu gràficu di l'azzenna e lu secunnu c'havi un
successu cummirciali doppu chiddu di lu Macintosh. Ntê midèsimi anni la
Microsoft ntruduci li virsioni pi MS-DOS dî vecchi linguaggi FORTRAN (ca data dû
1954) e COBOL (ca data dû 1959).

Ntô 1985 Microsoft e IBM nìzzianu na cullabburazzioni pâ succissiva ginirazzioni
di sistemi upirativi, lu OS/2 e IBM rilassa l'ammienti gràficu Topview
pricursuri dâ ntirfacci gràfica ca va a èssiri usata supra lu OS/2. Chistu è
macari l'annu di l' 80386. La cullabburazzioni câ IBM dura finu ô 1991, annu 'n
cui Gates dicidi ca nun servi cchiù e mudìfica lu nomu dû propiu OS/2 'n Windows
NT.

Ntô Marzu di 1986 la Microsoft fu cutata 'n bursa. L'ufferta nizziali pi azzioni
di $21.00 fici addivintari Bill Gates di corpu un miliunariu. Ntô 1987 a
l'annunciu di Microsoft e IBM dû rilassu d'OS/2 v. 1.0, c'avissi duvutu
sustituiri MS-DOS, l'azzioni ragghiùncinu li $100.00 di cutazzioni. Si supponi
ca Gates è, supra lu principiu di l' anni 2000, l'omu cchiù riccu dû munnu.

Ntô Giugnu 1992, Gates veni primiatu câ Midagghia Nazziunali pâ Ticnoluggìa dû
Prisidenti George H.W. Bush.

Ntô 1993, ô rilassu dâ virsioni MS-DOS 6.0 spriggiudicatamenti ncludi
n'applicazzioni di cumprissioni chiamata DoubleSpace doppu na cunzulenza cu Stac
Electronics cunclusa senza accordi rilativi. Stac Electronics cita 'n judizziu
la Microsoft e vinci la càusa. La Microsoft è custrinciuta a rilassari MS-DOS
6.21 senza DoubleSpace, ma lu dammaggiu è fattu. L'annu doppu cu MS-DOS 6.22 è
ncludutu DriveSpace ch'è mmeci pruduciutu nternamenti, puru siddu lu principiu è
lu stissu.

Ntô Jinnaru di 1994, Gates spusa Melinda French, na diriggenti dî vìnniti dâ sò
sucitati, a Lanai, Hawaii. Lu 26 d'aprili 1994 nasci Jennifer Katherine Gates,
la sò figghia.

Ntô 1996 Microsoft crea nu sò browser, Internet Explorer, ca grazzi â
discutìbbili tècnica di ntigràrilu ntô sistema upirativu, mmeci di simpricimenti
alligàrilu, avissi prestu supiratu lu stòricu Netscape e sippillutu nta
l'archivi dâ nustalgìa lu gluriusu Mosaic, l'apripista di tanta navigazzioni
Internet. Nfatti, finu a Windows 98 nclusu, a l'utenti nun era pussìbbili
cancillari lu còdici d'Explorer pi libbirari lu spazziu p'un browser
altirnativu, senza succissivi gravi prubblemi di funziunamentu dû sistema
upirativu.

La spriggiudicata pràttica cummirciali aduttata di Gates nta l'anni e la
dicisioni di Microsoft d'ammucciari nfurmazzioni essinziali di Windows 95 'n
appoi ncintivau lu sviluppu dû sistema altirnativu GNU Linux ca ntô 2002 li
stissi funziunari di Microsoft ammèttinu pò addivintari nu "prubblema" dû puntu
di vista cummirciali.

A mitati dû 1997 Microsoft mmesti 150 miliuna di dòllari acquisennu azzioni
Apple senza drittu di votu p'abbiari na cullabburazzioni ticnològgica e
cummirciali senza pricidenti ntô munnu dâ nfurmàtica. L'accordu è voltu a
raffurzari lu prucessu di ntigrazzioni dî sô piattaformi 'n ammienti Java.

Ntô 2002 Microsoft lanza lu sistema upirativu Windows XP ca ncludi nu novu
mètudu contra la duplicazzioni nun auturizzata e d'agghiurnamentu ca sulleva
prutesti tra li clienti. Nfatti iddu richiedi nu novu còdici 'n casu l'hardware
vegna canciatu e effèttua accessi sterni â nzaputa di l'utenti 'n oltri na
duzzina di mètudi diversi. La Microsoft s'addifenni dicennu ca servi a
simprificari la vita ô clienti, p'asempiu, scarricannu autumaticamenti
l'agghiurnamenti e ch'è pussìbbili disabbilitari tali upzioni. Ma l'upirazzioni
è longa e cumplessa e richiedi nu cuntrollu a ogni agghiurnamentu, datu ca vennu
rimpustati dâ Microsoft. E spiciarmenti richiedi la cchiù orva fiducia prisenti
e futura ntâ sucitati e ntê sò addipinnenti.

Ntô 2005 Microsoft annuncia la nisciuta di Vista (nomu 'in còdici: Longhorn),
sistema upirativu succissuri di Windows XP.



https://scn.wikipedia.org/wiki/Astrun%C3%A0uta

Un astrunàuta, cosmunàuta o taikonàuta è un cristianu ca viaggia ntô spazziu, o
ca veni traspurtatu di quarchi cosa chi lu fà. Li rèuli pi stabbiliri lu
significatu di «viaggiu ntô spazziu» sunnu diversi. Nnî Stati Uniti vennu
cunziddirati astrunàuti chiddi chi sùpiranu n'autizza di 50 migghia (circa 80
km). Mmeci la Fidirazzioni Ntirnazziunali Ariunàutica (FAI) difinisci voli
spazziali chiddi chi sùpiranu li 100 km. Ô 13 di giugnettu 2007 un tutali di 466
pirsuni s'hannu accucchiatu pi di cchiù di 30.000 jorna ntô spazziu (secunnu â
difinizzioni miricana), cumpresi 100 jorna di passijati spazziali. Secunnu â
FAI, di astrunàuti cci nni sunnu mmeci 460. Li pirsuni chi finadora s'hannu
cumpritatu viaggi ntô spazziu vènunu di 39 paisi.

Lu primu òmunu ntô spazziu fu lu suvièticu Yuri Gagarin ntô 1961. Quarchi misi
doppu li miricani mannaru puru iddi lu primu òmunu ntô spazziu. Ricintimenti li
cinisi rinisceru a mannari cu menzi propri equipaggi umani ntô spazziu. Sti tri
nazzioni sunnu appidora li suli chi si fìdinu a mannari òmini ntô spazziu.

Li primi òmini ntô spazziu usàvanu razzi a usu ùnicu, e l'astrunàuti riturnàvanu
ntâ terra nti capsuli custruiti apposta. Òi li russi mannuru l'òmini ntô spazziu
ntî naviceddi Soyuz. Li miricani ùsanu lu Shuttle.

Li cinisi ùsanu lu Shenzhou. La cursa ô spazziu è cumunqui graputa ê privati.
Già na mprisa privata miricana riniscìu ntô 2004 a purtari n'òmunu ntô spazziu
supra lu Space Ship One, na speci d'ariupranu custruitu pi stu scopu.



https://scn.wikipedia.org/wiki/Astati

L' astati è la staciuni cchiù càuda di l’annu, ntra la primavera e l’autunnu, ca
nta l'emisferu dû nord è cumprinnuta ntra lu 21 di giugnu e lu 23 di sittèmmiru
e nta l’emisferu australi ntra lu 21 di dicèmmiru e lu 21 di marzu. Ô surstizziu
la jurnata è cchiù longa dâ notti ca è cchiù curta. Duranti a l'astati usanza è
di pigghiari nu pirìudu di vacanzi ca cumprenni la chiusura dî scoli (nta
l'Italia) pi circa tri misi e li travagghiaturi si ponnu pigghiari li ferî ca
dùranu a secunnu.

Li tèmpura cancianu di riggiuni a riggiuni ntô munnu. Ntê zoni tropicali la
staggioni ùmita cadi duranti stu pirìudu. Ntê savani porta â crìscita dî chianti
e dâ veggetazzioni tutta, purtannu macari ê migrazzioni di l'armali comu ponnu
jèssiri li gnu, li zebbri e àutri. Unni la staggioni chiuvusa accumpagnata è dî
vèntira mastri ca si mòvunu dâ terra ô mari (o avanti a ruèssa), veni allura
chiamata Munzuni. Nta l'Ocèanu Atlanticu Àutu cc'è ogni astati lu pirìudu (1
Giugnu - 30 Nuvèmmiru) ca porta l'uragani.

L'astati havi statu sempri na fonti di spirazzioni pi l'artisti di tutti li
tèmpura. Ntra chiddi cchiù famusi s'arricòrdanu "Sonnu di na notti di
menzastati" (origg.: A Midsummer Night's Dream) di William Shakespeare e
"L'Astati", nu cuncertu cumprinnutu nta "Li Quattru Staggiuni" di Vivaldi.
Macari assai su' li rapprisintazzioni alligorichi unni fatta è ô spissu comu na
fìmmina o na figghiola n ginirali cu nu mazzu di granu ntê manu.



https://scn.wikipedia.org/wiki/Arb%C3%ABresh%C3%AB

Lu nomu arbëreshë signìfica arbanisi ntâ lingua arbanisa antica. Sta parola
ìnnica sia la lingua arbëreshë (zoè lu nziemi di li lingu arbanisi d'Italia), ca
la cumunità albanisi nta tutta l'Italia miridiunali. Sta lingua nun è na lingua
latina, ma apparteni ô gruppu di lingui indo-europei ditti ariani ca esìstunu
sulu nta l'Arbanìa attuali, e idda è nni chiddi chiù antichi.

Prima dâ mmasiuni uttumanna di l'Arbania, tutti l'arbanisi s'acchiamàvinu
arbëreshë. Poi di la mmasiuni circa 300.000 arbëreshë fujeru e si stabbileru ntâ
l'Italia miridiunali. Li sò figghi e discinnenti c'àvinu nasciutu e campatu 'n
Italia àvinu cuntinuatu a chiamàrisi arbëreshë, mentri 'n Arbanìa accuminzaru a
chiamàrisi shqiptarëve.

L'arbëreshë arrivaru 'n Italia e 'n Sicilia rintra li sèculi quinnicèsimu e
sidicèsimu, poi dâ morti dû granni eroi arbanisi Gjergj Kastrioti Skanderbeg
(Giorgiu Castriota). Sparti dû nùmmuru cchiù granni d'arbanisi c'arristaru 'n
Arbanìa, e chi àppiru a cunvirtìrisi a l'Islam, 'n Italia àppiru à cunvirtìrisi
ô cattulicèsimu rumanu (prima mmeci èrunu cattòlici ortudossi), e sulu àvinu
prisirvatu lu ritu urintali. La lingua arbëreshë hà statu assai nfruinzata dî
dialetti miridiunali d'Italia, ma nun havi mai addivinutu nu dialettu talianu e
havi arristatu sempri nu dialettu arbanisi.

L'arbëreshë èranu urigginari di l'Epiru, ca oi è na riggiuni dâ Grecia, e
campàvinu ntra li muntagni dû Pindu. Sunnu li discinnenti dî pupulazzioni
protu-arbanisi sparsi ntra tutti li Balcani uccidintali (vidi l'Arvaniti). Ntra
lu sèculu unnicèsimu e quatturdicèsimu l'arberëshë agghìttiru versu lu sud dâ
Grecia (Tissagghia, Corintu, Pilupunnesu, Attica) unni funnaru culoni. La sò
capacità militari fici 'n modu ca addivintaru li megghiu mircinari dî serbi,
francisi, catalani, taliani e bizzantini.

La mmasiuni dâ Grecia fatta dî turchi ottumani ntû sèculu XV, custrincìu tanti
arbëreshë a migrari nzinu l'ìsuli vinizziani e l'Italia miridiunali. Ntû 1448 lu
rè di Nàpuli Alfonsu V d'Aragona, canusciutu comu «lu magnànimu» (1396-1458),
avènnuci a riprímiri na rivurtura ntra li nòbbili siciliani e calabbrisi, chiama
'n aiutu a Gjergj Kastrioti di Kruja, canusciutu comu "Skanderbeg", capu di
l'allianza arbanisa. Nummurusi clan d'arbëreshë cummatteru p'astutari la
ribbilliuni. Arfonzu d'Aragona li cumpinzau dunànnuci assai tirritori ntâ
pruvincia di Catanzaru e Cusenza.

Ntû 1450, n'àutra armata d'arbëreshë aggìu ntâ Sicilia e ci foru dunati àutri
tirritori nta diversi pruvinci. Nta sta manera l'arbëreshë cuntribbueru â
criazzioni dû Regnu dî Dui Sicili.

A ddu tempu dâ guerra di succissiuni di Nàpuli, Firdinannu d'Aragona li chiama
n'àutra vota contru l'armati francu-taliani e Skanderbeg varchiau ntû 1461 a
Brìndisi. Poi ca iddi arrinisceru a vìnciri, ci foru cunzignati terri ntâ
Pugghia, unni Skanderbeg arriturnau a pianificari la risistenza arbanisa contru
li turchi, c'avìanu mmadutu l'Arbanìa ntra lu 1468 e lu 1492. Na parti dâ
pupulazzioni arbanisa jìu nta l'Italia miridiunali e la Sicilia, unni lu rè ci
prumisi àutri villaggi.

L'unnata di migrazzioni di l'Italia miridiunali versu l'Amèrica ntû 1900-10
spupulau circa la mità dî villaggi arbëreshë, e assuggiattau la pupulazzioni a
lu rìsicu di l'estinzioni culturali, nunustanti avìa accuminzatu na sorta di
rinàscita culturali e artìstica propiu nta lu sèculu XIX.

L'arfabbetu arbëreshë (è macari chiddu arbanisi) si basa nni l'arfabbetu latinu,
e si cumponi di 36 littri:

L'arfabbetu arbanisi usatu oi di l'arbëreshë è lu risurtatu di l'evuluzzioni di
diffirenti arfabbeti. La prima prova pi stabbiliri n'arfabbetu arbanisi standard
si fici ntû 1824 di Naum Veqilharxhi, ca vulìa ca l'arbanisi avìssiru lu sò
propiu arfabbetu, ma senza viniri nfluinzati di chiddi grecu e àrabbu. Iddu
accussì fici n'arfabbetu cu 33 littri latini e lu chiamau Evetor. St'arfabbetu
vinìa usatu nni l'Arbanìa miridiunali. Àutri variazzioni cumprinnìanu
n'arfabbetu cattòlicu (talianu) usatu di l'abëreshë, n'arfabbetu àrabbu,
prifirutu di li pascià, e chiddu dittu di Istanbul criatu di Sami Frashëri,
stabbilitu supra chiddu latinu, ma cu quarchi caràttiri grecu. St'ùrtimu
addivinni assai pupulari picchì hà statu aduttatu dâ «Sucità di Istanbul pâ
stampa dî scritti arbanisi», ca ntû 1879 stampa Alfabetare, lu primu
abbicidariu. N'àutra variazzioni sìmili a chidda di Istanbul, la Bashkimi, vinni
criata dâ Sucità Littiraria Arbanisa Bashkimi (L'unioni) a Shkodër, cu l'aiutu
dû cleru cattòlicu e dî franciscani, e circava d'èssiri cchiù sìmprici. Ancora
n'àutra virsiuni, Agimi, fu criata di n'àutra sucità littiraria acchiamata Agimi
(L'alba) e diffusa di Ndre Mjeda ntû 1901.

Ntô nuvèmmiru dû 1908, si tinìu un cuncumiu a Monastir pi dicìdiri l'arfabbetu.
S'avissi avutu a stabbiliri quali arfabbetu s'avìa a usari e ntra li diligati
c'èrunu Midhat Frashëri, Sotir Peçi, Shahin Kolonja, e Gjergj D. Kyrias. Ci fu
na granni discussioni e dintra sta sciarra rivàrsiru l'arfabbeti Istanbul,
Bashkimi, e Agimi. Li diligati parò nun truvaru n'accordu ntra chisti ùrtimi e
pirmìsiru l'usu sia di chiddu "istambul" ca di l'àutru latinu cchiù novu.

Ntra lu 1909 e lu 1910 ci foru manifistazzioni dî picciotti turchi, ca vulìanu
la scrittura àrabba, essennu la cchiù parti di l'arbanisi musurmani.
Manifistazzioni pi l'arfabbetu latinu si fìciru a Korçë e a Argirocastru, pi
l'arfabbetu àrabbu a Elbasan. Ntû 1911 li picciotti turchi e lu cleru musurmanu
(hoxsas) rinunciaru a l'oppusizzioni contra l'àutri arfabbeti, p'evitari di
risicari la guerra civili, e accussì fu pussìbbili stabbiliri comu arfabbetu
ufficiali na variazzioni di chiddu latinu "bashkimi", ca veni usatu nzinu a
oggi. Chissu veni usatu sia pi scrìviri ntâ lingua Tosk (arbanisi miridiunali)
ca Gheg (arbanisi sittintriunali), ca di l'arbëreshë (arbanisi talianu).

Ntû 1972 n'autru cuncumiu s'havi tinutu a Monastir, unni participaru puru
l'arbëreshë.



https://scn.wikipedia.org/wiki/Algeri

A comu dici la liggenna, la cità fu funnata di vinti cumpagni di Èrculi ca
avìanu abbannunatu l'iroi mitulòggicu ntô mentri dû sò viaggiu ntô Miditirràniu.
Dìciunu, mmeci, li funti stòrichi ca ntô VI sèculu a.C. la citati era un portu
cummirciali finiciu chiamatu Ikosim, ca 'n grecu veni a diri nùmmiru "vinti".
Appoi, li rumani ci la luvaru ê cartagginisi e la chiamaru Icosium. Doppu nu
pirìudu ca stetti sutta ê bizzantini, ntô mediuevu (VII sèculu) vinni occupata
di l'àrabbi e di chisti vinni chiamata Msrana.

Algeri vinni funnata di li bèrberi ammeri a la mitati dô X sèculu e fu
assuggittata ê tanti dinastìi àrabbu-bèrberi ca duminaru supra a l'Algirìa nzinu
ô XVI sèculu. La scigghiuta dô postu, s'eppi pâ sò pusizzioni giugràfica:
prutiggiuta ê spaddi dâ cullina di Bouzarèa e dâ parti 'n facci ô mari di tanti
scogghi e isuliddi rucciusi. Di ss'ìsuli ('n àrabbu al-Gezair), ca cô tempu foru
iunciuti â custa, la citati pigghiau lu nomu.

La cità era nu centru cummirciali assai mpurtanti ggià a l'èbbica bèrbera, ma
addivintau pi daveru na granni putenza quannu fu cunquistata dê pirati Arug e
Khayr al-Dīn (saputu sèntiri Barbarossa), ca ammeri a lu 1516 foru chiamati di
l'algirini p'allibbirtari la cità dê spagnoli. Algeri addivintau la basi
principali di unni li navi dê cursari ièvanu e turnàvanu e rapprisintaru pi tri
sèculi la cchiù granni minazza pi tutti li Paisi dû Miditirràniu. Ntô molu dô
portu foru misi triccentu cannuni e ntê pinnici dâ cullina di Algeri, ntô puntu
cchiù àutu, vinni furtificata la casba e àutri furtificazzioni foru fatti nti
àutri lati dâ cullina e la cità addivintau mpussìbbili a pigghiari: nenti ci
pòttiru li cannuni dê navi dâ flotta di Carlu V ntô 1541, nenti chiddi dî nglisi
ntô 1662, nenti li francisi ntô 1682 e ntô 1863, e n'àutra vota ancora dê
spagnoli ntô 1775. Appoi ntô 1830 la cità, comu l'àutri stati barbareschi, vinni
cunquistata dê francisi.



https://scn.wikipedia.org/wiki/Agnosticismu

L'Agnosticismu (ca veni dû grecu ἀγνωστικισμός, ca di sò parti veni di ἀγνoεῖν,
a-gnoèin, ca va a significari littirarmenti nun canusciri) è ddâ forma di
pinzari ca nun duna lu judìzziu 'n capu quarchi prubblema picchì arricanusci ca
nun si havi sufficienti canuscenza pi putìri dari na rispunnuta, o ca è
umanamenti mpussibbili fallu. Sta pusizzioni è sulitamenti pigghiata supra lu
prubblema dâ canuscenza di l'urìggini dû Universu, di l'esistenza dû Signuri, ma
certiduni voti pò macari rivardari la pulìtica, l'etica oppuru la sucità.

Spissu succedi ca li agnostici sunu ncurpati di èssiri minifrighìsti 'n capu ô
prubblema dâ fedi e di nun avìri niddunu ntiressi spirituali o riliggiusu.

Lu nomu vinni addupiratu pâ prima vota ntô 1869 dû naturalista britannicu Thomas
Henry Huxley, pi fari accapiri la sò pusizzioni supra â sò cridenza ntô Signuri;
lu termini addiveni comu cuntrappusizzioni a l'antichi duttrini cristiani
gnostichi, ca dicunu ca la canuscenza dâ riartà ùrtima (gnosi) è dintra a ogni
òmu.

L'agnosticu sparti li pusizzioni riliggiusi dû sapiri e dâ fedi. Ntî sta manera
na pirsuna riliggiusi veni spartuta di n'ateu, pô fattu ca nu riliggiusu cridi
mentri n'ateu nun cridi. L'agnosticu s'allonca 'n capu sti pusizzioni jènnu a
diri ca sia l'uni ca l'àutri (riliggiusi e atei) si jettunu supra nu liveddu di
canuscenza supra la riartà supiriuri dê cosi, cosa chista cu cui l'agnosticu nun
si veni a truvari d'accordu. Assai pirsuni dicunu ca nun ci pò èssiri sta
spartuta ntî l'affirmazzioni ca lu cridiri ô Signuri implica ca iddu esisti pi
daveru. Ntra l'agnosticismu ci sunu certiduni varianti comu:



https://scn.wikipedia.org/wiki/Adam_Smith

Adam Smith (Kirkcaldy, 5 di giugnu 1723 - Edimmurgu, 17 di giugnettu 1790) fu nu
cèlibbri ecunumista scuzzisi.

È notu suprattuttu comu l'auturi di La ricchizza dî nazioni, pubbricatu ntô maju
dû 1776, e ca fu pi dui sèculi nu testu di rifirimentu pi l'ecònumia. È 'n stu
testu ca s'attrova la famusa mitafora dâ manu mmisìbbili.

Ntô 1737 accuminzau a friquintari a Glasgow l'univirsitati lucali (na specii
d'istitutu d'istruzzioni supiriuri) e, dû 1740, prusiquìu li studi a Oxford 'n
n'ammienti tradizziunalista e auturitariu. Ntô 1746 turnau a Kirkcaldy, pi
prusèquiri li studi privatamenti.

Dû 1748 ô 1751 tinni diversi pùbbrichi cunfirenzi a Edimmurgu, supra argumenti
la ritòrica e la littiratura ngrisa. Grazzî a chisti, ntô 1751 fu numinatu
ducenti di lòggica e appoi di filusufìa murali a l'univirsitati di Glasgow. 

Ntô 1759 pubbricau la "Tiurìa dî sintimenti murali", ntâ quali affirmava ca
ciascunu avissi a cumpurtàrisi judicànnusi comu facissi nu spittaturi mparziali
bonu nfurmatu. Chistu 'n quantu ognidunu di nuàutri addisìa l'appruvazzioni dî
propi simili, vistu ca campa 'n sucitati.

Ntô 1764 accittau lu ncàrricu di tuturi di nu juvini aristucràticu,
c'accumpagnau 'n na scursioni pi lu cuntinenti eurupeu. 'N stu modu vinni a
cuntattu cû megghiu dâ ntillighènzia di l'èbbica (tra cui Voltaire, d'Alembert e
François Quesnay).

Dû 1767 ô 1773 abbitau câ propia matri a Kirkcaldy, unni accuminzau a scriviri
la sô òpira cchiù nota, 'n siquutu si trasfirìu a Londra. Ntô 1776, mentri la
Ngriterra cummattìa contra li ndipinnintisti miricani, fu pubbricata "La
ricchizza dî nazzioni".

Smith, cuntrariamenti â duttrina tannu duminanti dî mircantilisti, riteni ca
l'ìnnici dâ ricchizza di na nazzioni nun è lu rèdditu cumprissivu dâ stissa, ma
chiuttostu lu tinuri di vita di li sô citadini, e pirtantu lu rèdditu pro
capite, ca nun addipenni sulu di lu nummàru di citadini ca travàgghianu, ma
macari dâ sô pruduttivitati.

La pruduttivitati, sempri sècunnu Smith, addipenni cumprissivamenti dâ divisioni
dû travagghiu ragghiunciuta 'n na ditirminata sucitati, e tali liveddu di
divisioni di lu travagghiu addipenni di l'anchizza dî mircati: propiu pirchissu
è cuntrariu a misuri statali c'ustacòlanu lu cummerciu, addivintannu 'n nu certu
senzu lu funnaturi dû libbirismu ecunòmicu.

Sta dinàmica auturigulatrici dû mircatu nun nicissita pi lu sô funziunamentu di
lu ntirventu dû Statu, pirchî è lu midèsimu cumpurtamentu eguìsticu di li
suggetti ecunòmici ca la ditirmina. Smith paragona stu miccanismu ô ntirventu di
na manu mmisìbbili (mitafora supravvissuta finu a li jorna nostri). 'N àutri
tèrmini, chista è l'uriggini dâ duttrina libbirista dû laissez faire ("lassati
faciri" 'n francisi).



https://scn.wikipedia.org/wiki/%C3%80napu

L'Ànapu è nu ciumi sicilianu. Nasci ntê munti Ibblei e si ètta vicinu Sarausa. È
canusciutu pi èssiri lu sulu ciumi europeu unni lu papiru crisci spuntaniamenti.

Lu nomu veni secunnu la liggenna dû mitu di Persefone, figghia di Zeus e di
Demetra, dia di la viggitazioni e di l'agricurtura, chi era ntenta a cògghiri
ciuri nzemi ê sò cumpagni ninfi ammeri li rivi dû lacu di Pergusa (vicinu Enna).
Mpruvvisamenti, dô regnu suttirraniu spuntò Ade, nnamuratu dâ carusa, ca ppi nun
pèrdiri tempu a curtiggiàrila e principarmenti ppi nun addumannari la manu di
Persefone a sò frati Zeus, dicidìu di rapìrila.

Fu la ninfa Ciane ca riaggì ô rapimentu tinnènnusi a lu cocchiu di Ade e
circannu dispiratamenti di frimmallu. Lu diu nculliritu, ci desi nu corpu cu lu
sò scettru traspormànnula nta na dòppia surgiva cu l'acqui culuri turchinu
(cyanos 'n Grecu voli diri turchinu).

Lu picciottu Ànapo, nnamuratu di la ninfa Ciane comu vitti ca la zita avìa
addivintatu acqua, si fici canciari macari iddu 'n ciumi, e ancora oggi lu ciumi
ô finiri dû sò pircorsu, nu pocu prima d'agghicari a mari, si jiuci cu l'acqui
dû Ciane, ppi jittàrisi ntô Portu Granni di Sarausa.



https://scn.wikipedia.org/wiki/Zoroastru

Zoruastru, forma greca dû nomu Zarathustra (natu a Bactra, òi Balkh, VII sèculu
AC-VI sèculu AC), fu nu prufeta pirsianu funnaturi dû Zoruastrismu. Si riteni
appartinissi a na famigghlia di cavaleri chiamati Spitama. Lu zoruastrismu fu la
riliggiuni nazziunali pirsiana dû pirìudu achiminidi a chiddu sasanidi.

Sècunnu li narrazzioni ca riguardaru sta mpurtanti figura filusòfica, Zoruastru
picciutteddu , figghiu dû parrinu Porushaspa, duvennu sèquiri li jòlu dû padri,
cuminzau a cilibbrari li rituali riliggiusi prufissati dâ sô tribbù,
cunzistenti, p’ammancanza dûn locu sacru, ‘n canti di lodi e sacrifici a l'
apertu. A l'etati di ventanni, nun suddisfattu di dda vita spirituali, si
ritirau ntô disertu a miditari e vinni – ‘n chinu statu d’estasi - coltu di
visioni duranti li quali ci apparìu lu signuri dâ saggizza, l’ Ahura Mazda (‘n
siquutu chiamatu Ormudz), prìncipi dû beni, ca ci detti l'òrdini di cummàttiri
contra lu prìncipi dû mali, Ahriman.

Li nostri canuscenzi supra Zoroastru ni vennu di l'Avesta. Zoruastru è citatu di
Friedrich Nietzsche ntô sô famusu libbru Accussì parrau Zarathustra.



https://scn.wikipedia.org/wiki/W%C3%BCrstel

Lu würstel è nna speci di nsaccàtu, fatta ccu carni chi lu cchiù spissu è di
maiali e buvini, tipica dâ Germania, Austria e Italia. Lu würstel n cummerciu
nn'Italia currispunni ô Würstchen (letteralmenti "sausizziottu di Vienna").

Ntâ Svizzira venni chiamatu Wienerli e Würstel ni Francoforti. Sti dui tipi su
diversi: lu primu è nicu si servi appaiatu a n'âutru, lu sicunnu è cchiù granni
e si servi a sulu. Di ricenti, lu würstel talianu arranciuncì na propria
ndividualità, tantu ca si putissi parrari di nna tipuluggìa armenu parzialmenti
distinta. Sulitamenti, li würstel vìnninu vinnuti càudi ntî strati e li vìi dî
centri stòrici ni bancarelli o carretti, misi intra nu paninu ccu na sarsa chi
si pò scegghiri tra ketchup, maiunese, senape.

La carni veni macinata ccû grassu di maiali, aromi, additìvi e n'alta
percentuali di acqua ghiacciata, poi tuttu veni nsaccatu e cottu ni forni di
vapuri.

N salintinu a mmera Caddipuli-Santa Maria di Leuca la parola ca se usa, picca pi
la viritati, pi diri wruster è servula.



https://scn.wikipedia.org/wiki/Vespri_siciliani

Li Vespri siciliani forru n'abbinimentu stòricu mpurtanti pi la Sicilia dû
sèculu XIII.

Dopu la scunfitta di Manfredi a Biniventu lu 26 di frivaru dû 1266 e la
dicapitazzioni di Curradinu a Nàpuli lu 29 di uttùviru dû 1268 lu Regnu di
Sicilia avìa statu difinitivamente assignatu a Carlu I d'Angiò. Lu Papa Climenti
IV , chi già avìa ncurunatu Re di Sicilia Carlu ntô 1263, spirava accussì di
putiri mprìmiri ultiriurmenti la sò influenza supra lu Regnu di l'Italia
miridiunali, senza subiri li veti chi foru mpunuti dî svevi. Ma lu Papa si renni
cuntu prestu chi in rialitati l'angiuini nun mantènunu li prumissi, pirsègunu na
pulìtica espansiunìstica e nun sunnu dilfini dû Puntèfici. Cunquistatu lu
Miridiuni d'Italia, Carlu pinsava già a Custantinòpuli.

In Sicilia la situazziuni era particularmenti crìtica: l'ìsula suffrìa lu pisu
di la duminazziuni e tutti li classi suciali èranu in crisi. Li Angiuini si
mustràvanu nsinsìbbili a li richiesti avanzati, applicaru un lurdu fiscalismu e
spissi voti praticaru usurpazziuni, suprusi e la viulenza. Danti Alighieri (chi
avìa 17 anni ntô 1282) ntô VIII cantu dû Paradisu, dici comu Mala Signoria lu
regnu angiuinu in Sicilia. Nta stu cuntestu avvinìa l'elizziuni di Papa Martinu
IV lu 22 di fivraru 1281 supra cui in Sicilia si ripunèvunu li ùrtimi spiranzi.
Inveci, lu Papa, chi era francisi ed era statu numinatu propriu grazzî ô
sustegnu di l'Angiò a cui era particularmenti liatu, si mustrò sùbbitu
nsensìbbili ê siciliani.

Ntô Regnu di Araguna la Rigina Custanza, figghia di Manfredi e ùnica discinnenti
dâ dinastìa sveva, primìa lu maritu Pietru III d'Araguna pi riturnari in
Sicilia, unni la pupulazzioni mantinìa ancora lu ricordu di lu splinnuri di
l'èbbica di Fidiricu II.

Tuttu appi inizziu all'ura dû vespru dû 31 di marzu 1282, luni di Pasqua, ntô
sagratu di la Chiesa del Santu Spìritu, a Palermu. L'insurrizziuni dilagau
immidiatamenti in tutta la Sicilia. A ginirari l'episodiu fu - secunnu la
ricustruzziuni stòrica - la riazziuni ô gestu di un surdatu di l'esèrcitu
francisi chi si era rivoltu in manera irriguardusa a na picciotta nòbbili
accumpagnata di so maritu cu la scusa di circari armi ammucciati sutta la
vestina. La riazziuni dû maritu, a difisa dâ signura, ditti inizziu â rivulta.
Ntô cursu di la sirata e di la notti a pressu li palirmitani si abbannunaru a na
vera e propria "caccia ê francisi", chi si trasfurmau nta na autèntica
carnificina.

Ô nnumani, la cità di Palermu si pruclamau innipinnenti. Bin prestu, la rivulta
si estinnìu a tutta la Sicilia. Doppu Palermu fu la vota di Curliuni, Taurmina,
Missina, Sarausa, Augusta, Catania e tutti li àutri cità. Carlu I d'Angiò tintau
nvanu di sidari la rivulta cu la prumissa di rifurmi. Â fini dicisi di
ntirvèniri militarmenti. Cu 75.000 òmmini e ducentu navi, sbarcau a
Catuna-Gàllicu (a nord di Reggiu) e inizziau l'assediu di Missina a fini maggiu
1282. Lu primu assaltu navali fu lu 2 di giugnu, rispintu dî siciliani; pòi
sbarcau supra li costi di Missina lu 25 di giugnettu 1282, sapennu chi nun putìa
mai avanzari all'internu dâ Sicilia si non doppu aviri espugnatu la cità supra
lu strittu. Lu 6 e l'8 d'austu si appi n'assaltu guelfu italu-francisi ê spaddi
dâ città, assicutatu dê siciliani. A guerra participaru tutti li centri di
l'ìsula, tranni Spirlinga (Enna), chi divintau l'ùnicu capusaldu angiuinu. Ntô
casteddu di la cittadina infatti, si pò ancura lèggiri di sta fidiltà: "Quod
Siculis placuit, sola Sperlinga negavit".



https://scn.wikipedia.org/wiki/Urbanu_II

Ottoni di Lagery, canusciutu sutta lu nomu di Urbanu II (1042 - 29 di giugnettu
1099) fu papa dû 1088 nzino â sò morti. Nasciutu nti na famigghia nobbili
francisi a Lagery, vicinu Câtillon sur Marne, divintàu arciddiacunu di Reims
quannu sutta la nfluenza di San Brunu, lassàu lu ncàricu e trasìu ntô cunvientu
di Cluny, unni divintau priuri. Ntô 1078, lu papa Gregoriu VII lu cunvucàu in
Italia e lu numinàu cardinali di Ostia.

Ottoni fu unu dê cchiù mpurtanti e attivi sustenitura dê rifurmi griguriani, n
particulari comu legatu in Germania ntô 1084, e fu tra li picca chi Gregoriu
numinau comu pussibbili succissura. Desideriu, abbati di Monti Cassinu (chi
pigghiau lu nomu di Vitturi III) vinni scigghiutu comu papa, ma doppu lu sò
curtu papatu, Ottoni fu iligghiutu pi acclamazzioni ntô misi di marzu dû 1088
all'uccasioni di nu cunclavi chi si tenni a Terracina. La cità di Roma era a ddì
tempi sutta lu putiri di l'antipapa Climenti III.

Iddu cuntinuau la pulitica di Gregoriu VII, mustrannu uremma na granni finizza
diplomatica. Pi ottu misi non potti mettiri peri a Roma, pi la prisenza di
l'antipapa. Lu sò seggiu ntâ stu piriudu fu a Troina, su invitu di Ruggeru di
Autavilla. Na serî di sinodi chi si tìnniru a Roma, Amalfi, Beneventu e Troina
lu appuggiarru ntê sò dichiarazzioni contru la simunìa, la nvistitura laica dû
cleru, e la cuntinua opposizzioni a Enricu, Mpiraturi dû Sacru Romanu Mperiu.

Urbanu è canusciutu supratuttu pi aviri pruclamatu la prima cruciata. Ni parràu
pi la prima vòta ô cunciliu di Piacenza, unni ntô 1095 Urbanu ricivitti lu
mbasciaturi dû mpiraturi bizzantinu Alessiu I Comnenu chi dumannava aiutu contra
li mussulmani. Fu riunutu nu cunciliu granni, cu participanti chi vìnniru di
l'Italia, dâ Francia e di Burgogna. La participazzioni fu accussì auta chi lu
ncontru s'appi a tèniri fòra dâ cità. ò cunciliu di Clermont, lu sirmuni di
Urbanu fu efficaci, incitannu lu pòpulu francisi a livari la Terra Santa dê manu
dê turchi.

La Francia, dissi, era già troppu pupulata e li terri di Canan eranu chini di
latti e di meli. Urbanu dumannàu ê francisi di mettiri li sò spadi ô survizzu di
Diu, e l'assimblea rispunnìu Diu lu vòli.

Urbanu II murìu lu 29 di giugnettu 1099, quattordici jiorna doppu li criciati
pigghiarru Gerusalemmi nun arrivau a canuscenza dâ nutizzia.

Lu prugramma di Urbanu di purtari lu sud Italia ntâ sfera d'influenza cattolica
doppu ginirazzioni di cuntrollu bizzantinu ntâ tuttu lu sud Italia e di putiri
arabbu in Sicilia appi nu successu cchiù duraturu. La sô azzioni in Sicilia fu
na prova ginirali dâ prima cruciata, e pi sta causa s'appuggiau a Ruggeru di
Autavilla, Gran Cunti di Sicilia. Ntô 1091 cu Notu, Ruggeru libbirau l'ultima
cità arabba chi ancora risistìa, e ntô 1098 Urbanu dunau a Ruggeru la legazio
apostolica, putiri straordinarî, risirvati nzinu allura sulu ô papa, e chi
pirmisiru a Ruggeru e li suvrani di Sicilia chi li succidèttiru di organizzari
li diòcisi e di numinari li vescuvi. Ntâ ricristianizzazioni dâ Sicilia s'àppiru
a funnari diocisi novi cu lu cunfini e na girarchia ecclesiastica nova, doppu dû
sèculi di duminazzioni mussulmana.



https://scn.wikipedia.org/wiki/Taurino_Ara%C3%BAjo

Taurino Araújo Neto (megghiu canusciutu comu Taurino Araújo, Il Samurai di la
Vuci — Jequié, 25 di dicèmmiru 1968), è un jurista, puliticu, scritturi,
nzegnanti, brasilianu, canusciutu pi difinniri li dritti nô Statu di Bahia.

Figghiu di Adelino Santos de Araújo e Rita Freitas de Oliveira s'è diplomatu 'n
magisteru ntâ cità di Ubatã, ntô 1985. S'è lauriatu 'n jurisprudinza ntê l’UESC
ntô 1993, 'n sequitu s'è trasferitu ntâ capitali di Bahia, unni esercita
l’avvocatura cu enfasi ntâ difisa dî diritti umani e la cattedra juridica ntê
l’Universitati Salgado de Oliveira. È maritatu cu Soraya Sousa Pinheiro de
Araújo, cu la quale ha tri figghi: Gabriel, Isaac e Ximena Taurino Araújo.

Ntô 2008 Taurino è statu ricanusciutu dâ succursale baiana dê l’Arbu dî Avvucati
dû Brasili cu na sizzioni di vendetta ntî cunfrunti dê uffisi subbiti da nu
maggistratu dû Tribbunali ri Justizzia.

Prufissuri nvitatu pi li cchiù divirsi cunferenzu, è macari àrticulista di cchiù
anticu jurnali baianu, A Tarde.



https://scn.wikipedia.org/wiki/Svevia

La Svevia (n tudiscu: Schwaben o Schwabenland) è na riggiuni stòrica e
linguìstica dâ Girmania.

La majur parti dâ riggiuni stòrica dâ Svevia fa oi parti dû Baden-Württemberg
(lu statu stòricu dûl Württemberg e la pruvincia di Hohenzollern).

La riggiuni linguìstica cumprenni li zoni n cui veni parratu lu tudiscu alimannu
e cchiù prupriamenti chiddi n cui veni parratu lu Schwäbisch, lu svevu.

2000 anni fa li Suebbi o Suevi èranu pòpulu girmànicu d'urìggini di na zona
vicinu ô Mari Bàlticu. L'Alimanni foru cuvirnati di re nnipinnenti pi tuttu li
sèculi IV e V.

La Svevia addivintau nu ducatu sutta lu regnu dî Franchi ntô 496, n sèquitu â
cummattimentu di Tolbiac. La Svevia fu unu dîi ducati d'urìggini dâ Francia
livanti, lu Sacru Rumanu Mperu comu poi si sviluppò ntè sèculi IX e X. Li
Hohenstaufen (la dinastìa di Fidiricu Barbarossa chi era lu nannu di Fidiricu II
di Hohenstaufen, o Fidiricu I di Sicilia), cuvirnaru lu Sacru Rumanu Mperu ntê
sèculi XII e XIII. Curradinu di Hohenstaufen era l'ùrtimu Hohenstaufen dû 29 di
uttùviru 1268, e lu ducatu vinni spartutu.



https://scn.wikipedia.org/wiki/Sudan_d%C3%BB_Sud

Lu Sudan dû Sud (ufficiarmenti, n nglisi Republic of South Sudan) è nu Statu di
l'Africa cintrali, ca avi pi capitali la citati di Juba. Lu Sudan dû Sud cunfina
ntô nord cû Sudan, ntô livanti cu l'Etiopia, cû Kenya, Uganna e la Ripùbbrica
Dimucràtica dû Congu ntô sud e la Ripùbbrica Centrafricana a punenti.

Fu pruclamatu lu 9 di giugnettu dû 2011, n sèquitu a nu referendum pi la
nnipinnenza ca si tinìu 6 misi prima.

La pupulazzioni dû Sudan dû Sud, pi lu cchiussai di tipu nìuru e di riliggiuni
animista cu na minuranza mpurtanti di cristiani, si distingui dî chidda dû Nord
ca è pi lu chiossai di tipu àrabbu e di riliggiuni islamica.

Nn'havi picca di ducumintazzioni dâ storia di chiddu ca òi lu Sudan dû Sud è,
armenu nzinu ô dumìniu eggizzianu ntô nord partennu dû 1820 e lu succissivu
anchiamentu di schiavi affirati ntô sud. Li nfurmazzioni di prima di st'èbbica
sunnu basati chiossai ntâ tradizzioni dî cunti. Sicunnu sti tradizzioni, li
pòpuli niloti comu li dinka, li nuer, li shilluk e àutri, traseru pâ prima vota
ntô Sudan dû Sud nta certi mumenti prima dû XXèsimu sèculu. Duranti lu pirìudu
cumprinnutu dintra lu XVèsimu sèculu nzinu ô lu XIXèsimu sèculu, li migrazzioni
tribbali, n gran parti dâ zona di Bahr al Ghazal, si junceru a sti pòpuli ntô
so' locu d'òi. Lu pòpulu azande (nun niloti) trasìu ntô Sudan dû Sud ntô
XVIèsimu sèculu, jennu a stari nta lu statu cchiù granni di tutta la riggiuni.
Ntô XVIIIèsimu sèculu, macari lu pòpulu di l'avungara trasìu e lestamenti mpunìu
la so' autoritati supra l'azande.

Duranti li sèculi, li barrerî naturali firmaru la trasuta di l'Islam ntô sud dû
Sudan, mantinennu lu duminiu sutta l'avungara e lu patrimoniu suciali e
curturali dî diversi etnî ca camparu nta l'attuali Sudan dû Sud. Tintativi di
culonizzazzioni fatti dî francisi e dî belgi furu affucati chî guirrigghi
avungara e azande. Â fini du XIXèsimu sèculu, l'agghicata dî britannici e di
l'eggizziani arrumpirìa sta nnipinnenza dî tribbù lucali.

Lu tirritoriu arristau sutta a lu dominiu di l'Eggittu (ca era nu statu vassaddu
dû Mpèriu ottumanu) nzinu a quannu lu disìu ca currìa cuntra la forti nfruenza
auropea e li ribbillioni ca di chistu nasceru pressu lu 1880, purtaru lu locu a
èssiri abbannunatu, tranni ca pi acchi nzidiamentu dî tribbù lucali.

Ntô 1899 si ristabilìu lu duminiu nglisi-eggizzianu. Ntantu, li culunizzatora
belghi avianu formatu lu Tirritoriu di Lado, n'esclavi dû Statu Lìbbiru dû
Congu. Pirò quannu murìu du reghi Liupoldu II dû Belgiu, lu tirritoriu passau ê
britannici ca lu junceru ô Sudan, pirò dù anni doppu la parti miridiunali passau
a l'Uganna.

Doppu na serî d'eventi, finarmenti ntô 1953 lu Sudan addivintau nnipinnenti
furmannu na ripùbbrica cu Kartum comu capitali.

Pirò partennu dû 1955 parteru tinzioni ntra li varî etnî. La sciarra durau nzinu
ê 1970ini, quannu fu firmatu nu protocollu di paci ca pirmittìa la criazzioni di
nu statu autonumu ntô sud dû Sudan. St'accordu purtau la paci nzinu a quannu lu
prisidenti Yaffar al-Numeiry annunzò lu stabbilimentu di nu statu islamicu e
l'applicazzioni dâ sharia nta tuttu lu paìsi ca porta lu scattìu di n'àutra
guerra civili.

Tri anni la sciarra durau e accabbò ufficiarmenti ntô jinnaru dû 2005 ca purtau
l'arricanuscimentu dî dritti dî sudanisi dû sud e purtau macari a fàciri nu
referendum pi dicìdiri siddu si putìa fàciri nu statu nnipinnenti. Lu referendum
fu vinciutu e lu Sudan dû Sud si prucamò nnipinnenti lu 9 di giugnettu dû 2011.



https://scn.wikipedia.org/wiki/Storia_d%C3%A2_Sicilia

La storia dâ Sicilia si pò spartiri'n èbbichi assai pricisi, signati di li
nvasioni ca l'ìsula subbìu di l'antichitati nzinu a ora.

'N Sicilia ci sunnu tracci di l'omu di lu X millenniu a.C. , nintra la Grutta dû
Ginuvisi nni l'Ìsula di Livanzu, 'ncapu lu Munti Pillirinu, nintra la grutta di
l'Addaura, e p'a jiri lu Gulfu di Casteddammari, nintra la grutta di l'Uzzo e
nintra la grutta di San Tiudoru a Acquiduci 'n pruvincia di Missina.

Di l'èbbica dû brunzu s'attruvaru tracci di cumunitati p'a jiri a Notu, Thapsos
e nnâ zona di Milazzu.

Ntô tardu pirìudu di l'èbbica dû bronzu, li Micinei n crisi pi mutivi pulìtichi
e ecunòmichi, accuminciaru a spiriri dâ scena miditirrània. Ô sò postu arrivaru
dû nord àutri pòpuli. Ellanico di Mitilene, cunta dî Siculi e dî Ausoni, mannati
arrassu di l'Enotri ammeri ô 1260 a.C..

Ntra lu sèculu XIII a.C. e lu sèculu VIII a.C. (pirìudu prima di l'arrivata dî
Greci 'n Sicilia), l'ìsula era spartuta ntra quattru pòpuli: li Siculi, li
Sicani, li Èlimi e li Finici

L' èbbica greca n Sicilia è para cû pirìudu dâ Grecia clàssica e va di la
spirduta di l'uttavu sèculu a.C., câ funnazzioni dî primi culonî, ô spèrdiri dû
terzu sèculu a.C. e la cunquista rumana di Sarausa.

Secunnu Tucìdidi, li Calcidisi, cu a capu Teocli, fôru li primi greci ca vìnniru
‘n Sicilia e frabbricaru la prima culonia greca chiamata Naxos, agghiri lu 735
a.C. Picca tempu doppu vìnniru li Corinzi e frabbricaru Sarausa vicinu li terri
margigni di Siraca. Un pòpulu vinutu di Creta frabbricau Gela e doppu, agghiri
lu 580 a.C, Girgenti, chi lu pueta Pindaru chiamau la cchiù bedda cità di li
murtali. Zancle canciau nomu e addivintau Missina nta lu 491 a.C., picchì fu
accupata di un pòpulu scappatu di priggiunìa chi avìa origginatu a Messena nta
la Grecia.

A duminazioni finicia nta a Sicilia iniziau prima do u VIII secolo a.C., ca a
criazzioni di alcuni culunii ntâ zona uccidintali di l'isula, e finìu lu 241
a.C., cu la vittoria di li Romani ni la prima guerra pùnica. Lu piriudu ca
l'isula fu cuvirnata di Cartàggini è nintra sta dinominazzioni.

L' ébbica rumana dâ Sicilia si pò fari accuminciari ntô 227 a.C. Duranti li
guerri pùnichi li rumani traseru 'n Sicilia, e picca a picca batteru li
cartagginisi a ovest e li greci ntê costi urientali.

Cuvirnata di nu prituri e di dû chisturi, la Sicilia è la prima pruvincia
rumana. Grazzî ê dazzi 'n natura chi la Sicilia paja a Roma, l'ìsula assicura un
quartu dî furnituri agrìculi chi agghìcanu ntâ capitali. L'ìsula ni stu pirìudu
è sfruttata pi lu granu.

Ciciruni, priparannu l'accusa contra Verri, visitau la Sicilia e vitti chê sò
occhi li dammaggî dâ pulìtica di supraffazzioni di Verri.

Di l'èbbica rumana restanu in Sicilia assai munumenti. Lû Teatru Grecu-Rumanu di
Taurmina è unu di l'esempi cchiù mpurtanti. Ma l'anfiteatru rumanu di Sarausa e
la Villa dû Casali a Chiazza sunnu puru esempi di architittura rumana in Sicilia
assai rapprisintativa.

A duminazzioni vandala da a Sicilia accuminciau ntô 440, cu la conquista da
parti di lu ré Genserico, e allistiu ntra lu 484 e lu 496, sutta lu regnu di
Guntamundo, ca pirdìu l'ultima città vannala nta l'isola, Lilibeo.

In Sicilia, comu ntô restu di lu mpiru rumanu d'uccidenti la fini di lu mpiru
rumanu cuincidìu cu li nvasioni barbari. Ntô 468 li Vànnali pigghiaru lu
cuntrollu dâ Sicilia. Truvaru na terra rilativamenti sviluppata dû puntu di
vista ecunòmicu, e cristianizzata. Puru ca doppu la divisioni di lu mpiru rumanu
la Sicilia facìa parti ufficiarmenti di lu mpiru d'uccidenti, l'ìsula fu
nfluinzata culturalmenti supratuttu dî bizzantini. Chistu era na cunziquenza dû
fattu ca 'n Sicilia la civilizzazzioni greca e la lingua greca èranu ancora
assai diffusi ntâ pupulazzioni, chi pi quarchi sèculu avìa statu rumanizzata a
forza.

L' Ostrogoti cunquistaru la Sicilia ntô 491 sutta Tiuduricu. Lu regnu di
Tiuduricu purtau la civilizzazzioni ostrogota ô sò màssimu. Tuttavia l'Ostrogoti
àppiru a difènnirisi di l'attacchi bizzantini, comu chiddu di Belisariu, chi
ntirruppi lu duminiu ostrogotu dâ Sicilia tra lu 535 e lu 549. Doppu l'asseggiu
di Roma dû 549, l'Ostrogoti duminaru 'n Italia e 'n Sicilia ancora pi dui anni
nzinu ô 551 quannu lu re ostrogotu Totila fù poi battutu dû ginirali bizzantinu
Narseti mannatu di Giustinianu a libbirari l'Italia.

L'ébbica bizzantina in Sicilia cuminza cu la cunquista dâ Sicilia all'Ostrogoti
ntô 551, e si finisci cu l'uccupazzioni arabba dâ Sicilia, cuminzata a Mazzara
ntô 827 e cumpritata ntô 878 cu la cunquista di Sarausa e quarchi annu doppu
Catania e Missina. Pi tuttu stu pirìudu la Sicilia fici parti di lu mpiru
bizzantinu. La prisenza e la cultura bizzantina supravvissi pi tuttu lu piriudu
àrabbu grazzî â na rilativa tulliranza armenu nzinu a libbirazzioni nurmanna â
fini di lu dudicèsimu sèculu

La Sicilia nta ddì sèculi era na terra di fruntera. Siddu finu a Custanti II la
principali prioccupazzioni dû cuvernu bizzantinu era di difènniri l'isula dê
barbari vinuti dû nord, doppu la morti di Mecèzziu, la Sicilia fu minazzata puru
dê mussulmani, chi pruvarru a tràsiri ripitutamenti e sacchiggiaru la cità di
Sarausa ggià ntô 669 o 670.

La fini dâ duminazzioni bizzantina dâ Sicilia è liata â vicènna di Eufemiu, nu
ginirali bizzantinu, secunnu certuni vìttima dûn complottu. Li tassi dumannati
dê bizzantini èrunu assai àuti, e iddu, assai carismaticu, agghiri lu 823
riniscìu a fàrisi elegghiri mpiraturi, cuntrullannu na Sicilia chi si vulìa
nnipinnenti dû controllu bizzantinu. Quannu li bizzantini ripigghiarru lu
controllu dâ Sicilia, Eufemiu dumannau l'aiutu di l'àrabbi di Kairouan, e ntô
827 participau ô sbarcu àrabbu a Mazzara, chi marcau l'inizziu dâ cunquista
arabba dâ Sicilia, e la fini dû duminiu bizzantinu dâ Sicilia.

Ggià a pàrtiri dû VII sèculu, la Sicilia avìa statu obiettivu di ncursioni e
saccheggi arabbi, ma li bizzantini tinèvunu e difinnevunu efficacimenti l'ìsula.
La prima scurrirìa arabba abbinni ntô 652. N'autra abbinni lu 669, doppu la
morti di Custanti II e di Mecezziu.

Sbarcati a Mazzara ntô 827, fallìscinu nu primu asseggiu a Sarausa, capitali
bizzantina di l'ìsula, ma ntô 831 sunnu a Palermu. Ntô 877 lu ginirali Giafar
Ibn Mohammed suttametti bona parti dâ Sicilia urientali e Sarausa tumma l'annu
doppu. Ntô 903 l'àrabbi cuntròllanu tutta la Sicilia, chi è divisa 'n tri
riggiuni. L'àrabbi prumòvinu l'attivitati culturali e cummirciali. Evìtanu di
furzari la pupulazzioni a cunvirtìrisi a l'islam facennu paiari na tassa, la
gezzia. Ntô 972 nu ducumentu cita nu quartieri abbreu a Palermu. Ntô 1038 li
bizzantini, cumannati di Giorgiu Maniaci, ricunchìstanu pruvvisoriamenti la
Sicilia, chi è ripigghiata di l'àrabbi picca tempu doppu. Lu 18 di maiu 1061 li
Nurmanni tràsinu ntâ Sicilia. Ntô 1091 cu la citati di Notu li Nurmanni mèttinu
'n fini a la duminazzioni àrabba 'n Sicilia. La prisenza di na cumunitati àrabba
cuntinuau armenu nzina â mitati dô sèculu XII, e è tistimuniata dû giògrafu
àrabbu Al-Idrisi, chi vissi l'ùrtimi 40 anni dâ sò vita a Palermu e discrivi la
citati china di jardina, chiesi, e muschei.

Ntû 948 lu terzu califfu fatimita al-Mansûr nòmmina emiru dâ Sicilia nu prìncipi
dâ dinastìa kalbita: Al Hasan ibn Ali ibn al-Husayn, chi fà dâ Siqilya (Sicilia)
nu statu nnipennenti. Sutta sta dinastìa àrabbu-siciliana l'emiratu di Sicilia
addiventa na granni putenza marìttima, cummirciali e militari (e ntra l'armata
di mari di Siqilya la storia arricorda Salim Ibn Rashid Al Katani (Salim di
Catania).

È ntô tempu fatimita ca la Sicilia veni cunziddirata na terra biniditta di
l'Islam. Accussì lu sustantivu àrabbu al-Jazeera (l'ìsula) s'ammisca ntâ
liggenna cu n'àutra al-Jazeera: chidda mìtica dû misticismu islàmicu (sufismu),
unni al-Jazeera signìfica p'antunumasia l'ìsula dî jardina vali a diri lu
Paradisu Tirrestri di l'Islam.

Lu piriudu nurmannu in Sicilia accuminzau cu la trasuta a Palermu dê Nurmanni,
chi carzarru l'àrabbi dâ cità, lu 10 di jinnaru dû 1072 ca nascita da Contea di
Sicilia. I nurmanni purtanu paci, ricchizza ie nnipinnenza. Trasuti a Missina
già ntô 1060, l'ìsula fu cunquistata cumplitamenti ntô 1091 quannu l'ùrtuma cità
n manu àrabba tummau sutta lu duminiu nurmannu. L'èbbica nurmanna finisci cu lu
spusalizziu di Custanza di Sicilia cu Enricu VI di Svevia, chi ricevu n doti lu
regnu nurmannu ristatu senza senza àutri eredi.

L'èbbica sveva accuminza cu lu spusalizziu di Custanza di Sicilia cu Enricu VI
di Svevia, chi ricevu n doti lu regnu nurmannu ristatu senza senza àutri eredi.
Pirsunaggi prutagunisti di stèbbica foru Fidiricu II di Hohenstaufen I di
Sicilia, mpiraturi dû sacru rumanu mperu ie re dà Sicilia, Custanza di Sicilia
sò matri e Enzu di Sardegna, re e pueta.

L' èbbica aragunisi accuminciau cu la fini dî Vespri siciliani, quannu lu pòpulu
sicilianu si rivurtau contra lu putiri angiuinu ntô 1282. La Sicilia ristau
nnipinnenti comu Regnu dò 1282 ò 1416 comu nnomi di Regnu di Triancria cu nà
dinastia di re sò nasciuta nda Sicilia ma a cumannari jerunu cchiò ssai i
nobbili tipu i Baruni ie i Conti siciliani. Ntò 1416 accumincia ppà Sicilia u
piriudu viciriali ma la nnipinnenza amministravita arristau cu nnu cuvernu
centrali ie nu parlamento ca ricìa sempri nzoccu fari. Ntô 1479 la curona
d'Aragona è juinciuta â curona di Spagna e a partiri di sta data si cunveni di
definiri n'àutru periudu dâ storia siciliana, cioè l'èbbica spagnola.
Accuminciau r'accussì u secunnu piriudu viciriali.

Lu Regnu di Sicilia trasìu ntâ l'imperu spagnolu-asburgicu quannu lu Regnu di
Castigghia si funniu cu la Curona d'Aragona, ntô 1479. L'abbrei foru scacciati
ntô 1492 (comu succidìu pi tutti li tirritorî sutta la curuna spagnola). Chistu
fu lu piriudu viciriali cchiu longu ie cchiù tintu pi tutta la Sicilia e pe
territori sutta l'Asburgici, spatti nda l'isula ie nda autri banni tipu a
Napuli, nda Sardegna, nda Catalogna ndo Benelux, ndo Portogallu, nda Polonia ci
fonu rivolti sanguinosi pa genti ca vulia la nnipinnenza totali ie nun vulìa
chiù siri nu viciregnu ma nu regnu veru ie propriu cummannatu direttamenti ndò
posto de vari re. E ntô 1693 nu tirrimotu curpìu tutta la parti orientali di
l'ìsula. La ricustruzzioni ntô stili baroccu sicilianu fu parò mprissiunanti pì
maistranzi e architetti mpignati ntê citati novi chi rinasceru.

La duminazzioni sabauda ntâ Sicilia accuminciau lu 10 di giugnu 1713, quannu ci
fu lu passaggiu di l'ìsula di Fulippu V a Vittòriu Amideu II, e spirdìu ntô
1720, quannnu Carru VI nvasi l'ìsula e la scanciò câ Sardegna.

Poi dû Congressu di Vienna dû 1815, ca ristabbilìu li munarchi di l'Europa nta
lu tronu c'avianu pirdutu nta l'èbbica napuliònica, lu rè Firdinannu I°, già rè
Ferdinannu IV di Nàpuli e di Sicilia, si fa attribuiri lu Regnu di Napuli c'avìa
pirdutu ntû 1806 e l'ottu di dicèmmiru dû 1816 unisci li dui regni criannu
accussì lu Regnu dî Dui Sicili.

La supprissiuni furmali dû Regnu di Sicilia ie rò Parlamentu fici nàsciri ntâ
tutta â Sicilia muvimenti di prutesta e lu 15 di giugnettu dû 1820 li
nnipinnintisti ansùrgunu e stabbilisciunu nu cuvernu a Palermu (18-23
giugnettu), prisidutu dû prìncipi Paternò. Lu rè ci manna contru l'esèrcitu ca,
a l'òrdini di Florestano Pepe e Pietro Colletta, lu 7 di nuvìmmiri 1820
ripigghia l'ìsula ammazzannu un saccu ri siciliani e ristabbilisci la munarchìa
assuluta. N'àutru motu nnipinnintista scoppia a Palermu. Cu Ruggeru Settimu la
Sicilia havi 17 misi di nnipinnenza, ma lu re Ferdinandu jittau bummi a Missina,
Palermo ie ndà tutta la Sicilia, cumminannu na stragi macari che nnuccenti ca
vuliunu la sò terra libbira.

Li cummerci dû sùrfaru (lu petroliu di l'èbbica), dû sali, li seterî, la
gnustria e la ncignirìa marìttima, facianu di l'ìsula na zona nun tantu ricca ma
unni si putìa campari, ma mai ricca quantu Napuli e li sò banni picchì cchiui la
Sicilia ava divintatu na pruvincia napulitana, rifatti ndò periudu burbonicu la
Sicilia appi n'epidemia, ie na crisi economica prolungata ca fici scuppiari a
rivolta nnipinninista dò 1848 contru o cuvernu burbonicu. Lu Bancu di Sicilia e
chiddu di Napuli avianu nzèmmula li dui terzi di l'oru e dâ ricchizza di tutta
l'Italia: li stati cchiù pòviri mmèci eranu cetti runi dô nord Italia unni c'era
puru cchiò granni migrazziuni agghiri la Merica miridiunali (ntô particulari,
l'Argintina). La migrazziuni a ddu tempu iera cchiò picca nda Sicilia.

Ntô 1860 la Sicilia fu attaccata da spidizzioni di li 1000 di Garibaldi. La
Sicilia fu ancora cchiù divastata militarmenti e ecunumicamenti: straggi,
distruzzioni, saccheggi pòrtanu na l'ìsula ancora cchiù miseria peggiu di chidda
ca ci fu ne rivolti burbonichi di lu 1848 quannu a Sicilia fu distruruta di li
burbuna. Ntô 1866 Palermu si ribella e dichiara l'innipennenza dâ Sicilia di
l'Italia, ma lu ginirali Raffaele Cadorna (patri di Luigi Cadorna) pigghia a
bummi la cità la ripigghia.

Ntê stissi anni (1870-1945) ntô munnu mpera lu «razzismu scentìficu», e la
cchiùparti di l'antrupòlugi e dî criminòlugi taliani (li cchiù famusi sunnu
(Cesare Lombroso, Luigi Pigorini, Arcangelo Ghisleri, Guglielmo Ferrero, Enrico
Ferri), e puru siciliani comu Giuseppe Sergi e Alfredo Niceforo scrìvinu e
ripètunu ntê cunvegni taliani e ntirnazziunali ca li siciliani hannu statu
parzialmenti «cuntaminati» di geni d'orìggini africana e câ cultura siciliana
eni primitiva e nferiori. Sta cunclusioni ha statu puru accittata dû cuvernu e
dî polìtici taliani (atti dâ cummissiuni d'indaggini ntâ Sicilia dû 1876).

Li criminòluggi dissiru ca si capisci accussini la «natura viulenta» e la
cultura «criminali» dè siciliani. Stati miricani comu l'Alabama cunzìderanu li
siciliani «non-whites» e li suttapòninu a l'apartheid. A Ellis Island (New York)
l'immigrati taliani foru spartuti: taliani dû nord (janchi) di na banna, chiddhi
dû sud e di li isuli di n'àutra. La Dillingham Commision dû senatu dî Stati
Uniti (atti dû 1911) stabbilisci ca l'italiani dû sud nun sunnu uguali a chiddhi
«janchi» dû nord e ca li siciliani àvinu forti nfluenzi «nigroidi». Ntâ sta
manera si spiega l'orìggini dû preggiudizziu . Sta discriminazziuni, nta autri
maneri, dura dû 1890 ô 1940.

Ntô 1943, duranti la Secunna guerra munniali, la Sicilia, occupata dî forzi
tudischi, fu lu tiatru di n'azzioni di libbirazzioni di la parti dî forzi
alliati canusciuta comu Opirazzioni Husky. St'opirazzioni signau puru l'inizziu
di la libbirazzioni taliana dû nazi-fascismu, chi allistiu lu 25 di aprili dû
1945.

La situazzioni 'n Sicilia jera sparti assai cunvulsa. Ntra lu 1941 e lu 1943
accuminciaru 'n Sicilia l'azziuni di l'EVIS (Esercitu Vuluntariu pi
l'Innipinnenza Siciliana) cumannatu di Antonio Canepa, ca fu ammazzatu lu 17 di
giugnu dû 1945. Ma nasceru àutri muvimenti ca custrìncinu lu Rè Umberto I di
Savoia a firmari un pattu cu lu Statutu d'autonumia spiciali (1946). Lu statutu
duna â Sicilia assai putiri sò, ma nun desi mai la nnipinnenza totali
(maggistratura, pulizzìa, scoli, univirsità riggiunali, trasporti, e autonumìa
fiscali), ma stu statutu nun ha datu li risurtati spirati, puru picchì nun hà
statu mai appricatu.



https://scn.wikipedia.org/wiki/St%C3%B2mmacu

Lu stòmmacu è n'òrganu c'apparteni a l'apparatu diggirenti. È na dilatazzioni a
forma di saccu dû canali alimintari, tra l'esòfagu e lu ntistinu. La sô funzioni
è d'arricògghiri l'alimenti masticati e diglututi, diggirìrili e trasfurmàrili
'n chimu. L'usu dû tèrmini 'n lucuzzioni pò significari la capacitati di
suppurtari cosi ripugnanti o umilianti.

Situatu ntâ cavitati adduminali, accupa l'ipucondriu di manca e parti di
l'epigastriu. Adirisci ntâ parti supiriuri ô diaframma e è ntirpostu tra lu
fìcatu e la mèusa. Ntâ sô màssima espansioni, lu stòmmacu diborda di quarchi
cintimetru di l'arcata custali manca. Ntâ majuri parti dî casi havi na
dispusizzioni virticali, ma nun sunnu eccizziunali ndividui c'hannu nu stòmmacu
c'appari adaciatu urizzuntarmenti. Pò prisintàrisi comu un conu appiattutu di
l'avanti a l'arreri câ punta versu dritta oppuru comu un cilintru ca si ripiga
nfiriurmenti a uncinu. 'N midia havi na longhizza màssima di 25 cm, cu na
larghizza di 12 cm e nu spissuri, di facci a facci, d'8 cm. Pò cuntiniri finu a
1.300 cc di sustanzi fluidi. Li sô diminsioni diminuìscinu ntê pirsuni ca sunnu
abbituati a manciari picca, mentri aumintanu 'n chiddi ca fannu abbituali pasti
cupiusi.

La pareti dû stòmmacu è cumposta di na serii di suvrappusizzioni di tissuti. Dâ
supirficii esterna versu lu nternu, s'attròvanu: la tònaca sirusa, la tònaca
musculari, la tila suttamucusa e la tònaca mucusa.

È custituuta dûn tissutu cunnittivu tantu lassu. Ô sô nternu scùrrinu li vasi
sanguigni e li nervi, ca si distribbuìscinu ntô stratu succissivu, la tònaca
mucusa.

La ricca rrurazzioni sanguigna dû stòmmacu è sustinuta essinziarmenti di
l'arterii gàstrica manca e dritta, gastroepipluica dritta e manca e di l'
gastrichi brevi liniari. La riti vinusa è custituuta dî vini suttaepitiliali,
suttaghiannulari e sottomucusa. Li nervi dû stòmmacu sunnu essinziarmenti vaghi,
cu na cumpunenti simpàtica (ortusimpaticu dursali). Di ricurdari: li plessi
antiriuri, pustiriuri, supiriuri, nfiriuri e ddi ntramurali (Plessu mientiricu
d'Auerbach, Plessu suttamucusu di Meissner, ecc.).

La pareti nterna, siddu ussirvata ô micruscopiu, si prisenta ancura chiù
cumplessa. Ogni fussetta gàstrica è tappizzata di cèlluli epitiliali
cilìntrichi, tra cui sbuccanu li ghiànnuli gàstrichi. 'N tutta la pareti dû
stòmmacu, chisti s'attròvanu 'n un nùmmaru ca s'abbicina a 5 miliuna, sunnu di
tipu tubbulari e sunnu particularmenti cuncintrati supra lu funnu dû stòmmacu.
Sunnu dû tipu tubbulari, 'n quantu hannu la forma di tùbbuli allongati, tra sô
paralleli, ca prisèntanu n'estremitati a funnu nchiusu ca talìa versu l'esternu
(tila suttamucusa) e l'àutra estrimitati ca si grapi ntê fussetti gàstrichi. 'N
ogni ghiànnula pò èssiri distinta na parti cintrali, ditta corpu, l'estrimitati
rivolta versu la fussetta (coddu) e la parti upposta (funnu). Li pareti dâ
ghiànnula sunnu cumposti di cèlluli di tri tipi diversi:

Doppu ca lu stòmmacu s'è cumplitamenti svacantatu, accuminza a èssiri pircorsu
di cuntrazzioni rìtmichi, c'addivèntanu sempri chiù friquenti, cu l'aumentari dû
tempu di dijunu, pruvucannu li cussidditti "crampi ô stòmmacu", assuciati â
sinsazzioni di fami. Cu la ncistioni dû manciari (civu), sti cuntrazzioni
tirminanu. Lu rilassamentu dâ musculatura dû stòmmacu, pirmetti lu sô
espannìrisi 'n vulumi, pi putiri riciviri tuttu lu pastu. Lu manciari (civu)
ntrasi ntô stòmmacu e sùbbutu nizzianu li cuntrazzioni piristàltichi, ca dâ
riggiuni pilùrica, si prupàganu comu n'unna finu ô piloru stissu. Lu piloru
arresta nchiusu e tuttu lu matiriali s'accùmula ntô stòmmacu. Quannu lu prucessu
di diggistioni trasfurmau lu manciari (civu) 'n na sustanza simifluida (chimu),
lu piloru si grapi, pirmittennu lu passaggiu dû cuntinutu gàstricu, ntô duudenu.
Cû prugridiri dâ diggistioni, li cuntrazzioni piristàltichi nizzianu di na
pusizzioni sempri chiù elivata, cunsintennu lu graduali svacantamentu dû
stòmmacu. Doppu 3-4 uri dû nizziu dû pastu, lu stòmmacu è quasi vacanti,
l'ùrtimi risidui vennu spinciuti dî cuntrazzioni ntô duudenu.

Lu pH dû succu gastricu, puru siddu arquantu basciu (O,9-1,5), havi un putiri
antibattèricu. L'aciditati è mantinuta dâ pruduzzioni di HCl, ca diriva di
l'NcCl ca s'attrova 'n granni quantitati ntô sangu e nta l'urganismu. Àutri
cuntinuti dû succu gàstricu sunnu: la mucina gàstrica, la pipsina, la rinnina,
la lipasi gàstrica, la uriasi gàstrica, ecc.

Lu stòmmacu è 'n gradu di'assurbiri mmidiatamenti arcun'elimenti, comu l'acqua,
lu glucosiu, arcuni sali, l'alcoul e ditirminati fàrmaci.

Esìstinu patoluggìi dû stòmmacu ndotti (tumuri sicunnari, atrofii, ecc.),
patoluggìi displastichi (altirazzioni dâ pusizzioni o dâ situazzioni gàstrica) e
finumeni patulòggici propi dû stòmmacu. Tra li patoluggìi propii dû stòmmacu, si
riscòntranu li ulceri, li gastriti (gastrointiriti siddu d'uriggini nfittiva),
la tubbirculosi gastrica, la sifilidi gastrica. Lu stommacu è una dî sedi
pridiletti dî niuplasii, lu tumuri ô stommacu àvi lu rolu di tumuri malignu chiù
friquenti. Li tumuri bunigni dû stommacu chiù cumuni sunnu li lipomi, li
fibbromi e li fibbrubbiomi, tra chiddi maligni li sarcomi (fibbrusarcoma,
anciusarcoma, misciusarcoma). Lu stòmmacu pò èssiri sedi di cisti, cungèniti o
pruvucati dû ristagnu dî sicrizzioni. Lu stòmmacu pò essiri suggettu macari a
rari casi di traumatismu o di parassitosi animali. Quatri patulòggici mpurtanti,
suprattuttu ntê bammineddi, sunnu chiddi pruvucati di la ncistioni d'aggenti
càustici, cu cunsiquenti distruzzioni dâ mucusa gàstrica.



https://scn.wikipedia.org/wiki/Roy_Paci

Rosario (Roy) Paci (Augusta, 16 di sittèmmiru di 1969) è un trummittista,
cumpusituri e arranciaturi sicilianu.

Havi sunatu nizziarmenti cu li Mau Mau, cu li quali havi arriggistratu quattru
arbum, carattirizzati di l'usu di strumenti e d’un linguaggiu pupulari e
ncintrati supra stori di puvirtati e perifirìi urbani.

Ntô 1998 cu li Zu, gruppu musicali d’avanguardia, havi arriggistratu l'album
Bromio.

Havi appoi cullabburatu cu Manu Chao pi lu discu Próxima Estación Esperanza e pi
na sò tourneè.

‘N sèquitu havi funnatu li Aretuska (di Aretusa, la famusa fonti, didicata a la
dea greca, ntî l’ìsula di Ortigia a Siracusa), gruppu musicali ch’irunizza supra
li stereòtipi dâ mafia ammiscannu diversi gèniri musicali.

Happi tantìssimi cullabburazzioni cu musicisti nazziunali e straneri tra li
quali Manu Chao, Pascal Comelade, Ivano Fossati, Piero Pelù, Samuele Bersani,
Teresa De Sio, Subsonica, Tonino Carotone, Nicola Arigliano, Daniele Sepe, Luca
Barbarossa, Vinicio Capossela, Macaco, Mau Mau, Africa Unite, Persiana Jones,
Radici nel cemento, Il parto delle nuvole pesanti, 99 Posse, Arpioni, Negrita,
Jovanotti, Caparezza, Mike Patton.

Ntô 1998 havi nortri funnatu n'etichetta nnipinnenti, Etnagigante, pi dari
spazziu a novi gruppi siciliani (e â spirienza cu li Banda Ionica).

Ntô 2005 havi curatu la culonna sunora dâ trasmissioni Markette di Piero
Chiambretti (nta cui happi macari na sò rùbrica còmica nica) mentri ntô 2006 è
òspiti fissu, nzèmmula â band Aretuska, dâ trasmissioni còmica Zelig Circus, ‘n
unna supra Canale 5, di cui havi cumpunutu la sigla.

Ntâ primavera 2007 pùbbrica l'album SuoNoGlobal, siquitu dû sìngulu Toda joia
toda belleza (feat. Manu Chao).



https://scn.wikipedia.org/wiki/Rosa_Balistreri

Rosa Balistreri (Licata, 21 di marzu di 1927 — Palermu, 20 di sittèmmiru 1990)
fu na cantanti folk siciliana. Nun accuminzau sùbbitu la carriera di cantanti,
nunustanti curtivassi n sigretu la passioni pi lu cantu. Passau la vita,
maturannu la spirienza di emigranti, pi circa vint'anni a Firenzi pi poi
trasfirìrisi a Palermu nta lu 1971.

Accuminzau la carriera di cantanti prufissiunista nta lu 1966 participannu a nu
spittàculu di Dariu Fo Ci ragiono e canto, nta lu stissu annu arriggistrau lu sò
primu discu. Poi fici cuncerti ô tiatru Carignanu di Torinu, ô tiatru Manzoni di
Milanu e ô tiatru Metastasiu di Pratu attinannu l'esibbizzioni nta vari sedi
cumpresi siminari supra la mùsica pupulari nta arcuni università. Lu sò
ripirtoriu variava di canti mparati mentri era picciridda a canti pupulari di
pruvinenza varia, 'n particulari Ignazio Buttitta scrissi ppi idda nu munzeddu
di canzuni. Lu timbru forti e urigginali di la sò vuci ci cunzintìu di
nterpritari li canzuni pupulari siciliani c'un tonu fortimenti drammàticu
esprimennu lu senzu di puvirtà e urgogghiu dâ sò terra.



https://scn.wikipedia.org/wiki/Regnu_di_Sicilia

Lu Regnu di Sicilia è l'entitati statali ca cuvirnau la Sicilia a partiri di lu
25 dicèmmiru 1130 cu la ncurunazziuni dû nurmannu Ruggeru II dâ parti di
l'antipapa Anacletu II, comu Re di Sicilia, Pugghia e Calàbbria. Tra vicenni
vari, lu regnu havi la sò fini difinitiva ntô XIX sèculu quannu Firdinannu IV di
Burboni junci lu Regnu di Sicilia cu chiddu di Nàpuli, purtannu ddocu la
capitali e supprimennu lu Parramentu Sicilianu.

Sutta li nurmanni lu regnu nasciu di pricisu cu la ncurunazziuni di Ruggeru II
pi manu di l'anti-papa Anacletu II. Doppu 'u ribbellamentu di varî stati contra
a l'anti-papa (pigghiatu pi illiggìttimu di nu Cuncìliu Latiranènsi), lu regnu
accanzau la elevatio in regem lu jornu 27 di giugnettu dô 1139 grazzî ô trattatu
di Mignanu.

L'èbbica sveva accuminciau ntô 1194, quannu Enricu IV addipuniu Gugghiermu III
di Sicilia (l'ùrtimu munarca nurmannu). Cu li svevi lu Regnu appi lu sò cchiù
àutu splinnuri, pricisamenti cu lu Re Fidiricu II, chiamatu "Stupor mundi"
(maravigghia di lu munnu) . Mpurtanti dìri ca 'n Palermu nasciu la "Scola
puètica siciliana", ca figghiau la prima puisia 'n sicilianu e di unni si
sviluppau videmma, 'n parti, lu talianu scrittu.

L'èbbica angiuina accuminciau quannu lu Re svevu Manfredi (figghiu di Fidiricu I
di Sicilia), fu scumunicatu di lu papa Urbanu IV, ca ci detti macari la curuna
di Re di Sicilia a Carlu I d'Angiò ('n viritati a ncurunàrilu è du' anni doppu
lu papa Climènti IV), picchì li svevi èranu cunziddirati nu pirìculu pû
Vaticanu. Lu Re Manfredi circau di addifènniri li sò pussidimenta, ma fu
scunfittu e ammazzatu ntâ Battagghia di Biniventu. Carlu d'Angiò havi dunca manu
lìbbira supra lu Regnu di Sicilia (ca avìa puru li tirritorî di l'Italia
miridiunali), e nun persi tempu a trasfiriri la capitali di Palermu a Napuli,
jisannu puru la prissiuni fiscali. Tuttu chistu criau 'n Sicilia malcuntentu, e
ci fù la Rivuluzzioni dô Vèspiru. Li siciliani addumànnaru dunca l'aiutu di
l'aragunisi e chistu cuntribbuiu a stènniri lu cunflittu: lu Papatu e la Francia
si mìsiru di la parti di li angiuini, mentri li aragunisi cu li siciliani. La
verra allistiu cu la Paci di Cataviddotta, cunsignannu la Sicilia, sutta lu nomu
di Regnu di Trinacria, a Fidiricu III di Trinacria, câ cunnizziuni ca a la sò
morti lu regni avìa a turnari a li Angiuini, cosa ca appoi nun successi.

A Petru III d'Aragona succidìu lu figghiu Fidiricu II di Sicilia, lu quali, a sò
vota, veni succidutu di la figghia Maria d'Aragòna, ca non lassau eredi. La
lìnia di succissiuni di Petru II s'avìa firmatu e cu idda spirisci puru lu
tìtulu di Re di Trinacria.

Lu Regnu di Sicilia, a la fusioni di la Curona d'Aragona ccù chidda di Spagna,
fu junciutu a st'urtima, arristannu furmarmenti nnipinnenti, ma addivintau de
facto nu Vici-Regnu. La Spagna mannava a li voti li sò funzionarî pi pigghiari
la carica di Vici-Re, àutri vinìanu scigghiuti direttamenti di lu Parramentu
Sicilianu, ca nfatti nun fu mai strugghiutu, p'aggarantiri l'autucuvernu di la
Sicilia.

Lu perìudu dô re sabaudu durau 7 anni cô re Vittorio Amedeo II. Puru siddu durau
picca nun lassau un ricordu bonu pi li siciliani, vistu ca quannu c'è cacchi
dammaggiu 'rossu dicinu lu muttu: "pari ca ci passau casa savoia"!

Ntô 1806 li truppi di Napuliuni Bonaparti nvaderu lu Regnu di Napuli e
Firdinannu IV di Burbuni fujiu, p'arrifuggiàrisi 'n Palermu. Ccà cuncidiu la
Custituzziuni siciliana di lu 1812, criannu un parramentu a dù càmmiri.

Doppu lu Cungrissu di Vienna Firdinannu IV di Burboni pigghiau arreri lu cumannu
dô Regnu di Sicilia e lu junciu cu chiddu di Nàpuli, purtannu ddocu la capitali,
custruennu nu statu novu ca chiamau Regnu dî dui Sicilî. A lu stissu tempu
supprimiu lu Parramentu Sicilianu, accussìni Palermu persi la sedi cintrali dû
Cuvernu



https://scn.wikipedia.org/wiki/Plutoni

Plutoni è nu pianeta nanu e unu dî cchiù luntani dû sistema sulari. Fu scupertu
ntô 1930. Havi nu diàmitru di circa 2390 chilòmitri. Anzi ca a na vota Plutoni
vinni cunziddiratu comu lu pianeta cchiù nicu dû sistema sulari, duranti nu
cungressu d'astrònuma lu 24 di austu, l'astrònuma vutaru p'addicchiari
ufficialmenti ca lu Plutoni cumprenni nu pianeta nanu.

Ntô 1978 fu scupertu nu satèlliti, a circa 19.000 chilòmitri di distanza di
Plutoni, e a cui fu datu lu nomu di Caronti. Du' àutri satelliti, Nix e Hydra,
foru scuperti ntô 2005 di nu diamitru di 32 e 113 km, e ntô 2011 n'autru
satelliti cchiù nicu fu scupertu. Lu sistema Plutoni-Caronti havi na
particularitati unica ntô Sistema sulari: pi na manu Caronti duna sempri la
stissa faccia a Plutoni (comu la Luna duna sempri la stissa faccia â Terra), ma
sparti di chissu, Plutoni videmma duna sempri la stissa faccia a Caronti. Lu
risurtatu è ca n'ussirvaturi ca s'attruvassi â supirfici di Plutoni, vidissi
Caronti sempri ô stissu puntu dô cielu, e viciversa si l'ussirvaturi
s'attruvassi supra la supirfici di Caronti.

Plutoni fu visitatu dâ sonda spazziali New Horizons ntô 2015. Lu survolu pirmisi
di fari na cartugrafìa quasi cumpreta dû pianeta nanu e dô sò satelliti
principali Caronti.

Li fotugrafiei ca fici ammuscianu na supirfici cu rilativamenti picca crateri,
cosa ca ìnnica ca la supirfici prubabbirmenti è rilativamenti ricenti. Na catina
di muntagni, situata vicinu l'equaturi porta lu nomu di al Idrisi, in unuri ô
cartografu sicilianu dû XII sèculu.



https://scn.wikipedia.org/wiki/Pistola

La pistòla è n'arma di focu cunvinziunali distinata â difisa pirsunali. È fatta
di na canna picciridda, di nu grillettu ca cumanna lu pircussuri e chistu
curpennu la testa dû pruièttuli, unni c'è misa na càrica asplusiva, spara. La
cchiù granni parti di li pistoli havi la sicura. La pistola è l'arma di focu
cchiù diffunnuta ntô munnu. Poti èssiri autumàtica o semi-autumàtica.

Li primi pistoli cumpareru nti lu 1500 'n Tuscana, nnâ cità di Pistoia. Sti
primi pistoli avìanu nu miccanìsimu di funziunamentu dittu "a rota": ntô ciancu
a manu manca dâ pistola c'era misu nu discu d'azzaru cô cozzu fattu
tacchi-tacchi; na modda cumannata dû grillettu, quannu chistu vinìa munciutu,
facìa furiari lu discu ca stricava cuntr'a na barretta di piriti e accuddì
s'avìa na faidda ca addumava la prùvili pô sparu. Sti primi pistoli putìanu
sparari sulu tanti corpi quant'èranu li canni, ô spissu unu, a li voti dui, ô
chiossai tri. Stu prubbrema vinni arisurvutu ntô 1836 di Samuel Colt, ca mmintau
lu primu caricaturi a 6 corpi. Nti lu 1884 vinni mmintata la prima pistola
autumàtica, la mitragliatrici maxim, ca pigghia lu nomu di lu so' nvinturi. Ntô
1939 vinni mmintata la pistola cô càlibbru di 9mm.

La pistola mitragliatrici nun è àutru ca na pistola cumpretamenti autumàtica, ca
po' sparari assai corpi cu granni vilocità e tutti nna na vota. Cu sta palora
spissu si voli dìciri mitra, macari siddu nun è sempri accussì.

Lu rivolver poti èssiri: cu la canna liscia, rijata e basculanti. Cu sta palora
si voli diri n'arma semi-autumàtica a tammuru. La prissioni dû grillettu fa nu
travagghiu dùppiu.



https://scn.wikipedia.org/wiki/Palora_d%27%C3%B2rdini

Na palora d’òrdini, canusciuta macari cû nomu ngrisi di password, è na palora
sigreta chi’ veni cunfidata ê cristiani chi’ fannu parti dûn certu gruppu
chiusu. Li membri di stu gruppu sunnu tinuti a’ nun cumunicàrila a’ nuddu
straniu. A’ sta manera, cu fa’ parti dû gruppu po’ virificari l’appartinenza di
n’autru cristianu ô stissu gruppu, dumannànnucci la palora d’ordini.

L’usu dî palori d’òrdini s’havi diffunnutu cû bbentu dî cumunicazzioni
elittrònichi: nta sti cuntesti, cu adòpira un sirvizziu, ad esempiu nu situ web,
spissu s’havi a’ fari ricanùsciri di cu gistìsci lu sirvizziu. Chistu pi’
evitari chi’ autri ponnu taliari li so dati risirbati o puru dari dispusizzioni
a’ nomu soi. Pi’ stu mutivu, l’utenti dû sirvizziu, ntô mumentu chi’ apri un
cuntu pirsunali mpressu lu gisturi dû sirvizziu, cci cunfida na palora d’òrdini.
Di tannu in ppoi, ognin vota chi’ lu gisturi ricivi na richiesta a’ nomu di
dd’utenti, cci dumanna la palora d’òrdini pi’ virificari chi’ la richiesta fu’
mannata pi’ davera di l’utenti e nun di nu straniu.

Pi’ maggiuri sicurizza, li gistura dî sirvizzî diggitali nun avìssuru a’ sarvari
ntê so basi di dati na palora d’ordini pi’ com’è. Chistu picchì si’ la basi di
dati veni viulata, lu ntrusu veni a’ canuscenza dâ palora, e po’ pruvari a’
adupiràrila nta autri sirvizzî a’ nomu dû stissu utenti, pruvucannu cchiu’ dannu
quannu mmatti chi’ la palora d’òrdini era la stissa.

Pi’ chistu, ntê basi di dati è bona règula mimurizzari un còdici hash ottinutu
dâ palòra d’òrdini salata chiuttostu chi’ la palora stissa. A’ sta manera lu
gisturi nun canusci la palora iddu stissu, però po’ virificari si’ la palora
chi’ cci fu’ data è chidda giusta. È chistu lu mutivu pû quali tanti siti web
nun cunsèntunu a’ l’utenti di canùsciri la so palora d’òrdini quannu si la
scòrdunu, ma cci dùnunu sulamenti la pussibbilità di canciàrila.



https://scn.wikipedia.org/wiki/Palistina

La Palistina (Latinu Syria Palestina, Ebbràicu Palestina [פלשתינה] o Eretz
Yisrael [ארץ־ישראל], Arabbu Filasteen [فلسطين]), è na riggiuni stòrica dû Mediu
Orienti chi s'affaccia a ovist nta lu Miditirràniu, a sud è dilimitata dô golfu
di Aqaba, a sud-ovist dô disertu dû Sinai, a nord dê cuntrafforti miridiunali dû
Libbanu e a est dû Disertu sirìcacu e dû ciumi Giurdanu. Hà statu na riggiuni
unni si svilupparu tanti civiltati e riliggioni e di chissi li cchiù mpurtanti
sù l’ ebbraìsimu, lu cristianèsimu e l’ islamìsimu.

Lu sò status pulìticu è, attuarmenti, assai contraversu. Autupruclamata
nnipinnenti ntô 1988, lu statu di Palistina è arricanusciutu di 129 nazzioni ntô
munnu. "Palistina" è puru lu nomu ca si desi na culònia britànnica c'occupava,
cchiù o menu, lu tirritoriu di l'odierni stati di Israeli e Giurdania.

Ncuminciannu dô 10.000 ô 5000 a.C., cumunitati agrìculi si stabbileru nta ssa
riggiuni, accussì comu si sapi grazzi a ritrovamenti fatti a Gèricu e ammeri lu
Mari Mortu di travagghi fatti câ petra e lu rami. Versu lu 3000 a.C. cci si
stabbileru li Cananei, ca funnaru Ebla, ca, secunnu l'archiòlughi, è una di li
cchiù antichi cità dô munnu; chisti s'urganizzaru n cità-statu, unni Gèricu appi
na grannissima mpurtanza e èppiru na fidi ca appoi ntô futuru nfruinzau assai ô
funnu li riliggioni ebbràica, cristiana e islàmica. Pâ sò pusizzioni giugràfica,
ô centru di tri cuntinenti, addivintau nu postu unni s'accuntraru razzi e
culturi e riliggioni ca vinèvanu di l'Eggittu, dâ Sìria, dâ Misuputàmia e di
l'Àsia Minuri. Ntò II millenniu a.C., fu sutta a l'Eggittu e macari a àutri
pòpuli, comu a li amorrei (o amorriti), li ittiti e li hurriti ca si stabbileru
ntô tirritòriu. Dô 1800 a.C ntâ riggiuni agghìcaru micrazzioni di pòpuli nòmadi
ca vinìanu dâ Caldea e dâ Misuputàmia e di nu pòpulu marinaru ca vinìa di Creta,
li Filistei, ca si stabbilisci ntâ costa e duna vita a la "pentapoli filistea"
(di chisti la riggiuni pigghia lu numu di Filasteen - فلسطين . - "Palistina" è
la furma "rumanizzata" di l'antica dinuminazzioni bìbbrica "Filistia", veni dû
vucàbbulu Peleshet ca signìfica "terra di li Filistei"). L' Ebbrei, ca era na
pupulazzioni nòmadi di pasturi e ca vineva di Ur 'n Caldea, si stabilisci ntô
disertu dû Negev, ntô Sìnai e ntô disertu àrabbu, ma appoi si sposta nta
l'Eggittu unni campa bonu nzinu a quannu nun vènunu di l'eggizziani misi 'n
schiavitù; ammeri lu 1250 a.C, l'Ebbrei si nni tòrnanu ntâ Palistina e
accumèncianu battagghi e lotti chê pupulazzioni dâ riggiuni, li Cananei e li
Filistei.

Versu lu 1125 a.C. l'ebbrei vinceru li cananei; ntô mentri si junceru sutta a na
munarchìa, cu Re Davide, pâ minazza rapprisintata dê filistei, ca ntâ costa
miridiunali dâ Palistina avìanu criatu nu statu ndipinnenti. Dopu lu 1000 a.C.,
l'ebbrei fìciru nu statu ndipinnenti cu capitali Gerusalemmi. Sutta a lu regnu
di Salamuni, figghiu di Davide, s'eppi nu pirìudu di paci e stabbilitati, ma, a
la sò morti, tra lu 722 e lu 721 a.C., lu regnu vinni spartutu n Israele, a
nord, e Giudea, a sud.

L'Auturitati Nazziunali Palistinisa si voli mettiri comu ntirlucuturi puliticu
nfacci ô statu d'Israeli, c'òi òccupa na bona parti di lu tirritoriu dâ riggiuni
stòrica dâ Palistina e circa mitati di chiddu occupatu dâ culonia ngrisa. Lu
scopu è di agghicari a na soluzzioni di paci ca prividissi nu statu palistinisi,
sempri sutta lu nomu di "Palistina" c'avissi a cògghiri li pròfughi palistinisi.
Li cunfini chi stu statu avissi a aviri nun sunnu difinuti: na parti dî stati
àrabbi comu la Libbia e l'Iran nun arricanùscinu lu statu di Israeli, affirmannu
ca la sò capitali, Girusalemmi, fa parti dû "statu palistinisi". L'upinioni
cumuni, mmeci, è ca li cunfini di stu novu statu avìssiru a èssiri la striscia
di Gaza e la Cisgiurdania ntê sò dilimitazzioni chi avìa prima dâ guerra dî sei
jorna cu Israeli ntô 1967, cu nu status spiciali riguardu a lu pussessu di
Girusalemmi Est. N effetti nu statu palisitinisi fu pruclamatu ggià ntô 1988,
eggh'è arricanusciutu ggià di 133 Paisi nti tuttu lu munnu. Ntô 2012 la
Palistina agghicau a fari arricanuscirisi all'ONU comu statu ussirvaturi nun
membru. Ô 2013 lu prisidenti Abu Mazen ccu decretu appruvatu cca arricunisciuta
'n tutti ù ducumenti ccu la scritta 'n Statu di Palistina e nun cchiu usuranu la
sigra ANP (Autoritati Nazziunali Palistinisa).



https://scn.wikipedia.org/wiki/Navarra

Cunfina cù li cumunitati autonumi dê Paisi Baschi a nord-ovest, La Rioja a
sud-ovest e Aragona a sud-est e câ Francia a nord-est.

Dâ sò pupulazzioni di 569.628 abbitanti, un terzu campa ntô capulocu, Pamplona
('n euskera Iruña). Àutri citati mpurtanti sù Tudela e Barañain. La Navarra havi
272 cumuni.

Tempura fa c'era un Regnu di Navarra ca si stinneva nni tutti dui li lati dê
Pirenei, ca vinni spartutu ntra Francia e Spagna ntô XVI seculu. La parti dâ
Navarra supra lu latu francisi veni chiamata Navarra Vascia ('n bascu Nafarroa
Beherea), nti chiddu ca è oi la riggiuni francisa di li Pirinei Atlantichi.

Lu Regnu di Navarra, ca fu chiamatu apprima macari Pamplona, surgìu ntû 824,
quannu Iñigo Arista capiau na rivota cuntra li franchi. L'ùrtimu re di Navarra,
Arricu III, succidìu ô tronu di Francia comu Arricu IV di Francia nti lu 1589.
La Navarra arristau nu regnu spartutu sutta la curona francisa nzinu ô 1791.

Lu spurtivu cchiù famusu dâ Navarra è certu lu cicrista Miguel Indurain. Ntra li
sò vittorii cchiù mpurtanti li 5 vinciuti l'una appressu l'àutra ô Tour de
France (dal 1991 al 1995) e li 2 Giri di Talia (1992 e 1993). Fu videmma
"primatista dû Record dâ Ura".



https://scn.wikipedia.org/wiki/Naru_(Girgenti)

Naru è un cumuni siciianu di 8.770 abbitanti dâ pruvincia di Girgenti; è situatu
ncapu a na cullina di 596 metri sùpira lu liveddu dû mari. Dô paisi si pò vìdiri
lu mari di mpacciu, ma macari lu Muncibeddu e li Madunìi; sutta a lu paisi c'è
na vallata ca si chiama Val Paradisu.

La storia di Naru si cunfunni cu la liggenna, nnû sò tirritoriu si tròvanu
tracci di abbitanti già dâ pristoria; la liggenna dici ca Naru vinni funnata dî
Gicanti, antichi abbitatura di l'ìsula, mentri arcuni l'idintìficanu cu l'antica
"Camico", mìtica cità funnata pi Cocalo di Dedalu, l'architettu dû labbirintu di
Crita; àutri vonnu attribbuiri la sò funnazzioni ê fìnici, mentri arcuni fonti
pàrranu dâ funnazzioni di Naru comu na culonia dâ cità greca di Gela, cu lu nomu
di "Agragas Jonicum" nnû 680 a.C., ottu anni doppu la funnazzioni dâ stissa Gela
e cent'anni prima dâ funnazzioni di Girgenti, numinata "Agragas Doricum".
Facirmenti, puru siddu era già abbitata nnâ pristoria e nnî sèculi pricidenti,
lu paisi attuali fu funnatu di l'àrabbi ntô sèculu IX doppu Cristu e sutta lu
duminiu di li Chiaramunti; nnû mediuevu, addivintau una di cità cchiù mpurtanti
dâ Sicilia, tantu di èssiri una di tri cità, nzèmmula a Palermu e Missina, a
putiri fari liggi. Centru mpurtanti dû mediuevu vinni chiamatu Fulgentìssima di
lu mpiraturi Fidiricu II di Svevia.

La storia ricenti arricorda n particulari l'òpira di Rusariu Ferracani,
farmacista nasciutu a Naru ntô 1883 e murutu ntô 1936, appartinenti â massunarìa
e appaltaturi, custruìu la cunnuttura ìdrica c’asisti ancora oi, la via
Archeologica e la via Dante, ancora oi visìbbili n quantu rializzata cu petra
làvica e cu pinnenzi latirali, suluzzioni a l'èbbica cunzidirata a l'avanguardia
e ca risistìu pirfinu a un bummardamentu aèriu dâ secunna guerra munniali. Li
sidili n ferru chî quali avìa arriccutu la chiazza di San Calòjiru ancora oi
sunnu usati nta l'atriu dû cumuni. Di ricenti lu cumuni fu curputu di na frana
ca metti n pirìculu granni parti dû centru stòricu. Di l'avvinimentu si stannu
ntirissannu la Prutezzioni Civili e li principali forzi pulìtichi riggiunali e
nazziunali.

Oi Naru è un paisi chinu di munumenta suprattuttu d'età barocca tra li quali
spìccanu lu Casteddu di Chiaramunti e lu Vecchiu Domu dû 1100, ca fu custruiutu
'n capu na vecchia muschea: tutti dui sti munumenta foru numinati munumenta
nazziunali. Lu paisi è visitatu abbituarmenti di tanti turisti ca vèninu videmma
pi tanti àutri munumenta, tipu la Chiesa Matri, la Chiesa dû SS. Sarvaturi, la
Chiesa di San Francì, la Chiesa di Sant'Agustinu, la Chiesa di San Nicola, la
Chiesa di Santa Catirina, lu Municipiu ca era un vecchiu cummentu, oltri ê
grutti suttirrànii, ê catacommi e ô Castiddazzu ca è un pocu fora paisi. Nnû
2005 la cresia di San Francì fu numinata di l'UNESCO munumentu sìmmulu di paci.
Lu paisi di Naru è unu dî centri cchiù mpurtanti dû baroccu sicilianu, stili ca
dòmina intra quasi tutti li cresî dâ citati.

P'aviri cchiù 'nformazioni 'ncapu i sinnaci si po consurtari a lista dî sinnaci
dâ Città di Naru.

Naru fu ô centru dâ storia siciliana antica nzinu a quannu, isulatu dî vìi di
cumunicazzioni principali fu a picca a picca abbannunatu. Riccu di cresi,
cunventi e di rasti archiològgici tannu fu lu locu unni tantìssimi famigghi
nubbiliari attruvaru nzidiamentu. A città di Naru fu a capu di l'omonima cumarca
ca cumprinnia, oltri au stessu paisi di Naru, capucumarca, i paisi di Caniattì,
Delia, Camastra, Summatinu, Rivinusa, Castrufilippu e pi un certu piriudu
videmma Campubbeddu di Licata, contesa cu Licata.

Naru è na citatina situata a 596 metri supra lu liveddu dû mari ô centru d’un
cumprinzoriu fèrtili, unni la natura offri un clima friscu e timpiratu, na
natura multiculuri e sulari. Sutta a cullina unni c'è u paisi, a sud-ovest, si
grapi n'ampia vaddrata cultivata, a val paradisu unni nascì, nnu 1934, a sagra
dû miennulu n' ciuri, poi spustata a Girgenti. A nord-ovest scurri u ciumi Naru,
n'u cursu d'u quali fu criata nna diga artificiali, a diga San Giuvanni, granni
bacinu di raccolta di l'acqui ca viennu utilizzati poi suprattuttu p'abbrivirari
i campagni. U territoriu di Naru è u secunnu cchiù ranni dâ pruvincia di
Girgenti, secunnu sulu a chiddru dâ stessa città capoluogu.

Custruutu ntô Triccentu dâ famigghia putenti dî Chiaramunti e pi chistu
cumunimenti notu comu «casteddu chiaramuntanu», sta furtalizza n tufu dâ furma
irrigulari, ntô 1912 fu dichiarata monumentu nazziunali. Lu cumplessu cumprenni
un muru di cinta cu caminu di ronda, la turri quatrata vuluta di Fidiricu III
d'Aragona ntô 1330 e la moli. Tra l’ambienti nterni cummigghiati di volti a
vutti si signala lu saluni beddu, o sala dû principi, ntô quali si trasi di na
porta triccintisca e na jisterna anchia graputa ca vinìa usata a li voti comu
priggiuni. Lu casteddu fu ristauratu pi sarvari l'edificiu, e pi nzirìrilu ntâ
rialtati lucali cu la distinazzioni a museu di dui liveddi di l'ala sud-est e dâ
Turri Aragunisa, nunchì câ criazzioni d’un labburatoriu di ristàuru nta l'ària
sud-ovest. Attuarmenti u castieddru ospita a mostra permanenti di l'abitu anticu
ed è usatu videmma pi celebrari i matrimoni civili.

Veru mpurtanti pû paisi di Naru è la festa dû patronu, San Calò, viniratìssimu
'n tutta la Sicilia e 'n particulari a Naru unni cc'è lu sò santuariu cchiù
mpurtanti e unni ogni annu lu 18 di giugnu si fa la festa 'n sò unuri cu la
tìpica prucissioni dâ "stràula", na speci di slitta ca veni trascinata dî fideli
longu li strati dû paisi cu na corda di ducentu metri. La festa di S. Calò
attira a Naru ogni annu fideli di tutti li parti dâ Sicilia e macari di àutri
nazzioni, suprattuttu li mmigrati a l'èstiru ca ogni annu tòrnanu pi rènniri
umaggiu ô santu.

D'arricurdari è lu fattu ca la sagra dû miennulu 'n ciuri, ca attuarmenti si
fisteggia a Girgenti, nascìu a Naru, nnu 1934, comu festa dû paisi lijata a
l'arrivu dâ primavera e sulu succissivamenti si nni mpussissaru li giurgintani.
Attualmenti a Naru si cèlibbra l'accussiditta Primavera narisi, ca àutru nun eni
ca la vecchia festa dû miènnulu 'n ciuri.

Àutra tradizzioni particulari è l'A' Sguondru, tìpica prucissioni ca si fa pâ
festa di Pasqua unni si vannu a ncuntrari lu Signuri risortu câ Madunna
addilurata ca ntô mumentu stissu unni lu vidi, perdi lu mantu nìuru e arresta cu
nu tìpicu mantu cilesti.

Oi Naru campa d’agricultura e n parti nica di turismu; tantìssimi sunnu li
citatini espatriati n Girmania e cchiù n ginirali a l'èstiru.

Lu santu patronu è San Calò (o Caloiru), ca la festa si svorgi lu 18 di giugnu
d’ogni annu. Assai cummuventi è la prucissioni tradizziunali duranti la quali lu
santu veni tiratu supra na straula (slitta enormi), cu cordi, dî fideli supra un
pinninu pi circa un chilòmitru e menzu. Nortri ntâ cresia lucali di San
Franciscu sunnu cunzirvati li riliqui di Santu Domizziu e Santa Culumma, morti
ntê Cruciati. Sempri ntâ stessa chiesa si trova nna statua dâ Madonna 'mmaculata
fatta tutta d'argentu massicciu ad eccezzioni dâ testa e dî manu ca fuoru
tagliati e arrubbati duranti a secunna guerra munniali e rimpiazzati cu piezzi
fatti d'antru matriali. Moltu intensa e sintita dî narisi è a nuvena in onuri dâ
'mmaculata, duranti a quali si canta un tipicu cantu â Madonna e ca curmina l'8
dicemmiru cu a prucissioni dâ statua pî strati dâ città.

Giuseppi Messina, giurista tiurizzaturi eminenti dî cuntratti di tariffa e dî
cuntratti cullittivi.Unu dî màssimi studiusi dû drittu dû travagghiu e dû drittu
sinnacali.

Ciccu da Naru, pitturi 'mportanti in ambitu regionali, affriscà tra l'antri cosi
u palazzu Steri di Paliemmu, storica residenza dâ famiglia Chiaramunti e u
stessu castieddru di Naru.

Pi chiddru ca riguarda l'ambitu sportivu di ricurdari è sicuramenti u
svolgimentu ntô 1991 dî campionati europei di canottaggiu ntâ diga San Giuvanni,
ai quali pigliaru parti videmma i fratelli Abbagnale e ca fuoru commentati di
Giampieru Galiazzi.

A squatra di cauciu dû paisi, l'A.S.D. Naru, milita attualmenti in terza
catigoria e po vantari u record assolutu di punti, tra tutti i categorii dû
cauciu italianu, intra un campionatu a du punti pi vittoria e un puntu pi
pareggiu, aviennu fattu, intra un campionatu di l'anni ottanta, tutti vittori e
un pareggiu. Chissu risultati ci permetti di aviri anchi u record di
l'imbattibilità intra un campionatu.



https://scn.wikipedia.org/wiki/Nancy

Nancy è un cumuni francisi di circa 100.000 abbitanti capulocu dû dipartimentu
dâ Meurthe-et-Moselle ntâa riggiuni dâ Lurena.

Nancy è situata ntô nord-est dâ Francia, tra tanti cullini ca fòrmanu nichi
autuchiani vuscusi, 'n na semi-conca senza apirtura a ovest e vagnata di lu
cursu d'acqua minuri dâ Meurthe. Nancy nun havi quinni na pusizzioni
particularmenti stratèggica comu capitali di ducatu quali fu.

Li cumuni limitrofi a Nancy, raggruppati ntâ Cumunitati urbana dâ Granni Nancy,
còntanu cumplissivamenti circa 360.000 abbitanti. Di chisti ottu cunfìnanu câ
citati e sunnu Vandœuvre-lès-Nancy, sècunna citati di lu dipartimentu,
Villers-lès-Nancy, Laxou, Maxéville, Malzéville, Saint-Max, Tomblaine e
Jarville-la-Malgrange.

Lu situ nun pari aviri mai statu riarmenti accupatu sinu a l'èbbica merovingia,
versu la fini di lu X sèculu; s'arricorda sulamenti l'esistenza di un guadu
supra la Meurthe nta l'VIII sèculu.

Nancy addiventa la capitali dû ducatu di Lurena nta l'XI sèculu. Ntô 1477,
duranti l'assediu/asseggiu dâ citati contra lu duca di Lurena Rinatu II, Carlu
lu Timirariu duca di Burgogna mori pressu lu stagnu di Saint-Jean (attuarmenti
Chiazza Croix de Bourgogne; n'iscrizzioni ntô marciapedi dû viali arricorda lu
locu unni foru pruvvisuriamenti diposti li spogghi di Carlu lu Timirariu). Sutta
li regni dî duchi Carlu III e Liupoldu, la citati subbisci nu nutèvuli
anchiamentu (citati nova, cursu Léopold...) e havi na vita culturali senza
pricidenti. Dipostu dû tronu, Stanislao Leszczyński, reghi di Pulonia e
parrastru di Luiggi XV, arricevi lu ducatu di Lurena nta lu 1737 ca cuverna comu
munarca illuminatu, purtànnulu a lu sô apuggeu 'n chinu Illuminismu. 'N anuri a
lu Reghi di Francia Stanislau crea na chiazza di priggèvuli prupurzioni ca va a
pigghiari appoi lu sô nomu. Â sô morti ntô 1766, lu ducatu ritorna â
cruna/curuna di Francia.

A lu tèrmini dâ guerra franco-prussiana(1871), la citati resta francisa a
diffirenza di l'Alsazzia e dâ Musella, chî citati di Strasburgu e Metz, ca sunnu
mmeci uniti â Prussia. Nancy canusci nu novu pirìudu di pruspiritati ecunòmica e
culturali. Pi stu mutivu tanti di chiddi ca 'n Alsazzia e Musella ponnu
acquisiri la nazziunalitati tudisca la rifiùtanu e prifirìscinu trasfirìrisi a
Nancy; tra d'iddi nu gran nùmmaru di ndustriali e ntillittuali.

Ntornu ô 1900, è di Nancy ca parti, 'n Francia, lu muvimentu di l'Art Nouveau
(Arti Novu) câ cèlibbri Scola di Nancy li cui capufila sunnu Émile Gallé,
Antonin Daum, Louis Majorelle, Victor Prouvé e Eugène Vallin.

Duranti la Prima Guerra munniali, la citati subbisci un bummardamentu aereu e li
corpi dû «Gros Max»: un cannuni di 380mm misu a 35km di distanza, ntâ cittadina
di Hampont ntâ Musella annessa. Sti bummardamenti pruvucaru grossi dammaggi
matiriali e vannu a causari la morti di 177 pirsuni.

Doppu lu 1962, la pupulazzioni dû cumuni scinnìu rapidamenti, ma fu cchiù un
finòminu di spustamentu versu l'arei pirifèrichi ca dûn veru diclinu. Nfatti, la
pupulazzioni di l'agglumiratu nun fici ca crìsciri, passannu di 270 000
abbitanti ntô 1962 a 330 000 ntô 1999. Lu sviluppu di l'autumòbbili e la jisata
dû tinuri di vita di l'abbitanti, ca prifirìscinu campari 'n ammienti più anchi,
spièganu 'n parti stu dicintramentu. Di l'anni 90 la citati si sfurzau di
sviluppari un prugramma di pulìtichi di l'alloggiu ca spiega la leggia criscita
dimugràfica.

Lu viscuvatu dâ diucesi di Nancy e Toul s'attrova ntâ citati, ca tra l'àutru
cunzerva:

Li cchiù antichi custruzzioni dâ citati vecchia, acchiànanu a lu Mediuevu. La
Turri di la Commanderie Saint-Jean du Veil Aître dû XII sèculu è una dî
custruzzioni cchiù antichi dâ citati. Si ponnu ancora vìdiri li vecchii
furtificazzioni ca circunnavanu la citati, tra cui la porta di la Craffe dû XIV
sèculu. Di signalari videmma li nummurusi edifici dû Rinascimentu (Hôtel de
Lillebonne, Hôtel d'Haussonville...) e lu Palazzu Ducali, edificiu dû XVI sèculu
cû purtali 'n stili gòticu, c'uspita lu museu stòricu dâ Lurena. Abbisogna
armenu citari macari la chiazza Saint-Epvre.

Lu quarteri Charles III è n'agglumiratu d'edifici dû XVII sèculu attravirsati di
larghi vii rittilinei. Sta citati nova, prisenta n'architittura tìpica di
l'èbbica di Carlu III di Lurena ca ritruvamu ntê purtali dî furtificazzioni, ntâ
Cattidrali e 'n tanti edifici pùbbrici e privati.

Vicinu â citati vecchia, nu nzemi dû XVIII sèculu, cunzidiratu patrimoniu
munniali di l'UNESCO, è custituiutu dâ Chiazza Stanislas, dâ chiazza Carrière e
dâ chiazza di l'Alliance, chî sô edifici maistusi tra cui lu Municipiu, lu
palazzu dû cuvirnaturi e l'Arcu di Triunfu. La chiazza Stanislas fisteggia ntô
2005 li sô 250 anni doppu un ristauru bon arrinisciutu. Dû stissu pirìudu
nummarusi hôtels particuliers custruiuti di Germain Boffrand e Emmanuel Héré. La
chiazza duna supra lu parcu di la Pépinière, na supirfici di 18 ettari cu li
jardina â ngrisa 'n chinu centru.

A ovest dâ citati, lu quarteri Saint-Léon edificatu a cavaddu tra lu XIX e lu XX
sèculu, conta tanti casi 'n stili Art Nouveau diffusi macari ntô quarteri di
Saurupt. Cchiù 'n ginirali la Scola di Nancy ni lassau tanti edifici pùbbrici
ntô centru stòricu (Càmmara di Cummerciu, BNP, vitrata dû Crédit Lyonnais) e
privati n'anticchia unnegghiè (ateliers d'Émile Gallé e d'Eugène Vallin,
Immeuble France-Lanord, maison Bergeret...)

Lu giamillaggiu câ citati di Lu Pireu 'n Grecia fu annullatu pi l'arristàrisi di
rilazzioni cumuni.

Ntâ squatra di cauciu di Nancy tra lu 1972 e lu 1979 criscìu e ragghiuncìu
nuturitati lu cèlibbri cauciaturi Michel Platini.



https://scn.wikipedia.org/wiki/Mperu_Kushan

Lu Mperu Kushan (c. sèculu I–sèculu III) era nu statu chi ô sò cchiù granni,
circa 105–250, si stinniu dâ Tajikistan ô Mar Caspiu a l'Afghanistan e ntô sud
fini ô Gangi. Lu mperu vinni criatu dû tribbu Kushan di Yuezhi, nu pòpulu di
Xinjiang (lu nomu mudernu), ntâ Cina. Nn'avìanu di cuntatti dipromatichi cu
Roma, la Persia e la Cina, e pi quarchi sèculu era ô centru di scanciamentu
cummirciali tra lu livanti e lu punenti.

Lu nomu Kushan diriva di lu tèrmini cinìsi Guishuang (Ch:貴霜) chi discrissi una
dî cincu tribbù dî Yuezhi (Ch:月氏), na cunfidirazzioni nfurmali di genti
Indu-Aurupeu chi parravanu varî virsioni dî lingui tochariani. Chissi
rapprisintaru l'Indu-Aurupei cchiù urientali nta termini geograficamenti.

Li Yuezhi si juncìanu cû tirritoriu ellenisticu di Greco-Bactria circa lu 135 a.
C., e accuminzaru sustituiri li greci chi s'attrovaru ddà, chi poi si smuveru
ntô bacinu Indus (ntâ Pakistan muderna) nnî banni uccidintali dû regnu
Indo-Grecu.

Circa lu 225 Vasudeva I muriu e lu mperu Kushan vinni divisu pi dui, na parti
livanti e na parti punenti.

Circa lu 270, li Kushan pirderu li soi tirritorî abbicinu ô ciumi Ganges unni
poi vinni stabbilitu lu Mperu Gupta circa lu 320.

L'urtimi parti dû mperu Kushan vinni distrutti versu lu sèculu V, prima pû fattu
di cummattimenti contra li Hun Janchi, e doppu nfini pû fattu dâ crisciuta
d'Islam.



https://scn.wikipedia.org/wiki/Michael_Crichton

John Michael Crichton (natu a Chicago lu 23 di uttùviru dû 1942, scumparsu a Los
Angeles lu 4 Nuviemmiru 2008), er n'auturi Miricanu , nu prudutturi di cìnima,
riggista e nu prudutturi televisivu. Li sò travagghi cchiù canusciuti sù li
rumanzi ticno-triller, li firma e li prugrammi televisiva. Li sò travagghi sù
basati di sòlitu supra lu gèniri dî azzioni e utilizza assai a ticnoluggìa. Nu
saccu dî sò rumanzi di storia futura sù basati supra lu travagghiu di mèdicu ca
facìa prima, e chi rifletti la sò canuscenza scintìfica.

Sò patri era John Henderson Crichton e sò matri Zula Miller Crichton, e passau
la sò nfanzia a Roslyn, Long Island, New York. Crichton ci havi dù soru,
Kimberly e Catherine, e nu frati cchiù jùvini, Douglas, ca l’aiutau a scrìviri
sutta farsu nomu "Dealing or The Berkeley-to-Boston Forty-Brick Lost-Bag Blues."

L’università sò la fici a l’ Harvard, Cambridge, Massachusetts, A.B. (summa cum
laude) 1964 (Phi Beta Kappa). Poi addivintau nu Henry Russell Shaw Travelling
Fellow, e ntô 1964-65 nu Prufissuri 'n vìsita â facultà r'Antropoluggìa a
l’università di Cambridge, Ngraterra, 1965. Si pigghiau la làuria a l’Univirsità
di Midicina di Harvard, firannisi a pigghiàrisi nu M.D. ntô 1969 e si fici lu
post-dutturatu di ricerca a l'Istitutu Salk pî studia Biològgici, La Jolla,
California, ntô 1969–1970. Ntô 1988, era nu scritturi 'n vìsita a l'Istitutu di
ticnoluggìa dû Massachusetts.

Mentri era ntâ scola di midicina, si misi a scrìviri dî rumanzi cû farsu nomu di
John Lange e Jeffery Hudson. A Case of Need (Nu casu di nicissità), ca fu
scrittu cu lu sò ùrtimu farsu nomu vincìu lu Premiu Edgar ntô 1969 pû Megghiu
Rumanzu. Scrissi macari Dealing (Aviri a chiffari) cû sò frati cchiù nicu
Douglas cu lu farsu nomu cumuni Michael Douglas. Nta la quatta di cupirtina c’è
na fotugrafìa dî dù frati ca fu pigghiata di sò matri quannu èranu nichi.

Li sò dui noma farsi foru criati pi riflèttiri la sò àuta statura fìsica. Iddu
dici ca ntô 1997 era circa 2.06 m (6 pedi e 9 pòllici) [1]. Lange signìfica
"tall one" 'n Tudiscu, Danisi e ntâ lingua Landisa, e Don Jeffrey Hudson era nu
famusu nanu dû diciassittèsimu sèculu ntâ corti dâ riggina Henrietta Maria di
Francia.

Crichton na vota cunfissau ca mentri studiava di jùvini a l’univirsità, cupiau
plaggiànnulu nu travagghiu di Giorgiu Orwelle e lu prisintau comu si l'avissi
scrittu iddu. Lu travagghiu secunnu lu sò prufissuri univirsitariu di
littiratura nun s’a fidau mancu a pigghiari la sufficienza. Crichton poi dissi
ca cu lu plaggiu iddu nun avìa ntinzioni di pigghiari n giru la scola, ma chi
vulìa fari nu spirimentu. Crichton pinzava ca lu prufissuri n custioni lu facìa
apposta a mintiri vota vasci, e li raccursini cu stu spirimentu iddu pinzau ca
si macari Orwelle pigghiava voti vasci, studiari littiratura a l’univirsità nun
era cosa p’iddu.

Astura è maritatu cu Sherri Alexander e ci hannu na picciridda ca chiamaru
Taylor, na figghia ca ci happi câ mugghieri ca ci avìa prima Anne-Marie Martin.

Intentionally or unintentionally, his career has paralleled that of Sir Arthur
Conan Doyle, of course best known as the creator of Sherlock Holmes. Like Conan
Doyle, Crichton qualified as a medical doctor but has pursued a career in
writing instead. Additionally, Crichton has investigated the paranormal trends
of his time with a scientific eye (compare Crichton's Travels with Conan Doyle's
Memories and Adventures). What's more, Crichton followed in Conan Doyle's
footsteps in creating a story of dinosaurs alive in modern times (Jurassic Park
and The Lost World, following Conan Doyle's The Lost World.)

For example, before Jurassic Park, Robert T. Bakker's theory of warm-blooded and
fast-moving dinosaurs had not received a great deal of attention in the popular
media. Laypeople were accustomed to seeing stop motion clay dinosaurs crawling
sluggishly over the volcanic prehistorical terrains.

Crichton's works are consistently cautionary in that his plots invariably
portray scientific advancements going awry, often with worst-case scenarios.
Seldom if ever does Crichton portray scientific achievement as going according
to plan.

The use of author surrogate has been a feature of Crichton's writings since the
beginning of his career. In A Case of Need, one of his pseudonymous whodunit
stories, Crichton used first-person narrative to portray the hero, a Bostonian
pathologist, who is running against the clock to clear a friend's name from
medical malpractice in a girl's death from a hack job abortion.

That book was written in 1968, long before the landmark case that legalized
abortion nationwide in the US, Roe v. Wade (1973). It took the hero about 160
pages to find the chief suspect, an underground abortionist, who was created to
be the author surrogate. Then, Crichton gave that character three pages to
justify his illegal practice.

Some of Crichton's fiction uses a literary technique called false document. For
example, Eaters of the Dead is a fabricated recreation of the Old English epic
Beowulf in the form of a scholastic translation of Ahmad ibn Fadlan's tenth
century manuscript. Other novels, such as The Andromeda Strain and Jurassic
Park, incorporate fictionalized scientific documents in the form of diagrams,
computer output, DNA sequences, footnotes and bibliography.

Apart from fiction, Crichton has written several other books based on scientific
themes, amongst which is Travels, which also contains autobiographical episodes.

As a personal friend to the Neo-Dadaist artist Jasper Johns, Crichton compiled
many of his works in a coffee table book also named Jasper Johns. That book has
been updated once.

Crichton is also the author of Electronic Life, a book that introduces BASIC
programming to its readers. In his words, being able to program a computer is
liberation:

To prove his point, Crichton included many self-written demonstrative Applesoft
(for Apple II) and BASICA (for IBM PC compatibles) programs in that book.
Crichton once considered updating it, but the project seemed to be canceled.

Westworld fu lu primu film a usari 2D (computer-generated imagery) (CGI) e assai
tardi fu fattu nantru fìrmi 'n virsiuni da 3D CGI, Futureworld (1976), nantru
film ccu ticuluggìa computer-generated mani e faccìi criatu da l'Universitati di
l'Utah ccu prutagunisti studenti: Edwin Catmull e Fred Parke.

Crichton directed the film Coma, adapted from a Robin Cook novel. There are
other similarities in terms of genre and the fact that both Cook and Crichton
are physicians, are of similar age, and write about similar subjects.

He has written the screenplay for the movies Extreme Close Up (1973) and Twister
(1996) (the latter co-written with Anne-Marie Martin, his wife at the time).

Crichton is also the creator and executive producer of the television drama ER.
In December 1994, he achieved the unique distinction of having the #1 movie
(Disclosure), the #1 TV show (ER), and the #1 book (Disclosure, atop the
paperback list). Crichton has written only three episodes of ER:

Many of Crichton's publicly expressed views, particularly on subjects like the
global warming controversy, have caused heated debate. An example is
meteorologist Jeffrey Masters' review of State of Fear:

However, 28 hurricanes and tropical storms took place in the 2005 season, which
was 7 more than the meteorologists had names for because historically, 21 names
seemed far above what was needed for a season. In addition, Peter Doran, author
of the paper in the January 2002 issue of Nature which reported the finding
referred to above, that some areas of Antarctica had cooled between 1986 and
2000, wrote an opinion piece in the July 27 2006 New York Times in which he
stated "Our results have been misused as 'evidence' against global warming by
Michael Crichton in his novel State of Fear".[4]

Crichton has also been criticized for having the protagonist of State of Fear
assert,

Even though the DDT ban specifically exempts any and all use for disease
prevention from any regulation, and even though the total number of deaths from
malaria worldwide in the period described is actually less than fifty
million.[5] Although Crichton moderates his statement somewhat elsewhere in the
book with:

Even this version conflicts with statements by USAID, the World Bank, and WHO,
all of which do fund DDT for malaria prevention.



https://scn.wikipedia.org/wiki/Lucy_Pevensie

Lucy è unu r'i personaggi r'a saga ri sietti libra ri Li Cronachi Di Narnia,
scrivuti ri Clive Staples Lewis. Si nni parra p'a prima vuota n'ô sicunnu libbru
''U liuni, 'a maara e l'armadiu', poi si viri n'ô tierzu libbru ''U cavaddu e 'u
carusu', n'ô quintu ''U viaggiu r'u veliero' e pi finiri n'ô siettimu 'L'urtima
battagghia'.

È 'a suoru cchiu nica tra i quattru giovani Pevensie (Peter, Susan, Edmund su
l'avutri tri, r'ô cchiu granni ô cchiu nicu) ed è puru chidda mienu sicura, ma
pi chistu unn'è mienu cunvinta r'i sò idee, comu succieri n't'a riscussioni c'u
frati cchiu granni Edmund ca un cririeva nna l'esistienza ri Narnia. Lucy
addifienni siempri 'a virità puru si 'i frati piensanu ca è munsignara e cu
assai fantasia ca idda usa sulu pi farisi viriri, infatti è pi chistu ca viri
Aslan cchiu voti r'i so frati.

Nne 'i film r'a Disney, "Li Cronachi Di Narnia: 'u liuni, 'a maara e l'armadiu"
e "Li Cronachi Di Narnia: 'u principi Caspian e nn'ô film r'a Twentieth Century
Fox "Li Cronachi di Narnia: 'u viaggiu r'u veliero", Lucy è interpretata r'a
giovanissima attrici Georgie Henley.

Lucy, inziemmula ê frati si trasfirisci n'a villa in campagna r'u prufissuri pi
fujri r'i raid aerei 'n'capu Londra. Mientri esplora 'a villa inziemmula ch'i
frati truova na stanza vacanti, tranni ca p'un armadiu. Spinta r'a curiosità ci
trasi pi taliari com'è ri rintra e ci scopri 'u munnu maggicu ri Narnia. Cca
canusci 'u Signor Tumnus, un faunu cu cu addivienta amica. 'U faunu raccunta a
Lucy 'a storia ri Narnia e r'a maaria r'a maara bianca ca fa rurari 'u nviernu
pi cent'anni. Turnata n'ô munnu riali ci raccunta tutti ê sò frati ca però un ci
cririnu. Nn'ô mientri ca è notti idda arrtorna a Narnia pi visitari arrè 'u
faunu ma poi ven'a sapisci ca so frati Edmund ci ìu r'appriessu. Poi va arreri a
Narnia cu tutt'i so frati ma ven'a sapisci ca 'u faunu u catturatu r'a Maara
Bianca. Duranti 'u viaggiu canuscinu ' castori (ca 'i portanu a' tavula r'i
pitra), Babbu Natali (ca ci arriala un cordiali maggicu. Inziemmula c'a suoru
viri Aslan mientri ca 'u ammazzanu. Vieni chiamata Reggina Lucy "'a valorosa"
("'a gaia" nn'a versioni origginali).

Inziemmula ê frati arritorna a Narnia p'aiutari 'u principi Caspian ca avìa
sunatu 'u cornu maggicu r'a Reggina Susan. È 'a prima ca viri Aslan ma 'i frati
un ci cririnu.



https://scn.wikipedia.org/wiki/Liunardu_Vigo

Liunardu Vigo Calanna (Lionardo Vigo 'n talianu) marchisi di Jaddudoru
(Jaciriali, 25 di sittèmmiru 1799 – 14 di aprili 1879) fu un pueta, filòlugu e
pulìticu sicilianu.

Liunardu Vigo fu n'espunenti dâ cultura siciliana dô XIX sèculu. Ntê sò òpiri
ammustrau cu prufunna canuscenza lu sintimentu àutu ca iddu avìa pi la Sicilia.
Fu unu di li cchiù granni studiusi dê tradizzioni e dê custumi pupulari
siciliani. Avìa quattr'anni quannu ci mossi â matri e, di picciriddu, criscìu
senza l'amuri d'idda; quannu fu cchiù spintuliddu, dê novi ê sìdici anni, stetti
nta tri culleggi, a Jaci, a Catania e a Missina. Già ntâ picciuttanza
accuminciau a fari cumpusizzioni di puemi (li primi di chisti vìnniru
abbruciati), a participari a riunioni accadèmichi, a ntirissàrisi di lingua e
dialettu, di Storia dâ Sicilia e di archioluggìa. Attruvau ntâ sò cità di
Aciriali ddu paisi mèdiu ca, macari cu tutti li difetti d'iddu stissu
ricanusciuti, facìa parti dâ norma, accussì cum'èranu cintinara di àutri paisi
siciliani. La sò lìrica dâ picciuttanza è ngintilita di la prisenza di na
fìmmina, ca iddu chiama l'Ùnica, senza ammustràrini lu nomu. Dopu ca si lauriau
n giurisprudenza, si maritau cu Carlotta Sweeny, di patri ngrisi, ca murìu dopu
suli dui anni dô spusalìzziu e ci lassau na picciridda. Si mpignau a fari
rinàsciri, tra l'àultri cosi, l'Accadèmia di scenzi, littri e beddi arti di li
Zilanti e di li Dafnichi (Accadèmia Zelantea) di Aciriali, funnata ntô 1671, ma
'n pràtica senza attività. Lu 1848 rappresintau pi iddu lu pirìudu cchiù attivu
dâ sò vita: duranti li moti campau a Palermo 'n cuntattu direttu cu Ruggeru
Sèttimu, Marianu Stabbili, Emericu e Micheli Amari. Fu diputatu â Càmmira dê
cumuni dû Parramentu nasciutu di la nzurrizzioni. Quannu la rivuluzzioni
siciliana s'astutau, turnau a Aciriali e s'additicau a la Raccorta di canti
pupulari siciliani, a lu puema èpicu Ruggiero, a la struzzione e a la cultura, e
eppi macari la càrica di Ispitturi sculàsticu dô Circunnàriu di Aciriali. Ntô
1871 siaddumannava s'avissi mai datu a li stampi lu sò manuscrittu "Il 1848 e
1849 in Sicilia. Testimonianze di L. V." Supra lu primatu di la civiltati
siciliana Vigo - scrivìu Capuana - spinnìu l'ùrtimi anni travagghiannu a la
Protustasi sìcula o gènisi di civiltati. La Protustasi forma dui granni vulumi
ca la morti non ci pirmittìu di pubbricari. Ntô mentri di la sò vita si mantinìu
'n cuntattu pi mezzu di na granni quantitati di littra cu assai ntillittuali
taliani, tudischi e francisi.

La Raccolta di canti popolari siciliani vinni pubbricata di Vigo ntô 1857 pi
fissari pi sempri la tradizzioni parrata dô pòpulu di Sicilia. Iddu n'avìa
aricugghuti migghiara a partiri dô 1830 "n sicilianu, francu-lummardu,
sìculu-lummardu e 'n arbanisi". Ccà muntuamu li tìtuli di quarchi "tema" d'intra
a la Raccorta : I Bellezza dell'uomo. II e della donna. XIII Serenate. XXXI
Ingiurie. XLIV Canti morali. XLVII Indovinelli o 'Nniminagghi. LIV Mare e pesca.
L'òpira vinni apprizzata e ludata macari di Ferdinand Gregorovius. Dopu la prima
e granni stampa siquitau na Raccolta amplissima di canti popolari sicliani
(1870-1874).(Pâ "marachella giovanile" di L.Capuana, ca a Vigo ci mannau canti
autèntichi di Mineu e canti di iddu "fatti di sana chianta", G.B.Bronzini metti
n guardia di ricamàricci tanticchia assai...sulu nu cuntrollu sul campo avrebbe
potuto appurarne la falsificazione . Spiciarmenti vinni cuntraffattu un versu:
«Donni, ch'aviti 'ntillettu d'amuri» ca currispunni a «Donne, ch'avete
intelletto d'amore» di la Vita nova di Dante Alighieri, ca grapìu un dibbàttitu
supra ô fattu ca lu cantu sicilianu avìa statu fattu prima di l'òpira di Danti;
a ssu dibbàttitu participau macari lu filòlugu Alessandru d'Ancona). La Raccorta
fu appoi assai ùtili ô picciottu Giuseppi Pitrè (c'è un cartèggiu assai granni
tra chistu e Liunardu Vigo) pi li sò funnamintali studî dû fulclori. Capuana
scrivìu ntô 1885 ca «dopu la Raccolta dei canti popolari siciliani non c'è
libbru c'appittura cu chiossai putenza e chiossai pricisioni di li Malavoglia»

Lamentu di un pupulanu a lu Cristu crucifissu puisìa diticata a li "pòviri
cristi" di la ducèa di Bronti



https://scn.wikipedia.org/wiki/Lecca_e_la_Mecca

Lecca e la Mecca è nu modu di diri sicilianu chi s'usa quannu unu s'havi giratu
nu locu tutta la jurnata, spissu turnannu a casa senza aviri arrinisciutu a fari
chiddu chi nni ntinnìa ô principiu. Nta sti circustanzi si parra d'aviri giratu
Lecca e la Mecca.

La Mecca rifirisci a dda citati santa famusa a cui ogni musurmanu cci havi a
visitari armenu una vota duranti la sò vita.

Sarvaturi Camilleri scrivi ca Lecca rifirisci a Ceca, na famusa muschea di
Còrdova, ntâ Spagna, unni s'attrova ancora la frasa: ir de Ceca en Meca (o andar
de Ceca en Meca), chi currispunni pricisamenti a l'adattamentu sicilianu.

Si senti spissu firriari Lecca e la Mecca. Na variazzioni catanisa è: firriari
l'Arca e la Mecca (o firriari l'Arcalamecca), di cui Camilleri discrivi comu na
forma sbagghiata.

Puru Ninu Martogliu usa na forma di sta sprissioni: ...fimmineddi boni, ca semu
tutti anurati travagghiaturi, e poi ci ni su' di chiddi sciarrini e micidiari,
sbriugnatazzi ppi tutta la Talia, ca fanu catùnii ppi lu sfacinnamentu, e su'
supira li giurnali di l'Erca e la Mecca.

Na virsioni talianizzanti s'attrova puru ntô libbriceddu di l'òpira Adelson e
Salviati di Vincenzu Bellini.



https://scn.wikipedia.org/wiki/Klaipeda

Klaipeda (n tudiscu Memel o Memelburg; n pulaccu: Kłajpeda) è lu sulu portu dû
mari dâ Lituania ntô Mari Balticu. La cità havi 194.400 abbitanti (2002), avènnu
arrivatu a avìrinni 202.900 ntô 1989. Oggi Klaipeda è nu mpurtanti portu pî
traghetti, chî culligamenti a Svezia, Danimarca e Girmania. È situata vicinu â
vucca dû ciumi Neman.

Klaipeda havi na bidditta architittura nòrdica, sìmili a chidda ca si pò truvari
ntâ Girmania, Ngriterra e Danimarca. Nnî sò parti custeri si trovanu paisi
turìstichi pupulari comu Neringa e Palanga.

La parti nturnu a Klaipeda veni nizzialmenti pupulata di tribbù baltichi ntô
seculu dudicèsimu . P’assai tempu appartinni â Prussia di l’est e a ssu tempu si
chiamava Memel (tudiscu Memelburg, o puru Mimmelburg). Ntô 1254 Klaipeda appi
cuncessi li diritti di cità cu nomu di Lübeck. Lu tirritoriu fu cummirtutu â
cristianità dî Cavaleri Tiutonici. La Paci di Melno ntô 1422 misi li cunfini tra
li pruvinci di la Prussia e la Lituania. Memel fu nclusa ntâ Prussia e lu
cunfini arristò lu stissu nzinu ô 1919. Fu unu di li cunfini di l’Europa chi
durò senza canciamentu pi tantu tantu tempu.

Accuminciannu ntô 1474 Memel fu cuvirnata di la liggi Culm di li cità
c’appartinèvanu a li tirritori prussiani. Ntô 1525 lu ducatu di Memel, sutta
Albertu di Prussia (Albrecht von Brandenburg-Ansbach-Prussia), aduttò lu
Luteranisimu. Chistu fu lu principiu dûn tempu longu di pruspirità pi la cità e
lu portu, mentri ca lu ducatu di Prussia era un fiu pulaccu e poi parti di la
ripùbblica Pulacca-Lituania. Sta cità di cunfini sirvìu comu portu a la vicina
Lituania, avènnuni beninfici sennu misa a lu sboccu di lu ciumi Neman. La fini
di lu tempu pròspiru vinni quannu tra lu 1629 e lu 1635 Memel fu assartata,
danniggiata e accupata di li svidisi. Sta cità fu ricustruiuta tanti voti e 75
anni doppu un gran nùmmaru di genti mureru a Memel a causa di la pesti. Cu la
criazzioni di la Girmania unita ntô 1871 Memel addivintò na cità girmanisi ntô
puntu cchiù estremu dû nord-est.

Ntô 1919 Klaipeda fu misa sutta lu prutitturatu dî Stati di l’Intesa. Doppu lu
trattatu di Versailles, lu tirritoriu attornu a Memel fu spartutu dâ Girmania e
un cuvernu autònumu fu misu sutta l’accupazzioni francisi. Però, l’esèrcitu di
la Lituania sutta lu cumannu di lu culunnellu Budrys l’assartò nto 1923 e
l’esèrcitu francisi si ritirò. Memel si la pigghiò lu Terzu Reich nta lu 22 di
marzu, 1939, doppu l’accupazzioni di l’Austria, Sudeti e a Cecoslovacchia.

Duranti la secunna Guerra mundiali, accuminciannu cu la fini di lu 1944 e nzinu
a lu 1945, la pupulazzioni scappò mentri si cummatteva. La cità fu catturata di
l’Armata Russa nto jinnaru di lu 1945 e la ristitueru a la Ripùbblica Suviètica
di la Lituania.



https://scn.wikipedia.org/wiki/John_Locke

John Locke (29 di austu 1632 – 28 di uttùviru 1704) fu nu filosufu britannicu dâ
fini di lu XVII seculu. Iddu sustinia ca li pirsuni avissiru avutu usari lu
pinzeru p'arricircari a viritati, chiu tostu ca cittari simplicimenti l'idei di
l'auturitati (li pirsunu o putiri), o l'idee dâ supirstizzioni e autri cridenzi
ca nun erunu scientifichi 'n sienzu strittu. Locke sa firau a lauriarisi (cu
chiddu ca vinìa ciamatu "Bachelor's degree" ) e a pigghiarisi na
spicializzazzioni 'ntâ lu 1656 (cu chiddu ca vinìa ciamatu "Master's degree" )
'nta lu 1658.

A so idea di lu scopu di nu cuvirnanti era chiddu di stabbiliri l'ordini ntâ
sucitati e criria ca lu putiri di lu cuvirnanti avia ssiri cchiu limitatu. Locke
criria ca ci avissi avutu isistiri nu "cuntrattu" o accordu tra li cuvirnati e
li cuvirnanti. Criria 'ntâ lu principiu ca li cuvirnanti avienu a stari o putiri
finu a quannu avissiru avutu lu cunsenzu di li pirsuni ca cuvirnavunu. Crirìa
macari ca a ragghiuni principali pâ quali li pirsuni trasieunu a 'ntirissarisi
di pulitica era ppi rivindicari diritta supra li pruprietati, ca a di tiempi
partinienu in maggiuranza a li nobbili, a cresia e a li sovrani e li loro
famigghi.

Locke crirìa macari 'nta lu principiu ca li pirsuni sunu di principiu
ragiunevuli, e c'avissiru cuupiratu una cu l'autra. Lu cuviernu, 'nta lu puntu
di vista di Locke, avissi a duvutu essiri rispunsabbili di pruteggi li diritta
di li pirsuna. A John Locke l'idea di lu cuviernu nun ci piacia tantu assai,
pinzava ca li pirsuni s'allibirarru di li diritta ca ci resi a natura, ma virìa
a cosa comu n'istituzzioni nicissaria. A so cridenza cchiu basilari e cchiu
ranni fu chidda ca li pirsuna avissiru aviri dirittu a ogni pussibbili dirittu
'nta loru vita, libbirtati e pruprietati.



https://scn.wikipedia.org/wiki/Interlingua

L' Interlingua esti na lingua artificiali chi usa palori chi vennu di la
maggiuranza di li lingui di l'Auropa dû punenti. Idda fu fatta di un gruppu di
genti chi ci travagghiau supra pi cchiossà di 20 anni, e scrìssiru e pubbricaru
lu primu dizziunariu ni lu 1951.

Inter significa "ntra"; lingua significa "lingua". Iddi la chiamaru
"interlingua" picchì vulìanu chi vinìa usata pì li genti di Paisi diffirenti e
chi putissiru parràri e discùrriri unu cu n'àutru facirmenti. Fu furmata nta na
manera di èssiri cchiù facili d'apprenniri a parauni cu l'autri lingui.

Ci sunnu 2 àutri lingui artificiali ntô munnu chi hannu cchiossà di 1000
parratura, esperantu e idu. Chissi 2 nascèru prima di interlingua. Certuni
crìdinu ca esperantu e idu su' fàcili d' apprènniri pìcchi chissi nun
hannu"eccizziuna" (palori chi nun arrispèttanu li règuli) ma àutri genti penzanu
ca interlingua è cchiù fàcili picchì li sviluppatura mmiscaru palori di lingui
rumanzi a èssiri fàcili a cumprènniri pì genti chi canuscìnu lu ngrisi,
francisi, spagnulu, portugisi, o taliànu, cchiù, lingui comu occitanu e
romanianu, lingui chi vennu dû latinu, la lingua usata 'n Roma ni l'antichitati.



https://scn.wikipedia.org/wiki/Illuminismu

L'Illuminismu a statu na currenti di pinzeru chi si sviluppau n Europa ntô XVIII
sèculu. Ci appi lu so centru 'nta Francia e duocu fu gistutu di filosofa comu a
Voltaire e Denis Diderot. Diderot vanniau l'idee di l'illuminismu ca
pubbricazzioni di l'Encyclopédie (Nciclopidia in francisi), lu primu granni
libbru pubbricu di rifirenza.

Lu movimentu si carattirizzau pi n'affirmazzioni marcata dî capacitati
ntillittivi di l'òmunu. Ogni omu aviunu a ssiri capaci d'arragghiunari ppi idda
stissi. Dunqui, unu nun avia a crirri sinza criticarilu a li cosi ca venunu
sustinuti da chiddi ca sonu o putiri o autri auturitati. Unu nun aviìa mancu a
ccittari sinza pinzari a chiddu ca a cresia ricìa o chiddu ca li parrini
pridicavunu: canuscenze ca di solitu erunu d'urìggini metafìsica o riliggiusa. I
cosi s'aviunu a rragghiunari, discurri prima, e no ampararasilli a pappaiaddu.
N'autru pinzeru di l'illuminismu a statu ca a sucitati s'asviluppa miegghiu
quannu l'ommini si mientunu a cooperirari supra lu stiessu liveddu. Si
accuminzau a pinzari ca li diritti spiciali e li privileggi da nubilitati avianu
a ssiri abuliti. A ddi tiempi chissi erunu cunzidirati pinzeri piriculosa pi
chiddi ca ci aviunu lu putiri, e nu munzieddu di filosofa illuminista fuorri
diversi voti 'n galera o furzati a gghirasinni 'n esiliu. L'idee di l'Itati di
l'Illuminismu cuntribuierru macari a Rivoluzzioni Francisi 1789. Ma a certi
suvrani cittarru na puoca d'idee illuministichi e accuminzarru a purtari avani
riformi 'nta li lora regni, anchi si cuntinuarru a teniri lu putiri 'nta li
mani. Isempia di chidda ca venniru ciamati "assulitista illuminata" includunu
Caterina a Ranni dâ Russia, Fidiircu u Rannu dâ Prussia e Gustavu III dâ
Svezzia.

Duranti stu periodu di tiempu nu munzieddu di pirsun accuminzarru a criticari lu
cuncettu ca pâ isempiu avia statu Diu c'avia criatu lu munnu. Chissu purtau a
cunflitta e chiu tardi â verra. L'Illuminismu si cunzìdira a surgenti di l'idee
critichi, comu a cintralitati da libbirtati, dimucrazzi e raggiuni comu li
valuri principali dâ sucitati. Su puntu di vista susteni ca stabbiliri basi
cuntrattuali di diritta avissi a purtari a lu capitalismu, lu metudu
scientificu, a tulliranza riliggiosa e l'urganizzaziona di li stati 'nta
ripubblichi ca s'autuguvernanu cu metudi dimucratici. Nta stu puntu di vista, a
tindenza di li filosufii, in particulari ca unu avissi appricari a
razziunalitati a ogni prubblema eni cunzidiratu lu cangiamentu issinziali. A
pàrtiri di stu piriodu, 'nta l'Iuropa, si purtau giniralmenti a lassarci libbera
pinzatura e scrittura di ricircari a viritati in quarsiasi forma, senza lu
scantu di trasiri in cuntrastu cu l'idee abbituali. Lu illuminismu macari ci
appi n'infulenza rilativa supra na puoca di li Patri Funnaturi dâ Merica. Fuorri
influinzati di l'idee di l'Illuminismu, di li duvira e di lu ruolu di cuvirnari
pâ genti. Chissu purtai moltu prubabbilmenti â Verra d'Indipindenza.



https://scn.wikipedia.org/wiki/Giuseppi_Verdi

Giuseppe Verdi - (Roncole di Busseto 10 di uttuviru 1813 - Milanu, 27 di innaru
1901) - fu unu dî massimi cumpusitura taliani dô Ottucentu, auturi di paggini
musicali ndimenticabbili e di miluddrammi assai amati chi fannu parti
stabbilmenti dô ripirtoriu operisticu. La sò vita fu, armeno n gioventù, assai
travaggiata, sinnata di lutti e tribbolazioni, custiddata puru di "anni di
galera" - secunnu li sò stissi paroli - quannu si vidiva custrettu a scriviri
paggini musicali sulu pi campari.

Sti vicissitudini fuorru però cumpinsati dô successu dê sò cumpusizzioni chi
raperru ô tiatru pi musica orizzonti prima mai isplorati. Pi certuni, resta
mimurabbili sà prisunta rivalitati ccu Richard Wagner. Resta comunqui gravata
ntâ storia dâ musica la triloggia di l'ôpiri Rigoletto, Traviata e Trovatore,
cumpunuti tra lu 1850 e lu 1853. N'àutra òpira assai canusciuta di Verdi è
l'Aida, cumpunuta pi la graputa di lu canali di Suez.

Scrissi puru n'òpira ispirata a unu dî fatti storici cchiù mpurtanti dâ Sicilia,
I vespri siciliani, chi ancora oggi è n'òpira tra li cchiù pupulari e cchiù
rapprisintati di Verdi.



https://scn.wikipedia.org/wiki/Francis_Drake

Lu Vici Ammiragghiu Sir Francis Drake (circa 1540; 28 di jinnaru di 1596) fu nu
cursaru ngrisi, navigaturi, eroe navali, pulìiticu, ncigneri civili dû piriodu
lisabbittianu. Fu lu primu ngrisi a circumnavigari lu globbu, dû 1577 ô 1580 e
fu nzignutu dû tìtulu di cavaleri ô sô ritornu dâ riggina Lisabbetta I. Fu lu
cumannanti 'n sècunna dâ flotta ngrisa ca scunfiggìu l' Armada spagnola ntô
1588.

Comu nta lu casu di tanti cuntimpuranei, nun si canusci l'esatta data di nascita
di Drake e putissi acchianari finu a lu 1535. La data 1540 è prisenti 'n un
ritrattu dipintu circa versu la fini dâ vita di Drake.  'N siquutu a l'attaccu
di Cadici e li sô mprisi ntô Mari dî Caraibbi spagnolu, Drake s'accanzau la
"nciuria" (=suprannomu) di El Draque ("Lu dracuni"), ch'è la diretta traduzzioni
dû sô cugnomu.  Francis Drake nacìu a Tavistock, Devon, Ngriterra, figghiu
d'agricultura prutistanti. Duranti li summussi cattòlichi dû 1549, la famigghia
fu custrinciuta a fujiri ntô Kent. A l'etati di circa 13 anni Francis prinnìu lu
mari supra na navi cargo, addivintannu cumannanti dâ nava a l'etati di 20 anni.
Passau li nizzi dâ sô carrera affinannu li sô qualitati di faciri vila nta
l'acqui difficili di lu Mari dû Nord e nfini, doppu la morti dû capitanu pi cui
iddu cumannava, addivintannu cumannanti di na mbarcazzioni di prupitati. A
l'etati di 23 anni Drake cumpìu li sô primi viaggi ntô Novu Munnu sutta li vili
dâ famigghia Hawkins di Plymouth, 'n cumpagnia di sô cucinu, Sir John Hawkins.

Attornu ô 1563 Drake dapprima fici vila a ovest versu l'oceanu spagnolu,
attiratu di l'immenza ricchizza dirivanti dû munupoliu spagnolu supra l'argentu
dû Novu Munnu. Drake maturau na lesta antipatia pî Spagnoli, a causa, armenu 'n
parti, dâ sô malafidenza versu li straneri e dû sô cattulicèsimu. Si dici ca la
sô ustilitati avissi stata accrisciuta dû ncidenti a San Juan de Ulloa ntô 1568,
quannu li forzi spagnoli cumpiru n'attaccu a surprisa 'n viulazzioni di na
tregua cuncurdata picca jorna prima, ca quasi custau la vita a Drake. Di tannu,
iddu didicau lu restu dâ sô vita a aggiri contra lu Mperu spagnolu: li Spagnoli
lu cunziddiravanu un pirata foraliggi, ma pâ Ngriterra era simpricimenti nu
navigaturi e cursaru. Ntô sô sècunnu viaggiu di stu tipu cummattìu na pisanti
battagghia contra li forzi spagnoli, ca custau tanti viti ê Ngrisi ma fici
accanzari a Drake lu favuri dâ riggina Lisabbetta.

La cchiù cilibbrata abbintura di Drake ntê Caraibbi fu la cattura dâ caruvana
spagnola ca traspurtava argentu a Nombre de Dios ntô marzu dû 1573. Cu
n'equipaggiu ca ncludìa diversi cursari francisi e Cimaruna (schiavi africani
ch'avìanu scappati dî spagnoli), Drake fici ncursioni nta l'acqui ntornu Darien
(nta l'odierna Panama) e ndividuau la caruvana di l'argentu ntô vicinu portu di
Nombre de Dios. Razziau na furtuna 'n oru, ma happi a lassari 'n arreri n'àutra
futuna 'n argentu pirchî era troppu pisanti p'èssiri ripurtata 'n Ngriterra. Fu
duranti sta spidizzioni ca divinni lu primu ngrisi a vidiri l'Oceanu Pacìficu.
Cci arriniscìu acchianannu 'n cima ôn autu arvulu ntê muntagni cintrali di
l'istmu di Panama. Quannu Drake riturnau a Plymouth lu 9 d'austu di 1573,
surtantu trenta ngrisi riturnaru nzèmmula a iddu, ma ogni supravvissutu era
riccu pi lu restu dâ vita. Tuttavia, la riggina Lisabbetta, c'avìa finu a ddu
puntu appujatu e ncuraggiatu li ncursioni di Drake, firmau na tregua timpuranea
cû reghi Filippu II di Spagna, e accussì nun potti ricanusciri ufficiarmenti li
mprisi di Drake. Tali ntrighi èranu tipici nta l'era di Drake.

Ntô 1577, Drake arricivìu dâ riggina Lisabbetta lu cumpitu di ntraprènniri na
spidizzioni contra la Spagna longu li costi di lu Pacìficu dî Mèrichi. Iddu fici
vila di Plymouth, 'n Ngriterra, ntô dicèmmiru, a bordu di lu Pelican, cu quattru
àutri navi e cchiù di 150 òmini. Doppu aviri attravirsatu l'Atlanticu dui dî
navi happiru a èssiri abbannunati supra la costa urièntali dû Sud Mèrica. Li
ristanti tri navi partiru diretti ô strittu di Maggillanu â strimitati
miridiunali di lu cuntinenti. Arcuni simani doppu iddi arrinisciru a ntrasiri
ntô Pacìficu, tuttavia viulenti timpurali distruggeru una dî navi e
custrinseru/custrinceru n'àutra a riturnari 'n Ngriterra. Drake cuntinuau ntâ sô
navi ammiragghia, ora rinuminata Golden Hind (la Cerva Durata) 'n anuri a Sir
Christopher Hatton (dû sô stemma araldicu). 

L'urtima navi ristanti viliggiau versu nord longu li costi supra lu Pacìficu dû
Sud Mèrica, attaccannu porti spagnoli comu Valparaíso duranti lu pircursu.
Catturau noltri dî navi spagnoli ntô viaggiu versu nord, facennu bon usu dî sô
mappi, cchiù accurati. Ntâ sô ricerca di lu passaggiu a Nord Ovest, Drake pò
aviri junciutu finu a l'odiernu cunfini tra Stati Uniti e Canada. Nun essennu 'n
gradu d'attruvari lu fantumaticu passaggiu pi rintrari nta l'Atlanticu, girau 'n
arreri e si diriggìu a sud. 

Ntô 1579, la Golden Hind ntrasìu 'n na nzinatura (la baja di Drake) a nord di
l'odierna San Francisco pi riparazzioni. Sbarcau ntô nord dâ California, o forsi
ancora cchiù a nord, nta l'Oregon o ntô Pacific Northwest (lu locu esattu è
ancora dibbattutu tra li sturici) e dichiarau la terra, chiamànnula "Nova
Arbioni", tirritoriu dâ Cruna Ngrisa. Li mappi rializzati picca doppu ripurtaru
scrittu "Nova Arbioni" supra tutta la fruntera a nord dâ Nova Spagna. 

Quannu Drake fici vila arrè, iddi si diriggeru a ovest attraversu lu Pacìficu, e
quarchi misi doppu raggiunceru/raggiunseru li Mòlucchi, nu gruppu d'isuli ntô
sud ovest pacìficu (a est di l'odierna Indunesia).

Fici nummùrusi sosti ntô sô viaggiu versu la punta di l'Africa, duppiannu nfini
lu Capu di Bona Spranza, e agghicau 'n Ngriterra ntô sittèmmiru dû 1580. Purtau
cu iddu nu riccu càrricu di spezzii e di trisori catturati ê spagnoli, e fu
salutatu comu lu primu ngrisi a circumnavigari la Terra. 'N siquutu Drake fu
numinatu cavaleri dâ riggina Lisabbetta a bordu dâ Golden Hind, e divinni
sinnacu di Plymouth e parramintari. 

Ntô 1585 scattau la verra tra la Spagna e la Ngriterra. Drake navigau versu lu
novu munnu e sacchiggiau li porti di Santu Dumingu e Cartaggena. Ntâ tratta di
ritornu di lu viaggiu catturau lu furtinu spagnolu di San Agustín 'n Flòrida.
Sti mprisi ncuraggiaru lu reghi Filippu II di Spagna a dari òrdini pi
chianificari na mmasioni dâ Ngriterra. 

Effittuannu nu corpu privintivu, Drake "accarpau la varva dû reghi di Spagna"
diriggennu na flotta supra Cadici, una dî principali porti di ngressu 'n Spagna,
accupannu la citati pi tri jorna e distruggennu 26 navi nìmichi nzèmmula a na
granni quantitati di scorti. St'attaccu ritardau la mmasioni spagnola dûn annu.

Drake fu vici ammiragghiu 'n capu dâ flotta ngrisa (sutta Lord Howard
d'Effingham) quannu iddi vinseru/vinceru l'Armada spagnola ca stava circannu di
mmadiri la Ngriterra ntô 1588. Mentri la flotta ngrisa assicutava l'Armada longu
la Mànica, Drake catturau lu galioni spagnolu Rusariu nzèmmula a l'ammiragghiu
Pedro de Vales e tuttu lu sô equipaggiu, ma cu chistu causannu cunfusioni ntâ
flotta ngrisa duranti lu svulcimentu di l'azzioni. Ntâ notti dû 29 di giugnettu,
nzèmmula a Howard Drake arganizzau li navi ncinniarii ca custrinseru/custrinceru
la majuri parti dî capitani spagnoli a rumpiri la furmazzioni e a faciri vila
attraversu lu passu di Calais versu lu mari graputu. Lu jornu siquenti Drake fu
prisenti â battagghia di Gravelines.

La carrera di navigaturi di Drake cuntinuau finu a oltri li sô cinquant'anni.
Ntô 1595 attaccau senza successu San Juan, Puerto Rico. Cannuna dû casteddu El
Morro spararu na badda di cannuni ntâ cabbina dâ navi ammiragghia di Drake, ma
iddu nun murìu. Ntô 1596 murìu di dissinteria doppu aviri attaccatu ancora San
Juan, unni avìanu circatu riparu arcuni navi trisureri spagnoli. Fu sippillutu
'n mari 'n na cascia di chiummu.

Li mprisi di Drake foru cilibbrati dû pueta patriòtticu vitturianu Henry Newbolt
ntô puema Il tamburo di Drake. Nu puema ntitulatu ô midèsimu modu fu videmma
scrivutu dâ puitissa tardu vitturiana Norah M. Holland.



https://scn.wikipedia.org/wiki/Fimminismu

Lu fimminismu fu un muvimentu sortu nta l' anni '60, cu lu ntentu di mudificari
radicarmenti la divisioni sissuali di li roli maschili e fimminili e quinni di
rimèttiri 'n discussioni, 'n tutti l'aspetti dû campari assuciatu, na
girarchizzazzioni umana c'assigna un menu o un cchiù a li diversi ndividui 'n
basi a meri rapporti di putiri c'attròvanu funnamentu propiu ntâ sissualitati
maschili e ntê sò prujizzioni suciali e pulìtichi. Lu fimminismu pirtantu
rimittìu 'n discussioni, a partiri di l'anàlisi dâ propia sissualitati
(autucuscenza), tutti li sittura dâ sucitati, dâ quali cuntistava l'aspettu e lu
caràttiri furtimenti maschilista, e lu fattu d'èssiri ritta supra
discriminazzioni di sessu ndividuannu li nessi esistenti tutt'òi tra la
sissualitati e li putiri. 

N'antisignana di lu muvimentu, cchiù emancipazziunista ca fimminista datu macari
lu piriodu stòricu, fu Olympia de Gouges ca cu la Dichiarazzioni dî dritti dâ
fimmina e dâ cittadina dû 1792 ponìu li sò cuntimpuranei di frunti ô rolu nigatu
ntô spazziu pùbblicu dî fìmmini.

Nta l'anni anni Sittanta lu muvimentu, armenu ntâ sò parti majuritaria, cintrau
li sò pràtichi pulìtichi di l'anàlisi dâ suggittivitati, ca puru pirmani ancora
òi 'n arcuni gruppi, a un àmmitu suciali luttannnu pâ cunquista di cchiù granni
dritti civili ca purtaru in Italia â ntruduzzioni dû divorziu, â mudifica dû
drittu di famigghia ntô 1975, a l'istituzzioni dî cunsultorî familiari, â liggi
supra li pari uppurtunitati, â libbiralizzazzioni di li cuntraccittivi e a
l'appruvazzioni dî liggi ca rigulanu l'abbortu.

Enormi la pruduzzioni littiraria, filusòfica, pulìtica pruduciuta dî fìmmini di
l' anni '70 a òi. Prima di tannu, tanti sunnu li testi ca jìssiru liggiuti e
studiati: tra chisti rimani a tutt'òi funnamintali l'òpira di Simone de
Beauvoir, ca didicau â storia dî fìmmini e a li stiriutipi maschili un
vuluminusu saggiu (Il secondo sesso, 1949).

Li scritti dâ filòsufa francisa Luce Irigaray inauguraru sta scola di
fimminismu. L'Ètica dâ diffirenza sissuali è lu sò scrittu pubblicatu nta l'anni
'80. Luce Irigaray, già a l'èbbica di Speculum lu sò testu dû 1975, avìa stata
traduciuta 'n talianu di Luisa Muraru. E' st'autrici funnatrici dâ Libbrarìa dî
Fìmmini di Milanu, cu àutri fìmmini, comu Lia Cigarini, ispiratrici d'unu di li
primi gruppi siparatisti di fìmmini, lu Demau ntô 1966. 

Sti fìmmini e àutri, comu nta l'anni succissivi li filòsufi dâ Cumunitati
Diòtima di Virona, custrueru e svilupparu lu pinzeru dâ diffirenza sissuali 'n
Italia e la ricerca ca lu sustinni. Macari nni àutri paisi comu la Girmania e la
Spagna, câ Cumunitati Duhoda di Barcillona, ci sunnu gruppi ca fannu rifirimentu
a lu pinzeru dâ diffirenza sissuali. 

Li fìmmini ca fannu rifirimentu ô pinzeru dâ fimminilitati comu diffirenza
custrueru un pircursu ca grapi novi strati di canuscenza. Attraversu la
rivuluzzioni fimminista, câ sò taciuta e estisa ntisa, siddu filusufìa, storia,
cìnima, arti, drittu, psicoluggìa, pedaguggìa e storia dâ scienza pussièdinu
novi punti di vista, sti canuscenzi traseru macari ntâ vita cutidiana canciannu
tanti mudalitati di trasmissioni dî canuscenzi e di ntirazzioni suciali, dî
quali nun sempri la sucitati è cuscenti. É quinni na ricustruzzioni dû sapiri
umanu ca nun si scorda d'aviri n'urìggini ntâ pulìtica, ntâ vita cutidiana e ntô
sò cuncretu mpiegu ntô tempu.



https://scn.wikipedia.org/wiki/Ethnologue

Ethnologue: Languages of the World (zoè "Etnòlucu: Lingui dû Munnu" n sicilianu)
è na pubbricazzioni cartàcia e alittrònica dû SIL International (pricidentimenti
canusciutu comu Summer Institute of Linguistics, zoè Stitutu estivu di
linguìstica), n'urganizzazzioni cristiana, ca studia principarmenti li lingui
menu canusciuti, suprattuttu pi fari arrivari lu missaggiu dâ Bibbia a lu
nùmmiru maiuri pussìbbili di littura ntâ sò lingua matri (comu lu sicilianu ch'è
la lingua matri di li siciliani).

Ethnologue cunteni statìstichi di 6.912 lingui ntâ chinnicèsima edizzioni,
rializzata ntô 2005 (crisciuti dunca rispettu ê 6.809 dâ quatturdicèsima
edizzioni, rializzata ntô 2000) e d'ognuna furnisci lu nùmmiru dî parranti, li
riggiuni di diffusioni, li dialetti, l'affiliazzioni linguìstichi, la
ripiribbilitati dâ Bibbia. Attuarmenti è lu nvintariu di lingui cchiù esaurienti
nzèmmula a Linguasphere Register. Comu è gghiè arcuni nfurmazzioni riguardu li
lingui cchiù esutèrichi sunnu cchiuttostu datati.

Ntô 1984 Ethnologue rializzau nu sistema di cudificazzioni a tri littri,
chiamatu còdici SIL, p'ogni lingua ca discrivi. Tali nzemi di còdici sùpira li
pricidenti standard ISO 639-1 e RFC 3066. Ntâ quatturdicèsima edizzioni,
pubbricata ntô 2000, èranu nclusi 7148 còdici nun currispunnenti ô standard ISO
639-2. Ntô 2002 nfini SIL cullabburau cu l'Urganizzazzioni Ntirnazziunali pi li
Standardizzazzioni (ISO) pi ntigrari sti còdici ntô standard ntirnazziunali:
Ethnologue ora utilizza stu standard, chiamatu ISO 639-3. Li diffirenzi ntra li
dui virsioni si ponnu vìdiri nta http://www.ethnologue.com/codes. L'edizzioni
nùmmiru 15 pubbricata ntô 2005 ncludi 7299 còdici.

Ortri a dicìdiri nu nomu principali pi na lingua, Ethnologue nn'arriporta
videmma àutri noma chî quali chista è chiamata dî sò lucutura, dû cuvernu, dî
furisteri, ortri ca li noma cu li quali fu difinuta ntô passatu e ntâ
littiratura, nnipinnentimenti di quali dinuminazzioni è ritinuta ufficiali,
puliticamenti curretta o uffinziva. Tali silezzioni di "noma altirnativi" è
vasta, ma spissu puru ncumpreta.

Zoccu veni cunzidiratu na lingua addipenni di valutazzioni sociu-linguìstichi.
Arcuni autura accùsanu Ethnologue di nun vìdiri arcuni lingui, n quantu
prifirìscinu chiamari sti varitati differenti "parrati". Nta àutri casi
Ethnologue fu accusata d'ammunziddari lingui diversi comu "parrati" dâ stissa
lingua. Comu arriporta la prifazzioni: « Nun tutti li studiusi ùsanu lu stissu
nzemi di criteria pi difiniri zoccu custituisci na "lingua" e zocch'è na
"parrata" ».

La "niutralità" di Ethnologue comu stituzzioni linguìstica è a li voti
discurruta, particularmenti nta l'ària dâ classificazzioni dî lingui e n
rilazzioni â Bibbia e li tri riliggiuni monuteisti. Nu casu asimprari pò èssiri
la classificazzioni di l'àrabbu nzèmmula a l'ebbràicu comu parti dî lingui
simìtichi cintrali dû sud, distinchènnuli di l'aramàicu, quannu mmeci lu
cunzenzu accadèmicu tenni a vìdiri comu cchiù vicini l'ebbràicu e l'aramàicu.

Comu già dittu, Ethnologue furnisci p'ogni lingua li statìstichi riguardu la
diffusioni. Nta certiduni casi parò, li stimi di Ethnologue riguardu lu nùmmiru
di lucutura dî lingui nun cuncòrdanu cu àutri fonti. Nta certiduni casi lu
nùmmiru dî lucutura di na lingua nta nu paisi arripurtatu di Ethnologue è
supiriuri ô tutali dâ pupulazzioni di stu paisi. P'asempiu n Cruazzia la
pupulazzioni arripurtata è di 4.496.869 abbitanti, ma lu nùmmiru di parranti
cruatu n Cruazzia arripurtatu è 4.800.000.



https://scn.wikipedia.org/wiki/Emuzzioni

L'emuzzioni pò addifinìrisi commu na sequenza di cammiamenti di statu chi
ntirveni 'n cincu sistemi urganici (cugnitivu, niurufisiulogicu, muturi,
mutivazziunali, cunzigghiu), 'n modu ntirdipinnenti e sincrunizzatu 'n risposta
a la valutazzioni di la pertinenza di nu stimolu sternu o ntèrnu rispettu a nu
ntiressi cintrali pi l'urganismu.

La difinizzioni di ogni entitati psiculogica rapprisenta abbituarmenti di li
difficultati di diminsioni, e lu cuncettu di emuzzioni è luntanu da fari
eccezzioni a la règula. Nu prublema particulari nta la chistioni di la
difinizzioni di l'emuzzioni veni pi lu fattu ca, spissu, li enunciatu si
arrifirisconu sulamenti a nu aspettu di l'emuzzioni. Nfatti, lu cuncettu di
emuzzioni è utilizzatu 'n modu divirsu a secunna chi è cunzidiratu 'n
rifirimentu a l'aspettu stimolu, a l'esperenza suggettiva, a na fasi di nu
prucessu, a na variàbbili ntirmedia o a na risposta.

Arcuni autura, tuttavìa, hannu fattu usservari ca pò èssiri pruficuo nun aviri
difinizzioni troppu rigurusi di "l'emuzzioni", tinutu cuntu di la fasi di
sviluppu di stu settori. Nfatti, na difinizzioni precisa avissi pi cunzeguenza
di alzari fruntiri tra i finòmini. Si prennirebbi accusì lu rischiu di escludiri
di l'analisi di li aspetti chi putrebberu urteriurmenti arrivelàrisi essenziali
a la cumprensioni di l'inzemi di li prucessu.

La currenti evuluzziunista, 'n psiculuggìa di li emuzzioni, trai la sò urìggini
di li lavori di Charles Darwin e di la pubbricazzioni di lu sò libbru: The
expression of the emotions in Man and Animals en 1872. Va a addiscrìvirli commu
nnate, universali e cumunicative.

Infini, l'ùrtimu principiu di Darwin va a stabbiliri lu ligami tra emuzzioni e
sistema nirvosi. Purtroppu, arristirà surtantu mòltu discrittivu supra
l'argumentu e abbisugnirà attinniri la teuria di lu fisiologu Walter Canon, nta
li anni 1920, p'arrimettiri lu sistema nirvosu a lu centru di li emuzzioni.



https://scn.wikipedia.org/wiki/Daniel_Celso_Jara_Mart%C3%ADnez

Daniel Celso Jara Martínez (Paraguai, 22 di nuvèmmiru 1993) è nu jucaturi di
palluni talianu ca juca comu attaccanti nno Palermu.

È n'attaccanti ri l'aria 'i rigori, chii c'avi bona tecnica e pricisioni nnu
tiru.[2]

Accuminciò 'a carriera nnu Club Nacional, squatra ru so paisi, e ca foimmazzioni
jovanili jucò nall'Italia u Torneo di Viareggio 2010,[3] arrivannu ùittimu. Nna
paittita contru i brasiliani ru Grêmio fu taliato buanu[3] ri Luca Cattani, ca
raccumannò 'u jucaturi 'o presirenti Maurizio Zamparini.[3][1] Ru anni prima
eppe un infuittuniu nto un ghinuacchiu.[4] Nno frattiempu juaca cocchi
amichevoli nno mienzu ra simana[5] - jucanno buannu[4] - sotta u favusu nomi
"Gonzalez", accussì l'avutri squatri un su putivano accattari.[3][4] Fu
pigghiatu pi davveru nno Palermu l'ultimo jornu i calciomiccato 2010[6] duoppu
ca l'allenaturi Delio Rossi ci rissi ca putiva essere accattatu e duappo cocchi
problema burucratico;[1] u jucaturi fimmò un cuntrattu i tri anni fino o 2013
piccì ancora minorenni, e 'a socità niscìu 300.000 euro pi pigghiarisillu.[1]

Sulu a nuvèmmiru tutti li carti furuno a posto,[7] e 'a prima convocazioni
pussibili fu chiamatu ra prima squatra pa paittita ri jornu 14 contro 'u
Catania, paittita ca u Palermu vincìu 3-1.[8][9]

'U 25 di jinnaru 2011 jucò pa prima vùata nna Coppa Italia contro 'u Parma,
trasennu 'o 71' o poisto ru capitanu Fabrizio Miccoli, jucannnu fino 'a fine ra
paittita e poi nni tempi supplimintari.[10] A paittita finìu ai rigori, e Jara
Martínez tirò chiuddu ra vittoria duappu ca ciù rissi Delio Rossi.[11][12]



https://scn.wikipedia.org/wiki/Dammusu

Nu dammusu è nu tipu di costruzzioni pi usu familiari tipicamenti siciliana. la
parola si rifirisci a du' tipa distinti di casa: la casa storica dî Munti Ibblei
custituita di na grutta naturali allaricata ntê seculi e la casa tradizziunali
di l'îsula di Pantelleria.

Duranti li sèculi sti grutti hanu statu addibbiiti a tombi, e appoi a
abbitazzioni. Cu la duminazzioni àrabba, li grutti foru allaricati prima cu
custruzzioni di lignu e appoi cu casi di muratura a siccu. Muòrica ni eni
n'esempiu tìpicu n quantu sti grutti rapprisentanu lu rpimu nsidiamentu: li
abbitazzioni nichi dâ parti storica dâ citati sàrbani ancora ê jorna nostri sta
tistimunianza mpurtanti dû passatu. Ntâ zona di Palazzolu, Buscemi, Buccheri,
Ferla e Cassaru li dammusi sunnu assai diffunnuti e si nun si custrueru
sfruttannu grutti esistenti sunu rializzati cu archi a tuttu sesti n petra
carlcaria, a fudirari la grutta o a allaricari la parti di dintra.

Lu tìpicu dammusu di l'ìsula di Pantilliria e di uriggini ncerti, ma
prubabbirmenti assai luntanu. Li esemplari cchiù semprici sunnu custruzzioni n
petra lavica lucali, murata a siccu cu nu duplici paramentu di petri sbuzzati a
spaccu e mura assai spissi. La chianta è giniralmenti quatranculari eggh'è
surmuntata di na cupirtura a cùbbula o cchiù raramenti a vutti, mbiancata a
caucina e usata pi la cugghiuta di l'acqua ca alimenta la sterna. Carattiristici
elimenti di arredu architittonicu dû dammusu pantescu sunu la casina (nicchia
ntê mura), la ducchena (banchina n pietra addussata ô muru), la pinnata (tettoia
cu travaturi n lignu e cupirtura di canni) e lu passiaturi (na speci di
corridoiu scupertu pô culligamentu di diversi lucali).



https://scn.wikipedia.org/wiki/Dama

Asìstinu vari tipi di jòcura dâ dama, tutti abbastanti diffirenti, chiddu
talianu è lu cchiù anticu e acchiana cu chiddu ngrisi a lu XV sèculu, ma
quarchidunu la faci acchianari ô XII-XIII sèculu

Lu jocu si svorci supra na damera quatrata d’ottu caseddi pi latu, quattru
janchi e quattru nìuri. Li jucatura sunnu dui, unu havi 12 pidini janchi e
l'àutru 12 nìuri ca sistema supra li caseddi nìuri ‘n pusizzioni contrapposti dâ
scacchera. Nnanzituttu li pidini ponnu avanzari ma nun jiri arreri e si mòvinu
sulu ntê caseddi nìuri, ‘n diacunali. Li pidini di l'abbirsariu ponnu èssiri
manciati sulu ‘n diacunali, si ponnu manciari cchiù pidini â vota, abbasta ca
cc’è na casedda tra li pidini a manciari. Quannu na pidina agghica dâ parti
upposta dâ scacchera,(basi dû jancu o dû nìuru) addiventa na Dama (dui pidini
sovrapposti) ca nun pò èssiri manciata dî pidini ma pò manciàrili, e pò mòvirisi
sia ‘n avanti ca n’arreri, sempri ‘n diacunali. La Dama a stu puntu nun pò
addivintari cchiù putenti di accussì, puru siddu ripassa supra la casedda ca la
trasfurmau. Ntô jocu dâ dama qualora nu jucaturi è ‘n gradu di manciari na
pidina abbirsaria è ubbrigatu a fàcirilu. Qualora li pussibbilitati di manciari
sunnu cchiù d'una l'òrdini di sèquiri è lu siquenti: - nùmmaru maiuri di pidini
abbirsarii (ndipinnintimenti di lu tipu, dami o pidini sìmplici) - maiuri
nùmmaru di dami - "pircursu" unni si mancia prima na dama



https://scn.wikipedia.org/wiki/Cruciati

Sturicamenti, li Cruciati foru na serî di campagni militari, tipicamenti
sanciuti dû papatu, ca si svurseru di l'XI a lu XIII sèculu. ‘N urìggini, foru
tintativi di parti dâ Crèsia Rumana di ricunquistari la Terra Santa ê Musurmani.
Arcuni vìnniru diriggiuti contra àutri Cristiani, comu la quarta cruciata contra
Custantinòpuli e la cruciata albiggisa contra li Catari dâ Francia Miridiunali.

‘N senzu cchiù anchiu, lu tèrmini "cruciata" pò èssiri usatu pi ndicari na
quarsiasi guerra dichiarata pi mutivi riliggiusi (vidi guerra santa), o videmma
p’arcuni campagni riliggiusi, idiulòggichi o suciali (p’asempiu, "cruciata
contra l'abbortu", "cruciata contra lu fumu").

La palora spagnola cruzada acchiana â mitati dû XIII sèculu, quannu l'èbbica di
chiddi c’òi chiamamu Cruciati era praticamenti cunchiuduta. L'usu storiugràficu
dâ palora Cruciata fu affari dâ fini dû sèculu XVIII. Si pò dìciri nzumma ca li
Cruciati sunnu n’ idialtipu storiugràficu mudernu e nun currispònninu affattu â
pircizzioni di cu tannu li campau.

‘N effetti, sècunnu arcuni stòrici (comu Francu Cardini), la ntinzioni dî civili
senz'armi e dî surdati e cavaleri ca l’accumpagnaru duranti lu viaggiu dâ Prima
Cruciata (1096-1099) avìa a èssiri eminintimenti pia e usuali a l'èbbica: lu
piddirinaggiu a Girusalemmi. Fu però nu piddirinaggiu armatu, anzituttu pi
mutivi di sigurizza. D’oltri un sèculu l’ordi numadi turchi ca sciamannu di
l'Asia cintrali s’avìanu stabbilutu ntô bacinu misuputàmicu e sirianu, avìanu
scummurciutu la vita dî pupulazzioni lucali. Bonchî cunnividissiru la fidi
musurmana di tanti autuctoni, li Turchi cuvirnavanu nta l'assulutu arbitriu e
nun s’avìanu funnutu câ pupulazzioni stanziali. Nun avìanu mancu apprinnutu la
lingua.

Tra l'àutru avìanu pigghiatu a vissari li caruvani di piddirini cristiani
d'urienti e d'uccidenti ca di sèculi si ricavanu a Girusalemmi ‘n piddirinaggiu
supra li lochi unni campau Cristu. Rapini, siquestri, accisioni, stupri di
gruppi di piddirini divìnniru abbituali, e chisti nizziaru a viaggiari sutta la
scorta di gruppi armati nichi. Sutta la suvranitati àrabba dî primi sèculi,
mmeci, nun s’avìanu virificati ncidenti di sorta, a parti sutta lu suvranu
fatimida d'Eggittu al-Hakim (nizziu sèculu XI).

Quannu lu papa Urbanu II ndicìu nu piddirinaggiu armatu ô cunciliu di Clermont
(1095) nuddu prununciau la palora cruciata. Lu scopu, garantutu di Diu (Deus lo
vult, Diu lu voli) era l'agghicu/agghicata di na massa mai viduta prima di
piddirini ntê lochi santi dâ Cristianitati. Tanti ritennu tuttavia ca l'usu dâ
forza militari fu unu strumentu privintivatu nzinu dû nizziu.

Fu sulu câ Sècunna cruciata (1135), causata dâ caduta d’ Edissa, ca lu fini
bèllicu divinni splicitu.

Lu tiòlugu San Birnardu di Chiaravalli tiurizzau, ‘n risposta â difficultati pûn
cristianu di cunciliari la guerra nun difinsiva câ palora di Diu, la tiurìa dû
malicidiu: cu accidi n’omu ntrinsicamenti tintu, quali è cu s’upponi a Cristu,
nun accidi ‘n rialtati n’omu, ma lu mali ch’è ‘n iddu; dunca iddu nun è
n’umicida bonsì nu malicida.

St’episòdica justificazzioni, ‘n risposta a n’espressu quisitu dî Cavaleri
timplari, nun assumìu tuttavia lu carattiri di justificazzioni giniralizzata di
chidda ca fu, ‘n effetti, na campagna pâ ripigghiata d’Antiochia.



https://scn.wikipedia.org/wiki/Crist%C3%B2furu_Culommu

Cristòfuru Culommu (nasciutu ntô 1451 - mortu lu 20 di maiu 1506) fu un
navigaturi e spluraturi italianu. La cità di nàscita nun è certa, ma è
ricanusciutu di tutti comu ginuvisi. A Gènuva c'è ancora oi na casa ditta di
Culommu unni abbitau quannu era già granni.

La figura di Cristòfuru Culommu ristò ntâ storia pirchì ntô 1492 lu navigaturi
italianu guidò na spidizzioni attraversu l'Ocèanu Atlànticu ccu tri caravelli:
la Niña, la Pinta e la Santa María . Lu scopu era chiddu di aggicari ntê Indî
ppi la via occidintali, ccu la cunvinzioni chi lu diàmitru di la Terra era
abbastanza pìcciulu ppi fari la travirsata . La travirsata fu rializzata ccu la
bannera dû regnu di Castigghia.

Li càlculi di Culommu èranu fàusi. Lu diàmitru dâ Terra era cchiù granni di
chiddu chi iddu cridìa. La sò furtuna fu chi nta la travirsata c'era nu
cuntinenti novu. Nzinu â fini da sò vita Culommu cridìa d'èssiri arrivatu a
l'Indi. Sulu Amerigu Vespucci era cunvintu chi lu cuntinenti unni Culommu avìa
sbarcatu era novu.



https://scn.wikipedia.org/wiki/Crimea

La Crimea è na pinisula chi s'attrova tra lu mari d'Azov e lu mari Nìuru. Di na
pupulazzioni di circa 2'000'000 d'abbitanti, pi lu 60% russòfuni, 20% ucraini e
15% tatari, la suvranità è cuntistata tra l'Ucraina e la Russia. La capitali è
Simferopoli. Tra li cità cchiù mpurtanti ci sunnu Sebastopoli e Yalta.

N'èbbica antica, la Crimea fu abbitata dê sciti prima d'addivintari na culònia
greca prima, rumana appoi. Parti di lu tirritoriu bizzantinu, la Crimea fu
occupata di pupulazzioni tatari discindenti di Gengis Khan, ca funnaru nu
canatu, liatu ô mpiru uttumanu. Lu canatu persi di nfluenza câ dicadenza
prugrissiva di lu mpiru uttumanu, e cu la succissiva uccupazzioni russa sutta
Catirina la Granni. Unu dî sò militari cchiù fideli funnau la citati di
Sebastopoli ca addivintau la basi navali principali dâ Russia. La cità fu tiatru
di cummattimenti e di n'assediu ntô quatru di la guerra di Crimea. Ristata sutta
nfluenza russa, la Crimea trasìu comu ripùbbrica russa nti l'Unioni Suviètica.
Sutta Stalin la pupulazzioni tatara vinni dipurtata ntê gulag di la Russia
cintrali e urientali. Sutta Krusciov ntô 1954 la Crimea vinni trasfiruta â
ripùbbrica sucialista di Ucraina, sempri facenti parti di l'URSS. Cu la
dissuluzzioni di l'URSS la Crimea addivintau pirciò na riggiuni di l'Ucraina ca
ntô frattempu addivintau nnipinnenti e pirciò siparata amministrativamenti dâ
Russia. La Russia nti nu cuntrattu cu l'Ucraina mantinìu pirò la sò flotta dû
mari Nìuru ntô portu di Sebastopuli, e la pupulazzioni dâ Crimea ristau pi lu
cchiossai di lingua russa. Duranti lu pirìudu Ucrainu, li tatari supravvissuti
di dipurtazzioni arriturnaru n Crimea, pi agghicari a custituiri na minoranza
rilivanti dâ pupulazzioni dâ Crimea. Lu 16 di marzu 2014, n sèquiut a nu
referendum la cui ligittimitati è cuntistata a liveddu ntirnazziunali, la Crimea
passau sutta lu cuntrollu dâ Russia.

Li Russi di Crimea ca custituisciunu lu 60% dâ pupulazzioni agghicaru ntâ
riggiuni ggià n'èbbica zarista, all'èbbica di Catirina la Granni ô cursu dû
XVIII sèculu. Li Ucraini (20%), ca puru siddu sunnu slavi comu li russi pàrranu
na lingua diversa, la lingua ucraina, custiuisciunu la minuranza principali. Li
tatari ca pi sèculi hannu custituitu la quasi tutalità dâ pupulazzioni dâ
Crimea, n sèquitu ê vicenni liati all'èbbica suvietica, sinnati di
dipurtazzioni, e riabbilitazzioni postsovietica, custituisciunu lu circa lu 15%
e sunnu pi lu cchiossai di riliggiuni islamica sunnita. Ntâ citati di Kerč ci
sunnu 300 Taliani di Crimea, discinnenti di mircanti agghicati n Crimea ô
principiu dû XIX sèculu.

La Crimea è na riggiuni assai canusciuta pi lu vinu, chi crisci bonu grazzi ô
clima miditirraniu. Li stazzioni balniari dâ Crimea, comu pi esempiu la cità di
Yalta sunnu puru assai apprizzati dê turisti, pi lu cchiossai russi e ucraini.



https://scn.wikipedia.org/wiki/Cricket

Lu cricket (â littra: griddu) è nu sport di squatra jucatu tra dui squatri di
unnici jucatura ciascunu.

La sò forma muderna si è sviluppata in Ngriterra, ed è pupulari principarmenti
nnî paisi dû Commonwealth. Nta arcuni paisi nn'Asia dû Sud, cumpresi l'India, lu
Pakistan, lu Bangladesci e lu Sri Lanca, lu cricket è d'assai tempu lu sport
cchiù pupulari.

Lu cricket è, pi di cchiù, nu sport mpurtanti in Ngriterra, ntô Galles, in
Australia, in Nova Zelanda, nta l'Africa dû Sud, ntô Zimbabwe e nnî Caraibbi
anglufoni.

La lunghizza dû jocu - na partita spissu pò durari sei o cchiù urati p'ogni
jornu, e nzinu a cincu jorna - cci sunnu assai pausi, pû pranzu e lu tè, e la
ricca e cumpricata tirminuluggia, sunnu aspetti nutèvuli chi ponnu cunfùnniri
chiddi li quali nun sunnu sperti di stu sport.

Pî canuscitura, lu sport e li cuncurrenzi ardenti tra li cchiù mpurtanti
nazzioni di cricket furniscinu un passatempu appassiunatu, ch'alivoti havi
addirittura pruvucatu disgrazzî dipromatici, particularmenti la seria di brutta
fama di Bodyline jucata tra la Ngriterra e l'Australia dî anni 1930.



https://scn.wikipedia.org/wiki/Cirveddu

Lu ciriveddu (o "cirveddu") è la parti dû corpu animali dèdita a
l'elabburazzioni dî nfurmazzioni c'agghìcanu attraversu l'òrgani di senzu
(Occhi, Aricchi, ecc.) pi trasfurmàrili ntê muvimenti ca sunnu lu menzu di
ntirazzioni cu l'ammenti sternu.

Lu sò nternu è furmatu principarmenti di na sustanza janca, abbolta sternamenti
d'un stratu di sustanza gricia, la curtizza ciribbrali. Lu cirveddu è
principarmenti furmatu di dui tipi di cèlluli: cèlluli ghiali e cèlluli nirvusi
o niuroni. La funzioni dî cèlluli ghiali è principarmenti chidda di sustèniri,
nutricari e prutèggiri li niuroni. Li niuroni trasmèttinu li nfurmazzioni sutta
forma di mpusi alèttrici. Iddi cumùnicanu tra d'iddi scanciannu spicìfichi
sustanzi chìmichi chiamati niurutrasmittitura attraversu spiciali ntirfacci
chiamati sinapsi. Li nichi mmirtibbrati comu li nzetti ponnu aviri miliuna di
niuroni ntô ciriveddu, mentri lu ciriveddu dî cchiù granni virtibbrati pò
cuntinìrinni oltri cintinara di miliardi. Lu ciriveddu umanu havi na struttura
murfulòggica particulamenti cumplessa e havi na diminzioni nutèvuli. Pisa circa
1,5 kg e è custituutu di tanti miliardi di niuroni. È na massa ovuidali
cummessa, divisa 'n dui emisfèri e prisenta na supirfici rugusa carattirizzata
di nummarusìssimi solchi, chiamati circummuluzzioni.

Lu ciriveddu, nzèmmula ô truncu ciribbrali e ô cirividdettu, forma l'encèfalu ca
cû miduddu spinali custituisci lu sistema nirvusu cintrali. L'encèfalu è
alluggiatu ntâ buatta crànica c'havi na funzioni prutittiva. N'ultiriuri
prutizzioni è custituuta di tri mimbrani suttilìssimi ma risistenti, ditti
mininci.

Lu ciriveddu cuntrolla e cuòrdina la majuri parti dî muvimenti, dû cumpurtamentu
e dî funzioni omeostàtichi dû corpu, comu lu bàttitu cardìacu, la prissioni
sanguigna, la riulazzioni dî flùidi e la timpiratura dû corpu. Li funzioni cchiù
avanzati dû ciriveddu pirmèttinu la cuscenza, l' emuzzioni, la mimoria,
l'apprinnimentu e la chianificazzioni dû muvimentu.

Nunustanti tanti classi d'armali pussèdinu un sistema nirvusu, sulamenti tri
gruppi d'armali, cu arcuni ccizzioni, hannu ciriveddi dicisamenti cumplessi: l'
artròpudi (p'asempiu nzetti e crustàcii), li cifalòpudi (purpi, sicci e anàluchi
mulluschi) e li virtibbrati. Lu ciriveddu di l'artròpudi e dî cifalòpudi è
custituutu di dui grossi fasci paralleli di nervi ca si stènninu longu lu corpu
di l'armalu. Lu ciriveddu di l'artròpudi cunzisti d'un granni lobbu òtticu
situatu arreri ognadunu occhiu ca suvraintenni la funzioni visiva e un ciriveddu
cintrali cu tri divisioni. Lu ciriveddu dî cifalòpudi pussedi un gruppu cintrali
di lobbi, affiancati di dui granni lobbi òttici (Butler, 2000).



https://scn.wikipedia.org/wiki/Cioscu

Lu cioscu (o ciospu) è nu niguzziettu ppi la vìnnita di vìppiti frischi
priparati ô mumentu. La storia di li cioschi si perdi ntô tempu e la sò urìggini
s’attrova sicuramenti nta li “acquaroli” ; chissi eranu vinnituri ambulanti di
acqua e zammù o acqua e limuni e eranu prisenti nta quasi tutti li paisi dâ
Sicilia e, speci nta la stati, dàvanu nu sirvizziu assai apprizzatu di tanti
cristiani ‘n cerca di rifriggeriu.

Ntô catanisi, l’acqua e zammù o acqua e limuni vinìa arrifriscata cu la nivi
purtata di l’Etna, unni si nn’attruvava abbunnanti d’intra caverni di nivi
pirenni.

L’acquaroli ambulanti, cû tempu, si trasfurmaru e addivintaru putieddi fissi,
dislucati nta li chiazzi cchiù di passìu di li citati; la furma architittònica
di chissi è sicuramenti di urìggini àrabba e, pigghiannu p’asempiu li cioschi
cchiù antichi di la cità di Catania, sunnu fatti cu na furma esagunali, cu lu
tettu di lignu e nta ogn’una di li sei parti c’è fatta na finestra cu la mènzula
e na tittoia , unni è pussìbbili urdinari, vìviri e arriparàrisi di lu suli.

Passannu l’anni, a Catania s’accumincia a usari l'acqua naturali frizzantina
pigghiata nta li funti di lu virsanti sud-ovist di l'Etna e appoi s’accumanciaru
a usari li sciroppi e doppu lu seltz. Li sciroppi, ntô principiu eranu di picca
gusti e s’usàvunu principarmenti chiddi di li famusi vìppiti Fabbri, ma appoi cû
tempu li ciuscari catanisi s’andustriaru e passaru a la pruduzzioni dè sciroppi:
e accussì ntê cioschi s’attròvunu oi vìppiti priparati cu sciroppi fatti
direttamenti d’iddi: sapuri di mannarinu, urzata, tamarindu e vìppiti novi comu
lu "sciampagninu" (cidrata cu acqua e seltz).

Lu cioscu nta la cità di Catania nun è sempricimenti nu postu di ristoru, iddu
rapprisenta ppi ogni catanisi nu puntu di ritrovu, unni è facili accuntrari, di
jornu e di notti, n’amicu, nu cunuscenti, quarc’unu cu cui scangiari quattru
palori.

Ci nni sunnu na bizzeffa misi nta tutta la citati: a chiazza Umbertu, a chiazza
Jolanda, ô Burgu (chiazza Cavour), a chiazza Roma, a chiazza di la Borsa, a
“fera û lune”, e chissi ppi muntuari chiddi cchiù frinquintati ô centru.

Lu fattu di jiri o cioscu ppi nu catanisi è na tradizzioni ca accumincia cchiù
di cent’anni fa e ca nun havi nuddu parauni nta àutri lochi siciliani o di fora;
macari la tradizzioni di li vìppiti è tutta particulari: nta àutri posti si po’
vìviri o "Chioscu" na coca, na birra, n'acqua minirali, ccà si vivi nu mandarinu
e limuni o nu seltz limuni e sali. Quarcunu di ssi cioschi arresta apertu quasi
24 uri ô jornu e ppi 365 jorna all’annu, pirchì la tradizzioni dô cioscu nun
finisci cu la fini di la stati. Pi lu pòpulu di la notti, è n’abbitùdini passari
dô cioscu prima o dopu na jiuta ô cìnima, oppure ‘n pizzeria, o a discuteca e
fari l’ùrtimi cummenti prima di cuncrùdiri la sirata.

Unu di li cchiù antichi e friquintati cioschi è chiddu di Giammona, a chiazza
Umbertu; li sò sciroppi (fatti d’iddu stissu) sunnu fantàstichi: na vìppita
assai scigghiuta è lu seltz cû sciroppu di mandarinu e limuni, ca pigghia
accussì lu sapuri duci di lu mandarinu e l’aspru dû limuni; ppi diggiriri si
pigghia lu selz cû tamarindu e limuni e tanticchia di bicarbunatu; c’è appoi lu
sciroppu di mandarinu virdi e tanti àutri sciroppi strugghiuti sempri nta nu
beddu biccheri di seltz friscu; la vìppita tradizziunali, ca veni pigghiata
cchiù friquintamenti nta la stati p’astutari la siti, è lu seltz-limuni e sali.

A Catania lu finominu dê cioschi accumincia versu la fini di l'ottucentu, a via
Etnea. Lu cioscu di Costa s’attruvava ntâ chiazza Stesìcuru; lu cioscu Vezzosi
era ntâ chiazza Domu, ‘n pizzu â cantunera cu la via Garibardi; chiddu di
Giammona, era a la Colliggiata. Ma ntê primi anni dû novicentu n'urdinanza
dicidi ca la vista di li signore fremme a dissitàrisi ô cioscu turbava l'òrdini
pùbbricu, e accussì li cchiù vecchi cioschi stòrici di Catania foru trasfiriti
unni sunu misi ora.



https://scn.wikipedia.org/wiki/Chiesa_Ortudossa

La Chiesa Ortudossa è una di li tri principali chiesi cristiani; l'àutri dui
sunnu la Chiesa Cattòlica e lu gruppu di li Chiesi Prutistanti. Diffunnuta nti
tuttu lu bacinu urientali dû Miditirraniu; ntê paisi slavi e ntê cumunità di
l'emigrazzioni di sti pupulazzioni attraversu lu munnu, la chiesia ortudossa
cunta circa 350 miliuna di fideli.

La Chiesa Ortudossa surgìu nta lu 1054, quannu si appi lu Scisma d'Orienti: lu
Papa Liuni IX e lu Patriarca di Costantinòpuli Micheli I si scumunicaru a
vicenna. La quistioni principali era l'auturità papali: lu Papa pinzava ca fussi
giustu ca iddu, n qualità di succissuri di San Petru, fussi lu capu di tutta la
Chiesa, mentri ca li quattru patriarchi orientali a iddu ci dàvinu sulu
n'auturità onuraria e pinzàvinu ca èrinu iddi li veri capi di lu cristianesimu
orientali.

Duranti e doppu lu Cunciliu Vaticanu II s'hannu fattu sforzi granni pi
ripigghiari lu diàlugu ntra la Chiesa Ortudossa e chidda Cattòlica. Lu papa
Paulu VI e lu patriarca Athénagoras I, lu 7 di dicèmmiru dû 1965, firmaru na
dichiarazzioni pi menzu di la quali nzèmmula dichiaràvanu di livari li
ricìpruchi scumùnichi di l'annu 1054. Sta dichiarazzioni vinni liggiuta, nnô
stissu mumentu, ntô Cunciliu Vaticanu II e ntâ cattidrali dû Fanar.



https://scn.wikipedia.org/wiki/Che_Guevara

Ernesto Che Guevara (Rosario, Argintina 1928 - La Higuera, Bolivia 1967)
cummattenti rivuluzziunariu latinu-miricanu.

Ernesto Che Guevara de la Serna nascìu a Rosario lu 14 di giugnu dû 1928,
figghiu di Ernesto Guevara Lynch, di urìggini irlandisi, ca avìa na piantagioni
di jerba mate, e Celia de la Serna, di urìggini baschi.

A l'ità di dù anni, doppu nu bagnu ni nu turrenti, manifesta lu primu attaccu di
àsima. Nnô 1934 accumincia a friquintari la scola elementari a Alta Gracia, nnâ
pruvincia di Còrdoba, macari si spissu è la matri a fari di maistra picchì lu
picciriddu è ubbligatu a stari curcatu pì àsima ca lu turmenta. Nascìa ni stu
pirìudu lu sò amuri pâ puisìa di Neruda, Garcìa Lorca e Baudelaire.

Nnô 1945, doppu ca finisci lu liceu, si trasfirisci câ famigghia a Buenos Aires,
unni s'iscrivi ntâ facultà di midicina. Pì mantinìrisi, travagghia comu nfirmeri
nnî navi dâ marina argintina. S'addedica ô studiu dâ libbra e dî l'allergìi.

Nnô 1950 faci lu primu viaggiu câ bicicletta ntô nord di l'Argintina, unni
arriva a fari 4.000 chilòmitri, priparannu ntê pausi l'esami univirsitarî.

Nnô 1951 cu l'amicu biòlugu, Albertu Granado, parti â scuperta di l'Amèrica
Latina ntâ sedda di na motucichetta, la Poderosa II, na Norton 500.
Attravèrsannu Cili, Perù, Colombia e Brasili. Ntê rivi dû Riu di l'Amazzoni si
fèrmunu nni un libbrusariu. Li dui arrìvanu ntô Venezzuela, unni si spàrtunu. Cu
n'aèriu ca trasporta cavaddi di cursa, Ernesto torna nti l'Argintina e si
làuria.

Nnô 1953 Guevara fici n'àutru viaggiu nta l'Amèrica Latina. Lu sò ubbittivu è lu
Venezzuela, unni Albertuo Granado attruvau un travagghiu. Ernestu pirò addicidi
di ragghiùnciri lu Guatemala, paisi 'n firmentu pulìticu. Dopu un colpu di statu
urditu dâ United Fruit e dâ Cia contra lu cuvernu dimucràticu di Jacopo Arbenz,
c'avìa attuatu un pruggettu di rifurma agraria. Guevara è custrittu a lassari lu
paisi pi li simpatìi addimustrati versu lu cuvernu di Arbenz.

Nnô 1955 juncia nnô Mèssicu unni si marita a n'èsuli piruviana canusciuta nnô
Guatemala, Hilda Gadea. Trasi 'n cuntattu cu l'èsuli di tuttu lu cuntinenti.

A giugnettu, ncontra lu cubbanu Fidel Castro Ruz, lìder dû Muvimentu 26
giugnettu, ca si prupunìa di abbàttiri la dittattura di lu prisidenti curruttu
filu-statunitensi Fulgencio Batista. Accumincia l'addistramentu cû gruppu dî
cubbani.

Lu 15 di frivaru 1956 cci nascìa la figghia Hildita. Lu 24 di nuvèmmiru dû
stissu annu Ernesto s'ambarca, comu mèdicu dâ spidizzioni, nni lu Granma direttu
pì Cubba. Cù iddu pàrtinu 81 òmini, cumpresu lu talianu Gino Donè,
c'arraghiùnciunu li costi cubbani doppu na simana. Lu 5 di dicèmmiru ,â Alegrìa
de Pìo, l'asèrcitu di Batista cci teni na mbuscata, c'arriducìa a 17 l'òmini di
Fidel Castro.

Tra lu 1957 e lu 1958 Ernesto Guevara addivinutu lu "Che", s'addistingui comu
unu di l'òmini cchiù valurusi di l'Esercitu ribbelli, pì chissu veni avanzatu ô
gradu di cumannanti. Duna 'limintari curii â pupulazzioni lucali, ansigna a
lèggiri e scrìviri a li cuntadini analfabbeti.

Nnô dicèmmiru dû 1958 la sò culonna militari cunquista la cità di Santa Clara,
uttinennu la vittoria dicisiva ca fapi sautari la risidua di l'àsèrcitu di
risistenza cuvirnativu. Lu primu di jinnaru 1959 lu dittaturi Batista abbannuna
Cubba e li rivuluzziunari fistèggianu la vittoria. Lu 2 di jinnaru Che trasi a
L'Avana nzemi cu li "barbudos", accussì vinìanu chiamati dâ pupulazioni di
l'ìsula li ribbelli pâ varba accrisciuta ca tinìanu. A giugnu s'aspusa cu Aleida
March, dâ cui avirrà quattru figghi: Aleidita, Camilo, Celia e Ernesto.

'N sìquitu lu "Che" veni numinatu prisidenti dâ Banca Nazziunali di Cubba. Nnô
1960 pùbbrica Guerra di Guerrigghia, nu manuali militari basatu su la spirienza
fatta ntâ Sierra Maestra comu cumannanti di l'asèrcitu ribbelli, cuntinenti
nnicazioni su comu ripètiri nt'àutri terri la spirienza cubbana.

Tra lu 1961 e lu 1964 lu "Che" addiventa ministru di la nnustria e ambasciaturi
a l'èstiru dâ rivuluzzioni cubbana; fapi viaggia nta l'Asia, l'Africa, l'Europa
urientali. Doppu la ruttura dî rapporti diplumàtici cû li Stati Uniti, vapi ntâ
l'Unioni Suviètica, c'addiventa lu primu partner cummirciali di l'ìsula.

Addiventa lu vrazzu drittu di Fidel Castro, vicinu a cui s'attrova sia nta
l'aprili dù 1961, nni l'uccasioni di la falluta nvasioni di Playa Giròn pi parti
di mircinari cubbani addistrati di li sirvizzi sigreti statunitensi, sia ni
l'ottobbri dû 1962, ni l'uccasioni ca porta lu munnu cu lu sciatu suspisu pi la
crisi di li mìssili nucliari.

Lu 24 di frivaru 1965, a l'Algirìa, ntirvinennu ô secunnu Siminariu ecunòmicu di
sulidarità afruasiatica, lassa jiri n'accusa vibranti contra ê paisi di l'Europa
di l'est: paisi sucialisti sunu, ni na certa manera, cumplici dû sfruttamentu
'mpirialista." Nni l'artìculu "Lu sucialismu e l'omu novu a Cubba" lu "Che"
difinisci Cubba comu "l'avanguardia di l'Amèrica" e nsisti ntâ nicissità di
furgiari l'omu dû sèculu XXI. Lu 22 di marzu cumpari pi l'ùrtima vota 'n
pùbblicu prima di scumpariri. 'N aprili vapi clandistinamenti ntô Concu, lu
paisi unni quattru anni prima avìa statu ammazzatu Patrice Lumumba, pi furniri
sustegnu a la guerrigghia ca cummatti lu cuvernu di lu dittaturi assassinu
Ciombe. Doppu 7 misi abbannuna ssù pruggettu e ritrasa a Cubba picchì nota
scarsu ntiressi ntâ guerrigghia lucali versu la causa.

Nni lu 1966 lu "Che" sbarca ntâ Bolivia pi dari nizziu a na sullivazziuni ca
avìa purtata cuntinintali. Lu 9 di uttùviru 1967, doppu ùnnici misi dû sò
arrivu, veni pigghiatu e ammazzatu a sancu friddu nni la scola elemintari di La
Higuera pi l'òrdini di lu dittaturi René Barrientos. A lu corpu vennu tagghiati
li manu e sippillutu a mucciuni ntê vicinanzi di l'Ariuportu di Vallegrande.
Sulu nnô 1997 li resti vennu purtati ntâ Cubba unni oggi è sippillutu nni lu
Mausuleu di Santa Clara.



https://scn.wikipedia.org/wiki/Canberra

Canberra è la capitali di l'Australia. S'attrova ntra l'Australian Capital
Territory, o lu tirritoriu dâ capitali australiana. Stu tirritoriu nun è nu
statu 'n tèrmini pulìtichi, ma na riggiuni spiciali, criata sulamenti pi
stabbiliri la nova capitali d'Australia, quannu vinni fidirata ntô 1901.

Canberra è na citati chi era cumpritamenti prucittata di Walter Burley Griffin,
unu dî megghi archittetti miricani dû sèculu XX. Lu centru cittadinu è
custriuitu supra dui assi pirpinniculari: un assi d'acqua rapprisintatu dû lacu
Burley Griffin e n'assi chi di l'edificiu dû parramentu supra Capital Hill si
movi a nord-est versu lu munumentu mimuriali di guerra situatu â basa di Munti
Ainslie. L'aria nota comu "lu triàngulu parramintari", difinuta ntô prucettu di
Burley Griffin, è chidda cumpresa tra li vèrtici di Capital Hill (cû
parramentu), City Hill (cû municipiu) e Russell Hill (cû ministeru dâ difesa),
culligati di Commonwealth Avenue, Constitution Avenue e Kings Avenue.



https://scn.wikipedia.org/wiki/Bronti

Bronti è un cumuni di 18.496 abbitanti dâ pruvincia di Catania. L'abbitanti
sunnu chiamati "bruntisi" 'n sicilianu e "brontesi" 'n talianu.

All'èbbica svevu-nurmanna, la citâ uspitau nu munasteru basilianu ca chê sêculi
addivintau unu dî munumenti cchiû mpurtanti dâ zona. Ntô 1798, lu casteddu di
Brotni vinni datu a Horatio Nelson pi li sô sirvizza ô re Firdinannu. Nelson
stissu fu numinatu duca di Bronti.

U paisi è appoi canusciutu pi n'episodiu controversu dâ storia dô Risorgimentu,
la rivolta di Bronti.

Lu 8 di austu 1860 li cuntadini di Bronti, capiggiati di Nicola Lombardu, si
ribbillarunu occupannu li terri dê latifonnisti. Nonostanti la ripartizzioni
equa dê terri avia statu prumittuta di Garibbaldi, la rivolta fu riprimuta di
Ninu Bixiu; Lombardu e autri participanti forru ammazzati di Bixiu stissu.

L'econumia di Bronti, comu chidda dî centri dâ riggiuni, si basa n parti supra
l'agricultura. Bronti è canusciutu nti tuttu lu munnu pi la produzzioni dû
pistacchiu, riputatu pi essiri di una dî megghiu qualitati, pi li fichi r'india
grossi e i castagni.



https://scn.wikipedia.org/wiki/Bertrand_Russell

Bertrand Russell, (Ravenscroft, Regnu Unitu, 18 di maiu 1872 – Penrhyndeudraeth,
2 di frivaru 1970) filòsufu, loggicu e matimaticu ngrisi. Ntô 1950 vinciu lu
premiu Nobel pâ littiratura.

Bertrand Russell scrissi nu munzieddu di cosi. Circau macari di rendiri a
filosufìa pupulari. Desi a sô upinioni supra a nu munzieddu d'argumenta. Scrissi
li saggi "Supra a dinotazzioni" e "Storia dâ filosufìa uccidintali" ca anu statu
discritti comu li cchiù influenti saggi di filosufìa di lu XX seculu. Scrissi
supra a argumenta seri comu supra a robba ti tutta li jorna. Cuntinuannu na
tradizziuni familiari d'affari [[pulitica|pulitici] fu nu libbirali influenti
accussì comu nu sucialista e attivista anti-verra pâ maggiur parti dâ sô vita.
Miluini di pirsuna taliaunu a Russell comu a nu prufeta dâ vita razziunali e
criativa. A lu stessu tiempu, i sô presi di pusizzioni supra a diversa argumenta
fuorru cuntruversi 'nta na manera istrema.

Nasciutu all'apici di l'icunomia e dâ scinnuta pulitica britannica, morsi
d'influenza circa nu seculu duoppu ca l'Imperu Britannicu avìa scumparutu câ so
putenza stutata di dui verri munniali. Comi uni di l'intillituali cchiù famusi
di lu munnu, a vuci di Russell ci appi n'autoritati murali inormi, macari
all'inizziu di l'anni '90. Tra li sô attivitati pulitichi, Russell a statu nu
prupunituri dicisu di lu disarmu nucliari e nu criticu contru â Verra dô
Vietnam.

Ntâ lu 1950, Russell addivintau premiu Nobel pâ littiratura "sô vari scritta
unni promuovi li iddiali umanitari e a libbirtati di pinzeru".



https://scn.wikipedia.org/wiki/Baroccu_sicilianu

Cu l'esprissioni Baroccu sicilianu si ntenni la forma spiciali ca pigghiau
l'architittura Barocca 'n Sicilia ntê sèculi XVII e XVIII, ricanuscìbbili nun
sulu dî sò tìpichi linìi curvi e mutivi dicurativi Barocchi ma puru dî màschiri
e putti, e di l'apparenza particularmenti sgargianti raramenti visìbbili a àutri
banni. Nzinu a picca tempu fa stu stili avìa statu studiatu, ricanusciutu e
apprizzatu picca, nunustanti lu studiu piunieristicu di Anthony Blunt.

Lu stili dû Baroccu Sicilianu emergìu in sèguitu ô ciurìri di ntirventi di
ricustruzzioni succiduti ô divastanti tirrimutu ca nvistìu la Val di Notu ntô
1693. Prima di sta data lu stili Baroccu avìa statu usatu nta l'ìsula 'n manèra
ngenua, pruvinciali e comu forma dialittali, evoluta di l'architittura autoctona
chiuttostu chi dirivatu dî granni architetti barocchi di Roma. 'N sèguitu ô
tirrimotu, architetti lucali, assai studiaru a Roma, asciaru [1] n'abbunnanzia
di oppurtunitati di ricriari lu chiù sufisticatu Baroccu pupulari di l'èbbica.
Lu travagghiu, e lu novu gèniri ntrodòttu ispirò ultiriuri architetti lucali a
siquirinni l'esempiu. Avversu lu 1730 architetti nativi cumpitenti e patruna dû
stili Baroccu arrivaru ê vèrtici di l'architittura di l'ìsula. La
ntirpritazzioni dû stili puratò a na forma d'arti pirsunalizzata e radicata ntô
tirritoriu. Ntô pinùrtimu dicenniu dû sèculu XVIII lu stili finìu pòi cu
l'essiri rimpiazzatu dî novi modi ca prupunìanu lu neoclassicismu. L'era Barocca
dâ Sicilia, adorna e riccamenti dicurata, riflittìa pirfittamenti la storia
suciali dû paisi a ddu tempu, e vinni a simbuliggiari lu cantu dû cignu dâ
nubbilitati siciliana. Lu finòminu, nnicatu cumu Àutu Baroccu Sicilianu, durau
sulu cinquanta anni, ma lassau supra l'ìsula nu marchiu di identitati
architittònica distinata a durari finu ô sèculu XXI.

L'UNESCO classificau ntô 2002 diversi citati dû sud est dâ Sicilia (Notu, Rausa,
Catania, Sarausa, Caltaggiruni, Palazzolu Acreidi, Muorica, e Scicli) comu
patrimoniu munniali di l'umanitati pi l'unicità di st'architittura tardu
barocca. Asempî di baroccu sicilianu si ponnu asciari praticamenti nta tutti li
citati dâ Sicilia sud-orientali e videmma ntra àutri paisi dâ Sicilia ca 'nn ddu
piriudu eranu veru sviluppati, comu Naru (AG).



https://scn.wikipedia.org/wiki/Arcu_di_Nuv%C3%A8

Lu arcu di Nuvè (o arcunè o arcubalenu) è nu finòminu òtticu visìbbuli n celu,
specî doppu un timpurali, cunzistenti nta na serî d'archi cuncèntrici ntâ gamma
di culura dû spettru sulari, duvutu â rifrazzioni e â riflissioni di na surgenti
luminusa (specî lu suli) attraversu gutti d’acqua prisenti nta l’ariu.

Li bandi di setti culura ca fòrmanu l’arcubalenu, sunnu nu spittàculu cumuni;
iddi risùrtanu simpricimenti di la cumminazzioni ntra la chioggia e lu suli,
taliata di nu certu àngulu.

Li setti culura di l’arcubalenu n’addimustranu ca la luci è cumpunuta. La luci è
na radiazzioni elettrumagnètica e nun è janca, ma lu jancu ca nuàutri videmu è
la summa di li setti culura di l’arcubalenu. Si la luci veni firtrata di dui
supirfici trasparenti misi nta nu certu agnuni (comu li parti di nu prisma di
vitru o li lati di na gucciulina di acqua) idda arrimbarza, propiu comu na
pallòttula quannu tucca na pariti torta. Accussì comu li pallòttuli di pisu
diversu arrimbàrzanu cu agnuni diversi, li setti friquenzi luminusi si ncùrvanu
cu ànguli diversi, e appoi si spàrtinu. Lu risurtatu, dittu rifrazzioni, è ca la
luci agghica a nuàutri nta na fascia cumpunuta di li diversi radiazzioni di
culura viulettu, ìndacu, blè, virdi, jarnu, aranciu e russu.

Nta l’antichità l’arcubalenu detti vuci a diversi fantastichirìi; pi certi
pòpuli era nu prisaggiu di bona vintura, pi àutri era nu segnu di gioja. Ntâ
Bibbia iddu veni muntuatu comu la prova di la misiricordia divina: cu
l’arcubalenu Diu voli tranquillizzari ca, macari si chiovi, Iddu non fa cchiù
vèniri n’àutra vota lu dilùviu univirsali: «Purrò lu mè arcu ntê nùvula, comu
signu di lu pattu ca fici Jù cu la Terra» fu la prumessa di Diu a Nuè. C’è cu
ntrèppita stu testu littirarmenti e c’è cu, nveci, comu na spiegazzioni
affascinanti di nu finòminu ncumprinzìbbili a li auturi di lu testu sacru.

Li pòpuli celti, nta la mituluggìa, dannu n’àutra spiegazzioni: l’arcubalenu è
sìmbulu di furtuna, rapprisintata di nu vasu chinu di oru suttirratu unni
ncuminza l’arcubalenu: pi pigghiàrisi ssu tisoru, abbastava jiri a lu puntu di
unni spunta l’arcubalenu, scavari ntô tirrenu e dissuttirrari lu vasu.

Nta la mituluggìa greca, pi asempiu, Iris era la dia di l’arcubalenu e la
missaggera di li Dei. Pi li abburìggini australiani, mmeci, l’arcubalenu era lu
figghiu ubbidenti di la chioggia ca mittìa lu sò arcu ntô celu ‘n modu ca lu sò
patri non cascassi. Iddi cridìanu ca si l’arcubalenu nun fussi statu scacciatu o
cchiù prestu dô celu, avissi vinutu na trimenta siccità e picciò facìanu li
rituali cchiù strani pi alluntanàrilu.

Nta li tradizzioni uccidintali, iddu hà sempri statu nu bonu prisaggiu; mmeci,
pi li Karen di la Birmania, rapprisenta nu dimòniu tintu e piriculusu ca si
mancia li picciriddi; pi li pupulazzioni africani di li Zulù, l’arcubalenu è nu
timìbbili amicu di li sirpenti. Arcuni pòpuli di l’indunesia crìdinu ca è lu
sinteru ca porta ntô celu.

Antichi sistemi di privisioni mitirològgichi, ca hannu stati rimannati di na
ginirazzioni a l’àutra attraversu pruverbi pupulari, spissu nzèttanu la
viritati: comu a chidda ca ntrèppita la prisenza di l’arcubalenu di sira, comu
la fini di li chioggi.



https://scn.wikipedia.org/wiki/Ara%C3%B9na_(Spagna)

L'Araùna (Aragón n castigghianu), è na Cumunitati Autònuma dâ Spagna du Nord, ca
cumprenni li pruvinzî di Huesca, Saragozza (ch'è puru la sò capitali) e Teruel.

Mmersa casi tutta ntra li Pirenei, s'attrova vicinu lu ciumi Ebro. Li risursi
sunnu principarmenti l'agricultura, l'allivamentu e lu turismu. Chiossai, ci
sunnu videmma giacimenti di ferru e di sùrfuru.

Prima dû 824 si sapi picca e nenti, ma cu cirtizza si sapi ca tannu era na
cuntìa nnipinnenti. Liàta a rignanti d'urìggini basca, havi statu casi sempri
vicina a la Francia. Doppu havi accuminzatu na strata propia pâ nnipinnenza e
l'espanziuni. Di cunti hannu addivinutu reghi cu Sanciu I Ramirez. Di Sanciu nna
pressu l'Araùna s'allìa 'n manera forti câ Catalugna e accuminza l'espanziuni
ntô Miditirràniu: apprima chî Baliari, appoi agghicannu ntô Regnu di Nàpuli e
doppu passannu a la cunquista dû Regnu di Sicilia (1322 - 1469). Dâ famigghia
riali nascìanu assai rami ca guvirnaru supra Nàpuli, supra la Calabbria, supra
li Pugghi e supra la Sicilia. Ntô 1469 lu figghiu dû re d'Araguna Giuvanni II,
Firdinannu II di Araguna si marita cu Isabella di Castigghia (sò cuggina) e li
dui regni addivèntanu unu sulu â morti di Giuvanni II ntô 1479. Di ddu mumentu
s'astuta lu putiri dâ casa d'Araùna pi fari spazziu a lu regnu novu dâ Spagna.



https://scn.wikipedia.org/wiki/Al%C3%AC_Bab%C3%A0_(gruppu_sicilianu)

Lu gruppu Alì Babà veni furmatu a Enna, ntâ Sicilia cintrali, ntô dicèmmiru di
1992 d'arcuni musicisti lucali, ca pruvèninu di diversi àrii musicali. Dû nizziu
ntâ sò mùsica sunnu comu è gghiè prisenti li strutturi reggae e caraìbbichi ca a
picca a picca carattirìzzanu lu stili attuali d'iddi.

Stu gruppu musicali ennisi s'affirmau, ntô panurama nazziunali e europeu, cu la
sò mùsica accattivanti. Cu li sò ritmi miditirrànii càudi misti a timàtichi
reggae, uttineru un successu nutèvuli di pùbbricu e di crìtica.

Ntô ’95 veni arriggistrata la sò secunna cassetta autuprudutta, ntitulata
“’Nzìgniti ‘a ‘ducazioni” (zoè, mpara li maneri boni). Ntô 2003, nesci lu primu
CD dâ band.

Ora lu stilu dû gruppu pò èssiri difinutu "pop reggae", pirchì è na fusioni tra
elementi di pop maturu e clàssicu reggae. Pi quantu riguarda li palori, di
sempri usaru la sò parrata siciliana lucali. Li testi sunnu 'n gèniri – ma nun
sempri – irònici e scanzunati.

Li Alì Babà nisceru un CD ntô 2003. Li canzuni 'n sicilianu: Cu piru nasci piru
mori, Ca Ddi perdona, e tanti àutri.

Lu cantanti dû gruppu Alì babà, Max Busa, è pridispostu a li cullabburazzioni,
nfatti havi già n'annu e menzu ca canta cu lu gruppu di li Tinturìa e è sempri
òspiti nni li cuncerti di chisti e hà cantatu na canzuna ccu iddi na l'ùrtimu cd
ca titulatu " Di mare e d'amuri".

A prupòsitu di cullabburazzioni ntra li gruppi, urtimamenti Max Busa girau nu
vìdiu-clip ccu Lello Analfino di li Tinturìa e Peppi Cubeta di li Qbeta ca si
titola " Bona Nova" (si vuliti, lu putiti attruvari sù you tube). La cosa bona è
ca li tri picciotti dùnunu tutti li pruventi a la caritas di Palermu.



https://scn.wikipedia.org/wiki/1984_(libbru)

Millinuvicentuttantaquattru fu nu rumanzu scrittu di George Orwell ntô 1948. Lu
pirsunaggiu cintrali eni Winston Smith, ca àbbita nta "Ociania", sutta lu
cuvernu di "Lu Partitu" e lu "Granni Frati". Lu pirsunaggiu addiventa amicu cu
lu caràttiri O'Brien. Iddu s'innamura di Julia, ca odia lu "Granni Frati" e "Lu
Partitu"

Lu travagghiu di Winston eni di scrìviri canciamenti a l'artìculi e li stori di
ddu tempu. Ma ntô libbru, nuddu è auturizzatu a vìdiri li canciammenti vecchi,
oppuri a pinzari a comu èrinu scritti prima, o altrimenti si tròvanu nta
mbrogghi. N'àutra cosa ca s'annùstrianu di fari era tagghiari li paroli
cumplicati dâ lingua ngrisa e canciàrili nta paroli cchiù sìmplici accussì ca li
pirsuni nun s'a ponnu fidari a addivintari cchiù sperti o pinzari nta na manera
cchiu prufunna. P'asempiu, la parola cani signìfica cani sulu picchì lu Partitu
dici accussini. Nun sù auturizzati a aviri famigghi, ma àutri pirsuni ca
àbbitanu luntanu dû sistema ci hannu cchiù libbirtati, e sù chiamati proles. Ntô
stissu tempu, nta àutri parti dû munnu, sù nizziati guerri pi tèniri ligenti
mpignati e nun pinzari assai. Li parti n guerra a li voti si scàncianu, ma
quannu lu fannu, fannu finta ca nun ci forri canciamenti e ca li fazzioni sù
sempri li stissi. Chissu signìfica ca tutti l'artìculi di jurnali e li libbra di
storia hannu a èssiri canciati di pirsuni comu a Winston ca nun sù auturizzati a
pinzari a chi stannu facennu. Chissa era a ddi tempi na visioni tirrìbbili di
comu la vita avissi pututu addivintari supra lu pianeta ntô "1984".

Orwell ci appi l'idea pi lu rumanzu quannu s'addunau ca li jurnali lundinisi ci
àppiru a sfruntatizza di diri duranti la Secunna Guerra Munniali comu li riservi
di cibbu fùssiru migghiurati mentri nun era veri e li riservi stapìanu
diminuennu ogni jornu ca passava. Cu la sò cunuscenza dû sucialismu riali (doppu
ca vissi nta l'Unioni Suviètica pi cincu anni) accuminzai a scrìviri sàtira
pulìtica di comu avissi pututu addivintari la situazzioni britànnica nnô giru di
cinquant'anni abbuffunniannu chiddi ca circàvanu di limitari la libbirtà di
parola, di stampa e d'applicari lu rivisiunismu stòricu.

Lu Novu Linguaggiu (o "Newspeak" ntâ lingua ngrisa) eni nu linguaggiu ca George
Orwell strummintau sulu pi utilizzàrilu nta lu libbru 1984. Eni lu linguaggiu
ufficiali d'Ociania. Â fini dû sò rumanzu, George Orwell ci juncìu na
discrizzioni nica dû "novu linguaggiu". Accumunzau comu lingua ngrisa, ma li
paroli addivintàvanu cchiù curti a ogni annu ca passava. Lu "Partitu" cerca di
firmari li pirsuni di arribbillàrisi, e pirciò addistruggi paroli comu
"libbirtati" e "amuri", dicennu ca li pirsuni nun ponnu pinzari a sti cosi
picchini nun c'è na parola ca li discrivi. P'asempiu na pirsuna nun putìa diri
"Vogghiu èssiri lìbbiru", picchini nun esistìa cchiù (pi lu Partitu) na parola
pi "libbirtati", e accussini la pirsuna nun putìa addiscrìviri chi sintìa nnô sò
cori e nta li sò sintimenta. Lu "Novu Linguaggiu" eni macari utilizzatu pi
mutivazzioni militari, comu lu Ministeru dâ Paci Di l'Ociania (nta lu Novu
Linguaggiu: "Minipax"), ma chi ntâ viritati era lu Dipartimentu dâ Guerra. Àutri
paroli dû "Novu Linguaggiu" sù joycamp, ca signìfica "campu di travagghiu
furzatu". Àutri paroli dû "Novu Linguatggiu" sù utilizzati pi mutivazzioni
pulìtichi. Paroli comu "crimethink" ("pinzari criminali") forri addifiniutu dû
"Pattitu" e addivintarru li liggi dû tirritoriu.



https://scn.wikipedia.org/wiki/%C3%8Csuli_Baliari

L' Ìsuli Baliari (nomu ufficiali catalanu Illes Balears, n spagnolu Islas
Baleares) sunnu n' arcipèlucu dû Mari Meditirràniu occidintali, ca forma na
cumunitati autònuma dâ Spagna. Lu capulocu è Palma di Maiorca. La cumunitati
autònuma è cumposta di na sula pruvincia.

Li lingui ufficiali sunnu lu catalanu e lu castigghianu. Lu nomu catalanu, Illes
Balears, è usatu dû cuvernu spagnolu.

L'ìsuli principali sunnu Maiorca, Minorca, Ibbiza, e Formentera, tutti pupulari
distinazzioni turìstichi.

Tra l'ìsuli minuri c'è Cabrera, c'òspita lu Parcu Nazziunali di l'Arcipèlucu di
Cabrera.

N senzu stritto, Maiorca e Minorca sunnu l'Ìsuli Baliari veri e propi, mentri
Ibiza e Formentera appartennu ê Ìsuli Pitiusi, ma tutti li dui gruppi vennu di
sòlitu innicati comu Baliari.

Storicamenti, l'ìsuli hannu statu nvasi dî Rumani, dî Vàndali, dai Bizzantini,
di l'Àrabbi, e dî Catalanu-Aragunisi. Li Catalanu-Aragunisi inizzialmenti
cuvirnaru li Baliari tràmiti un regnu vassallu, lu Regnu di Maiorca. N sègutu li
ncurpuraru dirittamenti ntô Regnu Aragunisi, ntô 1344; stt'ùrtumu regnu vinni
succissivamenti assurbitu dâ Spagna.



https://scn.wikipedia.org/wiki/Vitturi_euclideu

N matimatica nu vitturi è n'elimentu di nu spazziu vitturiali. Li vittura si
pônnu summari ntra iddi e si pònnu murtiplicari pi nu scalari, di sòlitu
simpricimenti nu nùmmuru riali.

L'esempi classicu è lu vitturi custituitu di na para di cuurdinati cartisiani (
x , y ) {\displaystyle (x,y)} . Lu spazziu vitturiali ca sti vittura
idintìficanu è lu pianu cartisianu R 2 {\displaystyle \mathbb {R} ^{2}} .

Nu vitturi è, ntâ fisica, n'elementu giumètricu carattirizzatu di quattru
fattori:

Succomu li liggi fisichi non ponnu dipènniri dê sistemi dî cuurdinati applicati,
ntâ fisica si ùsanu li vitturi quannu s'hann'a rapprisintari li grannizzi
fisichi.

1) 'la summa dê vitturi unni lu vitturi ca arisurta havi pri mòdulu la summa
argèbbrica di la ntinsità dê vitturi, mentri ca pri chiddu ca riguarda lu versu
e la dirizziuni ci sunnu tanti mètudi gràfichi, ma li cchiù usati sunnu

lu mètudu dô parallelugramma (unni dui vitturi vènunu misi 'n modu di fari
cuincìdiri li dui punti d'applicazzioni, appoi veni trattiggiata na lìnia
parallela a lu primu vitturi e na lìnia parallela a lu secunnu vitturi, e la
diagunali dô parallelugramma eni lu vitturi dittu lu risurtanti dâ summa )

e lu mètudu taccu-punta (unni tutti li vitturi e li summi d'iddi vènunu
junciuti, unu a la vota, unu appressu a l'àutru 'n modu ca unni finisci lu primu
vitturi accumìncia lu secunnu, unni sperdi lu secunnu accumìncia lu terzu e
accussì di sècutu; lu risultanti s'havi juncennu lu primu cu l'ùrtimu));

2) lu prudottu di nu scalari pi nu vitturi unni s'uttenu nu vutturu ca havi pi
mòdulu lu prudottu nummèricu ntra lu scalari e la ntisità dô vitturi, e
dirizziuni e versu dô vitturi (sta prupritati vitturiali godi dô pripritati
distibbutiva)

3) lu prudottu scalaru ntra vitturi unnid s'utteni nu scalari applicannu la
rilazzioni

4) e lu prudottu vitturiali ntra vitturi unni s'uttenu nu vutturu ca havi pi
mòdulu lu risurtatu dâ rilazzioni

mentri ca la direzziuni e lu versu dô vitturi sunnu diterminati cu 'la rèula dâ
manu destra (secunnu a quali s'havi a seguiri cu la manu destra la
subbappusizziuni dû primu vitturi supr'a l'àutr e quinni direzziuni e versu
sunnu nnicati dô ditu grussu; siddu lu ditu grossu è diriggiutu versu lu fògghiu
lu vitturi si dicia trasenti, mentri siddu avveni lu cuntrariu, lu vitturi è
niscenti ).



https://scn.wikipedia.org/wiki/Uplita

L'uplita (dû grecu anticu Ὁπλίτης) era nu surdatu di la fantiria pisanti dâ
Grecia antica. Chisti eranu principarmenti libbiri citatini ca putìanu
pirmittirìsi lu bronzu di l'armatura e di l'armi, l'upliti ginirarmenti avìanu
ricivutu n'addestramentu militari e la loru stratiggia principali era chidda dâ
furmazzioni a falangi.

L'upliti ginirarmenti si armavanu pocu prima dâ battagghia, lu pisu tutali di
l'armatura era tra li 22 e 27 kg. Sulitamenti avìanu na curazza n bronzu cu li
formi dû mùsculu dû turaci, na prutizzioni pâ jamma, nu elmu di bronzu e nu
scudu n lignu (8-12 kg) ca cummigghiava da lu coddu a lu rinocchiu. L'arma
principali era na lanza cu na lunghizza di 2,7 metri, chiamata Dory (δόρυ).
L'upliti avìanu puru na curta spata sicunnaria (ξίφος, Xiphos ). Ognunu di li
upliti avìa na diffirenti armatura, e ntô scudu i simmuli da sò famigghia. Li
spartani nveci avìanu tutti la stissa armatura, cu na lìttira greca lambda ( Λ )
nni li scudi, rifirènnusi a la loru patria, Sparta. La pruggettazzioni di l'elmu
canciava ntû tempu:

La furmazzioni uplita si diffunnìu n Grecia prubabirmenti ntornu l'VIII o VII
sèculu a.C., quannu l'èbbica eroica l'assau spazziu a nu sistema cchìu
disciprinatu. Sta datazzioni ni venì su nu passaggiu puliticu di Aristòtili, ca
parra dâ sustituzzioni di cummattenti a cavaddu nnâ falangi. L'acchianata e la
caruta di l'uplita e lijata a li citati-statu. L'upliti eranu na suluzzioni a li
cummattimenti armati tra citati-stati nnipinnenti. Comu civirtati greca
s'attruvau lu munnu nteru contru, n particulari li pirsiani. Contru nu granni
nimicu li citati-statu nun putìanu cummattiri suli, d'accussì, duranti li guerri
pirsiani li citati s'alliaru, chistu canciau la purtata dâ guerra e lu nùmmaru
di l'èsercitu. La falangi uplita s'addimustrau cchìu supiriori a la fantiria
pirsiana, comu ntâ battagghia di Maratona, battagghia di Platia e n chidda di li
Termopili. Nta stu pirìudu Atini e Sparta avìanu pigghiatu na pusizzioni
pulitica duminanti n Grecia, e la loru rivalitati, dopu li guerri pirsiani,
purtau a nu novu cunflittu nternu. Ntâ guerra pirsiana li upliti affruntaru nu
granni nùmmaru di tiratura (pi èsempiu i piltasta) ca divinniru cchìu
cumunamenti usati di li greci duranti la guerra dû Pilupunnìsu. Comu risurtatu
l'upliti nizziaru a usari nu armamentu cchìu liggeru e na spata cchìu curta pi
facilitari li muvimenti, chistu purtau a la nàscita di li Ekdrumoi.

Sparta è una dî citati-statu cchìu famusa, nzemmula a Atini, c'avìa na
pusizzioni nfruenti ntâ Grecia antica. Cuntrariamenti a l'àutri citati-statu li
spartani vinìanu educati di picciriddi a la guerra e a l'usu di l'armi, li
citatini libbiri di Sparta sirvìanu comu upliti pi tutta la vita, puru n tempu
di paci. Puru si di nichi diminsioni, cu nu nùmmaru nun cchìu granni di 2.000
òmini, l'upliti spartani eranu li cchìu timuti. Lu sirvizziu militari era lu
primu duveri di l'òmini e la sucitati era urganizzata ntornu a lu sò èsercitu.

N sèguitu foru sviluppati novi tattichi cchìu sufisticati, n particulari da lu
ginirali tibanu Epaminunda. Sti tattichi nfruenzaru lu futuru reghi Filippu II
di Macidonia, ca era priggiunieru a Tebi, e ca ispirau lu sviluppu di la nova
falangi maceduni. Dopu li cunquisti maceduni dù IV sèculu a.C., li upliti
vinninu abbannunati e l'òmini armati nnû modu maceduni nta tutti li citati-statu
dû sud dâ Grecia. Ntâ battagghia di Chirunia li forzi maceduni scunfiggeru
l'urtimu granni èsercitu uplita, cu sta scunfitta Atini e li sò alliati vinninu
uniti a lu regnu di Macidonia.



https://scn.wikipedia.org/wiki/Turi_Giulianu

Turiddu o Sarvaturi Giulianu (Muncilebbri, 16 di nuvèmmiru 1922 - 5 o 6 di
giugnettu 1950) fu nu cèlibbri sbannutu e nazziunalista sicilianu.

Quannu, ntô 1943, s'eppi lu sbarcu 'n Sicilia dê miricani, li surdati dutischi
scappàvanu e nta ssu fujiri facìanu câ pupulazzioni lucali lu scànciu cu zoccu
avìanu di scanciari pô pani o àutri cosi di maciari. Turiddu scanciò pani pi na
pistola. A sti tempi, l'ecunumìa era arridduciuta malamenti e c'era a fami
nivìra; lu cuvernu avìa urdinatu "l'ammassu dû frummentu" e macari li cuntatini
avìanu a campari chê tèssiri; ammucciari lu frummentu era contra â liggi e gran
parti râ pupulazzioni mangiava picca e nènti: cu putìa s'arrivurgìa ô mircatu
nìuru pi manciari. Lu dui sittèmmiru 1943, Turiddu Giulianu, cô sò mulu, stava
turnannu di San Giuseppi Jatu, unni avìa accattatu na para di sacchi di
frummentu ô mircatu nìuru. 'N cuntrata "quattru mulini", vinni firmatu di
quattru carabbinera ca ci siquistraru lu frummentu e lu vulìanu purtari ô
prisìdiu miricanu di San Giuseppi Jatu. Turiddu li prijau di lassàrilu jiri, ca
lu frummentu era pâ famigghia, e ci detti lu sò ducumentu di ricanuscimentu pê
cuntrolli, ca iddu era nu bonu cristianu e ca nun avìa mai avutu a chi fari câ
liggi. Ntô mentri arrivaru di luntanu àutri cuntrabbannera e unu dê carrabbinera
e n'appuntatu jeru p'abbluccari a chisti. Turiddu, ntâ cunfusioni, ivu pi
scappari, ma nu carabbineri ci sparau pigghiànnulu ntô pettu. Giulianu
arrispunnìu ô fucu dû carabbineri e chistu cascau 'n terra mortu. Vinni
assicutatu, ma arriniscìu a scappari. Stetti ammucciatu ntê cullini di
Muncilebbri picchì a sò casa lu jèvunu circannu, ca avianu ntê manu li documenti
ca iddu ci avìa lassatu. Lu 24 di dicèmmiru, 800 carrabbinera fìciru un curduni
ntornu a lu paisi e àutri lu circaru â casa e nun attruvànnulu, foru aristati pi
cumpricitati un cintinaru di cristinani, nzemi a sò patri e a li sò parenti.
Quannu Turiddu, di unn'era ammucciatu, taliau la mmàggini di sò patri pi strata,
ammenzu a li carrabbinera, purtatu comu si fussi nu tintu dilinquenti, di
l'occhi nun vitti cchiui e, currennu comu un pazzu, niscìu pô paisi, â chiazza
Vintimigghia, unni accuminciau a sparari, ammazzanu nu carrabbineri. Di tannu
accuminciau la stòria dû "sbannutu Turiddu Giulianu".

Li sò rapporti cu li mmenti di lu nnipinnintismu sicilianu, accussì comu chiddi
cu la mafia, forru cuntruversi. Secunnu la maiuri parti dî tiurìi 'n
circulazzioni, Giulianu fu usatu comu na pidina 'n manu a l'una o a l'àutra
urganizzazzioni. Cirtamenti avìa nu putiri granni di cummattenti clannistinu. Lu
1 di maiu 1947 cumannau la straggi di Purtedda dâ Ginestra, dda rreri a Chiana i
Arbanisi, unni forru ammazzati ùnnici pirsuni (dui picciriddi fìmmini e novi
cristiani granni) e chiòssai di cinquanta firiti; pirò, sicunnu cirtuni isami di
balìstica ca foru fatti, arrisurtau ca fussi statu mpussìbbili curpiri li
vìttimi câ traittòria di trasuta dê pruièttuli di unni èranu appustati Giulianu
e li sò òmini (li carrabbinera dìssiru ca iddu avìa sparatu di na cuddina) e, ô
cuntrariu, vinni accirtatu ca a sparari foru cristiani â stissa autizza dê morti
e dê firiti. Di ssi isami balistichi, arrisurtau macari ca li vittimi foru
ammazzati di pruiettili calibbru 9, quannu Giulianu e li so omini ni avèunu di
calibbru 6,5.

Arricurdamu ccà lu film di Franciscu Rosi Salvatore Giuliano dû 1961 e chiddu di
Michael Cimino ntô 1987 cu l'atturi francisi Christophe Lambert.



https://scn.wikipedia.org/wiki/Titani

Li Titani (dô grecu Τιτάν, signuri plurali Τιτάνες) e li Titanissi sunnu fijuri
dâ mituluggìa greca, patruni di la simana fatta di setti jorna. Chisti èranu
gicanti accussì forti ca macari aoggi si sapi sèntiri diri, pri nnicari na forza
pri daveru granni, ca è nu sforzu o na forza titànica . Foru criati di Eurinome,
la dia di tutte li cosi, ma àutri dìciunu ca foru figghi di Uranu, diu dû celu,
e di la dia Gea, Matri Terra. Uranu gènira li Titani doppu ca manna luntanu li
Ciclopi, figghi soi ribbeddi, ntô rimotu Tàrtaru. Gea, pri vinnicàrisi, cumminci
li Titani a mintìrisi contr'a sò patri e iddi accussì fannu, sutta ô cumannu di
Crono, lu cchiù nicu d'iddi; chistu, cu nu falcettu fattu di lignu di fràssinu e
selci, ntô mentri ca sò patri è curcatu e dormi, ci la tagghia. Crono pigghia lu
màssimu puteri e scàccia li sò frati Titani nzemi ê tri Ciclopi e a li
Ecatonchiri (li gicanti Centimani) ntô Tàrtaru.

Secunnu àutri, mmeci, li Titani foru abbiati ntô Tàrtaru di Zeus, doppu la
guerra ca durau deci anni cu li dèi olìmpichi. Zeus fici mbriacari la vecchia
guardiana dô càrciri dô Tàrtaru, Campe, e ci arrubbau li chiavi. Allibbirtau
accussì li Ciclopi e li Gicanti Centimani.

Àutri miti dìciunu ca, vinciuta la guerra, li Titani foru mannati a l'esìliu dê
dei nta l'ìsuli britànnichi, o nta uccidenti estremu, e foru misi sutta la
survigghianza dê Centimani. Atlanti, mmeci, ca fu a capu di li Titani doppu ca
Uranu vonni castratu, appi comu punizzioni l'òbblicu d'aviri lu pisu dû celu ntê
sò spaddi. Li Titanissi foru tinuti fora dâ punizzioni picchì ntô menzu cci si
mìsiru Meti, di cui Zeus era nnamuratu, e Rea, matri di Zeus.



https://scn.wikipedia.org/wiki/Timi%C5%9Foara

Timişoara (n tudiscu Temeswar o Temeschburg, n ungarisi Temesvár, n serbu
Temišvar e n turcu Tamışvar) è na citati dû punenti dâ Rumania, ntâ pruvincia di
Timiş e ntâ riggiuni di Banat, cu na pupulazzioni di 355.977 abbitanti ntô 2004
(317.953 abbitanti ntô 2002). Tutti li varianti dû sô nomu vènninu dû ciumi
"Timişul", macari canusciutu cû nomu di Bega doppu ca fu canalizzatu. Na citati
nnustriali cu sirvizza estinsivi, fu la prima citati europea lluminata cu
l'elittricitati. Timişoara è na citati multiculturali chî sô principali
cumunitati (tudischi, ungarisi, serbi, taliani, palistinisi e grechi). Ccà
nascìu Johnny Weissmuller (un campiuni olìmpicu di natari, cchiù numinatu pi
aviri fattu Tarzan). Timişoara fu macari visitata di Gustave Eiffel, lu criaturi
dâ Turri Eiffel a Pariggi; custruìu un ponti supra lu ciumi Bega.

Ntô 1019 Timişoara (chî vari nomi di Dibiscos, Bisiskos, Tibiskos, Tibiskon,
Timbisko, ecc...) è minziunata pâ prima vota ntê ducumenti scritti dû mpiraturi
bizzantinu Basiliu II (ma tutti li stòrici nun s'accòrdanu cu sta
idintificazzioni).

Lu 16 di dicèmmiru 1989 na rivurtura pupulari s'accuminzàu a Timişoara contra lu
riggimi cumunista di Nicolae Ceauşescu. Un òrdini di dipurtazzioni dû pasturi
calvinista ungarisi László Tökés fu datu â pulizzìa sicreta (a Securitate) e la
riazzioni dî membri dâ sô cresia fu di circunnari la sô casa, mentri àutri
pirsuni jeru ntâ Chiazza di l'Òpira, la chiazza cintrali dâ citati. Lu putiri
cumannau di gràpiri lu focu suprâ genti.

Lu 20 di dicèmmiru 1989, Timişoara s'addichiarau la prima citati lìbbira. 1.104
pirsuni mureru e 3.352 foru firuti.



https://scn.wikipedia.org/wiki/Tenochtitl%C3%A1n

Tenochtitlán (o México-Tenochtitlán) fu la capitali dû mperu aztecu. Surcìa
supra n’ìsula ntô lacu Texcoco, nta l'attuali Mèssicu cintrali. Fu funnata ntô
1325. La citati fu raduta a lu solu ntornu ntô 1521 di li conquistadores
(cunquistatura) spagnoli: supra li sô ruini fu custruiuta Citati dû Mèssicu e
ntô cursu dî sèculi granni parti di lu lacu Texcoco fu prusciucata.

Nummarusi tribbù s’abbicinaru supra li spunni dû lacu, senza però arrinèsciri a
nzidiàrisi/nziggiàrisi difinitivamenti ntô tirritoriu. Fu cu l'arrivu di
l’Aztechi, nu pòpulu urigginariu d’ Aztlán (un nzidiamentu/nziggiamentu ntô
disertu tra l'ovest e lu nord dû Mèssicu), ca st'area accuminzau a ciuriri.

L’Aztechi lassaru Aztlán guidati di n'antica prufizzìa, sècunnu cui avìssiru
duvutu stabbilìrisi e funnari la sô citati ’n un locu sacru, ca ci avissi statu
annunciatu dâ visioni di n'àcula ca mancia nu sirpenti ‘n cima ôn cactus.
Scurceru sta mmàggini nta l'ìsula a lu centru di lu lacu Texcoco e ddà, ntô
1325, dicideru di custruiri Tenochtitlán (dû nomu di lu ligginnariu funnaturi e
capu Tenoch). Dda mmàggini òi figura ô centru dâ bannera missicana.

A lu sô arrivu, li Mexica (nomu nahuatl cu cui l’Aztechi si rifirìanu a iddi
stissi) àppiru a fàciri li cunti câ diffidenza dî pupulazzioni autuctoni.
Cuntaminaru la sô cultura cu chidda tulteca, specî ‘n àmmitu riliggiusu, ma
subbiru nu longu assuggittamentu mircinariu â citati d’ Azcapotzalco, capitali
di lu regnu tepaneco. Ntô 1428, la putenza militari di Tenochtitlán appi lu
supraventu supra la citati nimica, ca fu mmaduta e distruiuta dû tlatoani
(mpiraturi) Itzcóatl.

Li culoni ntirvìnniru supra la zona secunnu la tècnica chinampa (di l'urigginali
nahuatl chinamitl), n’avanzatu sistema di drinaggiu ca pirmittìu a l’Aztechi di
stènniri lu tirrenu edificàbbili pâ sô citati e ntô cuntempu di distribbuiri
l'acqua pi l'irrigazzioni agrìcula.

La civirtati azteca criscìu rapidamenti e Tenochtitlán divinni la citati cchiù
mpurtanti dâ Mèrica cintrali. Li duminazzioni aztechi addivintaru nu mperu
culturarmenti eggèmuni supra li riggiuni circustanti, ticnuluggicamenti avanzatu
e a cunnutatazzioni furtimenti riliggiusa. L’Aztechi àppiru cuntatti cummirciali
cû Gulfu dû Mèssicu, cu l'Ocèanu Pacìficu e pirfinu cû mperu Inca.

Tenochtitlán era culligata â terraferma attraversu ponti e terrachini (li
calzadas) e l'urbanìstica cittadina prividìa na riti di stratuna e canali, di
modu c’ogni zona putissi èssiri ragghiunciuta sia a pedi ca ‘n canoa. Era noltri
dutata di nu funziunali acquiduttu.

Ntô sèculu XV, ‘n siquutu a n’esunnazzioni dû lacu Texcoco, lu mpiraturi
Auìtzotl abbiau na maistusa ricustruzzioni di Tenochtitlán ca java esiquuta
secunnu la vuluntati divina: a siquutu di l'anchiamentu dâ Granni Piràmidi (o
Templo Mayor), urdinau nfatti lu tràggicu sacrificiu di 20.000 òmini ‘n anuri dâ
struttura (1487).

Lu conquistador (cunquistaturi) spagnolu Hernán Cortés juncìu a Tenochtitlán l'8
di nuvèmmiru 1519. Ntê sô diari, cuntau di nun aviri mai vidutu citati cchiù
granni e efficenti ô munnu. ‘N Europa, sulu Pariggi, Vinezzia e Custantinòpuli
èranu tarmenti stisi. Lu mpiraturi di l'èbbica, Montezzuma II, cridennu ca
Cortés fussi lu diu Quetzalcoatl di ritornu a Tenochtitlán, l’accugghìu
magnificamenti.

Tannu, la pupulazzioni di Tenochtitlán s’aggirava tra li 60.000 e li 130.000
abbitanti.

Lu 13 di austu dû 1521, Cortés e li sô òmini, aiutati dî pupulazzioni lucali,
cunquistaru Tenochtitlán doppu na sancuinusa battagghia ca stirminau la
pupulazzioni e arriducìu la citati ‘n ruini. Zoccu addimurava dâ citati fu
smantiddatu, dimulutu, distruggiutu o datu a focu. Supra li cìnniri di
Tenochtitlán fu custruiuta la Citati dû Mèssicu.

Nta l’anni '70, foru nstallati arcuni scavi archiulòggici e li ruini dâ citati
vìnniru purtati a lu lustru. Arcuni dî cchiù mpurtanti, comu la Granni Piràmidi,
sunnu graputi ê visitatura. Òi, lu Zócalo (chiazza principali di Citati dû
Mèssicu) s’attrova supra chidda ca un tempu fu lu Centro ceremonial (chiazza
cintrali mircatu di Tenochtitlán) e tanti dî calzadas urigginali currispùnninu ê
muterni stratuna dâ capitali.



https://scn.wikipedia.org/wiki/Tatarstan

A Ripubblica ru Tatarstan o simplicimente Tatarstan (Russu: Респу́блика
Татарста́н; Tataro cirillicu: Татарстан Республикасы, Tataru Latinu: Tatarstan
Respublikası) jè na ripubblica federativa ra Russia europea orientali, estesa
ppe 68.000 km², cu 3.783.600 abbitanti (1999), in maggioranza tatari. Fu
costituita ntò 1920 in ripubblica autonoma, cu capitali Kazan'. U territoriu,
bagnatu du mediu Volga e di l'affluenti soi, tra cui u Kama, jè liggirmenti
ondulatu e costituisciadi na zona di tranzisione tra i terre boscose ru Nord e
li zone steppiche allu Sud. u Clima è continentale, cu inverni friddissimi e
luanghi, staggioni cavute e piogge scarse. A risorsa principale jè l'agricultura
(granaglie, orzu, segale, vena, girasuli, ortaggi e frutta) e a larga
produzzione di foraggiu e l'estesi pasculi naturali alimentanu l'allevementu.
Notevoli li risorse minerarie, in prima cosa u petroliu che venedi estrattu inta
a zona di Bugulma, pua carbone, minerali ferrosi, fosforite e zolfu. Tenedi
n'Industria tessile, petrolchimica, alimentare, ru lignu, ru cuariu e di
l'automobbili.



https://scn.wikipedia.org/wiki/Tamil_Eelam

Tamil Eelam (Tamil: தமிழ் ஈழம், tamiḻ īḻam) è lu nomu assignatu dû pòpulu tamil,
ô statu chi iddi hannu addicchiaratu ndipinnenti ntâ Pruvincia Nord-est di
l'ìsula di Sri Lanka. Ilaṅkai (இலங்கை) e Īḻam (ஈழம்) sunnu tutti dui noma Tamil
pi tutta l'ìsula.

Tamil Eelam veni ricanusciutu comu nu statu ndipinnenti sulu dî Tigri di
Libbirazzioni di Tamil Eelam (LTTE, o Liberation Tigers of Tamil Eelam pi
ngrisi). Li LTTE cuntròllinu ntra 40 a 50% dâ terra cuntistata dû Tamil Eelam.
Stamu parrannu dî riparti di Kilinochchi e Mullaiththeevu, la maggiur parti dî
riparti di Mannar, Batticaloa eVavuniya e certi zoni dî riparti di Trincomalee e
Amparai.

Li banni dû nord e dû livanti dâ Sri Lanka chi vennu cuntrullati dî LTTE
cumprènninu nu statu quasi-ndipinnenti, chi havi li soi curti, pulizzìa, forzi
armati, navi, forza d'apparecchi, e puru na banca cintrali. Ma
st'organizzazzioni nun sunnu ricanusciuti dû cuvernu sri lankanu. Nun hannu lu
sò ariuportu stissu e dunca chiddi chi viàgginu forasteri hannu usari
l'ariuportu di Colombo.

Lu 2 di jinnaru 2009 diversi ruccaforti tamil cadunu sutta lu cuntrollu dû
cuvernu dû Sri Lanka. Lu 18 di maiu, cu la morti dî capa da guerrigghia, li
cummattimenti sunnu addichiarati accapati.



https://scn.wikipedia.org/wiki/Simetu

Lu Simetu (116 Km) é lu secunnu ciumi chiù longu ntâ Sicilia dopo l’Imera;
anveci, pi la grannizza di lu bacinu idrugràficu, è ô primu postu e ntirissa li
tirritori di quattru pruvinzi (Catania, Missina, Enna e Sarausa).

E’ furmatu di dui "trunchi " muntani ca vènunu dê munti Nèbbrudi: lu turrenti
Saracena, longu 20 Km e ca si forma a n’autizza di 1.700 m., nta la Serra di lu
Re, ammeri ô munti Soru, e lu turrenti Cutò, ca nasci a 8 Km chiù a ovist. I dui
"truncuni" s’ancòntranu a 7 Km a nord di Bronti furmannu lu Simetu.

Doppu lu Cutò, lu Simetu scurri agghiri sud arricugghennu tantìssimi affruenti,
lu primu ciumi e lu Truina, cu lu sboccu versu lu ponti di Cantarèa.

Doppu nu ponti, dittu di li Saracini, lu ciumi casca pi quarchi vintidui
metri,(la cascata veni chiamata "Puliceddu"), furmata da lu scazzamentu
prugrissivu di la lava ca cuntinua a crullari chianu-chianu.

Pi 30 chilòmitri lu cimu scurri nta nu modu turtuosu e lu pircorsu furìa e si
storca ora a manu dritta e ora a manca e a 3 chilòmitri a sud-ovist di Adranu,
arricogghi lu Sarsu (ca nun è lu ciumi cû stissu nomu Salsu dâ Sicilia
uccidintali). Jennu agghiri sud, doppu àutri 50 chilòmitri, quannu si trova a
quarchi 8 chilòmitri di la costa, accogghi n’àutru affruenti: lu Dittàino; a 2
chilòmitri, pi finiri, iddu ncontra l’ ùrtimu grossu affruenti, lu Gornalunga,
ca nasci nta li cullini tra Chiazza Armerina e Valguarnera.

Lu Simetu, ca l’Àrabbi chiamaru "ciumi di Musè" , sarva lu sò caràttiri
urigginariu di turrenti, zoè picca acqua ntâ astati e chini nvirnali ca, o
spissu, fa danni a li tirreni vicini.

Lu ciumi havi na purtata media di 25 mc. o secunnu. L’acqui dô bacinu dô Simetu,
nu tempu facèvunu mòviri tanti mulini; ancora oggi st’acqui sunnu utilizzati pi
irrigari li agrumeti.

Nta la foci dû Simetu, cu Dicretu Riggiunali, vinni stituita l’Oasi naturali ca
si stenni versu sud ntirissannu i laghetti di Guarnazza e Gornalunga.

Lu Simetu è formatu di vari habitat ca hannu pirmessu la furmazzioni di na ricca
viggitazzioni. Nta la parti àuta di l'acqui li spondi sunnu ricuperti di na
fitta viggitazzioni furmata di canni palustri, mentri nta la parti vascia li
rivi sunnu cumpritamenti scuperti. L’ùrtima graciazzioni purtò la nàscita di nà
nova speci di àrvuli nta la zona dô Simetu , li Agrifogghi.

L'ambienti riccu di speci d’armali di preda (cunigghi sirvaggi e lepri), desi la
pussibilità a l'armali, comu la vorpi e la dònnula, di vìviri ntô tirritoriu di
lu Simetu.

Ntô casteddu ora sdirubbatu di lu duca di Mistirjancu vivi na numirusa culonia
di taddariti ca prùspira grazzi a la granni prisenza di nzetti ca si tròvanu nta
la zona paludosa.

Ci sunnu macari mortìssimi rèttili comu la Biscia, la Vìpira, lu Colubru
Liopardinu, la Lucèrtula siciliana, lu Ramarru e la Nutrici di lu cullari, ca ô
cuntrariu di àutri rèttili ccà alincati, è nu sirpenti marinu e vivi ntô ciumi.



https://scn.wikipedia.org/wiki/Santa_Nquisizzioni

Cu Nquisizzioni, o Santa Nquisizzioni, si ntenni la lutta contra l’eresìi di
parti dâ Chiesa Cattòlica.

Li primi misuri nquisituriali foru appruvati ntô 1179 dû Cunciliu Latiranu III.
Tra d’iddi, ‘n particulari, lu dittatu dû cànuni 27 liggittimava la scumùnica e
l'abbiu di cruciati contra l’erètici.

Lu prucidimentu nquisitoriu fu furmalizzatu ntâ jurisdizzioni ccrisiàstica di
papa Luciu III ntô 1184 cû dicretu "Ad abolendam", ca stabbilìu lu drittu dâ
crèsia - scanusciutu ntô drittu rumanu e "mmintatu" dâ crèsia barbàrica - di
trascinari ‘n judizziu e furmulari n'accusa d’ eresìa contra quarcunu, macari ‘n
assenza di tistimoni attinnìbbuli. Pochi anni doppu vinìanu auturizzati l'usu dâ
turtura, pi fàciri cunfissari a l'erèticu la propia curpa, la cunfisca dî sô
beni e la sicritizza dî pruciduri.

La cunnanna d’ogni divianza riliggiusa vinni appoi ribbaduta ntô 1215 dû
Cunciliu Latiranu IV ca dava vita â stituzzioni di pruciduri d'ufficiu pi
cunzèntiri di nstaurari nu prucessu supra la basi di sìmprici suspetti o
dilazzioni.

Si trattava, nzinu ccà, dûn drittu ca la crèsia s’arrucava, p’addifènnirisi dâ
crìtica aspra contra la curruzzioni e lu timpuralismu dilaganti. Ma ogni drittu
havi bisognu di nu suggettu ca l’asircita. Nascìu accussì la prima Sacra
nquisizzioni, sutta lu papa Grigoriu IX.

Attiva nizziarmenti ntâ Francia miridiunali, tra lu sèculu XIII e XIV li sô
attinzioni foru dapprima rivoti contra Catari, Valdisi e àutri muvimenti
paupiristi comu chiddu di Fra Ducinu, appoi si stìnniru, supra sullicitazzioni
di Filippu lu Beddu, videmma a li putintìssimi Cavaleri timplari, annintànnuli.

Di ddà ‘n appoi, putiri pulìticu e Nquisizzioni travagghiaru a longu di
cunzerva, ognidunu di li dui puntannu a strumintalizzari l'àutru: nni fu asempiu
sommu la Nquisizzioni spagnola, cuncissa cu quarchi risistenza ntô 1478 di papa
Sistu IV ê prissanti richesti di l’'Infanta di Spagna, Sabbedda la cattòlica pi
cumpritari l'assuggittamentu e la sprupriazzioni dî musurmani scunfitti e di l’
abbrei troppu ricchi, dominus essènnunni lu frati duminicanu Tomás de
Torquemada). Li raggiuni dâ risistenza papali foru chiari quannu si cunstatau ca
la Nquisizzioni spagnola lassava ‘n fini dî cunti ô papa sulu l'auturitati
dugmàtica, ma rimittìa cumpritamenti ntê manu dû nquisituri e dâ munarchìa comu
sô vrazzu siculari tuttu l'effittivu putiri riprissivu. La Nquisizzioni spagnola
cilibbrau 125.000 prucessi, e cunnannau ô rocu 59 "maiari", pirmiannu
prufunnamenti dû propiu spìritu lu cattulicèsimu nazziunali.

Nascìu ‘n stu cuntestu, auturitariu, viulentu e riprissivu, lu finòminu dâ
cussidditta "caccia ê maiari", ch’èranu ntâ stragranni maiuranza cuntadini
curpèvuli di nun aviri abbannunatu la mimoria e la friquintazzioni di curi e
riti pricristiani, d’assèriri putiri di cura, o simpricimenti di suttràirisi a
lu sistema di putiri di tannu. Puru avennu abbannunatu la crèsia cattòlica, li
prutistanti nni spurtaru ‘n Mèrica st’eriditati.

Lu successu dî muvimenti lutirani e calvinisti ammuttau ntô sèculu XVI la crèsia
cattòlica a rianimari la Nquisizzioni: la "Sacra Cuncricazioni dâ Rumana e
Univirsali Nquisizzioni", chidda ca cunnannau ô rocu Giurdanu Brunu e nquisìu
Galileu Galilei, fu stituuta di papa Paulu III lu 21 di giugnettu di 1542 e
affidata a li Duminicani, lu cui cummentu a santa Marìa supra Minerva era la
seggi dû tribbunali. Già dû XVIII sèculu, tuttavia, la Cuncricazzioni pirdìu
murdenti e vicuri, arriducènnusi a apparatu banarmenti cinzoriu, suprattuttu
versu li sprissioni culturali (vidi Ìnnici dî libbra pruibbiti).

La Sacra Cuncricazzioni dâ Rumana e Univirsali Nquisizzioni fu rinuminata ‘n
Sacra Cuncricazzioni dû Sant'Uffizziu lu 29 di giugnu di 1908 di Papa Piu X.

Lu 7 di dicèmmiru di 1965 Papa Paulu VI nni canciau lu nomu ‘n Cuncricazzioni pâ
duttrina dâ fidi.

Papa Giuvanni Paulu II ridifinìu lu còmpitu attuali dâ cuncricazzioni -
prumòviri e tutilari la duttrina dâ fidi e dî custumanzi cattòlichi, punènnucci
a capu ntô 1981 Joseph Alois Ratzinger, divinutu ntô 2005 papa Binidittu XVI, cû
tìtulu di prifettu.

Ntôn discursu divinutu stòricu di l'8 di marzu di 2000 - Giuvanni Paulu II
addumannau pirdunu a nomu dâ crèsia pû passatu cumpurtamentu dâ stissa riguardu
nquisizzioni, rochi e cacci ê maiari.



https://scn.wikipedia.org/wiki/Saladinu

Saladinu ('n àrabbu: صلاح الدين ابن أيّوب, Salāh al-Dīn ibn Ayyūb; 1137 o
1138-1193), fu nu granni cunnutteru curdu mussurmanu e funnaturi dâ dinastìa
ayyubbidi 'n Eggittu, misusi 'n luci ô sirvizziu di Nūr al-Dīn ibn Zankī.

Di picciottu studiau a loncu e cu brillanti risurtati tantu matèrii giurìdichi
quantu littirarii, secùnnu nu schema affirmatusi nta l'àmmitu islàmicu, sècunnu
cui cu era chiamatu a cuvirnari avìa a prisintàrisi cu n'òttimu curredu
canuscitivu a li propi sudditi. Ntrasìu nundimenu a lu sirvizziu dâ famigghia
zangidi nta l'area sittintriunali siro-irachena dâ Jazzira. Cu sô patri Ayyūb e
cu sô zu Shīrkūh, acquisìu n'òttima priparazzioni videmma militari, puru siddu
pari ch'iddu prifirissi lu studiu dû quali si sintìa particularmenti attrattu.
Fu mannatu di Nuranninu ô siquutu dû zu ntô tiatru palistinisi, tannu cuntisu di
Cruciati, Fatimidi, Sirgiuchidi e dûn variu nùmmuru di signuri lucali.Ntô cursu
di na spidizzioni vitturiusa dû zu 'n Eggittu fu chiamatu a succidìricci nun
appena chistu murìu 'n modu inattisu. Divinni 'n tali modu, iddu sunnita, lu
vizir di l'ùrtimi Imàm fatimidi, sciiti-ismailiti. Â morti di Nuranninu, di cui
iddu era ristatu vassallu, nizziau la sô pirsunali òpira di cunquista di l'area
siro-palistinisa e eggizziana. Tra la II Cruciata e la III Cruciata arriniscìu a
pigghiari lu cuntrollu di Damascu (1174), d'Aleppu (1183) e di Mossul (1186).
Attaccau quinni lu Regnu di Girusalemmi e, grazzî â nzipienti firnicia
aggrissiva dû Riggenti dû regnu Guidu di Lusignanu, di Rinardu di Chatillon, di
Honfroi II di Toron e di lu novu Patriarca Eracliu, arcivìscuvu di Cisarea -
c'avìanu arrinisciuti a vanificari l'assinnata lìnia stratèggica dû difuntu
reghi libbrusu di Girusalemmi, Barduvini IV, urientata a n'accordu chî forzi
musurmani di l'area - Saladinu arriniscìu a cògghiri na scaccianti vittoria lu 4
di giugnettu di 1187 ê Corni di Hattin, ca ci grapìu la strata pâ ricunquista di
Girusalemmi, rializzata lu 2 d'uttùviru di 1187. La Citati Santa nun fu
suttaposta a li ccidi c'avìanu mmeci carattirizzatu la cunquista cristiana ntô
1099 e la fama di firocia, armenu 'n Italia, ci dirivau cchiù c'àutru dâ
raritati di na figurina didicatacci (Lu firoci Saladinu), stampata dâ casa
alimintari Liebig pûn sô cuncursu ca ncuntrau vastu successu tra li cunzumatura.
Sutta lu sô putiri tummaru appoi àutri citati cristiani d'Outremer, comu Giaffa,
Beirut e San Giuvanni d'Acri, st'ùrtimu addivintatu lu principali centru di
risistenza 'n gradu di risistiri a l'avanzata mussurmana ancora pi circa 90
anni. Scunfiggiutu di Riccardu Cori di Liuni a Arsuf happi cû suvranu
plantagginetu rapporti di stima ma lu reghi di Ngriterra nun ristau 'n Terra
Santa abbastanti a longu pi mèttiri a fruttu li sô ndubbii qualitati guirreri.
Danti difinìu Saladinu "grannu spìritu nun tuccatu di Diu", cullucannu l'ùmmira
dû surtanu ntô Limmu, allatu a l'eroi e a l'antichi saggi ca nun avìanu pututu
sufruiri dâ Sarvizza pridicata di Gesù Cristu.



https://scn.wikipedia.org/wiki/Rosa_Luxemburg

Rosa Luxemburg (Zamość, 5 di marzu 1870 - Birlinu, 15 di jinnaru 1919), spunenti
pulìticanti, tiòrica sucialista e rivuluzziunaria pulàcca-tudisca.

Rosa Luxemburg nascìu a Lubblinu, attuarmenti 'n Pulonia, di na famigghia
ebbraica. Doppu aviri fujutu 'n Svizzira p'evitari la ditinzzioni, friquintau
l'Univirsitati di Zurigu nzèmmula a àutri figuri di spiccu dû sucialismu, comu
Anatoli Lunacharsky e Leo Jogiches. Contra lu nazziunalismu dû "Partitu
Sucialista Pulaccu" (PPS) criau, ntô 1893, nzèmmula a Leo Jogiches e Julian
Marchlewski la rivista "Sprawa Robotnicza" (La causa dî travagghiatura). Cridìa
ca la ndipinnenza dâ Pulonia avissi statu pussìbbili sulu tramiti na
rivuluzzioni 'n Girmania, Austria e Russia, e ca la lutta contra lu capitalismu
era cchiù mpurtanti dâ ndipinnenza. Nigau lu drittu d'autuditirminazzioni dî
nazzioni, 'n disaccordu cu Lenin.

Ntô 1897 uttinni la cittadinanza tudisca e l'annu succissivu adirìu ô Partitu
Sucialdimucràticu. 

Lu Partitu Sucialdimucràticu Tudiscu (SPD), cui Rosa s'iscrivìu, era, prima dû
1914, lu cchiù forti partitu sucialista d'Europa e lu sô sicritariu Karl Kautsky
era cunziddiratu l'eredi e lu cuntinuaturi di Marx e Engels, lu ditinturi e lu
custodi di l'autèntica duttrina marxista, dû marxismu cchiù "puru" e urtudossu.

E' a ciancu di Kautsky ca Rosa Luxemburg cunnuci la pulèmica chî rifurmisti,
quannu ntô sô scrittu ntitulatu Riforma suciali o rivuluzzioni? (1899) prenni
risulutamenti pusizzioni pû sècunnu tèrmini di l'altirnativa.

Fici parti dû frunti pacifista ô nizziu dâ prima verra munniali e nzèmmula a
Karl Liebknecht, ntô 1915, criau lu gruppu "Ntirnazziunali", c'avissi
addivintatu 'n siquutu la Liga Spartachista. Chista fici parti 'n un primu tempu
dû Partitu Sucialdimucràticu e appoi dû Partitu Sucialdimucràticu Ndipinnenti,
prima di diviniri lu nucleu dû Partitu Cumunista Tudiscu. 

Lu 28 di giugnu 1916 la Luxemburg, nzèmmula a Karl Liebknecht, vinni arristata
doppu lu fallimentu di nu sciòpiru ntirnazziunali e cunnannata a dui anni di
riclusioni. Duranti stu piriodu scrivìu diversi artìculi, cumprisu La
Rivuluzzioni Russa, ca fa rifirimentu ô pirìculu di na dittatura bulscèvica 'n
Russia.

Supra lu midèsimu argumentu è nutèvuli la brevi òpira, pubblicata pòstuma, La
rivuluzzioni russa. N'esami crìticu (ricintimenti ripubblicata 'n talianu 'n
n'edizzioni a cura di R. Massari, Bolsena 2004).

Ntô 1918 s'uppunìu â cussidditta Suddivazzioni Spartachista pirchî la ritinìa
abbinturista, e â furmazzioni di lu Partitu Cumunista Tudiscu pirchî primatura.
A l'arba dâ "Rivolta di Jinnaru", lu 15 di jinnaru di 1919, vinni raputa e 'n
siquutu assassinata, nzèmmula a Liebknecht, dî surdati dî cussidditti Freikorps.



https://scn.wikipedia.org/wiki/Rock_and_Roll_Hall_of_Fame

La Rock and Roll Hall of Fame and Museum (â littra: Sala di fama e museu di rock
and roll) cumprenni n'istitutu e museu chi s'attròvanu 'n Cleveland, Ohio, Stati
Uniti, didicati, comu suggirisci lu nomu, a ricurdannu chiddi chi sunnu stati li
cchiù granni e li cchiù canusciuti dâ mùsica rock and roll.

Quattru artisti vennu ntroduciuti ntrâ Hall of Fame ogni annu a Nova York. Li
primi d'èssiri ntroduciti lu 23 di jinnaru dû 1986, cumprinneru Chuck Berry,
James Brown, Ray Charles, Sam Cooke, Fats Domino, li Everly Brothers, Buddy
Holly, Jerry Lee Lewis, Little Richard, e Elvis Presley.

Pi qualificari a essiri numinatu, si havi a passatu armenu 25 anni nzinu dâ
nisciuta dû primu discu (dû aritista stissu). Chiddi chi vennu numinati
avvìssiru avutu na nfruenza e significanza nnâ storia dâ mùsica di rock and
roll. Comu succedi spissu a risputtu di sti gènira di premî e scelti,
s'attròvanu li pulèmichi pi quantu riguarda lu prucessu a scègghiri chiddi chi
vennu numinati (o cchiù pricisu, chiddi chi nun vennu numinati). P'asempiu,
l'artisti di Heavy metal nun sunnu tantu rapprisintati.



https://scn.wikipedia.org/wiki/Rita_Bottu

La canzuna di Francu Battiatu "Stranizza d'amuri" (di L'era del cinghiale bianco
dû 1979) è lu dibbuttu ufficiali di Rita Bottu, ntèrpriti siciliana scanusciuta,
ancora pi picca, ô granni pùbbricu. Furgurata dâ scuperta dâ vuci di Rosa
Balistreri, la catanisa Rita Bottu s'avvicinau ô patrimoniu pupulari dâ sò
terra.

Ci havi na vuci biddìssima ca cuniuga ripirtoriu anticu e mudernu. Ritta Bottu è
n'artista polièdrica, cu na vuci ammaganti di sirena dû Miditirràniu, ca duna
raggiuni a cu nnivìdua ntâ Sicilia d'oi na scola musicali mpurtanti nova.

La sò scigghiuta nasci dâ gana di ripircùrriri li sò ràdighi, di turnari a lu
passatu comu senzu di riscuperta, ma supratuttu di vèstiri ddi brani pupulari cu
abbiti novi, di riprupunìrili 'n chiavi muderna filtrata di lu sò granni amuri:
lu Jazz. Tra li sò canzuni cantati 'n sicilianu, putemu citari: Amuri amuri,
Stranizza d´amuri, Lu matrimoniu, Lu pisci spada, Cu ti lu dissi, Avo´, Ciuri
ciuri, Dimmillu doppu, e L´amuri.



https://scn.wikipedia.org/wiki/Richard_Nixon

Richard Milhous Nixon (9 Jinnaru, 1913 – 22 Aprili, 1994) a statu lu 37imu
Prisidenti di li Stati Uniti di la Merica e lu sulu prisidenti ca s'addimisi.

Nixon nascìu nta lu 1913 nta a so casa di famigghia a Yorba Linda nta a
California, e a statu crisciutu comu nu Quacchiru. Herbert Hoover a statu
l'unicu autru prisidenti di fedi Quacchira. Fu crisciutu a Whittier, California
e s'innìu nta a Scola Supiriòri di Whittier, ô Cullegiu di Whittier, e
all'univirsitati di Duk. Sirbìu nta a Marina duranti a Sicunna Verra Munniali.
Cchiu tardu si maritau e ciappi rui figghi.

Nixon fu iliggiutu nta a House of Representatives (Casa dei Rapprisintanti) nta
lu 1946. Cchiu tardu fu ilettu Sinaturi, e dunqui Vici Prisidenti di Dwight D.
Eisenhower. Comu viciprisidenti era 'ndaffaratu assai e viaggiau nta lu munnu
'nta lochi comu a lu Sud America.

Nta l'ilezzioni prisidinziali di lu 1960, si cunfruntau puliticamenti cu John F.
Kennedy ca jera di lu Partitu Dimucraticu.

Amprima, Nixon pare ca stapìa binciennu, ma lu Jornu di l'Ilizzioni, bincìu
Kennedy. Cchiu tardi Nixon persi n'autra elizzioni comu cuvirnatori dâ
California cunfruntannusi ccu Pat Brown. A ddu puntu, nu munzieddu di mastri
rissiru ca a carriera pulitica di Nixon jera finutu ma si sbagghiaunu.

Nixon fu iliggiutu prisidenti nta lu 1968 nta na cursa ca lu virìa cunfruntatu
ccu Hubert Humphrey e lu cuvirnaturi dill'Alabama George Wallace. Nta a
cumpitizzioni fuorri vicini nei sundacci. Nixon si mustrau spertu nta l'affari
estiri. Viaggiau nta nu munzieddu di paisi, incrusa a Cina e l'Unioni Suvietica.
Fici a paci ca Cina e lu cumunismu. Chissu jeni puri lu mutivu picchini ci su nu
munzieddu ri cosi ca fuorru fabbricati 'n Cina. Prima ri, a Cina cumunista nun
ci raunu lu pirmissu ri vinniri cosi nta li Stati Uniti.



https://scn.wikipedia.org/wiki/Purmuna

Li purmuna sunnu urgani pâ rispirazzioni 'n ammenti subbaireu, ntê quali
s'effittuanu scanci gassusi tra l'ariu immisa 'n na cavitati nterna e un liquitu
curpureu.

Li dui purmuna, drittu e mancu, sunnu posti ntô cavitati turacica ô di susu dû
diaframma e l'accupana quasi cumplitamenti, cu esclusioni dû midiastinu, la
cavitati cintrali accupata dû cori, e dû spazziu accupata dî grossi vasi
sanguigni, dâ trachea e di l'esufagu. Hannu na forma cunica rreulari, cu na basi
cuncava, c'appoja supra lu diaframma e n'apici ottusu, ca spurci dâ prima
custola. Sunnu àuti circa 25 cm. Lu sô pesu tutali è di 1.100 g circa, cûn
vulumi tutali di 1.700 cm³.La facci esterna è cummessa (p'adattarisi â gaggia
turacica), mentri chidda nterna è cuncava (pi faciri postu ô cori). Supra la
facci nterna prisenta na granni fissura, l'ilu purmunari, 'n cui ntrasinu 'n
bronchi e l' arterii purmunari e nescinu li vini purmunari. Li dui purmuna nun
sunnu aguali, la sô diffirenza è principarmenti duvuta ô spazziu ca ntô turaci
veni accupatu dû cori.

Hannu n'aspettu elasticu, cripitanti sutta cumprissioni. Lu culuri dû purmuni è
russu scuru ntô fetu ca nun àvi rispiratu, addiventa ruseu ntô niunatu e ntê
juvini, addivintannnu russu scuru nta l'adulti; 'n prisenza di dipusiti di
pruvulazzi o di risidui di fumi acquisiscinu un culuri griciu-ardesia. La sô
supirficii appari lucenti a causa dû fugghiettu ca li cummigghia: la pliura
viscirali. Pâ sô attivitati rispiratoria, li purmuna sunnu nnirvati dû nervu
vacu e dû nervu simpaticu.

Lu purmuni drittu è pircorsu di dui ncisuri (ncisura urizzuntali e ncisura
ubbliqua) ca lu suddividinu 'n tri lobbi (lobbu supiriuri, lobbu midiu e lobbu
nfiriuri). La diramazzioni dû broncu (broncu principali drittu), ca ntrasi ntô
purmuni, si suddividi 'n ultiriori tri diramazzioni principali, una p'ogni
lobbu: broncu lubbari supiriuri, broncu lubbari midiu e broncu lubbari nfiriuri.

Lu purmuni mancu è pircorsu di na sula ncisura (ncisura ubbliqua) ca lu
suddividi 'n dui lobbi (lobbu supiriuri e lobbu nfiriuri). La diramazzioni dû
broncu (broncu principali mancu), ca ntrasi ntô purmuni, si suddividi 'n
ultiriori dui diramazzioni principali, una p'ogni lobbu: broncu lubbari
supiriuri e broncu lubbari nfiriuri.

La cavitati cuntinenti li purmuna, c'hannu na capacitati di 5-6 litri, è
cumplitamenti rivistuta ô nternu di na mimbrana sirusa ditta pliura paritali, pi
distinquirila di l'omonimu fugghiettu ca si rinveni ntê purmuna, ê cui formi
adirisci e ca appuntu prenni lu nomu di pliura purmunari. Li dui pliuri sunnu
siparati dû liquitu pliuricu.

Ntê purmuna pinitranu li bronchi, ca si suddividinu 'n rami sempri chiù suttili
e nummarusi, distribuennusi 'n tuttu lu tissutu. Ogni broncu tirmina 'n tubbuli
suttili ditti bronchi lubbulari, ognidunu dî quali ntrasi 'n un lubbulu
purmunari. Ogni lubbulu custituisci n'unitati anatumica difinuta. Sunnu nfatti
cumplitamenti abbolti 'n un mmulucru cunnittivu ca l'isola e ognidunu d'iddi
adempi â funzioni rispiratoria ndipinnentimenti di l'àutri. Li lubbuli sunnu
visciculetti d'1 cm³ circa. Ogni lubbulu arricevi un broncu supralubbulari, ca,
accumpagnatu di na branca di l'arteria purmunari, pinetra ntô lubbulu stissu
(broncu ntralubbulari) unni duna dî branchi cullatirali e appoi si biforca. Lu
lubbulu si suddividi ultiriormenti 'n circa 30 ramificazzioni tirminali
(brunchioli rispiratori) ca pinitranu ntê acini purmunari. St'acini sunnu
cumposti di viscicoli nfrattuusi (alvioli purmunari) ô nternu di na cavitati
ditta nfunnibbolu. Li scanci gassusi tra lu sangu ca circola ntê capiddari dî
purmuna e l'ariu nspirata abbèni pi menzi di l'alvioli. Propiu pirchistu, li
vasi artiriusi si suddividinu siquennu fidirmenti ogni singulu broncu, juncennu
ogni singulu acinu purmunari, pi cunturnari l'alvioli cu na fitta riti.
L'ussiggenu cuntinutu nta l'alviolu, passa ntô sangu attravirsannnu la pareti dî
capiddari, sciugghiennusi 'n iddu. La mpalcatura di l'alvioli è cumplitata dûn
ntrizzu di fibbri riticulari ca li rivistinu estirnamenti, ripurtannu l'alviolu
â sô pusizzioni naturali, doppu la dilatazzioni duvuta a la nspirazzioni. Supra
li pareti di lu nfunnibbolu s'attruvanu na serii di luggetti a nidu di lapi (vò
dìciri comu dintra di na Laparìa): l' alvioli purmunari. L'alviolu è furmatu di
na struttura cunnittiva ca veni sustinuta estirnamenti di na riti di fibbri
elastichi, lu sô nternu è cummigghiatu dûn stratu di cilluli appiattuti
(epiteliu purmunari), ca cummighia na riti di vasi sanguigni.

P'un jocu abbastanza simplici di prissioni, li muvimenti dâ cascia turacica, 'n
rilazzioni cû muvimentu rispiratoriu sunnu siquuti ô nternu dâ massa purmunari
ca, cû sô variari di forma e di vulumi, accunsenti la ntrumissioni e
l'espulsioni di diffirenti quantitativi d'ariu. L'ariu ntrasi dû nasu (o dâ
vucca), prusequi ntâ farinci, larinci, e trachea, agghicannu ê bronchi. L'ariu
si dividi 'n dui ntrasennu ntô purmuni drittu e 'n chiddu mancu, cuntinuannu a
suddividirisi ntê tanti ramificazzioni tirminali, agghicannu a l'alvioli. Ccà
abbèni lu scanciu gassusu dû sangu, ca cedi anidridi carvunica (espulsa dî
purmuna cu l'espirazzioni) carricannusi d'ussiggenu.

Lu purmuni àvi dui circulazzioni sanguigni ndipinnenti, na funziunali (arterii e
vini purmunari), l'àutra nutritiva (arterii e vini brunchiali). L'arteria
purmunari si sipara 'n dui ntrasennu 'n ogni singulu purmuni 'n currispunnenza
di l'ilu purmunari. Li capiddari di l'arterii purmunari virsanu ntê vini
purmunari, uscenti dû purmuni a l'autizza di l'ilu, purtannu lu sangu nta
l'aricchietta manca dû cori. L' arterii brunchiali, ca s'urigginanu di l'aorta,
si ramificanu ntê bronchi, li nutrinu e cunfluiscinu ntê vini brunchiali.

La patoluggia purmunari annuera quatri ca sunnu cumuni a àutri distretti dû
corpu comu p'asempii altirazzioni dû circulu (ipiremia attiva), edemi, trummusi
e emmulismu, quatri emurraggici, nciammazzioni (purmuniti, brunchiti,
bruncupurmuniti) e la tubbirculosi (ca ntô purmumi àvi sedi ellittiva puru siddu
nun esclusiva). Si ponnu appoi ricurdari:



https://scn.wikipedia.org/wiki/Pubbricazzioni

La Pubbricazioni eni lu travagghiu ca s'òccupa dâ pruduzzioni di littiratura o
di nfurmazzioni, l'attività di rènniri la 'nfurmazzioni pùbbrica. Nta certi
casi, l'autura ponnu èssiri li sò propi editura.

Tradizziunarmenti, lu tèrmini si rifirisci â distribbuzzioni di matiriali
stampatu comu li libbra e li giurnali. Quannu arrivau a nfurmazzioni diggitali e
internet, lu scopu dâ pubbricazzioni si stinnìu pi nclùdiri li risursi
alittrònichi, comu li virsioni alittrònichi dî libbra e dî pubbricazzioni
piriòdichi, comu siti web, blogghi, e robba sìmili.

La pubbricazzioni ncludi li fasi di sviluppu, acquisizzioni, marketizzazzioni,
pruduzzioni, stampa e li sò equivalenti alittrònici.

La pubbricazzioni eni macari mpurtanti comu cuncettu ligali: (1) comu lu
prucessu di dari nutizzia furmali ô restu dû munnu, p'asempiu di spusàrisi o di
falliri; e (2) pi mutivi di copiraitte (copyright) unni cc'eni na diffirenza ntâ
prutizzioni di matiriali pubbricatu e nun pubbricatu.



https://scn.wikipedia.org/wiki/Porfiriu

Porfiriu (grecu: Πορφύριος; Tiru, 234 circa – Roma, 305 circa) fu nu filòsufu e
tiòlugu grecu anticu.

Uruggunariu dâ Siria, Porfiriu studiau â scola atiniesi, prima di trasfirìrisi a
Roma unni canuscìu Plotinu. Accuminciau a travagghiari pi cuntu di Plotinu, n
particulari pi riurganizzari e sistimari li sò scritti. Versu lu 268, Porfiriu,
cadutu n diprissioni, e cu tinnenzi suicidi, si trasfirìu n Sicilia, unni stesti
diversi anni. Tra l'âutri cosi, ntê sò studi si ntirissau all'Etna. Ntô 270,
quannu era ancora n Sicilia, ricivitti la nutizzia dâ morti di Plotinu. Quarchi
tempu addoppu arriturnau a Roma, e si spusau cu Marcella, na fìmmina matura,
vèduva, e già matri di setti figghi.

Lu sò pinseru è neuplatonicu. Fu prufunnamenti anticristianu, Celibbri è lu
paradossu ca mintuvava contra lu cristianesimu: Siddu cu lu battesimu unu si
lava di tutti li piccati, allura, lu cristianesimu nvita ê peggiu crimini, tantu
appoi cô battesimu tutti sunnu lavati. Lu cristianesimu è pirciò contra l'ordini
dâ giustizzia.



https://scn.wikipedia.org/wiki/Poker

Lu poker è unu dî jocura cchiù diffusi dû munnu. Si joca sulitamenti in quattru,
cu li carti ca vannu dû setti ô k cu l'assi. A l'inizziu ogni jucaturi metti na
puntata niziali, poi unu duna cincu carti l'unu e quannu finisci s'accumincia lu
giru pi vidiri si quarcunu po' "gràpiri" lu jocu. Pi gràpiri c'è bisognu armenu
di na coppia di jack. Quannu quarcunu grapi, tutti chiddi ca vonnu cuntinuari a
jucari hannu a puntari chiddu ca punta lu jucaturi ca grapi; si un po' grâpiri
nuddu, si mmìscanu arrè li carti e s'accumincia arrè lu giru. Passata
l'apirtura, lu jucaturi ca detti li carti cancia li carti a tutti li jocatura ca
li vonnu canciati. Si ponnu canciari màssimu quattru carti e si quarcunu voli
canciati quattru carti, si ci dùnanu tri carti sùbbitu e una â fini dû giru.
Quannu si finisci di canciari li carti, lu jucaturi ca grapìu, si voli, fà la
so' puntata, altrimenti si po' ritirari dû jocu o passari la parola ô jucaturi
succissivu ca po fari li so stessi cosi. A ogni puntata ca si fa, ogni àutru
jucaturi po decìdiri si arritiràrisi, puntari quantu lu jucaturi ca fici pi
primu la puntata oppuri rilanciari ô rialzu. Ogni jucaturi po rilanciari li
puntati di l'àutri, ma non li so. Finita sta fasi li jucatura ca arrèstanu
càlanu li carti e cu havi la cumminazzioni ca vali cchiossai, vinci.



https://scn.wikipedia.org/wiki/Playstation_3

Fu lanciata ntô Giappuni nta l'11 nuvemmiru 2006, lu 17 nuvemmiru ntâ Nord
America, e nta l'Australia e nta l'Europa lu 23 marzu 2007.

Trasìu in cumpetizziòni cu li consolli Xbox 360 di la Microsoft e a Wii
Nintendo. Li consolli di prima dâ Sony foru la PlayStation 2 e a PlayStation
(PSOne).

Lu PS3 eni pa Sony a consolli di settima ginirazzioni cchiù putenti,comegghiè ci
su nu munzeddu di programmatura di vidiujoca ca dicinu ca lu PS3 e lu Xbox 360
sunnu quasi li stessi. Eni cchiù caru di lu Xbox 360 o di lu Wii da Nintendo.
Havi li trasuti pi micro sd e chiddi usb pi ricarricari u joystick. Lu joystick
dâ ps3 è wireless (senza filu) e avi un sinsori di muvimentu avusu chiddu dû
Wii, si chiama Sixaxis, e si basa sà ticnuluggìa dualshock 3. Pi ricarricarisi
si ncoccia ccû filu, nfilannulu ntâ trasuta USB.

Usa lu supportu blu-ray ca è cchiu putenti dî DVD, a diffirenza da xbox 360 avi
tuttu nintra ncurpuratu. Lu jocu cchiù vinnutu eni Metal Gear Solid 4. Cû filu
HDMI si vidi ancora megghiu attaccata a na tilivisioni HD ready c'avi aviri la
porta HDMI. Pi trasfiri n internet si pò usari o lu filu eternet o via wi-fi. Su
playstation network si pò jucari in reti o chattari cu l'amici.



https://scn.wikipedia.org/wiki/Pisci_spata

Isimplari di Xiphias gladius sunnu diffusi ntê zoni trupicali, suttatrupicali e
timpirati di tutti l'ocèani, ntô Mari Miditirràniu, ntô Mari Nìuru, ntô Mari di
Marmara e ntô Mari d'Azov, unni pìgghianu a cuncintràrisi currenti marini e
ociànichi, ca attìranu li sò predi.

Sti pisci arrìvanu a pigghiari granni diminzioni, cu na lunchizza màssima di
cchiù assai di 4,5 metri e nu pisu casa abbunnanziusamenti li 400 kg (lu pisci
spata cchiù pisanti vinni piscatu 'n Cili ntô 1953 e pisava 655 kg). Lu sò
aspettu è particulari, lu corpu àggili e musculusu, quasi squaliformi, ma li
pinni duri e àggili tistimònianu na vita fatta di vilucità e putenza, è nu pisci
pridaturi e migraturi. La particularità cchiù ricanuscìbbili è senza dubbiu la
spata, lonca nzinu a nu terzu dû sanu fìsicu, cumpunuta di matiriali òssiu e pi
chissu assai piriculusa si veni addupirata comu arma pâ caccia e di difinnuta di
l'ùnicu sò pridaturi (eccettu l'omu) ca cumporta nu seriu pirìculu â vita dû
pisci spata: lu squalu mako. La cuda è tantu assai furcuta e fina, a forma di
menzaluna. L'occhiu è granni e macari la vista è bona.

Caccia principarmenti Tunna, Barracuda, Pisci vulanti, Pisci azzurri e
mudduschi. Li pisci spata sunnu classificati ntra l'armali a sancu càudu (cosa
rara pê pisci, sulu quarchi dicina hannu sta particularità), picchì hà statu
pruvatu ca la timpiratura di dintra è mediamenti di 10-15 °C cchiù assai di
chidda ca havi a furriari tunnu.

Li pisci spata di l'Ocèanu Atlànticu e dû bacinu miditirràniu mìgranu a bbêri lu
Mari dê Sargassi miridiunali pi ripruducirisi circannu timpiraturi ô quantu dê
24 °C; ddà si accòppianu dipunennu di 1 a 29 miliuna di ova, ca vèninu ficunnati
esternamenti. Li ova ficunnati hannu nu diàmitru di 1,8 mm e li larvi, ca
musùranu 4 mm ô mumentu dâ ruttura, arrèstanu nti l'acqui càudi pi certiduni
misi, doppu di chistu mìgranu a bbêri li lochi d'urìggini dê ginitura picchì
hannu abbisognu di timpiraturi cchiù vasci e di assai manciari. La spata è
cumpretamenti furmata quannu l'avanottu pigghia a musurari sulu 10 mm; li
fìmmini si svulùppanu cchiù prestu dê màsculi, addivinennu vilucimenti vuraci
pridatura. Pi musurari l'etati di nu isimplari abbisogna cuntari li aneddi di
criscimentu ntâ zona dê raggi. Ntô Strittu di Missina, ntâ primavera, nnô mentri
dê sò migrazzioni passa lu passu di mari ntra Scilla, Bagnara Calabbra e Palmi
ntâ Calabbria, pi la ripruduzzioni. Quannu accumincia la stati cancia dirizzioni
passannu lu Strittu dâ latata dâ Sicilia.

Ricerchi 'n capu lu sò DNA hannu pruvatu comu li diversi ceppi prisenti ntê mari
e nti l'ocèani tènninu cchiù picca a accuppiàrisi cu isimplari ca vèninu di
diversi zoni mentri vannu cchiù assai megghiu cu chiddi dê sò zoni.

Ci sunnu riperti ca tistimònianu comu lu pisci spata vinìa già piscatu a Missina
ntra lu XVII e lu XV sèculu a.C.. Vìnniru attruvati a Missina resta di nu
villaggiu preistòricu ca acchiana a l'Etati dû Brunzu e, ntra chisti, certiduni
resti di munnizza ca cuntinìanu ossa di pisci spata. La pisca dû pisci spata, si
putissi macari parrari di caccia ô pisci spata, viduta lu sistema addupiratu,
nti li acqui di lu Strittu di Missina è pratticata di maiu a austu e diveni di
tempi assai luntani.

Accussì comu lu sumigghianti Marlin, lu pisci spata è spissu uggettu di Pisca
spurtiva e preda tantu assai ricircata dê piscatura ca nni smèrcianu li carni
prizziusi, ca si cunzùmanu affumicati ô fucuni, crudi ntô sashimi giappunisi
oppuru arrustuti ntî diversi ricetti.

Lu pisci spata è nu priggiatu chiattu tradizziunali sicilianu e calabbrisi,
piscatu e sirvutu ntâ pruvincia di Riggiu Calabbria e Missina speciarmenti ntê
paiseddi di Bagnara Calabbra e Scilla unni è na carattirìstica gastrunòmica dê
lucalità. Veni piscatu 'n manera tutta particulari chê tradizziunali varchi, li
Spatari. Addiveni uggettu di sagri e festi pupulari ntê misi estivi. Veni
piscatu macari a Ganzirri (ME) nti l'àutra latata dû Strittu.

Doppu la classificazzioni di Carlu Linniu dû 1758, àutri naturalisti e bioluchi
hannu spartutu la speci criannuni àutri e facennu na certa cunfusioni.
Ufficiarmnti sulu lu Xiphias gladius è ricanusciutu ntê testi scintìfici, cu
tuttu chistu li siquenti nomi si ponnu attruvari nti testi ca ancora nun hannu
statu abbissati:



https://scn.wikipedia.org/wiki/Petru_Carrera

Petru Carrera, littiratu sicilianu, nasciu a Militeddu in Val di Catania ntô
1571 e muriu a Missina ntô 1647.

Fatti li primi studî a Militeddu, vinni distinatu a lu statu acclisiasticu,
unni, mentri svurgìa li duveri dû sò statu, si desi a la littiratura e a lu
stùdiu. Campau a Palermu, appoi pi longu tempu a Catania e a Missina, unni
muriu. Dopu aviri puitatu 'n latinu e 'n talianu, si desi a lu stùdiu di
l'Archiologgìa littiraria siciliana e addivintò assai spertu ntâ littura di
vecchi testi e di antichi manuscritti.

Ntâ lu 1617 pubbricau n'òpira curiusa: "Del gioco degli scacchi", spartuta 'n
ottu libbri, unni si nzignanu li principi dû jocu, li nisciuti, li stratiggij e
s'arriscuri sùpira la vera urìggini di iddu.

Ma l'òpira granni dû Carrera sunnu "li mimorij historichi di la cità di
Catania", fatta 'n dui vulumi. Ntô primu tomu, stampatu 'n Catania a lu 1639 e
spartutu 'n quattru libbra, si parra di l'antica urìggini dâ cità e di lu situ
di idda, di l'edificj, pirtinenzi, scrizzioni, midagghi. Ntô secunnu vulumi,
stampatu 'n Catania a lu 1641 e spartutu macari chistu 'n quattru libbra, si
parra dâ vita, traslazzioni, miràculi e àutri pirtinenzi dâ gluriusa Sant'Àgata.



https://scn.wikipedia.org/wiki/Omsk

Omsk (russu: Омск) jè na cità russa dâ Sibberia cintrali cu na popolazzioni di
1'133'900 abbitanti (ntô 2002). Jè la secunna cità dâ Sibberia doppu
Novosibirsk, s'attrova vicinu ê du' ciumi Om' e Irtyš, vicinu ô cunfini cû
Kazakistan.

Omsk s'attrova ntâ chianura dâ Sibberia occidentali, na nticchia luntanu dâ
fruntera cu lu Kazakistan; nasci supa ô ciumi Irtyš, vicinu la foci dû ciumi Om'
(russu Омь), ca pi chistu la cità pigghiau lu nomu.

L'Irtyš ccà jè nu tìpicu ciumi di chianura: havi assai vrazza e granni ìsuli,
funna, la riva a manca (punenti) è chiana, chidda a dritta jè na picca
sdirrupata. Ntô centru stòricu dâ cità su' prisenti cuddini nichi ca pirmitteru
di custruiri la furtilizza; lu ntornu dâ citati è chianu. La timperatura media a
jinnaru jè di -17 °C, cu assai nivi ca si sciogghi nzinu a aprili; e la minima
assuluta di -45 °C. A luglio la timpiratura media è di +20 °C e la massima
assuluta di +40 °C. La bassa umiditati allegghia la sensazione di jelu. La
quantitati annuali di pricipitazzioni è di circa 400 mm. Nti l'ùrtimi 55 anni li
temperature medie crisceru di circa 1,5 °C. [1]



https://scn.wikipedia.org/wiki/ONU

L'Urganizzazzioni dî Nazziuni Uniti, ONU (‘n ngrisi United Nations Organization,
acrònimu UN oppuru U.N.; ‘n francisi Organisation des Nations unies) è la cchiù
estisa urganizzazzioni ntirnazziunali, cumprinnennu la quasi tutalitati dî Stati
dû pianeta. L' ONU si pruponi di rigulari li guerri e li sciarri tra li
Nazziuni, e ô stissu tempu di prumòviri la paci, la libbirtati e la dimucrazzìa
ntô munnu. A oi li Stati membri sunnu 191.

Ponnu fàciri parti dî Nazziuni Uniti tutti li paisi c’accèttanu l’òbbrichi
mpunuti dû Statutu dî Nazziuni Uniti e ca vennu cunziddirati ‘n gradu di fàciri
frunti a st’òbbrichi. L'Assimbria ginirali dicidi l'ammissioni ‘n basi ê
raccumannazzioni dû Cunzigghiu di sicurizza.

Â data attuali fannu parti di l'ONU 191 paisi; si vidi la Lista dî stati membri
dî Nazziuni Uniti.

La seggi di l'urganizzazzioni s’attrova a New York e l'attuali Sicritariu
Ginirali è Kofi Annan. A Ginevra, antica seggi dâ Sucità dî Nazziuni,
organizzazzioni chi pricidìu l'ONU prima dâ secunna guerra munniali, c'è n'àutra
seggi di l'ONU.

“Nuàutri, pòpuli dî Nazziuni Uniti, dicisi a sarvari li futuri ginirazzioni dû
flaggellu dâ guerra, ca pi dui voti ntô cursu di sta ginirazzioni purtau nun
dicìbbuli affrizzioni a l'umanitati, a riaffirmari la fidi ntê dritti
funnamintali di l'omu, ntâ dignitati e ntô valuri dâ pirsuna umana, nta
l’aguagghianza dî dritti di l’òmini e dî fìmmini e dî nazzioni granni e nichi
[...]|dû priàmmulu dû Statutu dî Nazziuni Uniti.”

Ntô 2001 li Nazzioni Uniti e lu sicritariu ginirali Kofi Annan, foru nzignuti dû
Premiu Nobel pâ paci, ma già ‘n pricidenza àutri suttaurganizzazzioni di l'ONU
foru primiatu cûn Nobel pâ paci:

L'artìculu 7 capìtulu 3 dû Statutu dî Nazzioui Uniti stituisci sei urgani
principali ndispinzàbbili pû funziunamentu e lu cuvernu di l'urganizzazzioni. A
latu di chisti asìstinu na serî d’aggenzî, funni, cummissioni e prugrammi ca
fannu parti dû Sistema ONU.

Lu Statutu dî Nazziuni Uniti prividi videmma lu Cunzigghiu d’Amministrazzioni
Fiduciaria tra l’urgani principali. Sta stituzzioni cissau di fattu di asìstiri
câ fini dî règgimi d’amministrazzioni fiduciaria e la sô furmali chiusura fu
cuncurdata ntô Summit tinutu a Nova Jorca dû 14 ô 16 di sittèmmiru di 2005.

L'Assimbria Ginirali dî Nazziuni Uniti e lu Cunzigghiu Ecunòmicu e Suciali
disponnu di na serî d’ Urgani sicunnari c’hannu la forma di funni o prugrammi
stituiuti pi còmpiti spicìfici e dirittamenti addipinnenti di l'Assimbria. Nun
hannu pirsunalitati jurìdica propia. A lu mumentu asìstinu 22 di st’urgani dî
quali lu cchiù famusu è l'UNICEF, tra l’àutri cci sunnu l'Àutu cummissariatu pî
rifuggiati UNHCR e lu prugramma pû sviluppu ecunòmicu UNDP.

Cci sunnu appoi nu nùmmaru d’urganizzazzioni juridicamenti, urganizzativamenti e
finanziariamenti autònumi ma ligati ê Nazziuni Uniti d’accordi. Arcuni foru
funnati prima ancora dî Nazziuni Uniti stissi. Tra l’"Aggenzî spicializzati",
cci sunnu l'UNESCO, l'OMS e li situzzioni ca gravìtanu ntornu â Vanca Munniali.
Tra l’urganizzazzioni currilati ccii sunnu lu WTO e l'IAEA. L'attivitati di
chisti veni cuurdinata dû Cunzigghiu Ecunòmicu e Suciali.

N’urganizzazzioni sìmuli fu ‘n èssiri dû 1919 a lu 1946 cû nomu di Sucitati dî
Nazziuni.

L'Urganizzazzioni dî Nazziuni Uniti pigghiau lu postu dâ Sucitati dî Nazziuni
ntô 1945.

Lu 25 d’aprili 1945 a San Francisco happi locu la Cunfirenza Ntirnazziunali dî
Nazziuni Uniti. Lu 24 d’uttùviru vinni ratificatu lu Statutu di parti di li
cincu membri pirmanenti dû Cunzigghiu di Sicurizza dî Nazziuni Uniti:
Cina-Taiwan, Francia, Unioni Suviètica, Regnu Unitu e li Stati Uniti e dâ
maiuranza di l’àutri 46 firmatari.

La prima assimbria ginirali, prisenti 51 stati, si tinni lu 10 di jinnaru di
1946 a Londra.



https://scn.wikipedia.org/wiki/Numinclatura_binumiali

La numinclatura binumiali, o numinclatura binomia, è na cumminzioni "standard"
utilizzata ntâ sistimàtica pi dari lu nomu pi na speci. Comu suggirisci lu
tèrmini binumiali, lu nomu scintìficu di na speci veni fattu di na cumminazzioni
di dù noma:

Lu primu tèrmini (nomu ginèricu) porta sempri la nizziali maiùscula, mentri lu
secunnu tèrmini (nomu spicìficu) veni scrittu n minùscula; tutti li dui noma
vannu nortri scritti 'n cursivu (Asempiu Homo sapiens). Quannu lu gèniri fu
prima trattatu ntô testu o quannu foru già alencati quarchi speci di ddu gèniri,
lu nomu ginèricu pò èssiri accurzatu câ sò littra nizziali (H. sapiens) ma nun
havi mai a èssiri livatu. Sulu 'n rari accasioni st'abbriviazzioni veni usata
cumunimenti ô postu dû nomu cumpretu. P'asempiu lu batteriu Escherichia coli
veni spissu nnicatu sulu comu E. coli.

L'usu dâ numinclatura binumiali asisti grazzi a Linneu ca l'aduttau pi lu sò
sistema di classificazzioni scintìfica, basatu supra l'ossirvazzioni dî diversi
carattirìstichi dî speci viventi. Pi stu mutivu, è n'idìa cumuni crìdiri ca
Linneu è lu nvinturi dâ numinclatura binumiali. 'N rialità, sta sìmprici ma
granni idìa fu cunciputa di Gaspard Bauhin, nu butànicu campatu ortri 100 anni
prima di Linneu, chi l'aduttau pi na classificazzioni supra li chianti.



https://scn.wikipedia.org/wiki/Nfluenza_A_suttatipu_H1N1

L'Infruenza a virus A(H1N1) eni nu suttatipu di li virus d'anfruenza A e jeni a
maggiuri causa d'infruenza nta l'essiri umani. Arcuni aggenti di l'H1N1 sunu
indemichi nta l'umani e causanu na frazzioni nica di tutti l'infruenzi umani e
na frazziuni ranni di tutti l'anfruenzi stacciunali. L'aggenti H1N1 anu causati
all'incirca a mitati di tutti l'infizzioni umani nta lu 2006. Autri aggenti di
l'H1N1 sunu indemichi nta li puorci (infruenza suina) e 'nta l'aucieddi
(infruenza aviaria).

Nta lu giugnu 2009, l'Urganizzazzioni Mundiali dâ saluti addichiarau ca na nova
infruenza duvuta a nu novu aggenti d'uriggini suina ciamatu H1N1 avissi a statu
rispunsabbili dâ pandimìa univirsali dô 2009. St'aggenti a statu ciamatu macari
"anfruenza dei puorci" di parti dei mass-media.

Li currenti di lu Virus d'anfruenza A sunu catigurizzati a sicunnu di li dui
prutiini truvati supra a supirfici di lu virus: emagglutinina (H) e
neuraminiddasi (N). Tutta li virus d'anfruenza A cuntènunu emagglutinina e
neuraminiddasi, ma li strutturi di sti prutiini s'addifirisciunu na currenti cu
l'autra pi li mutazzioni ginetichi rapidi nta lu ginoma virali. A li currenti di
l'infruenza virali A ci s'assigna nu nummiru H e nu Nummiru N basannusi supra a
l'infurmazzioni ca li formi di sti dui prutiini cuntènunu ntâ currenti.
Aisistunu 16 suttatipi H e 9 suttatipi N canusciuti comu "aucieddi", ma sulu l'H
1, l'H2 e l'H 3, e lu N 1 e N 2 sunu cumunimenti truvati 'nta l'umani.

A 'Nfruenza spagnola, canusciuta macari comu La Gripe Española, o La Pesadilla,
a statu na currenti sivèra e murtali fora do sòlitu currènti di 'nfruenza dei
jaddi, na maladìa 'nfittiva virali, ca mazzau quarchi cosa comu 50-100 miliuni
di pirsuni nta lu munnu 'ntra lu 1918 e lu 1919. Si pienza ca a statu unu di li
pandimii cchiu murtali di tutta a storia umana. A causa a statu nu virus
d'infruenza di tipu H1N1. Nta lu 1918 a infruenza a statu a causa di nu nummiru
assai àutu di morti.

A currenti H5N1 nfruenza di l'aucieddi, canumacri n'infruenza A, avi n'iffettu
simili. Lu virus di l'infruenza spagnola pigghiava li celluli pulmunari,
purtannu a na stimulazzioni di lu sistema immunitariu cu lu rilasciu di cytokini
a l'internu do tissutu pulmunari. Chissu porta a na migrazzioni massiva di
leukocyti supra a li purmuna, causannu a distruzzioni di lu tissutu pulmunari e
a sicrizzioni di liquidu 'nta l'organu. Chissu renni a rispirazzioni difficili
pi lu pazienti. In cuntrastu a autri pandimii, ca di solitu mazzanu l'anziani e
li picciriddi, a pandimia di lu 1918 mazzau quarchi 40 miliuni di pirsuni nta lu
munnu.



https://scn.wikipedia.org/wiki/Neuch%C3%A2tel

Neuchâtel è na citati svizzira di 31.500 abbitanti, capitali di l'omonimu
cantuni. Neuchâtel (prununzatu "Nusciatel" dî siciliani di Svìzzira) s'affaccia
ntô lacu di Neuchâtel, lu lacu cchiù granni chi è tuttu ntô tirritoriu svizziru,
e si sviluppa longu la costa e ntâ chianata dû Giura.

Anticamenti cità dû regnu di Burgogna, divintau principatu sutta lu putiri du Rè
di Prussia. Lu primu di marzu 1848 conquistau la ndipinnenza e divintau na
ripubblica, e comu cantuni fu fidirata cû restu di la Svizzira.

Oggi Neuchâtel è canusciuta pi la ndustria orologgera. A partiri dû Seculu XVII
Neuchâtel havi statu la punta di lu sviluppu di l'arti dî rologghi. Nta lu
cantuni cci sunnu li fabbrichi di marchi canusciuti nti tuttu lu munnu comu
Rolex, Jaquet Droz, Bulgari.

Ugualmenti canusciuta e apprizzata è la fabbricazzioni di la cioccolatta.
Philippe Suchard, origginariu di Boudry a na dicina di chilomitri di Neuchâtel,
rapiu la prima fabbrica di cioccolatu ntô 1825.

Friedrich Dürrenmatt, scritturi svizziru tudescu dû vintesimu seculu, abbitau a
Neuchâtel l'urtimi 30 anni dâ sò vita.



https://scn.wikipedia.org/wiki/Nci%C3%B9ria

La nciùria o peccu, o macari pèccuru è lu suprannomu schirzusu ca spissu alludi
a qualitati fìsichi o murali.

Lu peccu o pèccuru o nciùria è nu suprannomu, n'appillativu schirzusu o
nciuriusu datu a na pirsuna, ca pigghia ginirarmenti spuntu di particulari
carattirìstichi o difetti fìsichi o dû cumpurtamentu. Lu pèccuru nta tutta la
Sicilia, hà statu di sempri usatu e sulu 'n èbbica ricenti, spiciarmenti ntê
cità cchiù grossi, s'hà jutu pirdennu; ma nta certi quarteri cchiù pupulari di
li citati e ntê paisi, chistu ancora aoggi veni usatu pi nnicari non sulu un
cristianu, ma macari na famigghia sana.

Assai voti li pècchiri cu cui si canuscèvanu li famigghi, vinìanu dû peccu
c'avìa pigghiatu n'avu dâ famigghia stissa, p'asèmpiu un nannu o macari nu
nannavu e accapitava ca pi nnicari un cristianu o na famigghia, era nicissariu
canùsciri lu pèccuru di comu si vinìa saputi sèntiri, mentri ca lu nomu era
scanusciutu. Puteva accapitari ca un cristianu avìa ntô stissu tempu dui
pècchiri: unu era chiddu ca vinìa dâ famigghia e l'àutru era chiddu pigghiatu
d'iddu stissu, pirsunali. Accapitava ca cert'uni vinìanu muntuati e chiamati,
macari dâ sò famigghia stissa, cô pèccuru, senza mai usari lu nomu e tanti voti
li pècchiri, cô tempu, addivintaru cugnomi veri e propi; tantu chisti si lijaru
e addisignaru 'n modu strittu na pirsuna, ca lu cugnomu vinni scurdatu e macari
a l'anàgrafi vinni scrivutu lu pèccuru anveci ca lu cugnomu.

Giuvanni Verga, cuntannu d'un carusiddu sicilianu ca travagghiàva nta na minera
di rina, chiamau ssu pirsunaggiu "Russu Malpilu" (Rosso Malpelo ntô rumanzu
scrivutu 'n talianu), ca era lu pèccuru c'avìanu datu a lu carusu, picchì avìa
li capiddi russi e era di tutti cunziddiratu nu "malu pilu".

Si cunta ca a Catania, ntô quarteri dâ Cìvita, na signura, ca si chiamava Lona,
quasi ogni sira jeva circannu a sò figghiu pô quarteri e, anveci di chiamàrilu
cô sò nomu dô vattìu, lu chiamava "Cicala", ca era lu pèccuru d'iddu, e a cui
ancuntrava ci spiava «hat'a vistu a Cicala? ».



https://scn.wikipedia.org/wiki/NSA

La National Security Agency (NSA) eni na parti dû cuvernu dê Stati Uniti dâ
Mèrica.

Accuminzau lu sò travagghiu ntô 1952, e l'uffìciu principali s'attrova ntô
Maryland.

Lu scopu eni di prutiggiri l'abbitanti dê Stati Uniti, facennu e distruggennu
còdici. Pàssanu tempu urigghiannu, pi cullizzinuari nfurmazzioni. Chissu voli
diri ca avìssiru ascutari chiddu ca li cristiani si dìciunu ntra d'iddi nta
l'àutri paisi, senza ca chisti si nn'addùnanu. Lu NSA havi macari la
rispunzàbbilitati di nun fàricci fari a l'àutri paisi la stissa cosa chê Stati
Uniti. Ppô mutivu ca l' "agginzia" havi a èssiri sicreta, picca pirsuni sannu
bonu la viritati supra a lu travagghiu ca chissi fannu. L'unica cosa certa eni
ca ci travagghia a cchiu diauta cuncintrazzioni di matimatici e loggici di lu
pianeta. S'hannu scrivutu nu munzeddu di libbra supra lu NSA: a li voti sti
libbra cùntanu ppi daveru la stòria/virità e àutri voti sunnu di fantasìa e
dìciunu ca chiddu ca si cunta supra lu NSA nun eni lu veru, comu ntê pillìculi
di James Bond. Astura c'eni genti ca stanu discutiennu animatamenti supra li
novi compita di l'NSA.



https://scn.wikipedia.org/wiki/N%C3%B9vula

La nùvula è n'ammassu visìbbuli di particeddi lìquiti o sòlidi suspisi nta
l'ariu, di spissuri tali d'uffuscari la limpidizza di l'atmusfera, ca pò dari
orìggini a chioggia, nivi o grànnula.

Li nùvula, a secunna di li cunnizzioni mitirològgichi, sunnu ‘n cuntìnuu
mutamentu pi furma e pi culura, e supra a chissu iddi vèninu crassificati. Nu
ditirminatu tipu di nùvula si furma sulu nta certi cunnizzioni atmosfèrici: li
cunnizzioni mitirològgichi sunnu nùnca li principali rispunzàbbili di li diversi
furmazzioni di li nùvula. Ci sunnu uccasioni unni, grazzi a la grannìssima
variabbilità e a la ncustanza di lu crima, si fùrmanu nùvula strani pi furma e
beddi pi culura.

Ci sunnu quattru tipi prinzipali di furmazzioni nuvulusi: cirrus, palora latina
ca voli diri stratu suttili; stratus, ca signìfica ammassu; e nimbus, ca sunnu
li cràssichi nùvula di li timpurali.

Cu n’àutru raffriddamentu di l’aria, li gutti nichi di acqua s’addènzanu ancora
chiù assai, finu a quannu li gutti addivèntanu troppu pisanti pi ristari suspisi
nta l’aria e pirciò càscanu nta la terra comu chioggia, grànnula o nivi.



https://scn.wikipedia.org/wiki/N%C3%B9mmuru_cumplessu

Nu nùmmuru cumplessu è n´allargamenddu di li nummira reali e si pò difiniri comu
n'esprissioni algèbbrica dû tipu a + i b {\displaystyle a+ib} unni a
{\displaystyle a} e b {\displaystyle b} sunnu nùmmura riali, e i {\displaystyle
i} è l'unitati mmagginària, chi ô quatratu fa -1. La quantitati a {\displaystyle
a} si chiama parti riali, e la quantitati b {\displaystyle b} si chiama parti
mmagginària. Lu nzemi dê nùmmura cumplessi si ìnnica spissu cu la littra C
{\displaystyle \mathbb {C} } . Stu allargamenddu di nummira reali duna la
possibilità di risoviri equazioni dô geniri x²+1=0. Nta l´elettrotecnica si usa
pi lu nummiru immaginariu la littra j pi nun cunfunniri a correnddi dipendenti
di lu tempu i(t) cu lu nummiru immaginariu. Lu termini "nummuru cumplessu" fu
ntrodutu di Carl Friedrich Gauß (Theoria residuorum biquadraticorum) nto 1831.

Pero la teoria di nummira complessi pigghia origini di lu matematicu italianu
Gerolamo Cardano e Rafael Bombelli (L'Algebra, Bologna 1572; sicuramenti tra lu
1557 e 1560 scrittu). Pi L´introduzioni di la unita immaginaria comu nummiru
novu havi lu meritu lu matematicu e fisicu svizziru Leonard Euler (1707-1783).



https://scn.wikipedia.org/wiki/Muvimentu_Nnipinnintista_Sicilianu

Lu Muvimentu pâ 'Nnipinninza dâ Sicilia (MIS, Movimento per l'Indipendenza della
Sicilia), diciutu macari Muvimentu 'Nnipinnintista Sicilianu, è nu muvimentu
pulìticu siparatista, attivu 'n Sicilia ntra lu 1943 e lu 1947 e dû 2004, ca
havi comu idea principali la 'nnipinninza nazziunali di l'ìsula dû Statu
Talianu.

Lu muvimentu nascìu ntô sittèmmiru 1942, comu Cumitatu pâ Nnipinnenza dâ Sicilia
(CIS), pigghiannu li pinzeri dê Vespri Siciliani. Lu primi prisidenti fu Antrea
Finucchiaru Aprili. Ntô muvimentu trasenu assai espunenti pulìtici di diversa
idioluggìa, ntra chisti lu sucialista Antoniu Canepa (cumannanti di l'EVIS,
l'Esercitu Vuluntariu pâ Nnipinnenza dâ Sicilia), Giuvanni Guarinu Amella, ca
appoi si ni nesci prifirennu na suluzzioni autonumista cchiù mudirata, e
certiduni espunenti dâ dritta, ntra chisti lu baruni Luciu Tasca liatu â
nubbirtà latifunnista, lu munarchicu Gugghiermu Paternò, duca di Carcaci, e
macari certiduni espunenti vicini â mafia ca jèunu contru all'autoritarismu
nazziunali talianu.

Lu muvimentu si misa â luci ô ndumani di l'armistizziu di Cassibbili, quannu ntâ
cunfusioni dâ guerra lu Statu Talianu avìa abbannunatu la Sicilia ê mmasuri
furisteri ca ancora nun avèunu finutu l'uccupazzioni. Finucchiaru Aprili a
uttùviru dumannau l'abdicazzioni di Vittoriu Emanueli III e lu 9 di dicèmmiru ni
cugghiu l'accordu di na dicina di diputati siciliani. Ntâ primavera dû 1944, pi
daricci megghia forza â sò lotta lu CIS vinni tagghiatu fora pi criari e dari
lòcu ô Muvimentu pâ Nnipinnenza dâ Sicilia (MIS). Ntî stu clima di granni
spiranzi c'erunu macari assai prissioni fatti dê sirvizzi siggreti sia miricani
ca britannichi pi circari ugnunu di ruffianarisi lu niunatu muvimentu e
pigghiari cchiù mpurtanti ròlu 'n viduta dâ prossima nnipinnenza di l'ìsula. Pi
chistu, l'amministrazzioni pulìtica di l'Alliati vietau ogni attività pulìtica
facennu eccizzioni pirò pô MIS.

Ntô pisanti scontru idiologgicu ntra classi pulìtica e mafia tirrèra trasunu ntô
MIS certiduni membri pulìtichi vicini â mafia comu Calòggiru Vulpi e Calòggiru
Vizzini. Cu tuttu ca la trasuta avìa statu cumannata pi causi diversi di chiddi
pulìtichi, havi na curta durata e Vizzini e l'àutri espunenti, vinènnu
cuntinuamenti attaccati dê diriggenti dû MIS Attiliu Castrugiuvanni e Ninu
Varvaru, sunu custrunciuti a lassari lu muvimentu pi dari lu sò appoju ê
rinasciuti partiti pulìtichi taliani, primi ntra tutti la Dimucrazzìa Cristiana
e lu Partitu Cumunista Talianu.

Ntô autunnu dû 1944, ntô mentri dû primu cungressu ca si veni a fari a Taurmina,
vinni pigghiata la dicisioni di passari ê cummattimenti armati, macari pi
rispunniri ê cuntinuati viulenzi ca vinèunu fatti dê forzi di l'ordini contru
sedi e membra dû MIS (prima ntra tutti chisti la straggi di Via Macqueda ca
avvinìu a Palermu pròpiu ntô mentri dû primu cungressu dû muvimentu). Sutta sti
pisanti prissioni, lu MIS pruvau la nzurrizzioni siparatista ccâ furmazzioni di
l'Esercitu Vuluntariu pâ Nnipinnenza dâ Sicilia (EVIS), la attività
guerrigghiera di chist'ùrtimu fu tarmenti forti ca pi jittaricci manu lu cuvernu
fu custrinciutu a mannari 'n Sicilia l'Esercitu Talianu. Lu 17 di giugnu 1945
ntî nu cummattimentu, li carrabbinèri ammazzanu lu cumannanti di l'EVIS Antoniu
Canepa, nzèmmula a Carmelu Rusanu e Pippu Lo Giudici.

Doppu lu travagghiu di na spiciali cunsurta (unni c'era ntô menzu macari
Giuvanni Guarinu Amella), e pricisi trattativi chê cumannanti dû MIS, lu 15 di
maiu dû 1946 lu re Ummertu II ficia nu dicretu liggislativu unni vinìa
canusciutu â Sicilia lu Statutu Spiciali di Autonumìa. Lu Statutu veni appoi
tramutatu 'n liggi lu 26 di frivaru 1948 dû parlamentu dâ Ripubblica Taliana.
All'elizzioni pi l'Assimbrea Custituenti dû 2 di giugnu 1946, lu MIS pigghia lu
0,7% dê prifirenzi (lu 8,8% 'n Sicilia) e 4 sègghi. Vinnunu eliggiuti Antrea
Finucchiaru Aprili (34.068 prifirenzi), Ninu Varvaru (18.520), Cuncettu Gallu
(14.749) e Attiliu Castrugiuvanni (10.514).

Ntô mentri dû III Cungressu tinutusi ntô frivaru dû 1947 dû novu a Taurmina,
vinni jittatu fora Ninu Varvaru, ex siggritariu dû muvimentu e megghiu guida dâ
currenti di manca (dâ quali pirò nun vinni d'accordu lu Partitu Cumunista
Sicilianu dû futuru siggritariu dû MIS Franciscu Mazza), pi dicisioni dâ
magghiuranza. Li scaciuni nun vinnunu mai faciuti chiari: secunnu certiduni pâ
prissioni dâ nubbirtà latifunnista ca vulìa na svorta a bbêri a dritta, secunnu
àutri a causari l'alluntamentu di Varvaru fonu li prissioni supra di iddu e sò
mugghieri dû Partitu Cumunista Talianu, avennu chistu pigghiatu na pusuzzioni
cuntraria e pruvucatoria contru la leadership di Antrea Finucchiaru Aprili. Pi
sustutuìri Ninu Varvaru vinni eliggiutu siggritariu Attiliu Castrugiuvanni.
Doppu Varvaru nzèmmula a Anzelmu Crisafulli e àutri dissidenti furmanu lu
Muvimentu pâ Nnipinnenza dâ Sicilia Dimucraticu-Ripubblicanu (MISDR). Lu
muvimentu di Varvaru pirò si ìju pirdennu doppu picca tempu.

Lu MIS participau all'elizzioni riggiunali siciliani dû 20 di aprili 1947, unni
pigghiau nu bonu risurtatu cu 171.470 prifirenzi (quasi lu 9%) facennu 8
diputati: Antrea Finucchiaru Aprili, Giuacchinu Girmanà, Cuncettu Gallu, Attiliu
Castrugiuvanni, Pippu Calatabbianu, Saru Cacopardu, Tanu Dracu e Petru
Landulina. Cu tuttu chistu lu muvimentu scumparìu dâ pulìtica doppu l'elizzioni
pulitichi dû 18 di aprili 1948 quannu lu MIS nun arriniscìu a pigghiari mancu na
sègghia. Doppu la scunfitta elitturiali spuntanu li dimissioni di Finucchiaru
Aprili e di àutri membra.

Senza ca mai ci fu nu sciugghimentu furmali, lu MIS supravvissi pi dicenni, ntâ
forma di gruppu di prissioni ca ni tutilau la mimoria e la cuntinuità, grazzî ô
travagghiu di diriggenti comu Franciscu Mazza e Saru Fasanaru, cu scarsi
apparizzioni elitturiali cu diversi noma e sìmmuli, ntra chisti chiddu ca
purtava lu nomu di Muvimentu - Stòricu - Sicilianu M.I.S. 1943 ca è lu sìmmulu
ufficiali â basi dû attuali cuntrassegnu elitturali. Doppu la morti di Fasanaru,
avvinuta lu 27 di jinnaru 2004, lu MIS ntô 22 di aprili 2004 hà statu addutatu
di certiduni dicini di militanti nnipinnintisti di nu rigulari attu custutuitivu
arriggistratu cu pirmissu nutarili, basatu ntô Statutu appruvatu ntô III
Cungressu. Nzinu allura lu MIS avìa statu na assuciazzioni pulìtica-culturali di
fattu. Guidatu dû sicritariu Neddu Rapisarda, e di autri diriggenti, lu MIS ntô
2006 annunziau la sò dicisioni di turnari â pulìtica attiva, macari 'n manèra
elitturali. Hà dipusitatu lu sìmmulu ufficiali pi occasioni di l'elizzioni
riggiunali 2006 e participau â campagna elitturali pô referendum dû 25 e 26
giugnu 2006 pi sustiniri lu "NO" contru â divuluzzioni. Oi la pulìtica dû MIS è
fatta di tri princìpî: diculunizzazzioni, Autuditirminazzioni di li pòpuli,
nnipinnenza e noltri cummatti contru la pulìtica dû Statu Talianu 'n Sicilia, ca
secunnu lu muvimentu addopira etica, manèri e cosi tipichi dâ mafia, viduta comu
nu "strummentu di upprissiuni culunialista", pi niàri la libbirtà â Sicilia.



https://scn.wikipedia.org/wiki/MuVumentu_5_Stiddi

Lu MuVumentu 5 Stiddi ('n talianu MoVimento 5 Stelle, M5S) è nu partitu politicu
talianu, cca rifiuta la qualificazzioni di partitu, lu portavuci nazziunali,
prìcisa cca lu M5S nun è nu partitu puliticu ntô lu sò blog, ma na "assimbrea
libbira di cittadini"[1]. Fu funnatu ntô 2009 si Beppi Grillu, ca ni è lu leader
(o megghiu portavuci nazziunali).

Lu 16 di giugnettu 2005, Beppi Grillu dâ li sò blog BeppeGrillo.it la nasciuta
di nu social network Meetup.

Ntô elezzioni riggiunali 'n Piemunti e 'n Emilia-Rumagna di circa 320.000
euro[2] e 'n Sicilia, dâ l'elezzioni riggiunali dû 2012 di circa 700.000-800.000
euru[3].

N virtù dâ Custituzzioni dâ Ripubbrica Taliana, û diputati e cunzigghiuri sunnu
cumu dipintiti da li cittadini[4].

Macari ntâ Ripubbrica di San Marinu esisti lu M5S SM, nasciu lu 11 di austu 2012
ppi fari nesciri da nu scandalu dî la ripubbrica e di la situazziuni pulìtica
lucali. Lu 1 di uttùviru 2012 lu M5S - San Marinu dicidunu di nun participari â
li elezzioni ripubbricani dû 11 di nuvèmmiru 2012 ppi na mancanza di risurtati
da 1/3 ppi quote ruse[5].

Ô 30 di avrili 2013 è statu spulzu lu sinaturi Marino Germano Mastrangeli picchi
hava participatu 'n prugrammi televisivi e cchiu voti assenti 'n Parramentu
Talianu.

Ô 2005 â 2013 i cunzigghiuri riggiunali su nu tutali di 1078 havanu di circa 40
attivisti.



https://scn.wikipedia.org/wiki/Mpirialismu

Lu mpirialismu è na pulìtica finalizzata a stènniri lu cuntrollu di l'autoritati
supra entitati straneri cu mètudi d'annissioni e/o di mantinimentu di lu putiri,
sia dirittamenti supra lu tirritoriu sia cu menzi nun direttti di esircizziu dû
cuntrollu supra la pulìtica e/o l'ecònumia d'àutri stati. Lu tèrmini è usatu a
li voti pi discrìviri la pulìtica di nu statu tisa ô mantinimentu di culonî e
dominî 'n terri luntani, puru siddu lu statu stissu nun si cunzìddira nu mperu.

Cuniatu 'n Francia, a li tèmpura dû Secunnu Mperu, 'n rifirimentu a li disigni
eggimònici di Napuliuni III, lu tèrmini mpirialismu s'affirmau 'n Nghilterra, â
fini di l'anni '70 di l'Ottucentu, pi ndicari lu prugramma di spansioni
culuniali dû cuvernu Disraeli, e trasìu appoi nta l'usu cumuni comu sinònimu di
pulìtica di putenza e di cunquista tirrituriali supra scala munniali.

Sibbeni sunnu spissu utilizzati comu sinònimi, li tèrmini culunialismu e
mpirialismu hannu 'n rialtati un significatu diversu.

Nfatti lu culunialismu, praticatu 'n Europa finu dî tempura dî granni scuperte
geografichi, è ligatu suprattuttu â nizziativa di privati e si carattirizza pi
na pinitrazzioni quasi esclusivamenti ecunòmica, mentri lu mpirialismu, ca nasci
â fini di l'Ottucentu, prisupponi lu disegnu dûn cuvernu cintrali, voltu a
ubbièttivi d' assuggittamentu pulìticu e sfruttamentu ecunòmicu.

Li fattura â basi dû finòminu dû mpirialismu sunnu multèplici e varianu a
secunna dî diversi nazzioni.

'N particulari, li paisi c'avìanu già canusciutu na ntensa ndustrializzazzioni,
prima tra tutti la Gran Britagna, foru attratti di mutivazzioni ecunòmichi:

'N particulari li paisi ca si jittaru nta l'abbintura mpirialista senza aviri un
sòlidu sviluppu nnustriali, comu p'asempiu la Girmania e l'Italia, lu fìciru
suprattuttu pi mutivi di pristiggiu, videmma a costu di cumpiri scelti nun
cumminienti dû puntu di vista ecunòmicu.

Quasi tutti li cunquisti culuniali foru signati di l'usu nun discriminatu dâ
forza contra li pupulazzioni ndìggeni, e li friquenti rivolti ca scattàvanu si
cunchiudìanu spissu 'n veri e propî massacri.

Di lu puntu di vista ecunòmicu, la spirienza culuniali appi arcuni effetti
pusitivi supra li paisi ca nni foru mmistuti, purtannu ôn migghiuramentu di
l'apparatu pruduttivu, ma chistu a prezzu dûn cuntinuu dipaupiramentu di risursi
culturali e umani. 

Noltri, la criazzioni di econumìi urientati essinziarmenti a l'espurtazzioni
stravulcìu 'n tanti casi un miccanismu pruduttivu urientatu versu lu mircatu
nternu e ca garantìa armenu la sussistenza dâ pupulazzioni.

Fu misu 'n motu un prucessu di sviluppu, ma 'n funzioni dî ntiressi dî
culunizzatura, li quali di lu restu s'apprupiaru sistimaticamenti di granni
parti dî ricavi ecunòmici dî paisi culunizzati.

Li sistemi culturali c'avìanu na cchiù sòlida tradizzioni e ch'èranu ligati a
strutturi pulìticu-suciali urganizzati, comu ntê paisi di l'Asia e dû Nord
Africa s'addifinneru megghiu.

Bonu diversu fu lu casu di l'Africa cchiù arcàica, animista e pagana. Ccà foru
nfatti altirati ê funnamenta l'equilibbri dî tribbù e dî villaggi, mentri nteri
sistemi di vita, di riti e di valura traseru rapidamenti 'n crisi.

Supra lu chianu pulìticu la spansioni culuniali finìu pi favuriri la furmazzioni
o l' arruspigghiu di nazziunalismi lucali, a òpira suprattuttu dî novi quatri
diriggenti, ca si furmaru ntê scoli europei e v'assurbiru l'idiali dimucràtici e
li principi di nazziunalitati.

L'Europa s'attruvau a espurtari chiddu ca menu avissi addisiatu: lu bisognu
d'autucuvirnàrisi e di dicìdiri dû propiu distinu.



https://scn.wikipedia.org/wiki/Michail_Bulgakov

Michail Afanas'evič Bulgakov (o Bulhakov), 'n russu Михаил Афанасьевич Булгаков,
(Kiev 15 di maiu, 3 maggiu pû Calinnariu Giulianu, 1891 - Mosca 10 di marzu
1940) fu nu scritturi e auturi tiatrali russu dâ prima mità dû XX sèculu. È
canusciutu suprattuttu pû romanzu Lu Maistru e Margarita, pubblicatu sulu ntô
1967.

Michail Bulgakov nascìu a Kiev, Ucraina, primuggènitu di 'n prufissuri di storia
e crìtica dê riliggiuni occidintali, Afanasij Ivanovič Bulgakov. Li figghi di
Afanasij, trasuti nta l'esèrcitu, â fini si stabbileru a Pariggi. Michail
Bulgakov trasìu comu dutturi, e finìu ntô Càucasu, unni accuminciau a
travagghiari comu giurnalista. Macari ca era rilativamenti vulutu beni dû
riggimi Suvièticu di Stalin, a Bulgakov ci vietaru sempri di nèsciri di l'Unioni
Suviètica o di jiri a fari vìsita a l'èstiru e ê soi frati.

Ntô 1913 Bulgakov si maritau cu Tatiana Lappa. Ntô 1916, si lauriau 'n midicina,
câ minzioni d'unuri, ntâ l’Univirsità San Vladimir di Kiev. Ntô 1921, si
trasfirìu cu Tatiana a Mosca. Tri anni doppu, divurziau dâ prima muggheri e si
maritau cu Ljubov' Belozerskaja. Ntô 1932, Bulgakov si maritau pâ terza vota cu
Yelena Šilovskaja. Ntâ l'ùrtimi deci anni dâ sò vita, Bulgakov cuntinuau a
travagghiari a l'òpira Lu Maistru e Margarita, scrissi cumeddi, òpiri di
crìtica, stori, e fici quarchi traduzzioni e drammatizzazzioni di romanzi.
Tuttavìa, la maiuri parti dê soi òpiri arristau pi tantu tempu ntô casciolu. Ntô
1938 scrissi na littra a Stalin addumannànnuci lu pirmissu di fari nu viaggiu a
l'èstiru o macari di putiri travagghiari. Quarchi tempu doppu ricivìu na
telefunata di Stalin 'n pirsuna, ca nun ci dava la pussibbilità di jirisinni dâ
Russia, ma ci cunzintìa di travagghiari ô Tiatru d'Arti di Mosca; parò no comu
drammaturgu.

Bulgakov murìu pi na malatìa ê rini ntô 1940 e lu sippilleru ntô Cimiteru
Novodevichy di Mosca.

Quannu ancora campava, Bulgakov era canusciutu pî soi Appunti di nu dutturi
giùvini e La guardia janca (Белая гвардия). Fu, pi picca tempu, lu scritturi
prifiritu di Stalin. Stalin era n'appassiunatu dâ cummedia Li jorna dê Turbin
(Дни Турбиных), ca si rifà ô romanzu La guardia janca. Forsi fu chissu ca ci
sarvau la vita nta l'anni dû tirruri (1937), quannu quasi tutti li scrittura ca
nun appruvàvanu la dittatura di Stalin foru ncarzarati e ammazzati, comu a Osip
Mandelstam. Bulgakov nun appruvau mai lu riggimi e nta tanti òpiri soi, comu nta
Cori di cani lu diridìu. Ntô 1929, tutti li soi òpiri, macari lu romanzu La
guardia janca, foru cinzurati; Bulgakov nun putìu pubblicari cchiù nenti.
Travagghiau comu littiratu-burocrati e scrivìu Lu Maistru e Margarita.

Fu lu romanzu satìricu Lu Maistru e Margarita (Мастер и Маргарита), pubblicatu
quasi trent'anni dopu la morti ntô 1967, ca ci assicurau fama pi sempri.

Lu libbru pi tanti anni si putìa truvari sulu ammucciuni ntâ l'Unioni Suviètica
comu samizdat, prima dâ pubblicazzioni a puntati di na virsioni cinzurata ntô
giurnali Moskva. Secunnu l'opinioni di tanti littura Lu Maistru e Margarita è lu
megghiu romanzu russu dô sèculu e puru di l'Unioni Suviètica, macari siddu è
diffìcili pinzari ca Stalin appruvava lu romanzu. Lu libbru juncìu 'n pocu di
ditti ntâ lingua russa, comu lu cchiù famusu:

Lu manuscrittu dû Maistru distruttu è n'elementu mpurtanti dâ storia e lu stissu
Bulgakov appi a riscrìviri di lu nizziu lu romanzu arricupigghiannu chiddu ca si
ricurdava doppu ca n'avìa pirsunalmenti abbbruciatu di prupòsitu n'abbozzu.

Cori di cani, na storia ô spissu assumigghiata cu Frankenstein, avi, comu
protagunista, nu prufissuri ca ci metti li tistìculi di n'omu a nu cani ca si
chiama Sharik ( Pallino ntâ virsioni taliana ). Passannu lu tempu Sharik
addiventa sempri cchiù umanu criannu 'n gran cassariamentu. Stu cuntu
ripprisenta na forti sàtira a l'Unioni Suviètica; spirànnusi a iddu, ntô 1973,
lu cumpusituri amiricanu William Bergsma scrivìu n'òpira còmica ntitulata
L'ammazzatina dû cumpagnu Sharik.

Lu romanzu Ova fatali cunta chiddu ca succidìu doppu la scuperta dû Prufissuri
Persikov, ntâ nu spirimentu cu l'ova, di nu raiu russu ca facìa crìsciri cchiù
vilocimenti li criaturi viventi. Nta ddi jorna ê cchiù assai jaddini di Mosca ci
veni na malatìa cuntaggiusa e allura, p'arrisòlviri la situazzioni, lu Guvernu
Suvièticu tenta di usari lu raiu nta na fatturìa. Svinturatamenti, pi sbagghiu,
ô Prufissuri ci dùnanu ova di jaddina e mmeci â fatturìa amministrata dû cuvernu
arriva na partita di ova di struzzu, di serpi e di cuccutrigghiu ca avìanu a
èssiri cunzignati ô Prufissuri. Lu sbagghiu nun veni scupertu finu a quannu di
l'ova nun nèscinu mostri granni granni ca sdirrùbbanu li quarteri dâ periferìa
di Mosca e ammàzzanu lu cchiù assai di chiddi ca travàgghianu ntâ fatturìa. La
màchina dâ prupaganna ammisca ntô menzu macari a Persikov, strammannu la sò
natura comu lu sò cumpurtamentu scunzidiratu avìa criatu li mostri. Sta storia
c'ammustra un cuvernu pastizzaru ci custau a Bulgakov la fama di
contrarivuluzziunariu.

Tanti scrittura e artisti cunfissaru d'aviri pigghiatu spirazzioni di Lu Maistru
e Margarita. Pi fari quarchi asempiu, lu romanzu di Salman Rushdie, Virselli
Diavulini, è chiaramenti nfluinzatu di l'òpira cchiù mpurtanti di Bulgakov; Li
Rolling Stones dìssiru ca lu romanzu fu n'elementu funnaminali pâ sò cèlibbri
canzuna, Simpatìa pû Diàvulu. Lu gruppu di mùsica "grunge" Pearl Jam si rifici ô
discursu, prisenti ntô romanzu, tra Yeshua Ha-Notsri e Ponziu Pilatu pâ canzuna
dô 1998 ntitulata Pilatu. Li Lawrence Arms si spiraru a quarchi pezzu dô libbru
pô sò discu. La canzuna dê Franz Ferdinand Love and Destroy arricupigghia la
parti unni Margarita firrìa vulannu supra Mosca.



https://scn.wikipedia.org/wiki/Met%C3%A0llica

Metàllica è nu gruppu thrash metal miricanu natu nna li nizzi di l'anni uttanta.
Stannu tra chiddi chi nvintanu lu speed/thrash metal, e ora sù unu dî gruppi
metal chiù apprizzati ntô munnu.

Nascènu pi mèritu di Lars Ulrich, lu batterista, e James Hetfield, lu
chitarrista rìtmicu. Poi ngaggiànu Cliff Burton, e Kirk Hammett, ca vineva di
l'Exodus. Dopu alcuni demu chi riggistrànu, fìciunu lu primu album, Kill 'em
All, ca è cunzidiratu lu primu album thrash metal. Poi riggistrànu puru Ride The
Lighning, e Master of Puppets, ca è cunzidiratu puru ora unu di l'album chiù
beddi mai cumposti di metal. Poi, sfurtunatamenti, morìu Cliff Burton, pi un
ncidenti nna l'autobbus, mentri èranu tutti li 4, e allura pigghiàu lu sò postu
Jason Newstead, riggistrannu ...And Justice For All, n'atru capulavoru. Poi
arrivàu puri lu black album, chiamatu accussì pâ cupertina nìvura. Doppu dui
capìtuli tanticchia scarsi, Load e Reload, dicidènu di riggistrari un album dû
vivu cu n'orchestra, ma li risurtati fònu tanticchia scarsi, finu a quannu
riggistrànu St. Anger, tra l'àutru cangiannu puru lu bassista, e ngaggiannu
Robert Trujillo. Ntô 2008, a Frivaru, niscìu nu novu album, Death Magnetic. E'
lu primu discu di li Metàllica cu Robert Trujillo ô bassu.



https://scn.wikipedia.org/wiki/Menfi

Menfi (o Mènfici ntâ parrata lucali) è un cumuni di 12.760 abbitanti dâ
pruvincia di Girgenti.

Longu la costa sud uccidintali dâ Sicilia, posta tra l'ària dî templi dòrici di
Selinunti e l'ària dî scavi archiològgici di Eraclea Minoa, sorgi la citati di
Menfi ntâ pruvincia di Girgenti. Posta supra li rilievi cullinari, a tri
chilòmitri dâ costa miditirrània, ntra li ciùmira Belici e Carboj, la citati
prisenta nu nchiantu urbanìsticu seicintiscu a scacchera cu cumparti assai anchi
e corti nterni, cu spanzioni setti-ottucintischi. È borgu di funnazzioni dû
1638, funnatu pi raggiuni di culunizzazzioni e pristiggiu fiudali. A sèquitu dû
tirrimotu dû jinnaru dû 1968, la citati fu gravimenti danniata. Lu centru
abbitatu fu parziarmenti trasfirutu. Lu nchiantu dû centru novu arripigghia n
modu cuntìnuu la magghia dî tracciati viari ottagunali a scacchera. Lu
tirritoriu cumunali è attravirsatu dî ciùmira Belici e Carboj e cunfina chî
tirritori dî cumuna di Muntivagu, Santa Margarita, e Sammuca, Castelvitranu,
Sciacca e lu Mari Miditirràniu. Lu tirritoriu s’attrova misu nta nta na zona di
ntiressi agrìculu agghiri li lachi artificiali di Trinità (17,5 miliuna di m³) e
Aranciu (32,8 miliuna di m³). La sò cullucazzioni ntô sistema viariu
Tràpani-Girgenti]] e Girgenti-Palermu, nni difinisci l'ària di gravitazzioni tra
li pruvinci uccidintali e chiddi miridiunali dâ Sicilia.

Lu tirritoriu di Menfi, supra la costa sud-uccidintali dâ Sicilia, sinu di
l'antichitati fu ntirissatu di nzidiamenti umani. Arcuni stòrici iputìzzanu ca
la citati di Mico, sedi dâ reggia di Cocalos reghi dî Sicani, s’attruvassi ntê
vicinanzi dâ burgata attuali di Portu Palu, cunzidiratu lu portu urientali di
Selinunti.

Si penza ca nta sta zona sbarcaru li Saracini â cunquista dâ Sicilia, unni
accuminzaru a fissari li sò nzidiamenti. Si penza midemma ca supra un situ già
occupatu d’un borgu saracinu, la genti custruìu lu casali di Burgiomillusu ntô
1239.

Doppu la scumparsa dî musurmani n Sicilia, la terra di Burgiomillusu arristau
priva d’abbitanti. Ntô 1518, sutta la duminazzioni spagnola, Giuvanni Vicenzu
Tagliavia uttinni di Carlu V lu privileggiu di custruiri un casali supra lu
tirritoriu di "Mènfrici". Ma fu sulu un sèculu doppu, ntô 1638, ca Diegu
Tagliavia Aragona Cortes detti accuminzagghia â custruzzioni dû primu nùcliu
urbanu di Menfi cuncidennu tirreni a famigghi di viddani dû circunnariu e
custruennu li primi abbitazzioni. È dû 1638 n appoi ca lu villaggiu rurali veni
chiamatu Menfi, ca sustituìu lu nomu di Burgiomillusu, di Burgibellusu, di
Burgiu, di Burgettu, noma c’avìanu carattirizzatu lu tirritoriu e lu casali.

Surgiutu ntô 1638 lu borgu rurali di Menfi si sviluppau ntô tempu, mantinennu la
mpustazzioni urigginaria ca lu carattirizzava comu nzidiamentu fiudali di
prupitati barunali. Un tissutu edilizziu nun diffirinziatu nterruttu di
emirgenzi riliggiusi o di palazzi nubbiliari.

Senza dubbiu lu monumentu cchiù anticu è lu Casteddu Svevu fattu custruiri ntô
1238 di Fidiricu II di Svevia, forsi supra li ruvini di na furtalizza àrabba. Oi
nuiàutri canuscemu sulu una turri (Turri Fidiriciana) di furma irrigulari a
quattru chiani cu n'autizza di 18,58 metri furmata di dui edifici quatranculari
riuniti tra d’iddi.

Lu sisma dû jinnaru 1968 distrudìu cumpretamenti la turri. Fu ricustruuta doppu
lu tirrimotu sarvannu li ruvini e ripigghiannu la furma irrigulari.

Fattu custruiri di Diegu Aragona Tagliavia, lu palazzu si sviluppa attornu a nu
curtigghiu e prisenta na tipuluggìa prettamenti fiudali. È ô nternu d’unu dî
nummarusi curtigghi ca carattirìzzanu lu tissutu urbanu di Menfi ca sorgi la
custruzzioni setticintisca di Palazzu Ravidà, carattirizzatu dâ facciata
custituuta d’un pòrticu a culonni dòrichi n petra rinaria.

La cchiù mpurtanti senza dubbiu è la Matrici, didicata a Sant'Antoni di Pàduva
(distruduta dû sisma dû 1968 e oi n cursu di ricustruzzioni). Accuminzata ntô
luntanu 1662 e accabbata doppu lu 1700, fu elivata a parrocchia ntô 1705. Lu sò
nternu era custituutu di tri navati làrichi e di cincu arcati. La cresia
custituìa nzèmmula câ Turri Fidiriciana e cû palazzu dî Pignatelli unu di
l’elementi architittònici principali ca fannu di curtina â chiazza dû paisi.

Àutri cresi principali dû paisi sunnu: la cresia di San Giuseppi, eretta ntô
1715 (câ facciata azzizzata di ntarsi e parasti e cu la turri campanaria a
chianta trianculari); la cresia dû Purgatoriu custruuta tra lu 1739 e lu 1769
(cu facciata rùstica, si carattirizza pû sò situ ca dòmina lu quarteri
"Purgatoriu"); la cresia di l'Addulurata, surgiuta attornu ô 1813; la cresia e
culleggiu di M. SS. Annunziata carattirizzata dâ turri cu lu ruloggiu; la cresia
di Santu Roccu, custruuta attornu ô 1851 (cu facciati azzizzati di parasti e
trabbiazzioni dòrichi); la cresia di SS. dâ Pruvvidenza, custruuta ntê primi dû
1800 supra li rasti di na cappella antica e asciancata di na custruzzioni
signurili cu facciata tanticchia gòtica.

Siddu ni spustamu versu lu borgu marinaru di Portu Palu (frazzioni di Menfi), lu
monumentu priduminanti è la turri d’avvistamentu anticursaru. È una dî nummarusi
turri di guardia custeri custruuti ntô1583 p’addifènniri li citati siciliani di
attacchi dî cursari. Ci havi na pianta quatrata a furma di piràmidi cùbbica e si
sviluppa supra dui chiani. Oi la turri, n cursu di ristàuru, suvrasta lu borgu
di Portu Palu ca s’affaccia supra lu mari azzolu.

Ntô tirritoriu di Menfi, a circa 3 Km dâ foci dû ciumi Belici, supra la riva a
manu manca, a 111 metri supra lu liveddu dû mari, n lucalitati "Le Montagnole",
scavi ricenti purtaru â luci ortri 40 sipurturi a furnu dû tardu pirìudu dû
brunzu.

Lu sitturi purtanti di l'econumìa è rapprisintatu di l'agricultura, ntâ quali
privali la cultura dâ vigna (50% dû tirritoriu cumunali); a chista s’agghiùncinu
chidda tradizziunali di l'alivu e chiddi emirgenti dâ caccòcciula, dû sitturi
agrumariu, dû muluni e dâ patata. L'attivitati agrìcula, chî 925 azziendi ca
cummìgghianu na supirfici di circa 8.600 èttari, grazzi a l’òpiri p’abbrivirari,
custituisci lu pernu d’un sistema di mprisi nichi ca ntirèssanu sitturi
pruduttivi cullatirali, n particulari chiddu dî manufatti pi l’òpiri
p’abbrivirari e chiddu dâ trasfurmazzioni e cummircializzazzioni dî prudutti. Lu
sitturi trainanti è carattirizzatu dâ prisenza dâ nnustria enològgica ca
gistisci la trasfurmazzioni e la cummircializzazzioni di circa 60.000 tunnillati
di racina a l'annu. La rialtati pruduttiva cchiù rilivanti è la Cantina
Settesoli ca riunisci li cantini "Progresso" e "Colli del Belice", ca lu
pruduttu veni espurtatu nta tuttu lu munnu.

Li tradizzioni dû paisi sunnu ligati a riti antichi d’urìggini agrìculi, a li
voti cu cunnissioni simmòlichi tra riti cristiani e àutri ti tipu paganu di
l'antichitati (suprattuttu li manifistazzioni riliggiusi).

Nta l’accabbari dû misi di giugnu e l'accuminzagghia dû misi di giugnettu havi
locu la festa dû vinu, un viaggiu â scuperta dû vinu e dî sapuri di Sicilia, lu
tuttu accumpagnatu di mùsica, spittàculi e digustazzioni ca rènninu Inycon na
festa divirtenti e ô stissu tempu ntirissanti. Lu vinu, pruduciutu dâ terra e dû
travagghiu di l’òmini, risursa d’un tirritoriu e sprissioni di na sò qualitati
spicìfica, addiventa tempu di rinàscita e prizziusismu di na citati “diunisìaca”
ca trasforma lu “distillatu dâ terra” n cumunicazzioni suciali fatta di
spirienza e di rilazzioni pi na “citati dû vinu”, di sempri crucivìa dû
Miditirràniu.

Lu ritu dâ binidizzioni dî parmi e dî rami nichi d’alivu, sìmmuli di paci, si
compi duranti la Missa dâ Dumìnica dî Parmi, n apirtura dî cilibbrazzioni dâ
Simana Santa. Lu Jovidìa Santu, ogni artaru n cresia veni addubbatu a mo' di
sipolcru cu chianti svariati, ciuri e "lavureddi". Lu Venniridìa santu, ntê
primi uri dû pumiriggiu, lu simulacru dâ Mmaculata lassa la Matrici â volta dâ
cresia di l'Addulurata. Ntô stissu istanti lu simulacru di Cristu veni avviatu a
lu Calvariu e veni nchiuvatu â cruci. Ntê fistivitati pasquali la funzioni dû
Ncontru havi tanta mpurtanza. Si svorgi a menzudìa dû jornu di Pasqua e chiudi
li funzioni tradizziunali dâ Simana Santa; la banda sona, li stàtui di San
Micheli Arcàncilu e di Gesù Risortu pàrtinu dâ Matrici pi ncuntrari la Madonna ê
dùdici n puntu, lu simulacru dâ Madonna agghica dâ Cresia di l'Addulurata; la
stàtua di San Micheli, purtata a spadda di picciotti, si fà avanti scutuliannu
li ciancianeddi dû pitturali. Junta Marìa, cci annunzia la risurrizzioni dû
Figghiu; accussì la Madonna curri versu Gesù ca già ci veni ncontru e,
vidènnulu, lassa càdiri lu mantu nìguru e, comu pi maggìa, nu stormu di palummi
ammucciati sutta lu mantu spicca lu volu e tutti li campani dâ citati sònanu a
festa.

Ntâ prima quinnicina d’austu, Menfi campa la festa tradizziunali di San
Giuseppi, ca si svorgi pi tri jorna duranti li quali è pussìbbili assìstiri ê
famusi cursi dî "bèrbiri" (cavaddi muntati di fantini) ca, ntô pircursu di via
Boccacciu, si dispùtanu lu "Paliu Millusianu", drappu di sita anchiu arraccamatu
a manu cu l'effiggi dû Santu. la tradizzioni voli ca sti cursi rapprisèntanu li
bèrbiri, alluntanati di l'agru Minfitanu di Fidiricu II di Svevia ntô 1222.
Attuarmenti, duranti la sira dâ dumìnica, ùrtimu dî tri jorna di fistiggiamenti,
si svorgi la prucissioni sulenni cû simulacru dû Santu c’attraversa li vìi
principali dû centru, pi l'accasioni lluminati bonu.

La fascia custera dû cumuni di Menfi, ca cunfina cu lu Mari Miditirràniu si
stenni pi circa 10 Km e è carattirizzata di na praja rinusa câ prisenza dû
finòminu naturali dî duni. Li duni nfatti nvàdinu l'entruterra pi cintinara di
metri e ci hannu carattirìstichi di mubbilitati e ncunzistenza duvuta â poca
acqua di celu, ô càudu africanu, e â ntinzitati dî vèntira. Fannu rifirenna a
sta fascia rinusa, lu borgu marinaru di Portu Palu, la riserva naturali dî foci
dû ciumi Belici ô quali s’ìntegra la zona balniari di Portu Palu e Lidu Fiori. È
ntra st’ambienti custeru ca si nzirìscinu arcuni àrii di particulari ntiressi
naturalìsticu quali:

Nta l’àmbitu eurupeu, ntô 2009, Menfi attruvau novamenti cunferma dâ propia
qualitati ambientali cu l’arricanuscimentu dâ Bannera Blu (The Blue Flag)
assignatu dâ FEE.

Lu sìmmulu dâ "Bannera Blu" nun ìnnica sulu l'òttimu statu di saluti di l’acqui
marini dâ costa, ma è l’arricanuscimentu dâ qualitati ambientali cumplissiva dâ
zona e dâ sò vivibbilità cumpreta. Ô rilassu dû sìmmulu dâ "Bannera Blu"
cuntribbuìscinu tanti fattura ambientali, quali nchianti di dipurazzioni, ecc.



https://scn.wikipedia.org/wiki/Materia_n%C3%ACvira

Putièmu usari a fisica e a matimatica ppi capìri quantu a gravitati infruenza
quarchi cosa si sapièumu na puocu di cosi supra d'uggettu, di solitu quanta
massa ci avi. Nta sta manèra putièmu privideri comu l'uggetti si spostanu supra
a Terra. In ogni casu l'astrufisici anu 'mparatu ca li cosi funonzianu nta lu
spazziu prufondu in manèra diffirenti. Astura ci sunu na poucu di scienziati ca
stanu circannu di cumprendiri picchi i rèuli sunu diffirenti nta lu spazziu
prufondu intirgalatticu. N'idea è che astura l'umanitati nun capisci pricisu
comu eni strummintata a gravitati macari si lu mudellu fisicu funziona ppi
chiddu c'amu a ffari e chi ni sirbiu finu a ora. N'autra idea, ca cianu assai
ggenti, è ca isisti quarchi cosa ciamata materia nìvira o scura. Si unu ci avi a
pascienzia di fàrisi li calculi nta li spazzi intirgalattici cu sta massa su
piecciu allura i rèuli funonzianu. Accussini l'idea è ca c'è cchiu ssai matèria
nta l'universu di chiddu ca cumunimenti si cridi. A ciamamu materia nìviria
picchi nun a viriemu ma si pigghiamu ppi bonu ca i rèuli ca appricamu sunu
gghiusti allura avissi a isistiri.

Siccomi a materia nìvira nun imetti luci, raggi-x o autri radiazzioni
ilettrumagnetichi, li stigghi ca poni truvari a matèria nurmali (comu gas càuru,
stiddi, pianeti e niautri) nun sa a firanu a truvari a matèria nìvira. Parissi
ca a matèria nun eni furmata da stissa cosa di la materia ca virièumu supra a
Terra ogni giornu. L'unica cosa sicura ca putiemu diri eni ca infruenza uggetti
cilesti ca putiemu viriri infruenzati di la gravitati.



https://scn.wikipedia.org/wiki/Marcella_Bella

Giuseppa Marcella Bella, o cchiù simpricimenti Marcedda (Catania, 18 di giugnu
di 1952) è na cantanti siciliana, soru dû cantauturi Gianni Bella e di li
musicisti Antonio Bella e Salvatore Bella.

Ntô 1972, doppu anni di gavetta c’avìa accuminzatu picca cchiù ca bammina e
doppu la pubbricazzioni di quarchi 45 giri ca passa nussirvatu, junci â
ntrasatta na granni pupularitati participannu a lu Festival di Sanremu cu
Montagne verdi. Lu branu è pubbricatu dâ Cgd e eni scrittu dû binomiu Giancarlo
Bigazzi-Gianni Bella (frati dâ cantanti), ca firma appoi tutti li granni
successi anni Settanta di Marcedda.

Sequi na furtunatìssima participazzioni a Canzonissima, unni apprisenta àutri
dui 45 giri di successu, Sole che nasce, sole che muore e supratuttu Un sorriso
e poi perdonami, cu cui agghica a lu primu postu ‘n hit-parade.

Veni pubbricatu un primu album dû tìtulu Tu non hai la più pallida idea
dell'amore, ca la jòvini cantanti dèdica a lu sò prudutturi Ivo Callegari. Ntê
noti nterni, Renzo Arbore eloggia a Marcedda pi la grinta e la prufissiunalitati
addimustrata già ô sò primu successu.

Nta lu 1973 idda utteni n’àutra granni affirmazzioni cu Io domani, ca ci rigala
la vittoria ô Festivalbar (ex-aequo cu Mia Martini e la sò splènnida Minuetto).

Partècipa â Mostra Internazionale di Musica Leggera di Venezia cu Mi fa morire
cantando, cover dâ cèlibbri Killing me softly with his song di Roberta Flack.

Nta l’autunnu lanza, nortri, un novu sìngulu di successu e zoè Mi... ti... amo,
ca fà parti di lu novu, omònimu arbum (300.000 copi vinnuti).

Ntô 1974 ncidi lu primu asempiu di "disco music" taliana, cû branu Nessuno mai,
vinnennu ortri 400.00 copi. Nta l’autunnu, lu novu sìngulu L'avvenire, veni
scigghiutu di Arbore e Boncompagni pi la trasmissioni radiufònica "Alto
gradimento".

Cuntimpuraniamenti nesci Metamorfosi, unu dî sò travagghi cchiù beddi ‘n
assulutu (Gondola D'Oro per le vendite), nta cui spìccanu Soggetto umano e
Venezia nella mente tra l’àutri, mentri Piccoli diavoli è lu retru di na nova,
splènnida canzuna lanzata supra 45 giri dû tìtulu “E quando” (1975).

Sempri ntô 1975, pricisamenti lu 7 di giugnu, Marcedda arriggistra â Bussola di
Viareggio lu sò primu arbum dû vivu, ca cuntrariamenti a li live cumminziunali,
è cumpostu di canzuni quasi tutti nèditi.

Pùbbrica lu sìngulu Negro, àutru branu dî attimusferi disco ca pirò nun
arrinesci a mpunìrisi comu Nessuno mai, puru mantinènnusi ‘n classìfica pi tanti
simani.

Ntô 1976 ripruponi cu granni successu, e sempri ‘n chiavi dance, lu branu Resta
cu'mme, clàssicu di Domenico Modugno. Utteni na discreta nuturitati macari lu
retru dû sìngulu, Impazzire ti farò, una dî megghi provi ‘n assulutu di
Marcedda.

Tutti li dui brani vèninu nclusi ntô novu album Bella: nfatti, a pàrtiri di stu
mumentu, Marcedda accianca a lu sò nomo videmma lu cugnomu, speci doppu ca puru
lu frati Gianni havi cunquistatu na granni nuturità, ortri ca un grossu successu
discugràficu.

A ogni modu, l'arbum Bella è n’àutru dî sò megghi: Umberto Tozzi, ancora quasi
dû tuttu scanusciutu, cumponi Mi manca, mentri digni di nota sunnu midemmi
Rendimi il cuore e Parli parli, nterpritati cû cunzuetu pathos.

Â fini di l'annu nesci supra 45 giri un novu branu firmatu di Umberto Tozzi e
ntitulatu Abbracciati, ca Marcedda prisenta ‘n qualitati d’òspiti ô Festival di
Sanremu 1977.

Sempri ntô 1977, quinni a pàrtiri di l'album Femmina, accumenza na fasi d’un
canciamentu ca si cumpreta ntê primi anni Uttanta: la vuci dâ cantanti acquisici
na maiuri carnalitati, li sò nterpritazzioni addivèntanu cchiù sinzuali e li
testi cchiù ammiccanti.

Pruponi pi l'ùrtima vota n’àutru sìngulu di discretu successu mpruntatu â disco
e zoè Non m'iporta più, mentri ntô 1978 si cuncedi un pirìudu d’abbentu, fatta
eccizzioni pi la nisciuta d’un biddìssumu branu dûl tìtulu Mi vuoi e scrittu di
Ivano Fossati.

Ntô 1979 lassa la Cgd e approda â Cbs, e pùbbrica l'arbum Camminando e cantando,
ca s’avvali dâ cullabburazzioni di Gianni Bella, Mario Lavezzi, Dario Baldan
Bembo, Beppe Cantarelli, e supratuttu d’Amedeo Minghi, puru iddu a l'èbbuca ca
scanusciutu, ca firma arcuni testi. Nunustanti chistu, l'arbum nun utteni lu
successu privistu.

Ntô 1980 nasci lu sò primugènitu Giacomo e lanza lu sìngulu pop Baciami, cu un
retru midemmi cchiù ntirissanti dû tìtulu Rio De Janeiro.

Ntô 1981 partècipa a lu Festival di Sanremu cu Pensa per te, ca Marcedda ìnnica
anni doppu comu lu sò pezzu peiu.

Lu rilanzu avveni cu la nisciuta, ntô stissu annu, d’un novu arbum ntitulatu
simpricimenti Marcella Bella, comu a vuliri mèttiri a puntu lu novu cursu
artìsticu, sancitu dû successu di lu branu Canto straniero.

Nta l’autunnu nesci un novu 45 giri di successu, Mi mancherai (cover di Don't
walk away cu testu di Giorgio Calabrese), sigla finali di Domenica In.

Ntô 1982 nesci l'arbum Problemi, ca nun sùscita granni ntusiasmi margradu lu
discretu successu dû sìngulu omònimu.

Ntô 1983 Mogol scrivi l'arbum Nell'aria, sempri supra mùsichi di Gianni Bella.
Pi Marcedda è pratticamenti unu spartiacqua ntâ carrera: lu granni successu di
Nell'aria addiventa sìmmulu di na difinitiva e furtunata svota sexy. Ancora oi
Nell'aria cuntìnua a èssiri riprupostu ntê discutechi comu un cult, un veru
sìmmulu di l’anni Uttanta.

Ntô 1984, supra l'unna di Nell'aria, Mogol cuntìnua a cullabburari nta l'arbum
Nel mio cielo puro, ca picca si discosta di lu pricidenti uttinennu un bon
successu.

Ntô 1985 Marcedda e Gianni ncìdinu L'ultima poesia, addivintatu un clàssicu nicu
nta l'arcu dâ staggiuni estiva.

Ntô 1986 Marcedda torna ô Festival di Sanremu cu una dî sò canzuni cchiù beddi
di sempri, Senza un briciolo di testa, arriniscennu a vìnciri cu strema
simplicitati "la guerra delle dive" nta l'àmmitu dâ kermesse (Anna Oxa, Loredana
Berté, Rettore...) cu un beddu terzu postu.

Succissivamenti nesci l'omònimu arbum Senza un briciolo di testa,
ammizziusamenti rializzatu a Londra cu l’arranciamenti di Geoff Westly. Stu
sàutu di qualitati cuincidi prubbabbirmenti cu l'àpici dâ carrera di Marcedda,
ora apprizzata di pùbbricu e crìtica.

Ntô 1987 scadi lu cuntrattu cu la Cbs, ca dicidi di mannari la cantanti ancora
una vota ô Festival di Sanremu cû branu Tanti auguri, scritta di Gianni Bella,
supra testu di Gino Paoli (ca a l'èpica nun si rivilau p’arristari estràniu ô
Festival). Si classìfica ô sestu postu, prima tra li fìmmini, uttinennu un bon
successu.

Nesci macari l'omònimu arbum Tanti auguri, ariggistratu ancora una vota a Londra
cu li straurdinari arranciamenti di Westly, ca risèntinu di nfruenzi vagamenti
jazz.

A li disca di Marcedda hannu cullabburatu àutri granni arranciatura comu Celso
Valli e Phil Palmer, st'ùrtumu prufissiunista di frama nternazziunali.

Ntô 1988 firma pi la Ricordi e è ancora a Sanremu cu Dopo la tempesta,
l'ennèsimu, lusinghieru successu, ca fà di tràinu a l'Lp Marcella '88. La
cantanti riggistra a Londra cu lu stissu team di l’arbum pricidenti, ma puru ‘n
Girmania.

Ntô 1990 partècipa pi l'ennèsima vota ô Festival di Sanremu, ‘n cucchia cû frati
Gianni, uttinennu un dignitusu riscontru cû branu Verso l'ignoto e cu l'omònimu
arbum.

Dû 1991 è lu sò primu veru nzuccessu, puru siddu si tratta di n’àutru bedd’Lp,
Sotto il vulcano, ca pirò nun godi d’arcuna prumuzzioni a càusa di nzanàbbili
ncumprinzioni cu l'etichetta discugràfica. Ntô stissu annu nasci Carolina, la sò
secunnugènita e ntô 1993 è la vota di Tommaso.

Tra la fini dû 1993 e lu nizziu dû 1994 nesci l'album Tommaso, nta cui Marcedda
ricanta li sò principali successi, unitamenti a Io credo, c’avvanta la
participazzioni straurdinaria di Remo Girone e ca veni nspigabbirmenti bucciatu
dâ cummissioni ascuti dû Festival di Sanremu 1994.

Ntô 1995 pùbbrica pi la Cgd l'arbum Anni dorati, ntô quali ntèrprita li cchiù
beddi miludìi di l’anni Quaranta e Cinquanta. Lu discu è cunfizziunatu di Gianni
Bella, cu la cullabburazzioni di Geoff Westly, ma forsi nun è ancora lu mumentu
pi stu tipu di’upirazzioni, ca mmeci veni lanzata nta l’anni succissivi di
artisti taliani e nternazziunali, cu granni riscontru.

Ntô 2002, doppu aviri firmatu un novu cuntrattu cu la Sony Music, rializza un
novu cd dûl tìtulu Passato e presente, nta cui rintèrprita ô megghiu parti dî
successi stòrici, e àutri vecchi brani di lu sò ripirtoriu.

Pi zoccu riguarda li nèditi, lu primu sìngulu è l'irònica e abballabbilìssima Fa
chic, scritta di Gianni e di Giancarlo Bigazzi, mentri La regina del silenzio,
scritta di Gianni e Renato Zero avìa statu cantitata pi gariggiari a lu Festival
di Sanremu 2002, unni Marcedda vinni bucciata pi l'ennèsima vota.

Ntô 2004 la cantanti partècipa ‘n vesti d’òspiti a lu Festival di Sanremu,
direttu dd'annu di Tony Renis, nterpritannu dui granni clàssici dâ canzuna
taliana comu "E se domani" di Mina e "Ancora" di Eduardo De Crescenzo. La sirata
dî "vecchie glorie" si rivilau la cchiù siquita di dd'edizzioni. Ntô stissu annu
si càntita a l’elezzioni europei cu Alleanza Nazionale a l’elezzioni europei,
nun vinennu pirò eletta.

Ntô 2005 lu branu Uomo bastardo vidi lu ritornu di Marcedda di novu ‘n gara ô
Festival di Sanremu. Nun ammàncanu li pulèmichi pi li scritti audaci ca
rimànnanu ô tìtulu dû branu, cusuti direttamenti supra li vistiti (ntâ prima
sirata ‘n particulari, la cantanti sfoggia la scritta "Uomo bastardo" supra lu
funnuschina). Nunustanti chistu, Marcedda agghica ‘n finali nterpritannu lu
branu cu la grinta e la passioni di li tèmpira megghi, addimustrannu d’aviri
arristatu n’òttima cantanti e na bravìssima ntèrpriti, ô di ddà di certi testi
ca nun sempri ci hannu rinnutu giustizzia.

L'omònimu cd cunteni armenu àutri dui brani chiuttostu vàlidi comu Medusa
(scrittu di Mogol), e Tempo mio (cu testu di Pasquale Panella).

Ntô 2007 havi pigghiatu parti ô 57° Festival di Sanremu, cu un branu dû tìtulu
Forever per sempre, cantatu ancora una vota ‘n cucchia cû frati e auturi dû
pezzu, Gianni Bella. Duranti la sirata finali la canzuna havi arricivutu na
vutazzioni particularmenti bascia di parti dâ c.d. giurìa di qualitati: li dui
hannu dichiaratu d’aviri statu pinalizzati pi nun aviri mai ammucciatu la propia
pusizzioni pulìtica.



https://scn.wikipedia.org/wiki/M%C3%A8usa

La mèusa ("milza" 'n talianu) è n'òrganu a struttura linfoidi situata ntâ
cavitati adduminali.

La mèusa è prisenti 'n quasi tutti li virtibbrati; nta l'embrioni umanu
accuminza a furmàrisi ô primu misi di vita. La mèusa havi na funzioni
emucatirìtica (distruji li glòbbuli russi mmicchiati) e na funzioni
linfupuìitica (pruduci li linfuciti dû sangu). La mèusa arricogghi macari lu
ferru dî glòbbuli russi distrujuti affinchì pô èssiri ricupiratu e riutilizzatu
pi novi glòbbuli russi. Nunustanti sta sô funzioni mpurtanti, la mèusa nun è
n'òrganu ndispinsàbbili â vita.

La mèusa è situata ntâ cavitati adduminali, nta l'ipucondriu mancu tra la nona e
l'unnicèsima còstula, e prisenta na struttura sìmili ê linfughiànnuli, câ
diffirenza ca la mèusa cuntratta rapporti diretti cû sistema sanguignu. La sô
forma è uvuidali, cûn culuri russu vinu e na cunsistenza moddi. Havi un pisu di
200 gr. circa, longa 13 cm., larga 8 cm. e spissa 3 cm.

La mèusa è rivistuta d'un tissutu cunnittivu densu, cu fibbri elàstichi e scarsi
fibbri musculari lisci. Ssta càpsula mmia versu lu nternu setti e trabbìcoli ca
fùrmanu na mpalcatura di sustegnu. Ô nternu di chisti s'attrova lu parinchima
distintu 'n purpa russa e 'n purpa janca. La purpa russa è cumposta di trami di
fibbri riticulari (ritìcolu dû Tigri), di cèlluli linfuidi disposti 'n curduna e
di capiddari vinusi dilatati (minni vinusi). La purpa janca è custituuta di
nòduli linfàtici (curpùsculi linali dû Malpichi).

L' Arteria linali (o splènica) si diparti dû trìpodi cilìacu nzèmmula a
l'arteria gàstrica manca e a l'arteria epàtica cumuni. Lu trìpodi cilìacu
urìggina a sô vota drittamenti di l'aorta adduminali. Doppu un dicursu
chiuttostu longu supra lu màrgini supiriuri dû corpu e dâ cuda dû pancreas,
l'arteria linali si dividi 'n rami ca, attraversu l'ilu, pinitranu ntâ mèusa
pircurrennu li trabbìcoli, quinni tràsinu 'n un nòdulu linfàticu. A la nisciuta
l'arteria si sfiocca 'n arteri chiù nichi (artirioli pinicillari, ca appoi
sfùcianu ntê minni vinusi (o lacuni purpari). Di ccà s'urìgginanu li vini vini
trabbiculari, ca cunfluìscinu ntâ vina linali, ca nesci dâ mèusa attraversu
l'ilu e cunfluisci ntâ vina porta. Duranti lu pircorsu, lu sangu arriccogghi li
cèlluli linfòidi e cedi li glòbbuli russi vecchi, assemi a elimenti stranii o
nucivi.

L'òrganu poja contra lu diaframma, havi rapporti cû stòmmacu ('n àutu) e cû rini
mancu (abbasciu). È macari 'n rapportu câ flissura manca dû colon. La mimbrana
pirituniali la rivesti, criannu dî ligamenti ca la mantennu "in situ":

Duranti la vita fitali participa â funzioni di furmazzioni dî glòbbuli russi,
funzioni ca si perdi ntê primi anni di vita. Assolvi â funzioni lìtica e
catirìtica dâ cumpunenti curpusculata dû sangu, dâ quali prisedi lu cuntrollu
nummàricu. La mèusa forma li picmenti biliari e lìbbira lu ferru ca veni sùbbutu
utilizzatu d'àutri urgani pi furmari l'emuglubbina (Hb). Arcun'àutri funzioni
prisenti 'n mammìfiri nfiriuri pàrinu èssiri pirduti nta l'omu. Accussì ntô
cani, unni la mèusa è rapprisintata 'n modu assai mpurtanti sia ntâ capsula ca
ntâ trama trabbiculari la musculatura liscia, pari ca l'òrgano svolgi macari
funzioni di riserva di sangu, di mmèttiri 'n cìrculu midianti sprimitura 'n
cunniszioni di stress, opirannu na vera e propia aututrasfusioni d'emirgenza
(fujuta, cummattimentu ecc.)

Difficirmenti la mèusa è preda di malatìi nfittivi o niuplàstichi. 'N era
priantibbiòtica era mmeci bon notu lu "tumuri di mèusa" ca si manifistava 'n
corsu di malatìi nfittivi di longa durata, comu sprissioni di l'attivazzioni dâ
cumpunenti linfatica di l'òrganu. Li tumuri dâ mèusa sunnu quasi esclusivamentie
linfomi. Havi sempri distatu ntiressi 'n oncoluggìa la evidenti risistenza dâ
mèusa a addivintari sedi di ripitizzioni mitastàtica di parti di tumuri suliti
d'àutra urìggini. Aumenti di vulumi macari significativi dâ mèusa
(splinumicalii) s'hannu ntê malatìi dû ficatu, suprattuttu la cirrosi epàtica,
ca càusanu difficultati di flussu ntô sistema dâ vina porta (sìndromi
d'ipirtinsioni purtali), dû quali la vina linali è tribbutaria. D'arricurdari
macari li traumi, ca vista la sô cunsistenza, nni ponnu pruvucari la ruttura cu
gravìssimi emurraggìi nterni.



https://scn.wikipedia.org/wiki/Loppiu

Lu loppio (o lloppiu o oppiu) è nu stupifacenti attinutu ntagghiannu li
càppisuli nun maturi dû Papaver somniferum e arricugghiennu la linfa chi suda,
chi poi veni lassata quaggiari a lu straventu 'n na rìsina scura chi veni
mpastata 'n pani di culuri brunu, chi manna n'aduri ducignu e chi havi nu sapuri
amaru.

Si usa assai nnî culturi dû livanti e mediurientali, sia pi usi curativi sia pi
scopi rituali e ricriativi. Lu sò nomu diriva nfatti dû grecu òpion (sucu),
traduciutu poi 'n ebraicu comu ophion.

La palora siciliana «loppiu» diriva di la forma forsi cchiù canusiuta, «oppiu»,
cu la crasi di l'artìculu «lu» (nu finòminu chi succedi ogni tantu). [1]

Di sta palora pigghiamu lu verbu: «alluppiari» chi signìfica: pigghiàrisi lu
loppiu; mintiri lu loppiu nta na vìppita; addumiscìrisi cû loppiu; addumisciri
nfunnu (puru senza loppiu); e l'amministrazzioni dâ droga pi nun fari sèntiri
duluri duranti n'opirazzioni di lu chirurgu. Comu nu scherzu, «alluppiàrisi» si
pò usari pi significari «mbriacàrisi».



https://scn.wikipedia.org/wiki/Liunardu_Fibonacci

Liunardu Fibonacci (veru nomu Leonardo da Pisa o Leonardo Pisano, Pisa, ca. 1170
- Pisa, ca. 1250) fu un matimaticu talianu, spissu canusciutu cû suprannomu di
Fibonacci. Cu autri matimatici dû sò tempu, cuntribuiu â rinascita dî scienzi
esatti doppu la dicadenza di l'urtima parti dû Mediuevu.

Auturi di n'opira, Liber abaci (1202), e granni viaggiaturi, di sê viaggi ntô
munnu àrabbu cu sò patri mpurtau in uccidenti la manera muderna di scriviri li
nummura, ca oggi si chiamanu puru nùmmura àrabbi.

Fibonacci è canusciutu macari pi la siquenza di nummura ditta succissioni di
Fibonacci chi accumenza pi:

Ancora picciriddu, Fibonacci iu a scola di Raggiuneria di Bugia (oggi 'n
Algirìa). Sò patri fu numinatu nutaru pi l'affari chi la ripùpprica di Pisa
ntrattinìa câ cità dû Africa dû Nord, e avia dicidutu ca Liunarduzzu avia a
stari dà pi nsignarisi l'arti dî nummura arabbi. Cchiù tardu accuminza a
viaggiari pi tuttu lu mari Meditirraniu pi mettiri n pratica la sò arti, e versu
lu 1200 riturnau difinitivamenti a Pisa, unni cuntinuau a travagghiari pô
cuvernu dâ ripubbrica di Pisa. Fu n cuntattu cu diversi ntillittuali di du
tempu, tra cui Micheli Scotu, astrolucu dâ curti di Fidiricu II di Svevia.
Cuntribbuiu di manera ditirminanti â ntroduzzioni n' Europa dî nummura arabbi
puru grazzi a diversi libbra, tra cui lu celibbri Liber abaci unni iddu ammuscia
comu arrisorviri diversi prubblemi di aritmetica. Ntô 1240 lu cuvernu dâ
ripubbrica di Pisa ci desi na pinsioni pî sirvizza chi avìa dunatu â ripubbrica.

Fibonacci muntuvìa la Sicilia, (cu la Siria, la Pruvenza la Grecia e l'Eggittu)
ntô sò Liber abaci comu unu dî posta unni iddu praticau l'arti cuntabbili pî sò
viaggi pi cuntu di sò patri. All'ebbica iddu era picciutteddu, e appi a visitari
la Sicilia tra la fini di l'èbbica nurmanna e l'inizziu dâ duminazzioni sveva,
pirchì ntô 1200 riturnau difinitivamenti dî tutti li sò viaggi pi nstallàrisi a
Pisa. Fibonacci friquintau la curti di Fidiricu II. Lu mpiraturi ci fici
pirsunalemtni na visita a Pisa. A lu mpiraturi ci piaciva accumpagnarisi cu
ntillittuali, littirati e scinziati di l'ebbica. Dui dî scinziati dâ curti di
Fidiricu, Giuvanni di Palermu e Teodoru di Salernu ci prupuneru na seri di
probblema, di cui Fibonacci ni fici nu libbru ntô 1225. N'autru libbru, lu liber
quadratorum è didicatu ô mpiraturi palermitanu.



https://scn.wikipedia.org/wiki/Lingui_girm%C3%A0nichi

Li Lingui girmànichi sunnu nu gruppuo di linguie appartinenti â famigghia dî
lingui innu-europei. Vennu parrati di pòpuli d'urìggini girmànica chi èranu
stabbiluti ntô Europa sittintriunali appressu ê lìmiti dû Mperu Rumanu.

Li lingui girmàanichi cchiù diffusie sunnu lu tudiscu (Deutsch) e lu ngrisi
(English). Àutri lingui di na certa mpurtanza sunnu l'ulannisi (het Nederlands),
di cui è dirivatu l' Afrikaans e li Lingui scandinavi (suprattuttu danisi,
norviggisi e svidisi). Cci sunnu circa 53 lingui girmànichi stimati dû SIL
International. L'antinatu di tutti è lu protu-girmànicu.

L'antichi lingui girmànichi (apprussimativamenti ntô sèculu II a.C.) svilupparu
un propiu alfabbetu dittu Alfabetu rùnicu, ma lu sò usu era limitatu. Li lingui
girmànichi dù livanti, mmeci, usàvanu l'Alfabbetu gòticu sviluppatu dû viscovu
Ulfilas pâ sò traduzzioni dâ Bibbia pi gòticu. 'N sèquitu, câ ntroducimentu dû
Cristianèsimu preti e mònaci girmànici, chi parràvanu e liggìanu puru 'n latinu,
ncuminzaru a scriviri li lingui girmànichi usannu l'Alfabbetu latinu anticchia
mudificatu.



https://scn.wikipedia.org/wiki/Linguarossa

Linguarossa (o Linguagrossa nta certi parrati siciliani) è un cumuni di 5.287
abbitanti dâ pruvincia di Catania. L'abbitanti si chiàmunu "linguarussisi" (ntô
paisi stissu lu nomu giustu è Linguarossa).

A Linguarossa si trovunu i scoli di basi e 'n Istituto di Istruzioni Supiriori:
l'Istituto Cumprinsivu "Santu Calì", ca cumprenni a Scola dill'Infanzia "S.
Antoniu", a Scola primaria du plesso "P. Scuderi", a Scola Primaria du plesso
"Principissa di Piamunti" e a Scola Sicundaria di I gradu "L. Pirandellu", e lu
Liceo Scientificu "M. Amari": sizioni staccata du Liceo Classicu di Giarri.

Li linguarussisi, quannu pàrrunu dû paisi, dìciunu: "Linguarossa, ciuri ciuri,
màsculi e fìmmini tutti signuri" mentri quannu pàrrunu dê piamuntisi, dìciunu:
"Piamunti, scali scali, màsculi e fìmmini tutti mavari" e di chiddi di
Castigghiuni dìciunu: "Castigghiuni, maneddi, maneddi, màsculi e fìmmini tutti
purceddi". Ma li paisi vicini rispùnnunu: "Linguarossa, chiani, chiani, màsculi
e fìmmini tutti buttani!".



https://scn.wikipedia.org/wiki/Lingua_moldava

Lu moldavu (Limba moldovenească, còdici ISO 639: mol, mo) è la lingua ufficiali
dâ Moldavia. Ppi assai pirsuni, comu li linguisti di lingua rumena, la lingua
moldava è sempricimenti dû rumenu a chi si canciàu lu nomu ppi mutivi pulìtici,
mentri lu cuvernu cumunista moldavu sosteni ca lu moldavu è na lingua vera e
propia. Chista lingua è parrata di 3,5 miliuna di pirsuni n Moldavia (3 miliuni
di pirsuni ci l'hannu comu lingua materna).

Prima dû 1940, mentri la Moldavia fu na parti dâ Rumanìa, nudda lingua fu
chiamata "moldavu" picchì la lingua parrata nta chista riggiuni fu ppi tutti lu
"rumenu". Doppu ca l'URSS occupàu chistu tirritoriu ntô 1941, criannu accussì a
Ripùbblica sucialista suviètica moldava, a lingua rumena fu rinuminata lingua
moldava. L'alfabbetu latinu fu lestu lestu abbannunatu ppi l'alfabbetu
cirìllicu; ma arresta na lingua nisciuta dû latinu. Duranti l'occupazzioni
suviètica, li rumanòfuni foru ncuraggiati a parrari lu russu picchì chidda fu na
cunnizzioni di accessu a un megghiu liveddu d'aducazzioni.

Ntô 1989, lu moldavu fu dichiaratu lingua ufficiali dâ Moldavia(ca fu ancora
sulu na ripùbblica sucialista suviètica) e l'usu di l'alfabbetu latinu fu
ristabbilutu. Chista dicisioni pruvucàu lu 2 di sittèmmiru dû 1990 la sicissioni
doppu na guerra civili dâ Ripùbblica Moldava dû Dniestr canusciuta chiossai comu
Transdnìstria. Chistu "Statu", ca nuddu Statu ô munnu arricanusci, havi oi tri
lingui ufficiali: lu russu, l'ucrainu e lu moldavu, sempri scriutu ccu
l'alfabbetu cirìllicu.

Ntô 1991, la cunstituzzioni nta l'artìculu 13-1 dici ca: "La lingua dû Statu dâ
Ripùbblica di Moldavia è la lingua moldava usannu l'alfabbetu latinu.". Ntô
1996, na prupòsta dû prisidenti dâ ripùbblica Mircea Snegur di canciari lu nomu
dâ lingua nta lingua rumena nun fu accittata dû parlamentu moldavu.

Ntô 2002, lu cuvernu moldavu duna â lingua russa li midemmi privileggi ca a la
lingua moldava ccû nzignamentu ntâ scola comu "lingua forastera obbligatoria".
Chista misura nova nun piacìu ê rumanòfuni e ci foru assai dimustrazzioni a
Chişinău e n àutri citati granni dû paisi.

Ntô 2003, Vasile Stati pùbbrica un dizziunariu moldavu-rumenu, ccu riazzioni
nigativi di parti dî moldavi e macari dî rumeni.



https://scn.wikipedia.org/wiki/Lingua_francupruvinzali

L' arpitanu o francupruvinzali (noma nativi: arpetan o francoprovensâl)
custituisci una dî tri lingui gallu-rumanzi cu l'occitanu (lingua d'oc) e lu
francisi (lingua d'oïl).

L'arpitanu è parratu nta na zona ca s'attrova a cavaddu ntra la Francia, la
Svìzzira e l'Italia. Sta zona è chiamata Arpetania o Francoprovençalie.

Ntô sèculu XIII, la lingua era chiamata cû nomu latinu "sabaudice" (significannu
"nativu dâ Savoia").

Ntô 1873 la lingua fu chiamata "francu-pruvinzali" di lu linguista talianu
Graziadio-Isaïa Ascoli pirchì sta lingua ci havi di na banna tratti cumuni chî
parlati dâ lingua d'oïl (d'unni si pigghia lu nomu francu) e e àutri tratti
cumuni cu chiddi dâ lingua d'oc (d'unni si pigghia lu nomu pruvinzali) ma cû
nomu dâ lingua scrittu accussì 'n modu siparatu si putìa pinzari ca lu
"francu-pruvinzali" fussi n'ammiscata di francisi e di pruvinzali, allura ntô
1969, a l'Univirsitati di Neuchâtel si dicidìu d'usari la palora sìmprici
"francupruvinzali" (senza trattu d'unioni).

La palora romand (o rommant nta l'ortugrafìa antica) pi chiamari lu
francupruvinzali fu usata nta nu ducumentu di Fribourg (Svìzzira rumanna) dû
1424.

Nta l'anni '70, ntâ Valli d'Aosta accuminzaru a usari la palora arpitan/arpetan
ca signìfica muntanaru e chidda arpian ca signifìca pasturi, e appoi la furma
arpitan fu prifiruta. Lu tèrmini Arpitan/Arpetan è furmatu supra lu radicali
preinnueurupeu alp- (arp- ntô francupruvinzali) ca signìfica tirrenu muntanaru
pû pàsculu, arritruvamu stu significatu nta li palori francisi riggiunali:
alpage, alpe, alpin, ecc. e macari nta tanti noma di lochi:

Lu tèrmini arpitan è cunzidiratu comu nu sinònimu di francoprovençal nta la
terminoluggìa univirsitaria.

Dû 2004, l'Aliance culturéla arpitana (n'assuciazzioni prisenti a Rochetaillée,
Francia e a Fribourg, Svìzzira) prumovi stu neoluggismu e macari l'usu di
n'ortugrafìa unificata (Ortugrafìa di Rifirimentu B).

- la riggiuni Rhône-Alpes (Ròdanu-Alpi): lu Forez (dipartimentu dâ Lòira), la
Bresse, la Dombes, lu Bugey, l'agglumirazzioni di Lioni, lu Dilfinatu, la Savoia

tuttu lu spazziu rumannu, sarvu la banna nord-ovest dû cantuni dû Giura ca fa
parti dâ zona dî parlati d'oïl (lu francisi).

la valli d'Aosta (sarvu la vaddi Walser di Gressoney), e li àuti vaddi
piemuntisi ntê cumuni di: Ala di Stura, Alpetti, Balmi, Cantoira, Carema,
Castagnuli Piemonti, Ceres, Cirisoli Riali, Chialambertu, Chianoccu, Coassolu,
Coazzi, Coriu, Frassinettu, Girmagnanu, Giagghiuni, Giavenu, Graveri,
Gruscavaddu, Ingria, Lanzu turinisi, Lemie, Mattie, Meana di Susa, Mizzinili,
Munasteru di Lanzu, Nuasca, Nuvalesa, Pissinettu, Pont Canavisi, Roncu Canavisi,
Rubiana, Sparoni, Susa, Traves, Ussegghiu, Valgioi, Valpratu Suana, Venaus, Viù.

Cci sunnu macari a nutari dui cumuni pugghisi: Faetu e Celli San Vitu, duvuti a
na migrazzioni ntô sèculu XIV.

Lu primu scrittu n arpitanu acchiana ô sèculu XIII: La Légende de Saint
Barthélemy (La liggenna di Santu Bartulumìu) è scrittu ntâ parrata
francupruvinzali di Lyon. C'è macari nu testu longu, ntitulatu la Vie de sainte
Béatrice d'Ornacieux, scrittu di Marguerite d'Oingt, scrittu ntâ stissa parrat,
e ccà sutta ci nn'è n'estrattu:

«Quant vit co li diz vicayros que ay o coventavet fayre, ce alyet cela part et
en ot mout de dongiers et de travayl, ancis que cil qui gardont lo lua d'Emuet
li volissant layssyer co que il demandavet et que li evesques de Valenci o volit
commandar. Totes veys yses com Deus o aveyt ordonat oy se fit.»

Ntô sèculu XIV, ntâ citati di Fribourg (Svìzzira) lu francupruvinzali è la
"lingua ufficiali": la citati e li nutara ùsanu sta lingua nta li scritti
pùbbrichi e privati:

«Item hont ordoney li advoye, li consed et li ijc, que en chesque for de Fribor
soyt li moistre et un bacheleir et ij. garzons por porteir l'aygue et les meiz
in ce que un dont por chasque coppa de farina .iiij. d. por tottes choses et
chascon reculle sa farina einsy quant a luy playrra de que chasque forna doyt
contenir vij. coppes, li que forna se amonte ij. s. iiij. d. a vij. coppes de
farina.» (Fribourg 1370, Aebischer 1950, pàg. 115)

Nta l'accuminzagghi dû sèculu XVII, foru scritti assai testi n francupruvinzali,
e ntra d'iddi attruvamu Cé qu'è lainô (Cù è 'n susu), scrittu ntô 1603 di
n'auturi anònimu. Stu puema narrativu longu cunta n'assartu di l'armata
savuiarda e addivintau l'innu nazziunali dâ Ripùbbrica di Ginevra. Ccà sutta li
tri primi strofi ntô Ginivrinu (parrata di Ginevra):

Ntô pirìudu d'appoi, tanti scrittura cumpuneru testi satìrici, puètici, còmici e
testi pû tiatru: tannu la lingua francupruvinzali era assai viva. Ntra sti
scrittura putemu citari: Bernardin Uchard (1575–1624), auturi drammàticu di
Bresse ; Henri Perrin, auturi di cummedi, di Lyon ; Jean Millet (1600–1675),
auturi di cumedi, di puisìa pasturali e d'àutri puemi, di Grenoble ; Jacques
Brossard de Montaney (1638–1702), cumpusituri di canti pi coru e di cummedi, di
Bresse; Jean Chapelon (1647–1694), nu scritturi ca scrivìu cchiù di 500 canti pi
coru, canzuni, e dissirtazzioni, di Saint-Étienne ; e François Blanc (1690–1742)
dittu "la Goutte", zoè "la Gutta", scritturi di puemi n prosa, tra d'iddi
Grenoblo maléirou supra l'ammargiamentu granni di Grenoble ntô 1733. Ntra
l'autura dû sèculu XIX, attruvamu a Guillaume Roquille (1804–1860), pueta di
Rive-de-Gier vicinu Saint-Chamond, e midemma Joseph Béard (1805–1872) di
Rumilly. Jean-Baptiste Cerlogne (1826–1910), abbati prumuvìu l'idintitati
culturali dâ Valli d'Aosta chî sò puisìi (p'asempiu "L'infan predeggo", 1855) e
chî sò primi travagghi scintìfici. (Lu Concours Cerlogne zoè Cuncursu Cerlogne è
na manifistazzioni annuali ca pirmetti dû 1963 di sinzibbilizzari tanti studenti
italiani a la nicissitati di cunzirvari la lingua dâ riggiuni, e la sò
littiratura.) Amélie Gex (1835, La Chapelle-Blanche, (Savoia)–1883, Chambéry),
la granni puitissa savuiarda scrivìu macari 'n arpitanu, la sò lingua matri.
Addiffinnìu assai la sò lingua. Tanti cristiani oi cunzìdiranu li sò òpiri
littirari comu li cchiù mpurtanti nta sta lingua. Tra li sò òpiri, putemu
citari: Reclans de Savoie (Li Lechi di Savoia, 1879), Lo Cent Ditons de Pierre
d’Emo (Li Centu ditti di Pierre du bon sens, 1879), Fables (1898), et Contio de
la Bova (Li Cunti di l'Arabbli). À fini dû sèculu XIX li parrati arpitani
accumènzanu a scumpariri. Lu mutivu principali è la spanzioni dâ lingua francisa
ma macari l'emigrazzioni dî campagnoli versu li centri urbani. A dd'èbbica
s'accuminzau a cògghiri li cunti, li pruverbi e li liggenni pressu li parranti
nativi. Sta trascrizzioni cuntìnua oi. Tanti travagghi foru pubbricati. Ntra
d'iddi n'estrattu ntô neuchatelisi (parrata di Neuchâtel) dû testu Le renâ à
Dâvid Ronnet (La vurpi di David Ronnet):

Ntô sèculu XX, li scrittura cchiù cèlibbri pi lu sò usu dû francupruvinzali
èranu: Prosper Convert (1852–1934), di Bresse; Louis Mercier (1870–1951),
cantauturi pupulari e auturi di cchiù di dùdici vulumi di prosa, di Coutouvre,
vicinu Roanne; Just Songeon (1880–1940), auturi, pueta e attivista, di La Combe,
Sillingy vicinu Annecy; Eugénie Martinet (1896–1968), puitissa d'Aosta; e Joseph
Yerly (1896–1961) di Gruyères ca l'òpiri cumpreti foru pubbricati nta Kan la
téra tsantè (Quannu la terra cantava). Chiddi ca sunnu ntirissati a lèggiri nta
sta lingua n'òpiri famusa ponnu accattàrisi Lo Petsou Prince (Lu Prìncipi nicu),
n'edizzioni dû rumanzu d'Antoine de Saint-Exupéry Le Petit Prince, traduciuta di
Raymond Vautherin, (Gressan, Aosta: Wesak Editions, 2000), ISBN 88-87719-00-4.
CCà sutta li primi righi dâ secunna parti dû conti ntô valdotanu (parrata dâ
Valli d'Aosta):

Ntô 2000, l'Editions des Pnottas pubbricaru lu primu fumettu n arpitanu (usannu
la parrata savuiarda), Le rebloshon que tyouè! (Lu reblochon ca ammazza!)[1],
ntâ seri Fanfoué des Pnottas, llustratu di Félix Meynet e scrittu di Pascal
Roman.

Nta l'anni 2006-2007, foru traduciuti dui fumetti di Tintin (pirsunaggiu di
fumettu criatu di Hergé ntô 1929):

Sti fumetti 'n arpitanu foru pubbricati di l'Editions Casterman, a Bruxelles, 'n
cullabburazzioni cu l'Aliance culturèla arpitana.

Asempiu: mâchon (casa) prununzatu "masciò", mentri ntô francisi c'è lu sonu dâ
"e" aperta nta maison (prununzatu "mesòn").



https://scn.wikipedia.org/wiki/Lingua_ainu

La Lingua ainu (アイヌ イタㇰ, Aynu Itak; lingua giappunisi: アイヌ語) veni parrata dâ
genti Ainu di l'isula giappunisi dû nord chiamata Hokkaido. Benchi è nanticchia
simili â lingua giappunisi n certi rispetti, facirmenti Ainu è na lingua
isulata, voli diri ca nun havi rifirenzi cu nudda lingua. La maggiuranza di
linguisti cridinu ca lu vucabbulariu simili tra Ainu e Nivkh è pû fattu dî
scanciamenti ricenti.

Ainu è na lingua chi sta pi muriri. Cci sunnu sulu 100 parranti nnô paisi di
Nibutani (chi fa parti di Hokkaido) dunni si trovanu la maggiuranza di parranti.
Pi tuttu Hokkaido, cci sunnu forsi 1000 parranti ndigini chi nun sunnu cchiù
giovini di 30 (cu quarchi êccizzioni). La maggiuranza dî 150.000 Ainu in
Giappuni parranu sulu lu giappunisi. Ma lu numiru di chiddi ca vonnu parrarila
pi la sò lingua secunnu sta aumintannu, spiciarmenti in Hokkaido, a causa dî
mpegni di l'attivista Ainu (chi era na vota puru un parlamintariu), Shigeru
Kayano, un parranti ndiginu iddu stissu.



https://scn.wikipedia.org/wiki/Lingua_Siciliana

La lingua siciliana eni na lingua rumanza (niulatina) parrata suprattuttu ntâ
Sicilia, ma videmma a lu cuntinenti. Sparti ca lu sicilianu di Sicilia, li
parlati miridiunali comu lu calabbrisi centru-miridiunali, lu salentinu (parratu
nta tutta la pruvincia di Lecci, casi tutta chidda di Brìndisi menu Fasanu e
Cisterninu), lu tarantinu miridiunali (parratu ntô sud di la pruvincia di
Tàrantu) e lu cilentanu (parratu ntô Cilentu, Campania) sunnu puru di tipu
sicilianu (appartèninu ô gruppu sicilianu). Sti parlati d'Italia miridiunali
fannu parti dâ lingua siciliana 'n senzu largu.

Ethnologue [2] discrivi la lingua siciliana comu na lingua abbastanti distinta
di lu talianu, tantu di putìrilu cunziddirari na lingua spartuta.

Puru siddu verti scrittura siciliani ùsanu ancora la sprissioni "Lingua
siciliana" sulu n senzu ristrittu, zoè sulu pi li parrati dâ Sicilia,
ginirarmenti li scinziati ntirnazziunali ùsanu la sprissioni "Lingua siciliana"
n senzu largu pi zoccu pàrranu li calabbrisi (chiddi dâ Calabbria
centru-miridiunali), li siciliani e li salentini.

Lu salentinu e lu calabbrisi sunnu cunzidirati di li scinziati comu parrati di
tipu "sicilianu" pi mutivi funètici, lissicali e grammaticali. Puru siddu lu
calabbrisi e lu salentinu nun dirìvanu direttamenti dû sicilianu di Sicilia,
foru assai nfruinzati d'iddu. Oi nun si pò usari la sprissioni "Lingua
calabbrisa" e mancu chidda "Lingua salentina" pirchì scintificamenti lu
salentinu e lu calabbrisi nun ponnu èssiri cunzidirati comu lingui spartuti dâ
lingua siciliana n senzu largu.

Ntô passatu la lingua siciliana n senzu largu fu nfruinzata dû francisi, dû
pruvinzali, e dû nurmannu (tri parrati di tipu gàllicu) e Ethnologue dici ca sta
lingua avissi a èssiri classificata comu "Rumanza miridiunali" mmeci di
"Itàlica-uccidintali".

La lingua siciliana n senzu largu veni parrata di circa 10 miliuna di pirsuni
(zoè di na pupulazzioni nettamenti supiriuri a tanti lingui europei, comu lu
finlannisi 6 000 000, o lu danisi 5 326 000) ntô munnu, sparsi pi mitati 'n
Sicilia, e l'àutra mitati 'n Calabbria, nnô Salentu e nnô Cilentu e dî
cumunitati di l'emigrati a l'èstiru ca trasmèttinu li sò parrati di patri a
figghiu. La maiuranza di st'ùrtimi casi s'attròvanu ntê paisi ca hannu attiratu
assai emigrati siciliani, calabbrisi, salentini duranti lu cursu dû sèculu
passatu, particularmenti, li Stati Uniti d'Amèrica, lu Canada, l’Australia e
l’Argintina. Nta l'ùrtima vintina d'anni, assai siciliani e calabbrisi migraru
puru nnî banni nnustriali di la parti nord di l'Italia, e videmma ntô restu di
l'Europa, spiciarmenti n Girmania, Svìzzira, Francia e Belgiu.

Pi cchiù dittagghi, liggiti l'artìculu Paraguni tra sicilianu, calabbrisi e
salintinu.

Pi cchiù dittagghi, liggiti l'artìculu Paraguni tra sicilianu, calabbrisi e
salintinu.

L'alfabbetu sicilianu è casi lu stissu di chiddu talianu, câ diffirenza ca lu
sicilianu riteni la «j». La «j» s'attrova ô principiu di tanti palori
siciliani[3], p'asempiu: jinnaru, jiri, jìnchiri, jornu, jattu, eccetra. Nta stu
circustanzu, la «j» havi la qualitati di nu cunzunanti, e dunca s'havi a
scriviri «lu jornu» (e no «l'jornu»). Si vidi puru li formi «innaru», «iri» e
«iornu» (nnô postu di «jinnaru», «jiri» e «jornu»). Sparti dâ ambiguitati ca sti
formi pòrtanu, lu verbu «jiri» scrittu «iri» poi nn'havi li soi limmitazziuna
scrivennu ntô passatu rimotu, p'asempiu: «iu ìi» (o iìi?) e «iddu iu». Si vidi
sùbbitu ca «ju/iu jìi» e «iddu jìu» si prisèntanu cchiù chiari e puliti. Comu lu
talianu, la «j» si usava 'n pusizzioni ntirvucàlica, ma puru ntô sicilianu si
sta spirennu adaciu adaciu. Asempi: haju-haiu; maju-maiu; staju-staiu;
vaju-vaiu; eccetra. Ma a li voti, puru st'usu arresta mpurtanti ntô sicilianu pi
fari lu lèggiri cchiù chiaru e fàcili. N'asempiu è la palora «addijiri» mmeci di
«addiiri». Si vidi sùbbutu ca l'ùrtima forma addiventa assai ambìgua pi chiddi
ca nun canùscinu la palora. S'attròvanu tanti asempi di stu gèniri.

La grammàtica di Sarvaturi Camilleri [4] porta macari la littra «DD», lu sonu
retruflissivu ca si senti 'n «beddu». Facirmenti sta littra rapprisenta lu sonu
cchiù distintu dû sicilianu. Puru siddu rapprisenta nu sonu unicamenti
sicilianu, lu fattu è ca la gràfica pi stu sonu hà statu sempri na cosa
disfìcili ntô senzu d'arrivari a n'accordu tra li scrittura siciliani. Si vidi
spissu «DDR» e «DDH» ma la majuranza dî scrittura ùsanu (e usaru) la «DD»
simpricimenti.

N'àutru sonu sicilianu chi hà sempri avutu li soi difficurtati, e lu sonu
sicilianu chi discenni dû latinu «FL», p'asempiu flatus = «ciatu»; flumen =
«ciumi», eccetra. Certi scrittura spirimintaru cu la «ç» pi riflèttiri stu sonu
(anticchia comu lu sonu «sci-» ma cchiù strascinanti). Ma quasi tutti li
scrittura cèlibbri, e li studiusi comu Giuseppi Pitrè e Camilleri[5], usaru la
«ci» sìmprici. Li vucabbulari di Piccittu[6] pòrtanu sta gràfica, ma ntô stu
casu chiossai pi fari chiaru la prununza ca pi suttaliniari lu scrìviri.

La «e» e la «o» hannu na carattirìstica particulari ntô sicilianu. Si mùtanu
rispettivamenti 'n «i» e «u» quannu pèrdinu l'accentu tònicu. Camilleri li
chiama li vucali mòbbili.

Si tratta di na rèula assai custanti ntô sicilianu, ma li ccizzioni s'attròvanu,
spiciarmenti tra li tèrmini cchiù muderni. Pi quantu riguàrdanu li cuniugazzioni
dî verbi, sta rèula si rispetta senza nudda ccizzioni[7], p'asempiu:

Li noma dâ lingua siciliana chi sunnu pussìbbuli cumprènninu:
Càlabbru-Sicilianu, Sicilianu, Sìculu[8]. Lu tèrmini "Càlabbru-Sicilianu" fa
rifirimentu ô fattu ca na forma dû sicilianu veni parrata ntâ strimitati
miridiunali dâ Calabbria. La palora "sìculu" discrivi unu di cchiù granni gruppi
pristòrici chi campàvanu ntâ Sicilia prima dâ vinuta dî Greci antichi duranti lu
sèculu VIII a.C. (viditi sutta). Veni usata puru comu aggittivu pi discrìviri,
spissu 'n parti, l'urìggini di na pirsuna, p'asempiu: sìculu-miricanu o
sìculu-talianu.

N Sicilia, li gruppi dialittali o riggiuni dialittali principali unni li parrati
sunnu cchiù o menu omuggenî sunnu[9]:

Lu cchiù spissu si tratta di diffirenzi mìnimi e di maneri d'accintari certi
palori a na manera scanciu di n'àutra. Accussì ntâ Sicilia nord-uccidintali si
parra nu sicilianu ccu n'accentu palirmitanu. Lu trapanisi havi però n'accentu
diversu. N'àutra parti mpurtanti è la pruvincia di Catania, unni si parra lu
sicilianu cu n'accentu assai carattirìsticu, chi si pò difìniri catanisi. Lu
missinisi e lu sarausanu si distìnqunu facirmenti dû catanisi. Lu rausanu è
n'àutra forma di dialettu dû sicilianu. Si distinqui facirmenti pi l'usu dâ
doppia cc senza h mmeci dâ doppia cch. Accussì a Rausa si dici ciovu e ciavi
nveci di chiovu e chiavi. Nta certi banni dâ pruvincia di Missina e dâ pruvincia
di Enna, s'attròvanu puru paisi chi pàrranu ancora varî dialetti gallu-siculi ca
a picca a picca si sicilianìzzanu chiù assai.

Puru siddu la lingua siciliana è na lingua latina, mèritanu èssiri suttaliniati
sti dui punti:

Pû fattu dâ sò pusizzioni giogràfica, la Sicilia havi sempri attiratu diversi
genti a idda, e dunca la storia e forma dû sicilianu rifletti tutti li pòpuli du
Midittirràniu. S'attròvanu cchiù o menu traccî di tutti sti lingui: lu grecu, lu
latinu, l'àrabbu, lu francisi, lu lummardu, lu tudiscu, lu pruvinzali, lu
catalanu, lu spagnolu e ovviamenti lu talianu; e nun ni scurdamu li primi
abbitanti di l'ìsula.

Prima dâ cunquista rumana, la Sicilia era occupata di genti ndìggini (Sicani,
Èlimi e Sìculi, l'ùrtimi agghicaru ntra lu primu e lu secùnnu spazziu di
mill'anni di tempu a.C.), li finici (chi vìnniru ntra lu dudicèsimu e l'ottavu
sèculu a.C.) e li Greci (di l'ottavu sèculu a.C.).

La siquenti tabbella suttalinia pirfettamenti la difficultati ca s'attròvanu
l'etimoluggisti chi stannu ricircannu li diversi sutta-stratificazzioni dâ
lingua siciliana[10].

Li palori cu n'urìggini miditirrània pristòrica tràttanu spissu di chianti
ndìggini dû miditirràniu o d'àutri elimenti naturali. Tinennu accura a l'avvisu
di supra (siddu cci sunnu àutri pussibbilitati pi na fonti, chissi vennu dati),
li siquenti sunnu asempî di sti tipi di palori cu na pruvinenza pristòrica[11]:

Tanti linguisti crìdinu c'ancora si vìdinu nfruenzi dâ antica lingua
indu-aurupea, lu sànscritu chi, forsi, purtaru 'n Sicilia li sìculi. Sparti di
acchi vucàbbulu, iddi pùntanu a certi modi grammàtici, comu la cunzunanti
sànscrita Rhj ( ŗ ) di tŗenu, stŗittu, ŗonni, ecc. Àutri palori siciliani cu
n'urìggini induaurupea antica [12]:

Ssi vucàbbuli siciliani sunnu d’urìggini greca (ammustrannu puru chiddi chi
forsi agghicaru ô sicilianu via lu latinu) [13]:

Lu latinu vulgari vinni parratu dî surdati rumani quannu accupàvanu l'ìsula e la
Sicilia addivintau na pruvincia di Roma (circa 261 a.C.). Stu latinu nun ni duna
la basi dâ lingua siciliana comu la canuscemu oi pû fattu d'àutri accupazzioni
chi si succidèttiru, ma forsi acchi palora latina supravivi di st'èbbica,
p'asempiu:

Cci sunnu prisenti nflussi di diversi àutri lingui europei e puru nfruenzi
àrabbi. Palori comu muarra chi veni dû francisi armoir; palori comu agghicari
chi veni dû spagnolu llegar.

Ntô 535, lu Mpiraturi Justinianu I fici addivintari la Sicilia na pruvincia
Bizzantina, e pâ secùnna vota ntâ storia siciliana, la lingua greca si sintìa pi
tutta l'ìsula. Ma quannu lu putiri Bizzantinu accuminzau a arridducìrisi, la
Sicilia vinni cunquistata adaciu adaciu dî saracini di l'Àfrica dû nord, dû
sèculu X nzinu â mitati dû sèculu XI. St'Emiri àrabbi èranu munarchi avanzati e
ntilliggenti e la Sicilia sfruttau un pirìudu di pruspiritati ecunòmica e
d'attivitati ntillituali. La nfruenza àrabba si vidi nta circa 300 palori
siciliani, di cui la maiuranza tratta d'agricultura e sìmuli. Chissu havi senzu,
pirchì li saracini purtaru cu iddi 'n Sicilia li cchiù muderni mètudi
d'abbivirazzioni e cultivazzioni - tanti chianti ntraminzati di l'àrabbi tannu,
ancora sunnu tra li cchiù ndèmici dâ Sicilia oi[14].

Li noma di cità o di lucalità custeri, comu Marsala, Marzamemi, Marza, vennu di
l'àrabbu Mars chi signìfica "portu". Marsala signìfica "portu d'Allah (Diu)".
Puru Caltanissetta e Calascibetta vennu di l'àrabbu.

Ntâ linguìstica stòrica videmu ca l'àrabbu nun sulu lassau tanti palori ntô
sicilianu, ma puru tracci ntâ grammàtica, ca puru siddu è latina, nun lu è
cumpritamenti.

Versu lu 1000 l'Italia miridiunali e la Sicilia, eranu n'ammiscata cumplessa di
stati, di lingui, riliggiuni e pòpuli. Tutta la Sicilia era duminata dî
saracini, sarvu la parti nord-livanti, chi era principarmenti greca e cristiana.
Lu stremu sud dâ pinìsula taliana facìa parti dû Mpiru bizzantinu e si parrava
principarmenti lu grecu, puru siddu assai cumunitati avìanu na certa nnipinnenza
di Cunstantinòpuli. Lu principatu di Salernu era lummardu. Li lummardi (o
langubardi) avìanu accuminzatu a trasfurmari arcuni di tirritorî bizzantini e
avìanu arrinisciutu a stabbìliri arcuni cità-stati ndipinnenti. Era nta stu
cuntestu ca li nurmanni si cci traseru nnâ storia di l'Italia miridiunali pûn
nùmmuru sempri criscenti duranti la prima mitati dû sèculu XI.

Quannu li dui briganti cchiù famusi dî nurmanni di l'Italia miridiunali, Ruggeru
I di Sicilia e lu sò frati, Rubbertu Guiscardu, accuminzaru la sò cunquista dâ
Sicilia ntô 1061, già cuntrullàvanu lu stremu sud di l'Italia (la Pugghia e la
Calabbria). Ruggeru avìa bisognu di na trintina d'anni pi cumpritari la
cunquista dâ Sicilia (Rubbertu murìu ntô 1085). D'accussì, accuminzau arreri la
latinizzazzioni e la cristianizzazzioni dâ Sicilia. Nu granni nùmmuru di palori
nurmanni traseru la nova lingua duranti stu pirìudu, p'asempiu:

Ccà supra putemu vìdiri li fattura principali chi hannu ditirminatu la
furmazzioni dâ lingua siciliana comu la canuscemu oi. La basa dû latinu vulgari
(principarmenti dâ Campania) era sìmuli ô latinu vulgari nna l'Italia cintrali
(e dunca, putemu cunchiùdiri, abbastanti sìmuli ô latinu vulgari nnâ Tuscana chi
nfini addvintassi la basa pâ lingua nazziunali). Stu suttastratu linguìsticu
campana era nfruinzata di tanti nfruenzi gàllichi prisenti 'n Sicilia, vali a
dìciri francu-nurmanna e langubàrdica. Sutta di chissu cci attruvamu lu restu di
l'idiomi àrabbi e greci chi la nova lingua havi sustituiutu, ma na cintinara di
palori di sti du lingui s'arristaru ntô vucabbulariu dâ nova lingua rumanzisca.

Duranti li primi jorna di l'accupazzioni nurmanna, accuminzau nu pirìudu di
migrazzioni di l'Italia sittintriunali 'n Sicilia. Pi stu fattu oi cci asisti na
dicina di paisi chi ancura dimòstranu sta nfruenza gàllica, unni lu pòpulu pàrra
n'idioma chi si pò discrìviri comu èssiri gallu-sìculu. Spissu st'idiomi vennu
chiamati dialetti lummardi. Li paisi unni si senti sta nfruenza cchiù forti
sunnu Nuvara, Nicusìa, Spillinga, Aidoni e Chiazza. St'idioma nun supravivìu nta
l'àutri banni unni s'attruvàvanu culonî lummardi na vota, comu Rannazzu, Bronti
e Patirnò (nustanti stu fattu ancura unu s'adduna sta nfruenza nta li parrati
lucali). Sta nfruenza, si senti puru ntâ lingua, p'asempiu[15]:

Facirmenti lu nùmmaru di nurmanni veri chi cunquistaru la Sicilia (voldiri
propiu dâ Nurmannìa) era vasciu, circa 5.000 ô màssimu. Dunca iddi àppiru
bisognu di surdati di vintura di l'Italia, e facirmenti di l'àutri banni luntani
comu la Francia miridiunali. Nni primi jorna di l'accupazzioni dâ Sicilia, San
Frateddu addivintau na furtizza appressu li cunfini tra lu tirritoriu saracinu e
chiddu nurmannu. Oi l'idioma di stu paisi dimostra li caratarìstichi dû
pruvinzali, e ni fa cunchiùdiri ca certamenti nu gran nùmmuru di surdati di
vintura avìssiru a viniri di sti banni. Pi quantu riguarda la nfruenza dû
pruvinzali â lingua siciliana cchiù largamenti, cci sunnu autri pussibbilitati.

Certi palori pruvinzali traseru la lingua duranti la riggenza di Marghirita di
Navarra ntra l'anni 1166 e 1171 quannu sò figghiu, Gugghiermu II di Sicilia
succidìu ô tronu avennu sulu 12 anni. Tutti li cunziggheri dâ riggina vineru dâ
Francia miridiunali, e pi chissu tanti palori siciliani cu na pruvinenza
pruvinzali ni vennu di stu pirìudu.

La scola siciliana di puisia (viditi lu discursu ccàsutta) vinni infruinzata dû
pruvinzali dâ tradizzioni dî truvatura. Sta tradizzioni è na parti mpurtanti dâ
cultura siciliana, comu putemu vidiri câ tradizzioni di l'òpira dî pupi e li
cantastorî. Tanti truvatura pruvinzali sicci rapprisintaru duranti lu regnu di
Fidiricu II di Hohenstaufen, e certi palori pruvinzali avìssiru a trasutu la
lingua pi stu modu. Li siquenti sunnu asempî di palori siciliani d'urìggini
pruvinzali:

La Scola siciliana fu na scola puètica ca ciurìu 'n Palermu ntra lu 1230 e lu
1250, duranti lu regnu di Fidiricu II di Hohenstaufen di Svevia (Fidiricu I di
Sicilia, 1194-1250). La Scola siciliana havi na granni mpurtanza nta la storia
dâ littiratura e la lingua siciliana pirchì cu idda, pi la prima vota, si usau
lu vulgari a scopi littirarî. Sta scola littiraria appi na granni nfruenza supra
Dante Alighieri, tantu c'assai studiusi chiàmanu lu sicilianu comu "patri dâ
lingua taliana", cu l'idioma tuscanu facennu di "matri".

Quannu Carlu d'Angiò battìu l'asèrcitu di Manfredi di Sicilia ô cummattimentu di
Beniventu ntô 1266, appi dui affetti: accabbau lu regnu nurmannu-svevu di 136
anni ntâ Sicilia; e lu centru littirariu di l'Italia si spustau dâ Sicilia â
Tuscana.

Doppu li Vespri siciliani ntô 1282, lu regnu vinni culligatu cû regnu aragunisi,
e pi cunsiquenza, novi palori di na pruvinenza catalana traseru la lingua
duranti lu sèculu siquenti. Pi tuttu lu sèculu XIV, lu catalanu e lu sicilianu
èranu tutti dui lingui ufficiali dâ curti riali. Ô stissu tempu lu sicilianu
vinni usatu pi nutari li discursi dû parramentu sicilianu (unu dî cchiù vecchi
di l'Europa) e p'autri affari amministrativi[16]. Sti palori rapprisèntanu
asempî dâ nfruenza catalana[17]:

Duranti lu pirìudu in cui li curuni Araunisa e Spagnola si unceru, versu la fini
dû sèculu XV, la tuscanizzazzioni dû sicilianu scrittu nnî ricordi dî curti e dû
parramentu avìa accuminzatu. Versu la mitati dû sèculu, stu sviluppu era quasi
cumpretu, la nova lingua franca dâ pinìisula taliana avìa pigghiatu lu postu dû
sicilianu scrittu - di tannu 'n poi. Lu regnu spagnolu avvanzau stu prucessi pi
dui modi mpurtanti: cuntrariamenti a l'Aragunisi, quasi sùbbutu li re spagnoli
cci mìsiru li soi rapprisintatni supra lu tronu sicilianu. Pi stu modu, la stima
diminuenti dû regnu sicilianu si riflittìu la dicadenza dû sicilianu d'un
linguaggiu ufficiali e scrittu ôn linguaggiu parratu principalmenti tra
analfabbeti; e la spulsioni di tutti l'ebrei di tutti li duminî spagnoli ntô
1492 trattau nu curpu radduppiatu ntâ Sicilia. Binchì la pupulazzioni si
diminuìu pi quasi 10%, tanti di cui èranu patruna di nnustrî mpurtanti, ma
sparti di chissu, st'ebrei avìanu statu Siciliani pi 1.500 anni e lu sicilianu
era la sò lingua materna chi usàvanu nnî soi scoli. D'accussì la pussibbilitati
d'un largu sistema aducativu basatu a l'usu di libbra scritti pi sicilianu si
pirdìu pi sempri. Lu regnu spagnolu durau tri sèculi (senza cuntannu li pirìudi
borbònici e aragunisi d'ogni latu) e appi na nfruenza significativa supra lu
vucabbulariu sicilianu. Li siquenti palori sunnu dâ pruvinenza spagnola[18]::

Dû tempu dû Risurgimentu (1860-1861) la lingua siciliana havi statu nfruinzatu
significativamentu dû talianu. Stu prucessu s'apprimurau dâ secunna guerra
munniali pû fattu di l aducazzioni e l'affettu dî media muderni, accussì assai
ca puru a la casa, lu sicilianu non veni usatu cutiddianamenti comu la lingua
prifiruta. Nni l'ùrtimi anni lu parramentu sicilianu riggiunali vutau pû
nzignari dû sicilianu nnî scoli elemintarî, ma a stu mumentu picca lu nzìgnanu.
Nun s'attrovanu quasi nuddu formi dî media chi ùsanu la lingua siciliana. La
cumminazzioni di sti fatti signìfica ca la lingua siciliana cuntìnua a aduttari
lu vucabbulariu talianu e li soi formi grammaticali a stu puntu ca tanti
siciliani stissi nun ponnu distìnguiri tra l'usi dû sicilianu currettu e
sgarratu.

Ntrâ li studiusi dâ linguìstica cc'è cu riteni ca ntô sicilianu s'ammùccianu
modi virbali di «scurrimentu timpurali» (pi [[Lingua ngrisa|ngrisi: continuos
form, o forma cuntìnua). Accussì si spiaca pirchì haiu statu ddà signìfica I
have been there e nun sono stato là (ca si traduci «stetti ddà» o «stesi ddà»).
Ntâ li nostŗi jorna, cu l'ammiscàrisi dû talianu, chissi pàrinu lu «passatu
pròssimu», ma ntô sicilianu stòricu (nun littirariu) stu tempu passatu è nu
tempu sìmuli ô continuous ngrisi e pì chistu nun è sbagghiatu dìciri «l'àrabbi
hannu statu ccà» puru si lu passatu nun è pròssimu ma è rimotu (mill'anni fa).

Li tèmpura di motu ndìcanu l'azzioni ca si svòrcinu nta nu lassu di tempu (as.
haiu parratu; haiu jiutu = I have been speaking; I have been going), ma quannu
nun c'è nu lassu di tempu (agghicai ora) s'usa lu passatu sìmprici. Stu modu è
divisu ntê tèmpura:

Naturarmenti nta li nostri jorna sti tèmpura vannu scumparennu o hannu già
sparutu pirchì tuttu si va ammiscannu cu lu talianu e ntô particulari stu
passatu sicilianu s'ammisca cu lu passatu pròssimu talianu, chi havi rèuli tutti
diffirenti.

Benchì lu sicilianu vinni usatu comu na lingua d'amministrazzioni duranti
l'èbbica aragunisa (circa 1300 ô 1450), è macari veru ca siccomu nun ha mai
statu nzignatu ntê scoli o usatu pi nu modu diffusu usannu li media muderni, lu
sicilianu nun riniscìu a èssiri ricanusciutu comu na lingua unificata. Sarvaturi
Camilleri, nu scritturi sicilianu di l'ùrtimu sèculu, chi scrissi puisìi pi
sicilianu, traducìu puemi dâ Grecia antica, e chi scrissi puru na grammatica dâ
lingua siciliana, cridi ca lu ndrizzu oi e pi tanti pueti a scrìviri a vogghia
soa[23]. Ma Camilleri fa n'argumentu rubbustu ca nfatti la cunfusioni chi si
vidi oi tra li pueti muderni si tratta di nu finòminu assai ricenti.

Camilleri raggiuna ca doppu lu granni successu di Antoniu Vinizzianu ô fini dû
sèculu XVI, l'ortugrafìa dû sicilianu si sfrutta di quasi tri sèculi
d'equilìbbriu, nu pirìudu 'n cui attruvamu na koiné abbastanti unificata pi
quantu riguarda la sò scrittura. Comu n'asempiu, Camilleri parraggia lu
palirmintanu, Giuseppi Marchisi, nu scritturi dâ prima mitati dû sèculu XVIII cû
pueta catanisi, Tommasu Custanzu dâ stissa èbbica pi vidiri ca a ddu tempu
cc'era quasi nudda diffirenza[24].

Nu beddu asempiu di zoccu sta dicennu Camilleri è lu puema tradizziunali: La
Barunissa di Carini, chi Salvaturi Salomuni-Marinu trascrissi ntô 1873 e 1914
(dui virsioni diffirenti, ricurdannu chi si tratta di nu puema pupulari cu tanti
virsioni attraversu li sèculi)[25]. Sta virsioni di 1873 accumenza:

Si pò diri la stissa cosa dî pruverbi arricugghiuti e trascritti di Giuseppi
Pitrè nnâ fini dû sèculu XIX. N'asempiu[26]:

Cu l'unitati di l'Italia, lu sicilianu finìu a èssiri na lingua nazziunali e la
Koiné accumenza a riducìrisi 'n tèrmini di mpurtanza. A partiri dû sèculu XX
crisci nu muvimentu fonugrafista di pueti siciliani unni pruvàvanu a riflèttiri
li soni di soi parrati stissi. Puru Ninu Martogliu spirimintau cu sti formi,
prima d'abbannunàrili. 'N ogni casu, oi, si vidi largamenti sta prifirenza dû
"scriviri a arbìtriu".

Na dirizzioni nutèvuli duranti l'ùrtimu sèculu e assai accittata di tanti
scrittura siciliana veni rapprisintata di l'usu (o cchiù pricisamenti, lu nun
usu) di l'appòstrufu, supratuttu, pi signalari la pirduta di na vucali. Lu
megghiu asempiu è la pirduta di la «i» ô principiu di certi palori chi avìanu
sta «i» ntô latinu, p'asempiu: «mpurtanti», «gnuranti», «nnumanni», eccetra.
Quannu Pitrè scrissi la sò grammàtica ntô 1875, iddu usava l'apòstrufu pi
signalari sta pirduta di la «i», comu facìanu tanti scrittura di ddu tempu[27].
Piccittu cunzigghìu a lassàrila jiri, e iddu nun l'usava pû sò vucabbulariu
cèlibbri[28]. Camilleri fici la stissa cosa, e scrissi[29]: La caduta è ormai
definitiva, e non conta più ricordarla, zzoè la pirduta di sta «i» ô principia
di certi palori succidìu tanti sèculi fa, e oi nun servi nuddu mutivu
ricurdànnucci.

L'assuciazzioni L'Altra Sicilia istituìu un Cumitatu Prumuturi, apertu a tutti,
p'arricògghiri firmi pi na liggi di nizziativa pupulari chi, ntra àutri cosi,
pruponi lu nzignamentu ntê scoli e l'usu ntê ducumenti ufficiali e ntâ
signalètica dû Sicilianu. Taliati macari: Pruggettu di liggi pû ricanuscimentu
ufficiali dâ lingua siciliana



https://scn.wikipedia.org/wiki/Licata

Licata (anticamenti Alicata) è un cumuni di 39.016 abbitanti dâ pruvincia di
Girgenti. Li sò urìggini acchiànanu â Pristoria. Lu nomu di Licata appari, quasi
ntâ furma attuali, già nta l'etati Nurmanna. Ntê sèculi XI e XII, nfatti,
s'arritrova Leocata, o Licata, nzèmmula cû nomu cultu di Olimpiada, nomu di
chiara urìggini greca. Ntô museu archiològgicu dâ citati, lu Museu Archiològgicu
dâ Badìa, sunnu prisenti nummurusi ducumenti dâ storia antica di Licata.

Lu tirritoriu cumunali, ca si stenni pi 24 km longu la costa miridiunali dâ
Sicilia è privalentimenti chianiggianti, cu quarchi rilievu cullinari.

N ginirali si poti diri ca la morfoluggìa è assai carattirizzata dâ prisenza dû
ciumi Salsu ca detti urìggini a na chianura alluviunali ditta 'A Chiana. Lu
Salsu sfocia ntô mari di Licata cu n'estuariu ca dividi quasi a mitati l'ària
urbana. Licata è dividuta a est dû cumuni di Vutera dû turrenti Cantigagliuni,
ca sfocia ntê lucalitati Punta Dui Rocchi.

Lu centru abbitatu è pusizziunatu ô lìmmiti uccidintali dû Golfu di Gela, e è
dispostu a contra na cullina ditta 'A Muntagna.

Lu liturali, sibbeni signatu nta vari parti di l'edificazzioni sarvaggia di
l'anni '70 e '80, sarva li sò caràttari di naturalitati ca nni fannu unu dî
cchiù beddi di tutta la costa miridiunali dâ Sicilia, supratuttu pi lu
canciàrisi d'ambienti rinusi e rucciusi carattarizzati dâ prisenza di pratarìi
granni di Posidonia Oceanica.

Lu ducumentu cchiù anticu ca ammìntuva lu nomu di Licata è l'attu di dunazzioni
di parti di Ruggeru d'Altavilla a Girlannu, vìscuvu di Girgenti, unni la citati
veni nnicata cu l'appillativu di Limpiadum.

Nta nu ducumentu dû stissu annu, ca pruveni di l'archiviu dâ cattadrali di
Girgenti, fiura mmeci cu l'appillativu di Lecatam.

Supra lu significatu dû nomu dâ citati ntô cursu dî sèculi foru furmulati tanti
ipòtisi; dirivassi dû saracinu al Kalata (repi furtificata, casteddu, locu
forti); di alikìs (salinitati), di nu prisuntu Alì signuri dû casteddu di sta
citati; di alica, ossìa na speci di frumentu ca abbunnava ntê campagni licatisi;
di alga, chianta marina ca n lingua siciliana è ditta àlica, di la quali lu mari
di Licata è ricchìssimu; di Lica, matri di Dafni, una dî divinitati ctòni
adurati macari ntô tirritoriu di Licata; di alukon, nomu grecu dû Salsu; di alec
(sali) e ata (pressu) nta l'idioma musurmanu, cu allusioni ô fattu ca la citati
surgìa pressu lu mari e lu ciumi salatu; di alico, àutru appillativu giogràficu
dû Salsu; di Aluca, citati surgiuta supra li ruvini di Finziade; di leon (liuni)
e cata (pressu), cu allusioni forsi a ddu liuni di autizza granni e di fattura
bedda, ca anticamenti era ntâ petra dura dû Strittu, a 9Km dâ citati e ca
secunnu lu Serrovira fu distrudutu ntô 1600 dû spagnolu Emanueli Filiguerra.

Secunnu Binidittu Roccu, nfini, Alicata diriva di l'accusativu dû nomu grecu
Halykàda (citati posta supra lu Salsu).

Nummirusi nnicazzioni stòrichi ìnnicanu la citati c'asistìa già ntô III sèculu
a.C., comu addimustratu puru di ricenti scavi archiològgici, n cima â Muntagna.
A prupòsito di l'urìggini dâ citati asìstinu virsioni contrastanti: arcuni
sustèninu ca la citati, n urìggini, cuincidìa câ culonia greca Gela, funnata di
Antifemu di Rodi e di Entimu di Creta ntô 690 a.C. Àutri sustèninu mmeci la tesi
pâ quali la citati, chiamata Finziade, avissi statu funnata ntô 282 a.C. di
Finzia, tirannu di Girgenti, lu quali, distrudìu Gela, trasfirìu ntô nzidiamentu
novu tutti l'abbitanti dâ citati scunfitta. Li sustinitura di st'ùrtima ipòtisi
fannu cuincìdiri la Gela antica cu l'attuali citati di Gela.

Prima di l'arrivu dî Greci, lu situ di Licata, tra lu XII sèculu a.C. e l'VIII
sèculu a.C., fu friquintatu di li Finici, mentri â fini dû VII sèculu a.C.,
supra lu "Gelae Mons" (ovveru la cullina di Licata), fu edificatu, di parti dî
Geloi, un forti di guardia pi prisidiari la foci dû ciumi Himera. Ntô VI sèculu
a.C., Falaridi, tirannu di Girgenti, n guerra cu Gela, occupau parti dû
tirritoriu eriggennu n'avampostu furtificatu.

Ntô IV sèculu a.C. la citati fu occupata dî Cartagginisi ca ristaru nzin'ô 256
a.C.. Fu nta st'annu ca si cummattìu, ntô mari di Licata, duranti la Prima
Guerra Pùnica, la famusa battagghia navali di Capu Ecnomu (pi Polibbiu la cchiù
granni battagghia navali di l'antichitati), unni li Cartagginisi cu 250 navi e
15.000 marinara affruntaru li Rumani dû cònzuli Marcu Attiliu Regolu, cu ô
sèquitu 230 navi e 97.000 òmini ntra surdati, e marinara. A sèquitu dâ
battagghia, la citati fu cunquistata dî Rumani vincitura. Sutta a li Romani si
spannìu l'attivitati cummirciali e cu chista la diminzioni dâ citati.

Lu paleo-cristianèsimu lassau la nzinga dâ sò prisenza ntê nicròpuli arricavati
ô nternu dî grutti nta l'attuali quarteri di Santa Marìa. Lu primu nùcliu di lu
centru stòricu attuali si sviluppau duranti lu pirìudu bizzantinu, attornu ô
casteddu a mari di Lympiados.

L'accuminzagghia dâ duminazzioni àrabba a Licata accuminzau nta l'annu 827
quannu la citati fu cunquistata dû cadì Asad. Tali nomu durau cchiù di duccentu
anni e si cunchiudìu câ cunquista di parti dî Nurmanni, avvinuta lu jornu 25 di
giugnettu dû 1086.

Lu pirìudu Nurmannu di Licata fu filici: vinni arricanusciuta Citati Dimaniali
(ovveru suggetta â sula giurisdizzioni dâ Cruna) e nzignuta di l'unurificenza di
"Dilectissima" ntô 1234 dû mpiraturi Fidiricu II di Svevia ca ci detti comu
emblema l'àcula mpiriali ca tuttora è lu sìmmulu dâ citati.

Ntô 1270 si nstaura n Sicilia lu regnu Angioinu. Licata, ca conta circa 7.000
abbitanti e è suggetta a pisantìssimi vissazzioni, partècipa â rivuluzzioni dî
Vespri Siciliani: guidati dî baruna Rossu Passanetu e Bernardu Passanetu, li
licatisi nzòrginu e vèninu assartati e sacchiati li prisìdi francisi prisenti
ntâ citati.

Duranti lu regnu d'Arfonzu I d'Aragona la citati arricivi lu tìtulu di
"Fidelissima" (1447).

Sutta la lunghìssima duminazzioni spagnola, Licata, succideru vari cosi, boni e
tinti.

N'avvinimentu particularmenti drammàticu fu chiddu ca s'appi ntô giugnettu dû
1553, quannu la citati vinni sacchiata e distruduta dû pirata Draguttu (giacchì
l'Ottumani, alliati dî francisi, èranu n guerra câ Spagna). N sèquitu a tali
vicissitùdini, â fini dû Cincucentu, foru ricustruuti li mura e vinni edificata
na turri putirusa di guardia supra la summitati dû colli Sant'Àncilu (ca dòmina
tutt'oi la ciati).

Licata accuminzau lentamenti a arrivìsciri e chistu grazzi midemma a na
mmigrazzioni di citatini maltisi (1565) apprudati a Licata pi mittìrisi n sarvu
di l'aggrissioni dâ flotta ottumana. Nunustanti nu pirìudu nifastu ca appi a
pirdurari a càusa dâ pesti dû 1625 e dâ caristìa dû 1647, succissivamenti, e pi
tuttu lu sèculu XVII, la citati si sviluppau sempri cchiù ô nternu dâ cinta
muraria, nteramenti arricustruuta, e vìnniru edificati nummirisi òpiri civili e
riliggiusi. La culonia maltisa, ncrimintau doppu pi na mmigrazzioni nova
avvinuta ntô 1645, detti urìggini ô primu borgu "extra moenia" di Licata
(l'attuali quarteri di Santu Pàulu) supra li prupàini nord-urientali dû colli
Sant'Àncilu, n prussimitati di l'antica cresia di Santa Agrippina, ca n sèquitu
fu didicata a Santu Pàulu, prutitturi di Malta.

Lu portu addivintau assai friquintatu di parti di mmarcazzioni di tuttu lu
Miditirràniu, n modu spiciali dî menzi mircantili ca vinìanu a rifurnìrisi di
granu.

A cavaddu tra lu VII sèculu e lu VIII sèculu vinni avviata n'òpira granni di
riqualificazzioni urbanìstica n sèquitu â quali vinni ampliatu lu Càssiru. Longu
lu Càssiru (oi c.su Vittoriu Emanueli), foru edificati diversi palazzi di parti
dî principali famigghi patrizzi, pirciò vinni a difinìrisi l'attuali
cunnutazzioni barocca dû centru stòricu. Ntê primi anni di l'Ottucentu s'appi
l'ùrtimu sbarcu di pirati turchi.

Ntô 1820 Licata si sullivau contra li Burboni. La risistenza contra a lu reghi
di Nàpuli fu guidata dû patriota Matteu Vecchiu Verderami. Duranti la Mprisa dî
Milli, doppu lu sbarcu di Garibbardi a Marsala, la citati nzorgi e manna nu
cuntingenti armatu propiu ô sèquitu di l'Eroi dî Dui Munni. Lu figghiu di
Garibbardi, Menotti, nzèmmila a Ninu Bixiu, fu uspitatu ntâ notti dû 20 di
giugnettu dû 1860 ntô palazzu dû marchisi Cannarella. Doppu la cacciata dî
Burboni, quannu la citati, comu tutta la Sicilia, passau sutta lu cuntrollu dû
cuvernu piemuntisi, Licata uspitau, n qualitati di cumannanti dâ 9ª cumpagnìa dû
57º riggimentu di fantarìa, lu scritturi Edmondo De Amicis.

Nta l'anni ca vannu ntra lu 1870 e lu 1872, foru custruiuti lu ponti supra lu
ciumi Salsu, lu portu cummirciali e tanti strati ca pirmitteru lu cullicamentu
direttu cu li mineri di sùrfiru prisenti ntâ parti nterna dû tirritòriu. Foru
rializzati cincu raffinarìi, tra li quali la cchiù mpurtanti d'Europa. Ppi
traspurtari lu sùrfiru 'n granni quantitati, vinni custruiuta puru la ferruvìa
ppi Canicattì e ppi Naru e na ssi stissi anni la stazzioni di Licata addivintau
sempri cchiù mpurtanti. Li mineri e l'attivitati cummirciali purtaru nu sviluppu
suciali e ecunòmicu mpurtanti, criannu nu cìrculu ecunòmicu ca fici la furtuna
dâ citati. Licata addivintau accussì risidenza abbituali di famigghi facurtusi,
nòbbili e burghisi, e macari di nummarusi sedi cunzulari; chistu favurìu na
granni attivitati di fabbrichi di casi, palazzi e villi liberty, arcuni dî quali
foru pruggittati di Ernestu Basili e affriscati di Sarvaturi Gregorietti.

Ntô 1922 accumènzanu macari a Licata l'anni scuri dû fascismu ca s'accabaru lu
10 di giugnettu dô 1943, quannu la 3ª divisioni di fantarìa miricana sbarcau ntê
costi dâ "Plaja", pigghiannu la citati.

Prima la guerra e doppu la crisi dû sùrfiru (di qualitati òttima, ma ca li
carattirìstichi mpunìanu lu mpiegu di tècchinichi d'estrazzioni divinuti picca
cumpititivi), purtaru a nu mpuvirimentu prugrissivu dû tirritoriu, signannu na
svolta n senzu nigativu pî cunnizzioni ecunòmichi ginirali, ca ammuttau tanti
licatisi a emigrari versu lu nord di l'Italia e versu àutri Paisi, suprattuttu n
Girmania, Bergiu e Francia e, a dda banna di l'ucèanu, ntê Stati Uniti, ntâ
l'Argintina e ntô Vinizzuela.

Pi furtuna, macari cu na situazzioni ecunòmica strammata e nu sviluppu edilizziu
nun rigulatu ntê pirifirìi (suprattuttu tra l'anni '70 e '80), Licata sarvau na
granni parti dû sò patrimoniu artìsticu, munumintali e naturali, ca oi
custituisci la sò ricchizza cchiù granni. Lu clima (timpiratura media ànnua
18ºC, chioggia media ànnua 430 mm), lu mari pulitu, e la biddizza dû centru
urbanu nni fannu na tappa ca nun s'havi a ammancari nta nu tiniràriu turìsticu n
Sicilia.

Li duminazzioni ca succideru ntâ Sicilia ntô cursu dî millenni lassaru na
prisenza nutèvuli ortri ca nta l'arritruvamenti archiològgici macari nta
l'architittura civili e riliggiusa e ntâ struttura urbanìstica dâ citati: nni
sunnu tistimunianza lu nchiantu àrabnu dû quarteri dâ Marina, la struttura dû
quarteri Maltisi di Santu Pàulu e le la tipuluggìa barocca dî càssiri
principali.

Nummarusi sunnu l'arritruvamenti archiològgici c'acchiànanu ô Paleolìticu, lu
Mesolìticu e lu Neolìticu. S'hannu a nutari particularmenti l'ipuggeu Stagnoni
Pontillu, la nicròpuli munumintali a grutti artificiali di Munti Pitrudda, la
Grangela (òpira idràulica d'èbbica priellenìstica), lu frourion di Falaride
(furtizza d'èbbica greca), nunchì li rasti dâ citati greca di Munti Sant'Àncilu.

Tanti dî riperti arritruvati pressu chisti e àutri siti di rilivanza
archiològgica arritruvati ntô tirritoriu cumunali sunnu sarvati e esposti pressu
lu Museu Archlològgicu citatinu, ntê lucali dû chiostru dâ Badìa.

Lu tirritoriu di Licata si stenni pi circa 20Km supra la costa ca si prisenta
assai varigata, si passa dî lochi cu tratti rinusi comu li praji di Farcunara
nzinu a agghicari â "Playa" a urienti dâ citati, nzinu a passari di Marianeddu e
a li suggistivi scuggheri dû Cavadduzzu e dâ Nicolizia, dî biddìssimi praji
durati di Mollarella e Poliscia e cuntinuannu macari a li praji beddi di San
Nicola e Pisciottu a uccidenti.

E' na ricurrenza assai sintuta e participata a Licata, e grapi di fattu li
funzioni riliggiusi dâ Simana Santa.

La prucissioni dû simulacru di lignu sitticintiscu dâ Madonna Addulurata purtata
a spaddi dâ Cunfratèrnita di l'addulurata stissa, nesci a l'uri 10:00 dâ
crisiudda di Sant'Agustinu, posta ntâ zona antica dâ marina ca s'affaccia supra
lu portu, siquuta di nu munzeddu di fideli scàusi (nzinga di votu e di miràculu
arricivutu) e di picciriddi fìmmini vistuti cu l'àbbiti sìmili a l'Addulurata.
Pircurri lentamenti nu trattu dû centru dâ citati, facennu na sosta curta versu
li 13:00 davanti ô palazzu di citati.

Arripartennu arriva davanti â cresia antica e cunventu dû Carmini e appoi
turnannu 'n arreri, arriva doppu 5 uri ntâ matrici unni fà la sosta nzinu â sira
dâ Dumìnica dî Parmi.

La dumìnica versu li 19:00 doppu la funzioni riliggiusa lu simulacru nesci dâ
matrici e pircurri di novu li vìi dâ citati. E' suggistivu lu mumentu quannu la
Madonna arriva "Sutta l'arcu'" na strata ca la stàtua pi passari di ddu trattu
havi a èssiri calata nzinu ô puntu di tuccari quasi terra, un trattu assai
suggistivu e tuccanti; cuntinuannu la longa prucissioni lu simulacru arriva ntâ
cresia dî Setti Duluri (cresia antica ca pigghia lu nomu propiu n onuri dâ
madonna Addulurata unni custudisci una dî cchiù antichi stàtui di l'addulurata)
e fà na sosta curta davanti la cresia; versu menzanotti la prucissioni arriva ô
portu unni l'addulurata trasi dintra la caserma dâ Capitanarìa di Portu; versu
l'01:30 la prucissioni arriva ntâ cresia di Sant'Agustinu unni a lu gridu di
"VIVA MARÌA ADDULURATA" trasi ntâ sò cresia unni veni diposta nta l'artaru
majuri e vinirata pi tuttu l'annu di migghara di fideli, n attisa dâ pròssima
prucissioni.

Li funzioni dâ Simana Santa arrìvanu ô gradu màssimu ntâ prucissioni dû
Venniridìa Santu, ca si svilùppanu nta diverse fasi pi tuttu l'arcu dâ jurnata.

La prima prucissioni avveni n nutturna, a l'uri 3, e si movi dâ cresia antica di
Santu Giròlamu, ntô cori dâ Marina. Veni purtatu, n furma privata, ma siquutu di
cintinara di fideli, lu simulacru dû Cristu ch'è postu ntâ cruci supra lu
Calvariu priparatu ntô locu occupatu, nzinu a mitati '800 dâ cresia dû
Purgatoriu.

Lu Cristu, postu supra na littiga e accumpagnatu dâ Madonna Addulurata, veni
cullucati nta na cappella priparata ô chianu terra dû palazzu La Lumìa,
famigghia nòbbili di Licata. A menzijornu, sempri dâ cresia di Santu Giròlamu,
s'avvìa la prucissioni dû Cristu purtaturi dâ Cruci, ca pircurri li dui càssiri
principali, prima di tràsiri ntâ cappella La Lumìa unni la stàtua dû Cristu
purtaturi dâ Cruci veni sustituutu dâ stàtua purtata la notti prima e sistimata
attaccata a na culonna, la prucissioni cuntìnua nzinu a jùnciri ô Calvariu. Lu
mumentu forsi cchiù sulenni dî funzioni dû Venniridìa Santu è ntâ prucissioni
sirali dû Cristu dipostu supra nu lettu biddìssimu tuttu ntarsiatu e duratu
pircurri li vìi dâ citati, e doppu dui sosti curti ntâ cresia dû Carmini e ntâ
matrici fà la sò trasuta a Santu Giròlamu.

Lu 5 di maiu è la festa dû patronu, Sant'Àncilu Màrtiri, centru dâ festa è la
seicintisca cresia di Sant'Àncilu, ntô cori baroccu dû centru stòricu.

Li jurnati sunnu muvimintati suprattuttu dâ fera longa ca si grapi un paru di
jorna prima dâ festa e si cunchiudi lu 6 di maiu.

La fasi cchiù cuinvurgenti è la prucissioni di l'urna d'argentu seicintisca ca
custudisci li resti dû Santu.

La stissa prucissioni, ma senza la participazzioni dî ceri si svorgi la prima
dumìnica doppu firraustu, n mimoria di na pistilenza scampata (XVI sèculu)

Nta l'anni '80 lu Licata Calciu fu artèfici di na scalata prudiggiusa ca lu
purtau n picca anni dû calciu dilittantìsticu â seri B ntâ staggiuni 1988/89
unni ristau pi dui anni. Attuarmenti lu Licata Calciu è n Eccillenza.

Ntê sèculi lu portu fu assai mpurtanti: nta l'antichitati fu nu puntu di
rifirimentu ntô Miditirràniu pû smistamentu di merci, suprattuttu dû granu; n
tèmpura cchiù ricenti, ntâ prima mitati dû Novicentu, fu laricamenti mpiegatu pâ
cummircializzazzioni dû sùrfiru ca pruveni dî mineri di tutta la Sicilia.
Prugrissivamenti la valenza cummirciali subbìu nu ridiminziunamentu pirciò, a
oi, sunnu privalenti l'attivitati ligati â pisca, cumposta di na flotta di
varchi ca nèscinu a mari ogni notti e tràsinu ogni jornu purtannu n terra lu
pisci lucali bonu e friscu. E SI



https://scn.wikipedia.org/wiki/Libbirtarismu

Libbirtarismu (o Libbirtarianismu) putissi èssiri un sinònimu d' anarchismu.
L'anàrchici, nfatti, si difinìscinu spissu "libbirtari". Di tanti dicenni stu
tèrmini è però usatu pi difiniri, 'n senzu cchiù anchiu, ddi tiurìi ca dùnanu
priminenza â scigghiuta nnividuali davanti ê pritisi di qualegghiè putiri
pulìticu. Accussì, 'n senzu strittu, è usu cumuni difiniri "libbirtarismu" (o
"libertarianism" 'n ngrisi) la currenti anarcu-capitalista, zoè la virsioni
cchiù strema dû pinzeru libbirali, la quali attruvau li propi sprissioni cchiù
significativi 'n Murray N. Rothbard. Lu "libertarianism" affunna li sò ràdichi
ntâ tradizzioni dû ndividualismu miricanu e nta l'anarchismu autòctunu dû XIX
sèculu (Warren, Spooner, Tucker) e prufessa l'idìa d'un mircatu cumpritamenti
autorigulatu ca mmesti agni aspettu dâ vita dû nnivìduu, nclusi li sirvizza di
prutizzioni, la giustizzia e lu drittu. La maiuranza dî sò tiòrici sunnu fautura
dû giusnaturalismu lockianu, ma asisti videmma na varianti utilitarista (David
Friedman). 'N Europa li màssimi spunenti di tali tiuria pulìtica sunnu
Hans-Hermann Hoppe e Anthony de Jasay. 'N Italia l'istanzi libbirtari attruvaru
diffusioni grazzi a l'òpira d'arcuni editura comu l'edizzioni Liberilibri,
Rubbettino e Leonardo Facco. Lu 24 di Sittèmmiru di 2005 si custituìu a
Trivigghiu (Bergamu) un "Muvimentu Libbirtariu" ca si pruponi d'aggiri quali
mprisa d'idei e ô di fora dî lòggichi partìtichi.



https://scn.wikipedia.org/wiki/Johann_Gutenberg

Johann (o Johannes) Gänsfleisch dittu Gutenberg (circa 1390 - Magonza 3 di
frivaru di 1468), acquisìu la sô fama grazzî a l'ammigghiuramenti appurtati â
ticnoluggìa dâ stampa, tra cui na liga mitallica spicìfica, nchiostri a basi
d'ogghiu e, suprattuttu, un novu tipu di stampa c'utilizzava li pressi usati ntâ
pruduzzioni vinìcola. Tradizziunarmenti, è accriditatu comu lu mminturi dâ
stampa a carattiri mòbbili, n'ammigghiuramentu dâ stampa a blocchi già 'n usu 'n
Europa.

Johann Gutenberg nascìu a Magonza, c'attuarmenti òspita nu museu 'n sô anuri, dû
mircanti Friele (Friedrich) Gänsfleisch zur Laden e d'Else Wyrich. Lu nomu "zum
Gutenberg" diriva di l'edificiu "Hof zum Gutenberg" (òi 'n Christophstrasse, 2)
'n cui la famigghia si trasfirìu. Li Gänsfleisch èranu una dî famigghi patrizzii
dâ citati, diditi â lavurazzioni dû mitallu e a lu coniu. Attornu ô 1430,
Gutenberg si trasfirìu, pi mutivi pulìtici, a Strasburgu unni travagghiau comu
apprinnista òrafu e, 'n particulari, s'accupau dû coniu dî muneti.

Attornu a lu 1444 Gutenberg riturnau a Magonza, unni ntô 1450 custituìu na
Societas cû bancheri/ vancheri Johann Fust, ca cuntribbuìu cu 2000 Gulden, e lu
ncisuri Peter Schöffer (o Schäffer), ô scopu di stampari la cussidditta "Bibbia
a 42 linii". Lu travagghiu vinni cunclusu lu 23 di frivaru 1455 pressu la "Hof
zum Humbrecht" (òi 'n Schustergasse, 18) e lu libbru misu 'n vinnita a
Francuforti. L'edizzioni suscitau immidiatu entusiasmu pâ qualitati tipugrafica.

Immidiatamenti doppu la pubblicazzioni, lu bancheri/vancheri Fust addumannau la
ristituzzioni cu ntiressi dâ quota, causannu nu prucessu pi nzulvenza contra
Gutenberg e lu passaggiu dâ prupitati d'apparicchiaturi e machinari ô bacheri
stissu. Fust l'utilizzau, nzèmmula a Schöffer, pi stampari ntô 1457 n'edizzioni
dû Libbru dî Salmi. Chistu prisenta novi tipi 'n dui autizzi e la stampa bicroma
dî capulittra.

Gutenberg cuntinuau la pruduzzioni 'n propiu cu novi tipi e novi attrizzaturi,
pruducennu la "Bibbia a 36 riga". Ntô 1465 l'arciviscuvu di Magonza ci garantìu
un vitalizziu 'n ricanuscimentu dî sô mèriti.

"Lu cchiù granni abbinimentu dâ storia umana", accussì chiamava lu scritturi
francisi Victor Hugo la mminzioni di Gutenberg.

La liga pî carattiri di Gutenberg era furmata di chiummu e stagnu, raffriddava
vilucimenti e risistìa bonu â prissioni esircitata dâ stampa. La machina usata
pâ stampa era dirivata dî pressi a viti usati pâ pruduzzioni di lu vinu: chistu
pirmittìa d'applicari afficacimenti e cu prissioni uniformi lu nchiostru supra
la paggina.

Sta tècnica era di granni longa supiriuri ê prucidimenti tradizziunali e
s'avissi diffunnutu 'n modu prisciarolu 'n tutt'Europa: sulu 50 anni doppu
avìanu stati stampati già 30.000 tìtuli cu na tiratura supiriuri a 12 miliuna.
Li libbra stampati finu ô 1500 vennu chiamati ncunabbuli.

Di stu mumentu 'n appoi testi di quarsiasi natura putìanu èssiri pubblicati 'n
modu cchiù viloci e ecunòmicu e 'n majuri quantitati: Gutenberg avissi datu nu
cuntribbutu dicisivu a l'arfabbitizzazzioni di massa. Dû mumentu ca nfurmazzioni
supra cchiù materii ca mai èranu ora dispunìbbili 'n granni quantitati e a
prezzi cchiù accissìbbili, addivintava videmma cchiù cumminienti apprènniri
l'usu dâ scrittura. Sècunnu tanti tiurici dâ scenza dâ cumunicazzioni si grapi
accussì na nova èbbica dû sviluppu dâ cumunicazzioni umana: sta rivuluzzioni
midiatica fu analizzata particularmenti di Vilém Flusser o di Marshall McLuhan
("Galassia Gutenberg").

Ntô 1998 na giuria di jurnalisti miricani eliggìu Gutenberg "Man of the
Millennium", pirsuna cchiù mpurtanti di lu secunnu millenniu.



https://scn.wikipedia.org/wiki/Jean_Baudrillard

Jean Baudrillard (29 di giugnettu, 1929  – 6 di marzu, 2007) ha statu nu tiuricu
culturali, suciolugu, filòsufu, cummintaturi puliticu e futògrafu. Lu so
travagghiu è assuciatu cu lu postmudirnismu e lu post-strutturalismu.

Baudrillard nascìu n Reims, Francia di lu nord-est. Addichiarò ca li sò nanni
eranu cuntadini e li sò ginitura sirvituri civili. Addivintò lu primu di la sò
famigghia a trasiri nta l'univirsitati quannu si trasfirìu a la Sorbona di
Pariggi [1]. Docu studiò tudiscu, ca lu purtò a accuminzari a nzignari sta
materia nta nu liceu di pruvincia unni arristò di lu 1958 nzinu a lu 1966.
Mentri nzignava Baudrillard accuminzò a pubbricari testi di littiratura e
travagghi di auturi comu Peter Weiss e Bertolt Brecht. Agghiri a la fini di la
sò carrera di nzignamentu di tudiscu Baudrillard accuminzò a aviri ntirissi pi
sucioluggìa, e nto stissu tempu cumpritò la sò tisi di dutturatu cu lu titulu Le
Système des objets (Lu sistema di li uggetti) sutta la supirvisiuni di Henri
Lefebvre. Doppu accuminzò a nzignari sta materia a l'univirsitati pariggina di
Paris-X Nanterre, ca tannu era n'istituzzioni pulitica radicali ca fu
prufunnamenti ntirissata a l'abbinimenti di lu maiu 1968. A Nanterre ci dunaru
na pusizzioni di Maìstru Assistenti (Assistenti Prufissuri), e doppu Maìstru di
li Cunfirenzi (Prufissuri Assuciatu), pi appoi addivintari prufissuri.

Baudrillard ha statu videmma nu tiuricu e criticu suciali canusciutu pi li
manèri di midiazzioni dâ cumunicazzioni ticnulòggica. Li sò scritti, sibbeni
sunnu ntirissati a la manera comu lu prugressu ticnulòggicu nfruenza li
canciamenti suciali, coprunu diversi suggetti  — di lu cunsumismu a li
rilazzioni sissuali a la cumprinzioni suciali dâ storia a li cummenti
jurnalistici supra l'AIDS, a la clunazzioni, e prubblimatichi di Salman Rushdie,
a la prima Guerra dû Golfu e l'attacchi supra a lu World Trade Center di lu 11
di sittèmmiru. La pubbricazzioni di li sò travagghi parissiru fari parti di na
ginirazzioni di filòsufi comu Gilles Deleuze, Jean-Francois Lyotard, Michel
Foucault, Jacques Derrida e Jacques Lacan ca si spartìru nu ntiressi pâ
semiotica e è vidutu a li voti comu banna di li filòfusi dâ scola
poststrutturalista[2]. N cumuni cu na picca di poststrutturalisti li sò
argumintazzioni si fucalizzanu supra la nuzzioni ca lu significatu e lu
significanti sunnu tutti dui cumprinzìbbili n termini di comu palori particulari
o "signa" ntiraggisciunu. Baudrillard pinzava videmma, comu na picca di
post-strutturalisti, ca la cumprinzioni veni viiculata cu sistema di li signa ca
travagghianu nzèmmula. Siquennu lu linguista strutturalista Ferdinand de
Saussure, Baudrillard addicchiaò ca pi iddu lu significatu è basatu supra a na
mancanza (ergu "àrvulu" sta a significari "àrvulu" no pi zoccu la palora dici,
ma pi zoccu la palora nun dici comu p'asempiu "pisci", "stidda", "suli" ecc.).
Nfatti, iddu virìa lu significatu assai àutu-rifirinziali: uggetti, mmaggini di
uggetti, palori e signa sunnu misi nta na riti di significati; lu significatu di
n'uggettu è sulu cumprinzìbbili nta la sò rilazzioni a lu significatu di àutri
uggetti, nta àutri palori, lu pristiggiu di na cosa si lija a vulgaritati di
n'àutra.

Partennu di sta basi Baudrillard custruìu tiurii ntirissanti supra la sucitati
umana basati supra stu tipu di àutu-rifirinzialitati. Li sò mmaggini dâ sucitati
sunnu sempri misi a buscari nu senzu di significatu, o di na "cumprinziuni
tutali" di lu munnu, ca pari èssiri cunzistitimenti naffirràbbili. N cuntrastu a
li poststrutturalisti comu Foucault, pi lu quali li furmazzioni di la canuscenza
nesciunu fora comu risurtatu di rilazzioni di putiri, Baudrillard sviluppò
tiurii unni la ricerca eccissiva e nfruttugghiusa pâ canuscenza tutali porta
nivitabbilmenti a na speci di disillusioni. Pi Baudrillard, lu suggettu (umanu)
putissi tintari di cumprènniri l'uggettu (nun-umanu), ma picchì l'uggettu pò
èssiri cumpresu sulu pi zoccu significa (e picchì lu prucessu di significazzioni
mmidiatamenti s'havi a rifiriri a na riti d'àutri signa di lu quali è
pirfittamenti distintu) chissu pari ca nun prudici mai li risurtati addisiati.
Lu suggettu, chiuttostu, addiventa siduttu (di lu latinu seducere puratu a
n'àutra banna) di l'uggettu. Ntonzi iddu pinzava ca, n ùrtima analisi, na
cumprinziuni tutali di li particulari dâ vita umana è mpussìbbili, e quannu li
pirsuni sunnu sidutti a pinzari àutru venunu purtati agghiri na virsiuni
"simulata" dâ rialitati o, pi usari unu di li sò niuluggismi, nta nu statu di
"ipirrialitati". Chissu nun voli significari ca lu munnu addiventa irriali, ma
chiuttostu ca li sucitati cchiù lesti accuminzanu a purtari la rialitati nta na
visiuni di nzemi ca si supponi cuirenti e vuluta, lu cchiù nstàbbili pari sta
visioni e lu cchiù nstabbili e scannaliati sti sucitati addivintanu. Ntâ sò
pubbricazzioni majuri n lingua ngrisi La ntilligenza dû Diavulu prisenta lu
fallimentu puliticu di zoccu addiscrivi comu "Rialitati Ntigrali". L rialitati,
nta sò senzu, "mori".

Parallilamenti, Baudrillard metti n evidenza ca l'eccessu di signali e
significati nta lu tardu seculu XX dâ sucitati "glubbali" havi causatu (bastanti
paradussalmenti) na cancillazziuni di la rialitati. Nta stu munnu li utopii
libbirali e marxista pari ca nun sunnu cchiù criduti o nun hannu cchiù senzu, pi
iddu. Vivemu, dicìa, nun nta nu "villaggiu glubbali" pi utilizzari la frasi
strummintata dû canadisi Marshall McLuhan, ma chiuttostu nta nu munnu ca si
glocca nfaccia a l'eventu cchiù nicu.

Propiu picchì lu munnu "glubbali" òpira a lu liveddu di scanciu di signali e di
merci, addiventa ancora cchiù òrbu nfaccia a l'atti "simmulichi" comu,
p'asempiu, lu tirrurismu.

Nta lu travagghiu di Baudrillard lu regnu simmulicu (ca sviluppa which he
develops a perspective on through the anthropological work of Marcel Mauss and
Georges Bataille) is seen as quite distinct from that of signs and
signification. Signs can be exchanged like commodities; symbols, on the other
hand, operate quite differently: they are exchanged, like gifts, sometimes
violently as a form of potlatch. Baudrillard, particularly in his later work,
saw the "global" society as without this "symbolic" element, and therefore
symbolically (if not militarily) defenceless against acts such as the Rushdie
Fatwa[3] or, indeed, the September 11, 2001, terrorist attacks against the
United States and its military establishment (see below). -->



https://scn.wikipedia.org/wiki/Innu_di_Sicilia

Nni l'ùrtimi anni l'Assimbrea Riggiunali Siciliana aduttau nu innu sicilianu
ufficiali. Chiamatu Matriterra (n sicilianu) o Madreterra (n talianu).

L'innu chi ora è chiddu ufficiali dâ Sicilia, vinni arriscidutu dû Prisidenti
Sarvaturi Cuffaru. Fu cumpunutu dû Maistru Vicenzu Spampinatu e si chiama
Matriterra (o Madreterra pi talianu). Li primi e l'ùrtimi versi pi talianu (cci
nni sunnu cincu) sunnu li sèquiti:

Prima di sta scigghiuta, jennu darreri, cc'èranu àutri canzuni chi a nu tempu o
n'àutru vìnniru cunziddirati comu un innu di Sicilia.

Tali asempiu è lu duettu spinciusu Suoni La Tromba dû Secunnu Attu di l'òpira di
Vicenzu Bellini: I Puritani. Vinni rapprisintata pâ prima vota a Pariggi lu 25
di jinnaru, 1835. L'abbinimenti s'ammàttinu duranti la guerra civili di
Nghilterra nni l'anni 1640.

N'àutra canzuna laudata pû stissu modu, era: Rose Di Sicilia'. Li palori foru
scritti di Attiliu Castrugiuvanni mentri ca era 'n càrciri duranti l'anni 1940,
e la mùsica vinni scritta di sò soru. Ccasutta si vidi lu riturnellu e l'ùrtimu
versu:



https://scn.wikipedia.org/wiki/Hillary_Clinton

Hillary Rodham Clinton (nomu di signurina: Hillary Diane Rodham; Chicago, 26 di
uttùviru 1947) è na pulìtica miricana sinatrici dû statu di Nova York e,
maritata cu Bill Clinton dô 1975, fu "first lady" ntê Stati Uniti dô 1993 ô
2001. Apparteni comu lu sò maritu ô Partitu dimucraticu.

Lu 20 di jinnaru 2007, desi l'annunciu dâ sô canditatura ê primàrii dû sò
partitu pâ prisidenza dâ Mèrica pi li Elizzioni prisidinziali miricani dô 2008,
macari ca li sundaggi dâ viggìlia la vidèvanu favurita di bona misura, vinni
scunfiggiuta cu surprisa di Barack Obama, sinaturi di l'Illinois, doppu nu longu
tempu unni era a paru cô sò avvirsàriu. Lu 1° giugnu, lu stissu jornu dâ fini dâ
battagghia elitturali ntra idda e Obama, la sinatrici cununicau lu sò pròpriu
sustegnu ô sinaturi afru-miricanu, addivintatu accuddì lu canditatu a la
prisidenza dû sò partitu e chi appi vincìu li elizzioni.

Doppu la elizzioni di Obama, fu numinata sicritariu di statu, nu postu uccupatu
nti l'amministrazzioni Bush di n'autra fimmina: Condoleeza Rice.

Ntô 2016, Hillary Clinton fu numinata â convention dimucratica comu canninata
ufficiali â prisidenza dî Stati Uniti contra lu canninatu ripubbricanu Donald
Trump. Fu Trump ca appoi vincìu li elizzzioni pirò.



https://scn.wikipedia.org/wiki/Guerra_fridda

Fu difinuta Guerra Fridda la situazzioni di cunfrittu nun bellicu ca vinni a
criàrisi tra dui blocchi ntirnazziunali, ginirarmenti catigurizzati comu Ovest
(li Stati Uniti e li sô alliati dâ NATO) e Est (l'Unioni Suviètica e li sô
alliati dû Pattu di Varsavia) tra la fini dâ Sècunna guerra munniali e l'ùrtimu
dicenniu dû Novicentu (circa 1945-1990).

Tali tinzioni nun si cuncritizzau mai ntôn cunfrittu militari veru e propiu,
tali di cumpurtari na contrappusizzioni bellica supra vasta scala tra Est e
Ovest: la prisenza di armi nucliari ntê rispittivi arsinali avissi faciutu nun
riparàbbuli pû Pianeta n'evintuali aggrissioni e la rilativa riazzioni.

Duranti tutta la Guerra Fridda l’arsinali nucliari dî dui supirputenzi vìnniru
custantimenti ngrannuti nzinu a l'ùrtimu pirìudu (1979-1989) ntô quali vìnniru
niguzziati na serî d’accordi (dinuminati accordi START) ca purtaru a sustanziali
riduzzioni di l’arsinali nucliari. Ma duranti tutta la Guerra Fridda fu custanti
la contrappusizzioni tra na cursa ô riarmu apparintimenti nun rifrinàbbuli e
cuntìnui tintativi di cuntrollu di l’armamenti niguzziati tra USA e URSS o nta
l'àmmitu di l'ONU. Pi difiniri l'estisu cunfrittu di pusizzioni, ntiressi
contrapposti, prupaganna e azzioni di disturbu ca s’avìa vinutu a criari, datu
ca comu e gghiè tali situazzioni nun cumpurtava lu mpiegu aggrissivu di
l’asèrciti riulari, fu cuniata la mitafora di guerra "fridda". Foru nicissarî
tanti attinzioni e na bona dosi di diprumazzìa pi sidari supra lu nasciri arcuni
cunfritti armati, ô fini di privèniri na cchiù anchia guerra "càuda" c’avissi
risicatu di stènnirisi e ntinzificàrisi.

Lu cunfrittu avìa principarmenti radichi ntê rispittivi ideoluggìi pulìtichi,
ecunòmichi, filosofiche, suciali e culturali. Cci foru aggrissivi guerri di
prupaganna tra li blocchi USA e URSS: l'Est criticava l'Ovest ‘n quantu
prumuturi dû capitalismu burghisi e dû mpirialismu, ca marginalìzzanu li
travagghiatura, mentri l'Ovest criticava l'Est difinènnulu "mpiru dû mali",
ncarnazzioni dûn tutalitarismu anti-dimucràticu sutta forma di dittatura
cumunista.

La Guerra Fridda si prutrassi dâ fini dâ sècunna guerra munniali, nzinu ô
cullassu di l'Unioni Suviètica, ntê primi anni '90.

Sulu ‘n arcuni accasioni la tinzioni tra li dui schiramenti pigghiau la forma di
cunfritti armati, comu la guerra di Corea, la Guerra dû Vietnam e la mmasioni
suviètica di l'Afghanistan. Granni parti dâ Guerra Fridda si svurcìu mmeci
attraversu cunfritti nun diretti, contra "nazzioni surrugati"; ‘n tali
cunfritti, li putenzi maiuri upiràvanu ‘n bona parti armannu o subbinziunannu li
surrugati. Àutri cunfritti èranu ancora cchiù suttirrànei, pirpitrati attraversu
atti di spiunaggiu, cu spìi e traditura ca travagghiàvanu sutta
cupirtura/cupritura di ntrammi li parti; ‘n tanti casi l'attivitati cumpurtava
accisioni di ndividui pirpitrati dî vari survizza sicreti. Tali aspetti dâ
guerra fridda, dibburmenti pirciputi videmma dî media, happiru scarsu mpattu
supra l'upinioni pùbblica dî rispittivi putenzi. Ntô cunfrittu stratèggicu tra
Stati Uniti e Unioni Suviètica unu di l’elimenti principali fu la suprimazzía
ticnològgica (stratiggìa dâ ticnoluggìa). La Guerra Fridda si cuncritizzau di
fattu ntê priaccupazzioni riguardanti l’armi nucliari; di ntrammi li parti vinìa
l'auspiciu ca la sô sèmprici asistenza fussi nu ditirrenti sufficienti a mpèdiri
la guerra vera e propia. ‘N effetti nun era di sclùdiri ca la guerra nucliari
glubbali putissi scatùriri di cunfritti supra scala nica, e ognidunu di chisti
aumintava li priaccupazzioni ca chistu putissi virificàrisi. Sta tinzioni nfruìu
significativamenti nun sulu supra li rilazzioni ntirnazziunali, ma macari supra
la vita dî pirsuni ‘n tuttu lu munnu. Puntu càudu dû cunfrittu ‘n àmmitu europeu
fu la Girmania, e ‘n particulari Birlinu, pi la divisioni abbinuta doppu la
sècunna guerra munniali. Unu dî sìmmuli cchiù vividi dâ Guerra Fridda fu propiu
lu Muru di Birlinu, ca siparava Birlinu Ovest (cuntrullata dâ Girmania Ovest,
nzèmmula a l’alliati di Francia, Regnu Unitu e Stati Uniti) dâ Girmania Est, ca
la circunnava cumpritamenti.

Ntê studi uccidintali supra la Guerra Fridda vennu suitamenti ndividuati tri
distinti pirìudi. Pi cchiù dûn dicenniu doppu la fini dâ sècunna guerra
munniali, picca stòrici miricani vìttiru quarchi raggiuni pi sfidari la
ntirpritazzioni ufficiali statunitenzi supra lu nizziu dâ Guerra Fridda: obberu
ca lu ditiriuramentu fussi lu risurtatu direttu dâ viulazzioni, di parti di
Stalin, di l’accordi di Yalta, dâ mpusizzioni di cuverni duminati dî suviètici
supra n'Europa Urintali riluttanti e di n’aggrissivu spanziunismu suvièticu.

A ogni modu, stòrici succissivi, ‘n particulari modu William Appleman Williams
ntô sô La traggedia dâ diprumazzìa miricana (1959) e Walter LaFeber ‘n 'Mèrica,
Russia, e la Guerra Fridda, 1945-1967 (1967), dittagghiaru na priaccupazzioni
pripunniranti: lu mpegnu statunitenzi a mantèniri na "porta graputa" pû
cummerciu miricanu ntê mircati munniali. Arcuni stòrici sustìnniru ca li
pruvucazzioni e l’ammizzioni mpiriali statunitenzi, foru di cunnannari
parimenti, siddu nun maiurmenti. ‘N brevi, li stòrici s’attruvaru ‘n disaccordiu
supra li rispunzabbilitati dû sdirrupu dî rilazzioni USA-URSS e siddu stu
cunfrittu tra li dui superputenzi avissi statu nun evitàbbili. St’approcciu
rivisiunista juncìu lu sô vèrtici duranti la guerra dû Vietnam quannu ‘n tanti
nizziaru a vìdiri li mpiri suvièticu e miricanu comu murarmenti cumparàbbili
p’arcuni aspetti riguardanti li rispittivi spanziunismi.

Nta l’ùrtimi anni dâ Guerra Fridda, cci foru tintativi di furgiari na sìntisi
post-rivisiunista di parti dî stòrici. Dâ fini dâ Guerra Fridda, la scola
post-rivisiunista è chidda duminanti. Pruminenti stòrici post-rivisiunisti
nclùdinu John Lewis Gaddis e Robert Grogin. Cchiuttostu ca attribbùiri lu nizziu
dâ Guerra Fridda a una dî dui supirputenzi, li stòrici post-rivisiunisti si
cuncèntranu supra la mutua errata pircizzioni, supra la mutua riattivitati e
supra la rispunzabbilitati cunnividuta tra li supirputenzi. Pigghiannu a
prèstitu dâ scola rialista dî rilazzioni ntirnazziunali, li post-rivisiunisti,
essinziarmenti, accèttanu li pulìtichi statunitenzi ‘n Europa, comu l'aiutu â
Grecia ntô 1947 e lu Chianu Marshall, sibbeni nun cu pari ènfasi accògghinu
l’anàlughi ntirventi ecunòmici suviètici.

L’asèrciti dî nazzioni cuimmurciuti, raramenti pigghiaru parti â Guerra Fridda;
la guerra vinni cummattuta principarmenti dî survizza sicreti comu CIA (Stati
Uniti), MI6 (Regnu Unitu), BND (Girmania Ovest), Stasi (Girmania Est) e KGB
(URSS). Li maiuri putenzi munniali nun ntraseru mai ‘n cunfrittu armatu l’uni
contra l’àutri.

Nta l’ anni '50, la pupulazzioni civili (armenu ntâ Mèrica) vinni suggetta a
asircitazzioni contra li raid aèrei e ncuraggiata a custrùirisi dî rifuggi
atòmici pirsunali. Stu liveddu di scantu juncìu li liveddi cchiú àuti duranti la
crisi missilìstica di Cuba, risurvuta “in extremis” di Kennedy (appoi ammazzatu)
e Khruscev (succissivamenti difinistratu) e cû passari di l’anni svanìu; comu e
gghiè, la cunzapivulizza dâ guerra e dî sô putinziali cunziquenzi fu na
custanti. Li ndicazzioni pî rifuggi ntê grossi edifici, li prutesti supra lu
pusizziunamentu di missili nucliari a cortu raiu ‘n Girmania, Cuba e Turchìa, lu
spissu citatu rulogghiu di l'apucalissi nucliari, li fotugrafìi di cadàviri
mpigghiati ntô filu spinatu dû Muru di Birlinu, accussì comu film tipu Wargames
- Jòcura di guerra, Arba Russa e The Day After mantìnniru àuta la
cunzapivulizza.

La Guerra Fridda ispirau tanti casi cinimatugràfichi e tanti scrittura,
risurtannu nta n’enormi nùmmaru di libbra e film, arcuni cchiù fantasiusi (comu
la serî didicata a James Bond), mentri àutri cchiù rialìstici e dittagghiati; ‘n
particulari Tom Clancy si fici nu nomu di mastru ntô discriviri vividamenti
l’aggenti sicreti e la guerra di spiunaggiu c’abbinìa sutta la supirficî.



https://scn.wikipedia.org/wiki/Groenlannia

La Groenlannia (n danisi: Grønland: "Tirra Verdi", e n groenlannisi: Kalaallit
Nunaat: "Tirra di l'Omini") è l'isula cchiù granni dû munnu (l'Australia è un
cuntinenti), arraccupunata di ghiacci ppi l'84% dâ sô superfici.

La Groenlannia fu una dî culonii dâ Norveggia nzinu ô 1814, quannu passàu sutta
il cuntrollu dâ Danimarca; ma fu sulu ntô 1953 c'addivintàu parti dû regnu
danisi. Fu tirritoriu danisi nzinu ô 1979, quannu a l'isula ci fu cuncidutu
l'autocuvernu (hjemmestyre) dû Folketing, lu parramentu danisi. La liggi trasìu
n viguri l'annu siquenti.

La Riggina dâ Danimarca riggina Margarita II di Danimarca arresta lu capu di
statu dâ Groenlannia. Fu parti dâ Cumunitati Ecunomica Europea, comu tirritoriu
danisi, dû 1972 ô 1985 quannu dicidìu di nescìrinni ccu referendum. La
Groenlannia resta tirritoriu danisi, puru si geograficamenti la Groenlannia fa
parti dâ placca cuntinintali amiricana.

LA sula càmmara, è diciutu Landsting. Havi 31 rapprisintanti vutati dô pòpulu
ccô votu prupurziunali e arrestunu ô putiri ppi 4 anni. Vènunu macari du'
rapprisintanti vutati ppô parlamientu danisi, lu Folketing.

Lu capu cuviernu èni lu Primu ministru dâ Gruellànnia, paccamora Hans Enoksen.
Lu 25 nuvèmmiru dû 2008, lu 76% dô pòpulu diçiu seni ccô Referendum gruellannisi
ppâ Liggi dô cuvirnarisi (Autunumia).

La capitali capitali dû Groenlannia è Nuuk (Godthåb, 'n lingua danisi). La
citati havi 13.000 abbitanti cumposta a l'80% di groenlandisi e ô 14,5% di
danisi.



https://scn.wikipedia.org/wiki/Gottfried_Leibniz

Gottfried Wilhelm Leibniz, macari Leibnitz o von Leibniz, natu lu 1 di giugnettu
(zoè lu 21 giugnu ntô Vecchiu Stili) dû 1646, e mortu lu 14 di nuvèmmiru 1716,
era nu scinziatu tudiscu chi scrivìu suprattuttu 'n francisi e latinu.

Fu aducatu 'n liggi e 'n filusufìa. Sirvìu comu factotum a dui maiuri casi
tudischi nòbbuli (una chi addivintau la famigghia riali britànnica mentri la
sirvìa). Leibniz svurgìu nu rolu mpurtanti ntâ pulìtica e ntâ dipromazzìa
europei di tannu. Happi puru nu granni rolu nta la storia dâ filusufìa e la
storia dâ matimàtica. Mmintau lu calculus nnipinnentimenti d' Isaac Newton, e la
sò nutazzioni è d'allura chidda nta l'usu ginirali. Mmintau macari lu sistema
binariu, lu funnamentu (virtuali) di tutti li computer muderni.

Ntâ filusufìa, è cchiù arricurdatu pi l'ottimismu. La sò cunchiusioni è ca lu
nostru universu è, nta nu senzu limitatu, lu cchiù bonu pussìbbili chi Diu
avissi pututu fari. Leibniz era unu dî granni razziunalisti dû 17 sèculu. Tanti
pirsuni vìdinu René Descartes e Baruch Spinoza comu l'àutri dui. La sò filusufìa
macari, sia si guarda â tradizzioni sculàstica, sia antìcipa la lòggica e
l'anàlisi muderni. A bonarma di lu filosufu Bertrand Russell nun ammucciau mai
l'ammirazzioni ca ci avja ppi riddu.

Leibniz fici macari li maiuri cuntribbuti â fìsica e â tècnica, e privitti li
nuzzioni c'hannu affiurati cchiù tardi la bioluggìa, la midicina, la gioluggìa,
la tiurìa dî prubbabbilitati, la psicoluggìa e la scienza dâ nfurmazzioni.
Scrivìu macari supra: la pulìtica, la liggi, l'ètica, la teoluggìa, la storia e
la filuluggìa. Cchiù voti scrivìu macari di li puisìi. Li soi cuntribbuti a sta
gran quantitati di suggetti sunnu spartuti 'n pubbricazzioni e 'n deci di littri
e 'n manuscritti nèditi. Finu ô 2006 nun c'è nudda edizzioni cumpreta dî scritti
di Leibniz. La cugghiuta cumpreta dî sò rializzazzioni nun è ancora pussìbbili.



https://scn.wikipedia.org/wiki/Gospel

U termìni mùsica gospel po' riferirisi a 2 gèniri musicali apparentementi
affini: l'unu, strettamenti lijatu a la mùsica riliggiusa, assai simili a la
canzuni curali spiritual, ca emersi na li chiesi afrumèricani
cristiani-metodisti na li anni trenta; l'avutru, a la mùsica riliggiusa cumposta
diffusa e sunata successivamenti da artisti ri qualunque fedi o etnia,
sopratuttu du sud di li Stati Uniti dâ Mèrica, e diffusasi poi nto restu du
munnu. A divisioni tra Amèrica nivura e Amèrica janca e quinnì tra chiesa nivura
e chiesa janca, tinni sti stili siparati, ma mai 'n modu assolutu. Tutti e dui
li stili nascinu da inni curali cristiani-metodisti di li afrumèricani, a loru
vota nati da li antichi canti spuntanei duranti i jurnati ri travagghìu di la
schiavitù na li Stati Uniti dâ Mèrica, spissu né campi agriculi di cuttuni.

Chistu stili musicali spissu era (ancùora ùora) 'n mudalitati sulu vs coru, cioè
a na brevi frasi canora, cantata da nu sulu canturi (nnè campi ri schiavitù era
cantata da nu sulu schiavu) si alternava a risposta di tuttu u coru (a l'ebbìca
appuntu, u restu di li schiavi ca stavanu travagghìannu). Mentri u spiritual
arrìstò cchiù semplici a livellu musicali, u gospel si raffinò e si arrìcchìu
nto tempu, cu l'agghìunciuta di basi ritmiche du blues e du R&B, e si diffusi
marcatamente 'n tuttu u munnu uccidintali. Nto gospel, quarchi artista (a
esempiu Mahalia Jackson) si limitanu a apparìri e arrìstari 'n cuntesti
puramenti riliggìusi di ispirazioni spiritual e di argumentu cristianu.

U termini gospel, 'n ngrisi, significa vanceli, letteralmenti bona nuvella: i
testi infatti, si ispiranu a la Bibbia (sopratuttu u libbru di salmi). Avutri
currenti gospel inveci si esibiscunu 'n cuntesti cchiù laici, comu ad esempiu u
Golden Gate Quartet o Clara Ward ca, a esempiu, cantanu puru nnè night club. A
maggìuri parti di li artisti, comu i Jordanaires, Al Green e Solomon Burke tennì
a sunari 'n tutti e dui i cuntesti runnu è frequenti ca includanu nu pezzu
riliggìusu 'n na performance seculari, sebbene nun succeda quasi mai u
cuntrariu.

Ciò ca a maggìuri parti di li pirsuni identificherebbe comu “Gospel Music” è na
mùsica riliggìusa afrumèricana basata su granni cori ri chiesa cui fa da
cuntraltari nu cantanti sulista eccezzionali. 'N rialtà u gèniri resu famusu da
artisti comu Thomas A. Dorsey, Sallie Martin, Willie Mae, Ford Smith e avutri
canciò sensibilmenti circa 80 anni fa, e affùnna i so rarici nnè forme cchiù
spontanee di devozioni riliggìusa di li chiese di santi, ca incuraggìavanu i
singuli fedeli a “dari testimonianza” parrànnu e sunannu (e talvolta abbàllannu)
spontaneamenti di la loru fedi, duranti i celebrazzioni. Na li anni vinti li
artisti di stu tipu di chiese eranu spissu predicaturi ca si spustavanu di
chiesa 'n chiesa, e tra na prerica e l'avutra cuminciarunu a incidiri 'n nu
stili ca funnèva temi riliggìusi tradizionali cu i tecniche du blues e du boogie
woogie. Inoltri cuminciarunu a purtari strumenti di derivazioni jazz comu
percussioni e ciati, 'n chiesa.

Dorsey, c'avìa cumpostu e sunatu u chianu pi giganti du blues comu Tampa Red Ma
Rainey e Bessie Smith, travagghìo duru pi sviluppari na so propria mùsica,
organizzannu nu cunvegnu annuali pi artisti gospel, andannu 'n tour cu Martin pi
vinnìri spartit e supirari a resistenza di li chiese cchiù conservatrici versu
ciò ca iddi cunsidiravanu na mùsica mondana e peccaminusa. Cummìnari a struttura
“sixteen bar” e i modi e ritmi du blues cu i testi riliggìusi, rapìu a
possibilitati ad artisti innovativi, comu Sister Rosetta Tharpe, di usari u
propriu talentu nnè canzuni, mentri ispiravanu i fedeli a “gridari”, a “ghittàri
fora” pi agghìunciri paroli a li so, oppuri mettìiri linee musicali proprie 'n
risposta a lu so cantu.

Chistu “stili libbìru” nfluinzò avutri stili riliggìusi nivuri a la stissa
maniera. I gruppi cchiù conosciuti di li anni trenta eranu quartetti o gruppi
nichi maschili comu i Golden Gate Quartet ca cantavanu, di solitu sìenza
accumpagnamentu, nnò stili quartettu Jubilee arrìminannu attentamenti armonii,
canti melodiosi, sincupati giocosi e arrànciamenti sufisticati pi ottenere nu
stili spirintali frescu ben luntanu da lu cchiù sobriu cantu di inni. Sti gruppi
assorbironu soni pupulari da gruppi pop comu i Mills Brothers e prudussìru
canzuni ca juncevanu temi riliggìusi, humor e satira puliticu-sociali.
Cuminciarunu ad ammùstrari sempri maggìuri nfluenza da lu gospel da che
incorpurarunu a nova mùsica nto loru repertorio.

A nova mùsica gospel cumposta da Dorsey e avutri si ammùstrò essìri davveru
assai pupulari nnè quartetti, ca si volseru 'n na direzioni nova. Gruppi comu i
Dixie Hummingbirds, pilgrim Travelers, Soul Stirrers, Swan Silverstones,
Sensational Nightingales e Five Blind Boys of Mississipi introdussìru puru
maggìuri libertari a li chiusi armonii di li stili Jubilee, agghìuncennu di li
“ad libitum” e brevi frasi ripituti su nu sfunnu pi manteneri na basi ritmica pi
li innovazioni du cantanti principali. I sulisti emersiru maggiurmenti man manu
ca u Jubilee addìvintò “Hard Gospel” e man manu ca i cantanti cuminciarunu a
gridari cchiù assai, spissu 'n falsettu, ancurati a nu bassu rilevanti. I
cantanti di quartetti cumbinarunu sia li performance du sulista virtuosu sia li
innovazioni ritmicu armoniche.

Mentri i quartetti stavanu raggiungennu u loru massimu splennùri na li anni
quaranta e cinquanta, nu certu nummàru di cantanti fimmìni stava raggiungennu u
successu. Alcune, comu a granni Mahalia Jackson -sicuramenti una di li cchiù
granni interpreti di gospel- e Bessie Griffin eranu principalmenti sulisti,
avutri comu Clara Ward, The Caravans, The Davis Sisters e Dorothy Love Coates,
sunavanu 'n nichi gruppi. Alcuni gruppi comu i Ward Singers usavanu na sorta di
teatralitati e dinimichi di gruppu particulari ca eranu 'n usu nnè quartetti
maschili, ma la maggìuri parti di li cantanti gospel basavanu i propri
pussibilitati di successu su na cumpitenza tecnica eccezziunali e nu estremu
fascinu personali.

Fici eccezioni sutta assai punti di vista Roberta Martin a Chicago, Illinois.
Cundussi gruppi ri omini e fimmini ca avevanu nu stili ca nun suttalineava
accussì tantu u virtuosismu personali e spunsorizzò nu certu nummàtu di artisti,
comu James Cleveland, ca canciò u voltu du gospel nnnè decenni dopu.

James Cleveland e Alex Bradford purtarunu na rivoluzzioni nto gospel lancìannu
l'era di granni cori, grossi strutturi disciplinati e organizzati ca usavanu
arrancìamenti cumplessi pi ammùttari a loru forza vucali pi arrìvari ò ritmu
propulsivu, a li intricati armonii e a lu virtuosismu individuali di quartetti
di l'età di l'oru.

Gruppi comu i Brooklyn Tabernacle Choir e lu Mississipi Mass Choir sunnu dui di
cchìu pupulari di li cintinaiu ri gruppi lijati a parrocchie lucali.

A lu stissu tempu star cchiù ricenti comu Andrae Crouch, CeCe Winans e li Take 6
cuntinuarunu su li nfluenzi pop, propriu comu Dorsey e l'avutri pionieri
pigghìarunu a prestitu da lu blues e da lu jazz. Avutri, comu Kirk Franklin,
annu introdottu elementi hip-hop

A morti lenta ri Jim Crow canciò puru i prioritati du gospel. Duranti li anni di
segregazioni e repressioni furmali di nivuri, u gospel sirvìu, specie pi li
chiese di santi largamente apolitiche e quietist, comu na forma ammùccìata ri
prutesta pulitica. Strofi comu: When I get to Heaven I'm going to sing and shout
/ 'Cause nobody there's going to turn me out" e "I know my robe's going to fit
me well / 'Cause I tried it on at the gates of hell" (“quannu andrò 'n cìelu
canterò e griderò / picchì nuddu mi po' zittìri” e “saccìu ca u me vistitu mi
stara e pennellu / picchì a pruvavu a li vucchi di l'infernu”) avevanu nu
secunnu significatu ovvio pi li assai ascoltatori ca nun avevanu pussìbilitati
di rivennìcari a propria pusizzioni nto munnu 'n modi cchiù diretti.

I canzuni gospel eranu quinnì a scelta logica pi ritornelli du Muvimentu di
Diritti Civili, ca trassi i so capi, grannì parti di la so organizzazioni e i so
ideali da li chiese nivuri.



https://scn.wikipedia.org/wiki/Google_scholar

Google Scholar eni nu muturi di circata ca ponnu utilizzari tutti chiddi ca cci
hannu nu cumpiuter cu la cunnissioni internetti e duna la pussibbilità di
truvari testi di chidda ca si chiama la littiratura accadèmica comu artìculi
suttuposti a rivisioni, tisi di làuria e dutturatu, libbra, preprint, summari,
ricinziona e rapporti tecchìnici di tutti li sittura dâ ricerca. Google Scholar
duna la pussibbilità di truvari artìcoli di nu saccu si casi editrici ca si
rivòlginu ô munnu dû studiu e dâ ricerca, a assuciazzioni scintìfichi e
prufissiunali, univirsità, e tutta la galassia di artìculi scintìfichi e
culturali ca si tròvana supra lu Webbe.

L'artìcula ca sù ndicizzati cumprènninu macari chiddi pubbricati di Elsevier (lu
cchiù granni edituri scintìficu a liveddu glubbali, e nta la sò funzioni eni
sìmili ô muturi di circata nternu Scirus di Elsevier e di Citeseer. Eni macari
tantu sìmmili a chiddi ca si pàianu Scopus e Thomson ISI Web of Science. Google
Scholar nta tutti li casi dici ca iddu arrinesci a cupriri cchiù siti webbe,
surgenti jurnalìstichi e lingui di tutti l'àutri.

La sò nciuria eni Acchiana supra li spaddi dî giganti (ntô ngrisi: stand on the
shoulders of giants) e eni n'isprissioni ca fu pigghiata dâ famusa frasi di
Isaac Newton "Si ju vitti cchiù luntanu di viàutri eni picchini cci jìu supra li
spagghi dî giganti ca vìnniru prima di mia". La nciuria si rifirisci â
pussibbilità di capiri cosi ô liveddu dî prufissura univirsitari, cosa ca oi eni
pussìbbili câ ticnoluggìa ca ni pirmetti lu World Wide Web.

Google Scholar ni duna la pussibbilità di circari copi fìsichi e/o diggitali di
artìcula macari si chissi appartennu a bibbliotechi onlain (Dati n'ucchiata ô
linki ngrisi [1]). Si l'artìculu eni dispunìbbili libbiramenti supra lu webbe,
sti liamenti vèninu ammustrati.



https://scn.wikipedia.org/wiki/Giuvanni_Verga

Giuvanni Verga (Catania, 2 di sittemmiru 1840 - Catania, 27 di jinnaru 1922) fu
unu dî scrittura siciliani cchiù mpurtanti dû sèculu XIX.

Lu paisi di Vizzini hà circatu tanti voti di attribbuìrisi la nàscita dô
scritturi nta ssu paisi, di unni la famigghia Verga avìa appartinenza a la
nobbirtà antica e unni era prupritaria di tirreni n cuntrata Tébidi, ma nta nu
ducumentu di l'8 di sittèmmiru 1840 di l'archiviu arciviscuvili di Catania, veni
attistatu ca la nasciuta di Giuvanni Verga avìa stata "rivilata" nta ddu stissu
jornu nzèmmula ô vattìu ntâ cresia dî Santi Apòstuli, n prisenza di dui patrini,
li zii don Giuseppi e donna Dumìnica Verga; pi cuntra, pi sustiniri la nasciuta
di Verga n Vizzini, n nuddu ducumentu arrisurta ca s'hà ammustratu nzinu a òi.
La famigghia Verga, ô tempu dâ nasciuta di Giuvanni, stava di casa n Catania,
ntâ strata Sant'Anna n.8, unni ora cc'è lu museu Riggiunali "Giovanni Verga".

Si fici canùsciri comu nu littiratu vicinu â currenti dâ scapigghiatura e appoi
comu scritturi verista ca discrissi abbilimènti la vita dî cuntadini e dî
piscatura siciliani. Li sò ùpiri spissu hannu statu utilizzati pi lu cìnima.
Arricurdamu I Malavoglia e Mastro don Gesualdo. Lu film La terra trema di
Luchino Visconti, di spirazzioni verghiana, fu lu primu film giratu
cumplitamènti n lingua siciliana.

La sô attivitati littiraria granni cumprenni videmma na fasi tiatrali
carattirizzata di na dicina di ùpiri ntra li quali Vita dei Campi (1880), La
lupa dû 1884 e Dal tuo al mio dû 1903. Digna di èssiri arricurdata è la
"Cavalleria Rusticana": Verga la scrivìu nt'accuminzaggia comu n'episodiu dû
rumanzu "I Malavoglia" ma doppu la pubblicò dintra "Vita dei Campi" e nni fici
nu dramma tiatrali nta n'attu ùnicu (1884). Ntô 1890 Pietru Mascagni la musicò e
addivintò na famusa òpira lìrica.



https://scn.wikipedia.org/wiki/Giuvanni_III_di_Pulonia

Giuvanni III di Pulonia ('n pulaccu Jan Sobieski) (Olesko, 17 di austu 1624 -
Wilanów, 17 di giugnu 1696) hà statu nu re pulaccu.

Ntô mentri ca cumannò la Cunfidirazzioni Pulaccu-Lituana dû 1674 ô 1696, vinni
chiamatu dê Turchi Liuni di Lehistan.

Giuvanni nascìu a Olesko, nti l'attuali Ucraina, di Giacumu Sobieski e Zofia
Teofillia (Daniłowicz), na famigghia nòbbili, e di carusu cummattìu cuntra ê
Cusacchi, Tartari, Svidisi e Muscuviti.

Spusau na francisa, Marie Casimire, dama di curti dâ riggina di Francia
jiuncènnusi accussì ô partitu francofilu e favurennu la cannidatura dû principi
di Condè ô tronu pulaccu. Eliggiutu re di Pulonia ntô 1674; aiutau lu mpiraturi
Leopold I cuntra li forzi uttumani abbattennu sutta ê mura di Vienna, cu na
manovra giniali dâ sò cavallirìa, di iddu stissu cumannata, la megghiu parti di
l'esercitu di Kara Mustafa (12 di sittèmmiru 1683).

Ntô mentri dû sò regnu appi a cunnùciri verri uffinzivi e difinzivi
p'addifinniri i cunfina dâ nazziuni (cchiù granni di chidda attuali cuntannu
macari Lituania, Bielorussia ed Ucraina) dâ putenza russa e uttumana, macari
jiuncènnusi cu Imperu, Papatu e Vinezzia.



https://scn.wikipedia.org/wiki/Gianni_Bella

Gianni Bella (ca nascìu a Catania, lu 14 di marzu di 1946) è un cantauturi
sicilianu. Doppu aviri guidatu comu cantanti e chitarrista arcuni gruppi
catanisi, â fini di l’anni '60, Gianni Bella si trasfirisci a lu nord a lu
sèquitu di la juvinìssima soru Marcella, c’havi ammizzioni comu cantanti e
partècipa a lu Cantagiro '70. Ntô 1972 'Montagne verdi', firmata di Bella
nzèmmula a Giancarlo Bigazzi, partècipa a lu Festival di Sanremu e scala li
classìfichi. Mentri la soru si mponi comu una dî cantanti taliani di maiuri
successu, Gianni accumenza la propia carrera sulista, sempri cu l'aiutu di lu
paruleri Bigazzi, e sùbbitu utteni un bon èsitu cu 'Più ci penso' (c’arresta dû
3 d’austu a lu 23 di nuvèmmiru di 1974 ntâ top ten taliana). Dui anni doppu,
l'exploit: Bella dòmina li classìfichi estivi cu 'Non si può morire dentro',
vincitrici di lu Festivalbar. Ntô 1978 si mponi novamenti ntâ manifistazzioni di
Vittorio Salvetti, cantannu 'No'. Nta l’anni '80, a l'attivitati di sulista e
d’auturi pâ soru (pi la quali scrivi tra l'àutru 'Nell'aria' e 'Il mio cielo
puro'), accumenza la cullabburazzioni cu Mogol, c’addiventa sò paruleri e
prudutturi. Â fini di l’anni '90, firma unu dî maiuri successi dâ carrera d’
Adriano Celentano, 'L'emozione non ha voce', grazzi â quali l'arbum 'Io non so
parlar d'amore' arresta pi dù anni circa ntâ top 50 taliana. Ntô 2001 partècipa
a lu Festival di Sanremu, prisintannu 'Il profumo del mare'



https://scn.wikipedia.org/wiki/Galizzia_(Spagna)

La Galizzia ('n gallegu: Galicia o Galiza, 'n spagnolu: Galicia, 'n purtughisi:
Galiza) è na cumunità autònuma ntô nord-ovest dâ Spagna ca havi na pupulazzioni
di quasi 2.800.000 abbitanti. La Galizzia cunfina a nord cû Mari Cantàbbricu, a
ovest cu l'Ocèanu Atlànticu, a est cu li Asturìi e la Castigghia e León e a sud
cû Portugallu.

Storicamenti, la Galizzia era la Gallaecia rumana, ca cumprinnìa certiduni parti
di chiddi ca oi sunnu la Spagna uccidintali e lu Portugallu sittintriunali. Li
lingui ufficiali sunu lu Gallegu, o galego ('n spagnolu gallego) e lu
Castigghianu. Lu Spagnolu o Castigghianu veni spissu parratu comu prima lingua
ntra li carusi dê cità, mentri lu Gallegu è spissu parratu comu prima lingua
ntra la pupulazzioni cchiù anziana dê campagni. Tutti dui li lingui hannu nu
status ufficiali e vèninu nzignati ntê scoli. Mentri nun tutti li pirsuni
pàrranu lu Gallegu (A Coruña sulu lu 72%), assai lu capìscinu (a Ourense lu
95%). Secunnu nu cinzimentu dû 1991, cchiù picca dû 40% dê Galizziani sannu
scrìviri ntâ sò lingua. Lu Purtughisi veni di na lingua antica
Galizziana-Purtughisa. La nfruenza dû Castigghianu hà cumunqui lassatu trazzi
nti l'attuali Gallegu, spiciarmenti ntô lèssicu.

Ntra li cità principali attruvamu Vigo, A Coruña, Pontevedra, Lugo, Ferrol,
Ourense e Santiago de Compostela, la capulocu e la sedi di l'arciviscuvatu,
puntu d'arruvata dû cchiù pupulari pircursu di pilligrinaggiu di l'Europa
midivali. A pàrtiri dû 1833 la Galizzia vinni spartuta nti quattru pruvinci: A
Coruña, Ourense, Pontevedra e Lugo.

Giograficamenti, la particularità cchiù mpurtanti dâ Galizzia è la prisenza di
costi frastagghiati, na speci di fiordi, a nord e a est, furmata di estuari ca
vìnniru cummigghiati di l'acqui, doppu l'Etati Glaciali. Sti "fiordi" vèninu
chiamati rias e sunnu spartuti 'n Rias Altas e Rias Baixas. Granni parti dâ
pupulazzioni stavi ô quantu dê rias, unni ci sunnu granni cità comu Vigo,
Pontevedra e A Coruña. Li rias sunnu mpurtanti pâ pisca, spiciarmenti pê frutti
di mari, e fannu di la costa Galizziana una dê cchiù mpurtanti zoni di pisca dû
munnu. Lu paisaggiu spittaculari dâ costa e li assai plaji attìranu nu nùmmiru
sempri àutu di visitatura.

Di dintra la riggiuni è cchiù picca pupulata e suffri pâ migrazzioni versu la
costa e li granni cità spagnoli. Li cità sunnu nichi e luntani ntra iddi
(Ourense, Lugo, Verìn, Monforte de Lemos, A Rua) e ci sunnu assai nichi
villaggi. Lu tirrenu è fattu di assai vasci catini di muntagni, ca sunnu passati
di nùmmirusi nichi ciùmura, ca nun sunnu navicàbbili, ma dùnanu enirgìa
iddroelèttrica tràmiti na multitùdini di dighi. La Galizzia havi accussì assai
ciùmira ca veni numinata la terra dê milli ciùmira. Li cchiù mpurtanti ntra
chisti sunnu lu Miño e lu Sil, ca scùrrinu nti spittaculari canyon. Li muntagni
dâ Galizzia nun sunnu assai àuti ma hannu sirvutu pi scuraggiri lu sviluppu dû
dintra. C'è na stazzioni sciìstica a Manzaneda ntâ pruvincia di Ourense. La
muntagna cchiù àuta è lu Trevinca (2.000 metri), ô quantu dû cunfini cu León.

La Galizzia è na terra di cuntrasti ecunòmici. Mentri la costa uccidintali, chê
sò granni cità e li nnustri dâ pisca e dâ manifattura, è abbunnanziusa e fa
crìsciri la sò pupulazzioni; lu dintraterra campagnolu - li pruvinci di Ourense
e Lugo- sùffrinu pê difetti di na pupulazzioni, ca si fa anziana e ca nun è
spicializzata, havi lu tirrenu pòviru spartutu nti nichi pezzi di terra ca
vèninu chiamati minifundios.

L'abbitanti dâ Galizzia vèninu chiamati galegos ('n Spagnolu gallegos).
L'emigrazzioni Galizziana a bbêri l'America Latina fu accussì granni,
particularmenti a bbêri Argintina e Brasili, ca tutt'oi ntô Brasili tutti chiddi
ca sunnu biunni e câ peddi chiara vèninu chiamati galego. Ntê paisi di l'Amèrica
Latina di lingua spagnola, li spagnoli vèninu certi voti chiamati gallegos e
sunnu vìttima di nummirusi barzilletti. Ntâ Madrid dû XIX sèculu, gallegos
addivinìu nu nomu di difiniri li travagghiatura ca nun sunnu spicializzati, ma
forti e unesti; lu nomu vinìa pirò cchiù assai addupiratu pi sfuttìri.

L'ereditati cèltica dâ Galizzia veni cilibbrata spissu e si susteni ca l'ùrtima
pirsuna ca parrava lu Galizzianu-Cèlticu morsi ntô XV sèculu. Lu nomu Galizzia
(Galiza) veni dû nomu di n'antica tribbù cèltica ca stava nti sta zona, li
Gallaeci.

Comu pi assai àutri riggiuni di l'Europa muntagnusa, ca nun sunnu facirmenti
accissìbbili, la Galizzia gudìu di diversi pirìudi di nnipinnenza culturali. La
riggiuni vinni mmasuta pâ prima vota dê rumani ntô 137 a.C./136 a.C.; ma la
pruvincia vinni rumanizzata sulu supirficiarmenti a l'èbbica di Augustu. Cu li
mmasioni dû V sèculu, la Galizzia cascau ntê manu dê Suevi, ntô 411, ca la
tìnniru nzinu a quannu vinni ncucchiata chê duminìi visigoti di Leuvigirdu ntô
585. L'àrabbi tìnniru pi picca tempu la Galizzia nzinu a quannu vìnniru jittati
fora ntô 739 di Alfonsu I di l'Asturìi. Ntô mentri dû IX e X sèculu li Conti di
Galizzia dèsuru na cancianti ubbidenza ê sò suvrani e li Nurmanni razziàvanu
spissu li costi. Quannu Firdinannu I di Castigghia e León spartìu lu sò regnu
ntra li sò figghi, ntô 1063, la Galizzia fu la purzioni data a Garcia, lu cchiù
carusu dê tri. Ntô 1072 vinni pigghiata dû novu câ forza dû frati di Garcia,
Alfonsu IV di Castigghia, e di ddu mumentu 'n poi la Galizzia arristau parti dû
Regnu di Castigghia e León.

Lu tìtulu unurariu di Conti di Galizzia hà statu spissu purtatu dû figghiu cchiù
carusu dê suvrani spagnoli.



https://scn.wikipedia.org/wiki/F%C3%ACcatu

Lu fìcatu è lucalizzatu nta l'ipucondriu drittu, cu na prupàggini ca si spinci
versu manca, finu a cummigghiari l'àrea ipugàstrica e na parti di l'ipucondriu
mancu. Havi un culuri russu-brunu e un pisu di 1.500 gr. circa. Havi na forma
uvuidali e prisenta tri facci (supiriuri, nfiriuri, pustiriuri) e na
circunfirenza. La facci supiriuri è a cuntattu cû diaframma. La facci nfiriuri,
oltri ca abbasciu, talìa macari nn'arreri e na picca a manca, è attravirsata ô
centru di dui solchi saggittali e d'un trasvirsali, tantu di furmari na H,
dividennu la supirfici 'n quattru lobbi. Lu solcu trasvirsali pigghia lu nomu di
ilu, di ccà pàssanu li vasi sanguigni (arteria epàtica, vina porta, vina cava
nfiriuri) e li nervi e nèscinu li vasi linfàtici e lu cunnuttu epàticu. Li
quattru lobbi sunnu distinti 'n:

La facci pustiriuri è liggirmenti ncurvata, 'n quantu arricogghi ntâ cuncavitati
la culonna virtibbrali. La circunfirenza currispunni ô màrgini acutu ca sipara
la facci supiriuri dâ nfiriuri e la facci pustiriuri dâ nfiriuri. Lu fìcatu è
mantinutu 'n situ di ligamenti ca lu culliganu a l'òrgani vicini:

Lu fìcatu è abboltu nta na càpsula di tissutu cunnittivu, 'n currispunnenza di
l'ilu, s'addentra ntô tissutu epàticu scumpunènnulu 'n tanti lòbbuli di forma
piramidali, granni 1-2 cm. Ogni lòbbulu è attravirsatu di na vina
cintrulubbulari, attornu a chista sunnu urganizzatu li cèlluli epàtichi,
urdinati 'n lameddi ca dâ pirifirìa si rraggianu ô centru. Tra li lameddi li
capiddari ca cummèrcinu puru iddi versu la vina cintrulubbulari. Macari li
capiddari biliari cummèrcinu versu la vina, ma nun si ntrizzanu mai chî
capiddari sanguigni; sunnu distinati ô trasportu dâ bili pruduciuta dî cèlluli
epàtichi. Lu sangu cunfluisci di l'esternu versu la vina, la bili viaggia 'n
dirizzioni cuntraria fluisci dû centru versu li spazzi circustanti ô lòbbulu
epàticu (spazzi pirilubbulari o di Kiernan). Li cèlluli epàtichi sunnu
puligunali. Ntâ pareti dî capiddari sanguigni s'attròvanu cèlluli stiddati, li
cèlluli di Kupffer.

Di l'ilu, pènitra la vina porta, ca porta li nutrienti assurbuti dû ntistinu, e
l'arteria epàtica. Chisti si suddivìdinu 'n vasi sempri chiù nichi, tràsinu tra
lòbbulu e lòbbulu (riti ntirlubbulari), quinni si suddivìdinu ultiriurmenti
(riti pirilubbulari) e tràsinu ntê lòbbuli a custituìrinni la fitta riti di
capiddari. Lu sangu appoi cunfluisci ntâ vina cintrulubbulari e di ccà si
riunisci ntâ vina cava nfiriuri.

Li capiddari biliari ntralubbulari arricògghinu la bili furnuta dî cèlluli
epàtichi, si rràggianu dû centru dû lòbbulu versu la pirifirìa; ccà
s'arricògghinu 'n cunnutti biliari pirilubbulari, appoi 'n cunnutti
ntirlubbulari, pi cunfluiri ntô cunnuttu epàticu, ca nesci dû fìcatu attraversu
l'ilu.

Lu cunnuttu epàticu ammocca lu cunnuttu cìsticu dâ cistifillea cû quali forma lu
culidocu. Lu culidocu junci lu duudenu, grapènnusi nta l'ampolla di Vater,
c'arricogghi macari lu cunnuttu pancriàticu di Wirsung.

La funzioni dû fìcatu è ligata â diggistioni ntistinali, câ pruduzzioni dâ bili,
ca veni mmacazzinata ntâ cistifellea e di ddà virsata ntô duudenu ntô mumentu dâ
diggistioni. Ma chista è una dî funzioni dû fìcatu e mancu la chiù mpurtanti.
Ntô fìcatu vennu cummugghiati tutti li prudotti dâ diggistioni. Lu sangu
c'agghica dû ntistinu e dâ mèusa s'arricogghi 'n principiu 'n tri trunchi
principali: la vina misintirica supiriuri, la vina misintirica nfiriuri e la
vina linali o splinica. Sti vini si riuniscinu a furmari la vina porta, ca
ntrasi ntô ficatu dâ facci nfiriuri. Agghicati ô ficatu subbiscinu ddi
trasfurmazzioni chimichi nicissarii affinchi ponnu essiri utilizzati di
l'urganismu. Lu ficatu è 'n gradu di funziunari comu filtru dî prudotti nciruti,
cuncurrennnu macàri a disintussicari lu corpu d'abbintuali sustanzi tussichi,
c'alluntanu attraversu un prucidimentu chimicu. Ntô ficatu, li sustanzi
riduciuti a unitati elimintari, vennu novamenti cimintati, ricustrujennu
muliculi cumplessi, tanti simili a chiddi ca la diggistione avia distrujutu. La
ricustruzzioni fatta dû ficatu cunforma li muliculi 'n na struttura ca si confà
a chiddi di cui è custituutu lu corpu umanu. Lu ficatu esplica macàri la
funzioni di macazzinu di riserva di "prudotti finuti", a cui l'urganismu pò
accidiri ntê mumenti di nicissitati. Ntê cilluli epatichi s'accumulanu prutiini
e grassi, ma suprattuttu lu glicuggenu; ntô ficatu vennu macàri cunsirvati li
vitamini, ndispinsabbili pî riazzioni chimichi ca mantennu 'n vita l'urganismu.
Duranti la vita fitale lu ficatu è ditirminanti nta l'emupuiesi (la pruduzzioni
di glubbuli russi e janchi, a cui participa nzemmula â milza e ô midoddu usseu;
doppu la nascita st'attivitati è sbolta sulu dû midoddu usseu. Lu ficatu
custruisci la majura parti dî prutiini dû sangu, cumprisi chiddi ndispinsabbili
pâ cuaculazzioni, comu la prutrummina (c'otteni tramiti la vitamina K), la
Ac-glubbulina o fatturi V e la cummirtina o fatturi VII. Autri prutiini dû sangu
pruduciuti dû ficatu sunnu l'apufirritina e l'ipirtinsinuggenu. L'apufirritina
àvi lu cumpitu di traspurtari lu ferru ca va a furmari l'emuglubbina; agisci
macàri com'aggenti c'abbascia la prissioni artiriusa. L'ipirtinsinuggenu, di pi
siddu nattiva, quannu veni 'n cuntattu câ rinina si trasforma 'n ipirtinsina, ca
pruvoca la cunstrizzioni di l'artirioli, aumintannu la prissioni dû sangu. Lu
ficatu cuntrolla macàri l'urmoni e agisci supra d'iddi 'n modi diversi:

Tra li chiù mpurtanti urmoni di cunziddirari c'è sicuramenti lansulina, ca veni
fissata ntê cilluli epatichi e rilassiata ntê mumenti di nicissitati. Lu ficatu
custituisci un dipusitu pû sangu, ca l'urganu rilassia nun appena cci nn'è
bisognu.

La diggistioni e l'assurbimentu ntistinali fannu junciri ô ficatu unitati
simplici, li munusaccaridi (fruttosiu, galattosiu, glucosiu, ecc.). Tutti li
munusaccaridi, vennnu trasfurmati 'n glucosiu, pirchî è lu sulu ca pò essiri
cuncatinatu a furmari lu glicuggenu. Lu glucosiu è unu dî custituenti essinziali
dû sangu e la sô cuncintrazzioni (glicemia) àvi a essiri mantinuta supra valura
custanti. Siddu chista scinni o aumenta, l'urganismu va ncontra a gravi
disturbi, ca ponnu purtari macàri â morti. Lu principali urganu ca ristabbilisci
l'equilibbru è lu ficatu. Siddu lu glucosiu ntô sangu diminuisci è di ccà ca lu
glucosiu ntrasi 'n circulu ntô sangu; siddu mmeci lu glucosiu aumenta è ancura
lu ficatu ca ntirveni, cundinsannu lu glucosiu e mmacazzinannulu sutta forma di
glicuggenu (o glicuggeni). La cummirsioni glucosiu-glicoggenu è lu menzu ca
pirmetti lu mmacazzinamentu e l'utilizzu di l'enirgia assimilata attraversu
l'alimenti.

Quannu tutti li munusaccaridi sunnu stati trasfurmati 'n glucosiu, nizzia lu
prucessu di cummirsioni 'n glicuggenu (pulicunninsazzioni). La prima
trasfurmazzioni dû glucosiu è rapprisintata dâ fusfurilazzioni: na mulicula di
fusfatu veni junta a chidda di glucosiu pi tramiti dûn enzima e di l'acitu
adinusintrifusfuricu (ATP). L'ATP prisenta ntâ sô mulicula tri unitati di
fusfati e 'n gradu di rilassarinni una a n'àutru cumpostu, sutta l'azzioni dûn
enzima. La fusfurilazzioni dû glicuggenu s'accumpagna macàri a prucessu fisicu:
la captazzioni ennucillulari dû glucosiu. Lu glucosiu è 'n gradu di ntrasiri ntê
cilluli, ma na vota ca s'è ligatu ô fusfatu, nun pò chiù diffunnirisi, rimanennu
lucalizzatu ntâ cillula. Accussî pò furniri na mmidiata sustanza enirgitica
oppuru mantinirila mmacazzinata commu glicuggenu. Lu glucosiu, câ junta dû
fusfatu, s'è trasfurmatu accussì 'n glucosiu-6-fusfatu, chista rapprisenta la
forma basi ca pò subbiri ultiriuri diversi trasfurmazzioni. Lu
glucosiu-6-fusfatu pò essiri utilizzatu subbutu, dimulennulu e ginirannu
enirgia, oppuru pò essiri mmacazzinatu comu glicuggenu, ma àvi a subbiri
n'ultiriuri trasfurmazzioni: lu fusfatu àvi a migrari dû carvoniu 6 ô carvoniu
1. La migrazzioni veni attuata dûn enzima ca va a furmari lu glucosiu-1-fusfatu.
Lu glucosiu-1-fusfatu, sempri pi menzu d'enzimi, vennu unuti tra iddi e duranti
la riazzioni li muliculi di fusfatu si staccanu. La catina di glicuggenu s'è
furmata.

Lu glicuggenu pò a stu puntu essiri utilizzatu comu sustanza di riserva: la
grossa mulicula pò essiri attaccata â piriferia dûn enzima, staccannu l'unita di
glucosiu ca vannu a subbiri un prucessu di fusfurilazzioni, uttinennu un novu
glucosiu-6-fusfatu prontu pi l'utilizzu enirgiticu. Sta sustanza nun s'attrova
sulu ntô ficatu, ma 'n tutti l'àutri urgani. Ntô ficatu la quantitati rilativa è
sicuramenti majuri, ma la majuri quantitati assuluta è prisenti ntâ musculatura,
unni lu glicuggenu veni cunsumatu: la cuntrazzioni musculari abbèni attraversu
l'ussidazzioni dû glucosiu ricavatu dû glicuggenu. Quannu la riserva di
glicuggenu dî musculi diminuisci, lu ficatu dimulisci lu glicuggenu ivi
cuntinutu, lu glucosiu agghica ê musculi attraversu lu sangu e ccà veni
novamenti trasfurmatu 'n glicuggenu. Lu ficatu, nun havennu un forti dispenniu
enirgiticu, pò rilassari l'enirgia 'n iddu accumulata senza risintirinni. Noltri
lu sô "labburatoriu chimicu" è tantu chiù efficienti di chiddu dî musculi e è 'n
gradu di sintitizzari lu glucosiu d'àutri fonti.

Duranti l'assurbimentu ntistinali, li triglicèridi vennu scissi 'n glicirina e
aciti grassi (idrulisi). Sta scissioni è nicissaria tutti li voti ca sti
sustanzi hannu a attravirsari na mimbrana cillulari. Quannu nèscinu dâ cèllula,
s'havi spissu na risintesi dî triglicèridi quasi mmidiata. Li triglicèridi sunnu
nsulùbbili ntê lìquidi urgànici, quinni vennu traspurtati 'n forma di pìcciuli
sferi: li chilomicroni. Sulu lu 40% dî grassi agghica ô fìcatu attraversu la
vena porta, lu ristanti trasi direttamenti ntô sistema linfàticu e di ccà a la
circulazzioni sanguigna. Li triglicèridi vannu 'n tri dirizzioni:

Agghicati ê cèlluli adipusi, sùpiranu la barrera dâ mimbrana cillulari, e vennu
mmacazzinati ntâ cèllula stissa, pronti p'èssiri utilizzati ntô mumentu dû
bisognu. Ntê tissuti suttaposti a travagghiu, li triglicèridi vennu scissi e
abbruciati. Chiddi c'agghicanu ô fìcatu, s'unìscinu ê chilumicruna agghicati
drittamenti dû ntistinu. Sti grassi subbìscinu dui distini diversi: ponnu èssiri
abbruciati drittamenti dî cèlluli dû fìcatu pî sô nicissitati oppuru vennu mmisi
novamenti ntô cìrculu sanguignu. Pi pirmèttiri lu trasportu dî triglicèridi ntô
sangu, lu fìcatu attua un novu miccanismu, puru iddu cumprisu tra li funzioni dû
fìcatu: l'accuppiamentu triglicèridi-albumina. Sti cumplessi vannu a putiri
èssiri abbruciati di cèlluli "travagghiatrici" oppuru assurbuti dî cèlluli
adipusi ca li vannu a trasfurmari 'n dipòsiti di grassu.

Lu ficatu sintitizza di l'amminuaciti di l'alimenti li prutiini ca servinu pû
traspurtu di lipiti, urmoni e àutrie sustanzi. Li prutiini vannu a essiri
utilizzati macàri pi criari la prissioni uncutica ca nfluisci ntô scanciu di
liquiti tra sangu e tissuti.

Comu cunsiquenza s'hannu li nflussi esircitati dû ficatu 'n accasioni di
malattia supra luntistinu e li patoluggii dû ntistinu ca vannu a ntirissari lu
ficatu. Lu primu nflussu ca n'epatupatia esircita supra lu canali diggirenti è
la scumparsa dû pititu. Na stasi biliari (mancatu virsamentu dâ bili ntô
ntistinu) cumprumetti 'n modu sinsibbili l'assurbimentu dî sustanzi alimintari,
a cui vannu a putiri sequiri difetti di cuaculazzioni (pi nsufficienza di
vitamina K) o difetti d'ussificazzioni (pi nsufficienza di vitamina D e di
cauciu). La gastriti atrufica cu ipuacititati si riscontra friquintimenti nta
l'epatupatii. Â cirrosi epatica s'associa a li voti macàri l'ulcera gastrica o
duudinali.

Li malattii dû ntistinu pruvucanu na tinta diggistioni di l'alimenti.
L'assurbimentu diveni mpirfettu e limita la funziunalitati dû ficatu,
rivirsannnu supra chistu na granni quantitati di sustanzi tussichi e battirichi.
Puru na simplici diarrea, spiciarmenti ntê bammineddi, pruvoca n'accumulu di
grassu ntô ficatu, sintomu significativu dû suvraccarricu di travagghiu a cui lu
ficatu è suttapostu.

'N casi eccizziunali, l'attivitati di emupuiesi dû ficatu veni riprisa, comu
p'asempiu ntâ distruzzioni dû midoddu usseu o nta l'animia pirniciusa. Ntô corsu
di malattii epatichi, spiciarmenti siddu di longa durata, s'àvi quasi sempri
n'animia. A sô vota, animii nun d'uriggini epatica, pruvucanu lisioni ô ficatu,
causati dû basciu apportu d'ussiggenu a l'urganu stissu. Siddu, a causa di
patoluggii dû ficatu, li prutiini ematichi diminuiscinu, na quota dâ parti
liquita dû sangu nesci dî vasi, accumulannusi ntê tissuti (edema).

Rini e fìcatu hannu na forti priduminanza ntê prucessi d'escrizzioni e
disintussicazzioni. Li reni priminintimenti nta l'escrizzioni dî prudotti di
rifiutu, lu ficatu ntâ disintussicazzioni dî sustanzi nucivi. 'N casu di
nicissitati si cumpinsanu vicennivurmenti, macari siddu ntra lìmmiti nun troppu
ampi. Ntô cursu di malatìi rinali, li prubblemi ô fìcatu sunnu arquantu mudesti.
Siddu la malatìa è a càrricu dû fìcatu, lu rini nni risenti prufunnamenti. Ntô
casu d'itteru, ditirminatu di stasi di bili ntô fìcatu, s'havi la nifrosi
biliari, causata dû tintativu dû rini di cumpinsari la scarsa attivitati
epàtica. Lu bloccu dû flussu biliari, mpidisci lu scàrricu dî picmenti dirivanti
di l'emuglubbini dî glòbbuli russi distrujuti, c'abbeni attraversu lu ntistinu
chî feci. Li picmenti s'accùmulanu ntô sangu e lu rini cerca d'eliminàrili cu
l'urini. Quannu lu rini nun è chiù 'n gradu d'eliminàrili, s'accùmulanu ntê
cèlluli e ntê tùbbuli rinali. Macari la nifrosi glumèrulu-tubbulari diriva di
malatìi dû fìcatu, ca causa lisioni a gruppi di cèlluli dû rini e la cumparsa
d'albumina nta l'urini. Li causi sunnu di ricircàrisi ntâ prisenza di sustanzi
tòssichi ntô sangu ca lu fìcatu nun fu 'n gradu di niutralizzari. Quannu li
finòmena divennu mpunenti, s'agghica â nifrosi acuta, ca porta a cunsiquenzi
gravìssimi.

La funzioni dû ficatu supra l'urmoni è tantu efficienti e adattabbili, ma è
videmma nutivurmenti cumplessa, tantu d'essiri disturbata di prublemi ntô sô
funziunamentu. 'N arcuni malattii ennucrini si riscontra lu ntirissamentu dû
ficatu, comu câ tiriutussicosi, lu diabbeti millitu e lu morbu d'Addison. Ntô
diabbeti, lu ficatu si ngrossa 'n chiù dâ mitati dî pazzienti, ginirarmenti
senza nfluiri supra la sô funzioni. Macàri ntô morbu d'Addison e ntâ
tiriutussicosi lu ficatu si ngrossa, riducennu la pruduzzioni e l'attivitati
d'arcuni sô enzimi. Comunchi, l'attivitati dû ficatu veni scarsamenti cumprumisa
di malattii dî ghiannoli ennucrini. Bon diversu è lu casu di na lisioni epatica,
ca pò purtari a squilibbri urmunali, videmma nutivuli. La pruduzzioni d'
estruggeni, urmoni fimminili, ma pruduciuti 'n minima quantitati macàri ntê
maschi, veni riulata dû ficatu, ca nni distruji la quantitati 'n eccessu. S'u
ficatu è lesu, nun sbolgi lu sô cumpitu e, ntê maschi, pò purtari a atrofia dî
tisticoli, cu cunsiquenti stirilitati, caduta dî pila e, a li voti, aumentu dû
vulumi dî minni. Ntê fimmini cumparinu disturbi mistruali, ca ponnu purtari â
stirilitati. Si ponnu aviri macàri disturbi a liveddu di l'urmoni pruduciuti dû
surreni, comu la riduzzioni ntâ pruduzzioni di curtisuni. Lu curtisuni veni
emessu attraversu lu stimulu di l'ACTH pruduciuta di l'ipufisi, pruduzzioni
c'abbèni quannu lu curtisuni scinni sutta na certu sogghia. Siddu lu ficatu
distruji lu curtisuni 'n quantitati nfiriuri, la pruduzzioni d'ACTH diminuisci
'n cunsiquenza, riducennu la prissioni supra lu surreni pi pruduciri lu
curtisuni. A brevi tèrmini chistu è un beni, 'n quantu arriduci lu curtisuni 'n
circulu, ma, a longu tèrmini, porta a na ncapacitati dâ ghiannola a
pruducirinni, 'n quantu custretta a un riposu eccissivu, ca nn'arridussi li
capacitati. Chistu cumporta ca lu malatu di ficatu va a essiri chiù fraggili
rispettu ê malattii nfettivi, ê traumi, ecc.

N'àutru aspettu di l'altirazzioni urmunica è la ritinzioni d'acqua, ca causa
vunciuri ê cavigghii e l'accumulu d'acqua ntâ cavitati adduminali (asciti).

Lu ficatu mmacazzina lu sangu fintantu ca nun cci nn'è bisognu. La quantitati di
sangu ca circola, cunnizzioni l'attivitati dû cori. Ntô casu di prubblemi
cardiaci, lu cori nun è 'n gradu di pumpari tuttu lu sangu vinusu, ca va a
ristagnari ntô ficatu; siddu la situazzioni addiventa gravi, lu ficatu si
ngrossa, la capsula ca lu abbolgi, distinnennusi, pruvoca forti duluri e un
sensu di pisantizza ntâ riggioni. 'N prisenza di cirrusi epatica, lu sangu nun
difluisci bonu dâ vina porta versu lu ficatu, va circari accusssì àutri vii di
sboccu, pruvucannu emurruidi, varici a l'esufagu e a l'arti nfiriuri.

Lu sistema nirvusu è scarsamenti ntirissatu dûn prubblema epaticu, armenu finchi
la situazzioni nun diveni accussì gravi di pruvucari na ntussicazzioni di
l'urganismu. 'N stu casu li funzioni nirvusi vennu bloccati, juncennu ô coma.

L'apparatu schilitricu risenti di prubblemi ô ficatu doppu longhi piriodi, a
causa dû mancatu assurbimentu di vitamina D e di cauciu. L'ossa divennu chiù
fraggili e quinni chiù esposti a fratturi.



https://scn.wikipedia.org/wiki/Encicloped%C3%ACa

Na nciclupidìa (o enciclopedìa) è nu cumpenniu scrittu ca cogghi pi quantu
pussìbbuli tutti li canuscenzi e lu sapiri umanu.

Lu tèrmini diriva dû latinu mediuevali, e voli diri cchiù o menu "cursu di studi
ginirali" (dû grecu εγκυκλιος ="tuttu-ntornu" + παιδεια = "aducazzioni", obberu
enkyklios paidéia, ca pò èssiri ntinnutu videmma comu struzzioni circulari, zoè
cumpreta, n gradu di cumprènniri tutti li disciprini).

L’enciclopedìi ponnu èssiri giniralisti, e cuntèniri artìculi supra quarsiasi
arcumentu, oppuru spicialìstichi e spicializzàrisi ntô n particulari campu dâ
canuscenza (p’asempiu. N’enciclopedìa di midicina o di filosufìa).

Li Nciclupidìi si ponnu distìnguiri n ginirali, cuntinenti artìculi di
diffirenti e nun nummirèvuli campi di ntiressi (la Nciclupidìa Britànnica e la
Nciclupidìa Brockhaus sunnu l’asempî cchiù noti), o ponnu èssiri spicializzati
nta n’ùnicu campu di ntiressi, accussì comu n’enciclopedìa mèdica, scintìfica o
filusòfica. Cci sunnu videmma enciclopedìi ca cummìgghianu na granni varitati
d’arcumenti e aspetti di na data curtura cu na pruspittiva uggittiva dû gruppu
ètnicu, comu la Nciclupidìa Suviètica o la Nciclupidìa Abbràica.

Li travagghi nciclupidìci hannu lu scopu di trasmèttiri la canuscenza cchiù
significativa ammunziddata n rilazzioni ô suggettu n custioni. Tali òpiri furu
chianificati e furu tintati ntô cursu di maiuri parti dâ storia umana, ma lu
tèrmini nciclupidìa fu usatu la prima vota pi fàciri rifirimentu a tali
travagghi ntô XVI sèculu. Li primi nciclupidìi ginirali c’arrinisceru a èssiri
sia auturèvuli sia nciclupidichi ntâ trattazzioni appareru ntô XVIII sèculu,
ispirati di l'illuminismu. Denis Diderot fu lu piuneri n Francia. Ogni
travagghiu nciclupèdicu è, chiaramenti, na virsioni sintitizzata di tutta la
canuscenza, e li travagghi vàrianu pi vastitati dû matiriali e pi
l’apprufunnimentu dâ trattazzioni. Lu pùbblicu di distinazzioni pò nfruinzari lu
scopu; n'enciclopedìa pinzata pî picciriddi va a èssiri cchiù arriduciuta d’una
pi l’adulti.

La nciclupidìa, pi comu la canuscemu òi, si sviluppau dû dizziunariu ntô cursu
dû XVIII sèculu. Nu dizziunariu si cuncentra n primu locu supra li palori e
supra li sò difinizzioni, e di solitu furnisci picca nfurmazzioni rilativi a lu
cuntestu dû vucàbbulu di cui tratta. Nunustanti nn’offra na difinizzioni, spissu
accabba cû nun fòrniri ô litturi n'adiquata cumprinzioni dû significatu e dû
senzu di nu tèrmini, e di comu lu tèrmini ntrasi n cuntattu cu àutri sitturi dû
sapiri.

Arcuni travagghi ca cuntènunu ntô tìtulu la palora dizziunariu risùrtanu ntê
fatti èssiri cchiù sìmuli a n'enciclopedìa, spicialmenti chiddi ca arriguàrdanu
àmmiti sitturiali.



https://scn.wikipedia.org/wiki/Elizzioni

Li elizzioni sunu na manera cu cui li genti ponu addicìdiri lu sò candidatu o la
sò prifirenza nta na dimucrazzìa o àutra forma di cuvernu.

La maggiuri parti di li paisi dimucràtici tènunu li elizzioni pi la sò
liggislatura ogni poca d'anni, ma chissu eni diffirenti di paisi n paisi. Arcuni
liggislaturi ilèggunu li sò ufficiali nazziunali (comu lu prisidenti). Nta
àutri, chissi sù anvistuti. Li paisi dimucràtici ci hanu macari l'elizzioni
lucali, ditti macari municipali o amministrativi. Arcuni dimucrazzìi hanu
elizzioni riggiunali, pruvinciali o statali.

Ci sù diffirenti maneri di urganizzari li elizzioni nta paisi diffirenti. Li
vutanti ponu vutari pi na pirsuna, o ponu vutari pi lu partitu pulìticu. Chissu
eni picchini paisi diffirenti hanu sistema di vutazzioni diffirenti.

Paisi ca nun sunu dimucràtici ponu macari urganizzari elizzioni. Chissu di
sòlitu è fattu ppi fari n manera ca li pirsuni addicìdinu lu rapprisintanti
lucali sulamenti (comu lu sìndacu). Ci sù un munzeddu di paisi ca s'addichiàranu
dimucrazzìi, ma sutta sutta hanu na forma di cuvernu autucràticu.



https://scn.wikipedia.org/wiki/Elimi

L' Èlimi sunnu n'anticu pòpulu chi abbitau la Sicilia uccidintali ntâ prima mità
dû primu millenniu avanti Cristu. Secunnu Tucìditi, li Èlimi discènninu di na
pupulazzioni chi abbitava la riggiuni di Troia e chi fuìu di ddà doppu la
distruzzioni di Troia, stabbilènnusi doppu na lonca navigazzioni ntâ riggiuni di
Tràpani, mentri secunnu Ellanicu sunnu di uriggini italica e mentri secunnu
sturi moderni l'Elimi sunnu di uriggini liguri picchì cetti nomi de cità
assumigghiunu a chiddi da Liguria antica. Funnaru cità comu Seggesta, Èrici e
Entella, e a l'èbbica dâ culunizzazzioni greca, l'Èlimi avìanu spissu quistioni
di cunfini cu Silinunti. Seggesta secunnu la liggenna fu funnata di Enea chi
sbarcannu ntâ riggiuni truvàu na pocu dî sò cumpagni.

Prima di pèrdiri di mpurtanza, li cità Èlimi tummaru sutta lu cuntrollu di
Cartàggini, tranni Seggesta chi mantinìu pi nu certu tempu na certa autonumìa. ô
cursu dî sèculi lu tirritoriu tummau tuttu sutta lu cuntrollu grecu.



https://scn.wikipedia.org/wiki/Egittu

L' Eggittu (ca si dici Agittu ntô calabbrisi centru-miridiunali) è nu statu
nord-africanu.

La storia di l'Eggittu è antichissima e accumminza cu la formazzioni di nu regnu
circa 3200 anni prima di Cristu. Cuvirnatu di nu farauni, l'Eggittu anticu
rapprisintau pi diversi millenni la forma cchiù sviluppata di civiltà. Li
dinastìi di farauna si succideru pî millenni. Li primi farauna foru chiddi chi
cumannaru la costruzzioni di piràmidi, munumenta chi rapprisentanu ancora oggi
una di l'attrazzioni turistichi cchiù canusciuti di tuttu lu munnu, e chi
secunnu la riliggiuni eggizzia eranu la sula manera di pruteggiri lu farauni e
tuttu lu pòpulu eggizzianu doppu la morti e assicurari na vita eterna.

La storia di l'Eggittu anticu s'accapa cu la cunquista rumana di Ottavianu, chi
scunfiggìu Antoniu e Cleopatra ntô 31 a.C.. l'Eggittu addiventa na pruvincia
rumana. Ntô mediuevu addiventa bizzantina, pi pòi essiri trasfurmata
culturarmenti ntô VI sèculu di l'islam. Ntô X sèculu li fatimiti grazzi a na
spidizzioni militari capiata dû sicilianu Jawhar al Siqili, scegghiunu di
nstallârisi ô Cairu.

L'Eggittu, doppu la caduta di lu mpiru uttumanu, a cui appartenni pi diversi
sèculi, addivintau prima na culònia ngrisi, pi appoi addivintari nnipinnenti cu
Nasser versu lu 1960. Nasser purtau avanti na pulitica di nazziunalizzazzioni e
favurìu la partuta dî la cumunitati greca d'Eggittu, prisenti di cchiossai di
dumila annisupratuttu a Alissandria e ô Cairu. A Nasser ci succidiu Sadat ca fu
ammazzatu nti n'attintatu ntô 1981, a cui succidìu Hosni Mubarak nzinu ô 2011.

N sèquitu ê moti dâ primavera àrabba, Hosni Mubarak appi a dimittìrisi e doppu
nu piriudu di transizzioni guidatu di na giunta militari, foru urganizzati
elizzioni prisidinziali lìbbiri ntô 2012, n sèquitu a cui fu eliggiutu lu
prisidenti Mohammed Morsi, Doppu n'annu, lu fallimentu dâ sò pulitica fu
suttaliniatu di manifestazzioni di massa ca purtaru ntô misi di giugnu dû 2013 â
pigghiata dô putiri di l'esercitu e all'arristatina di Morsi.

L'Eggittu si affaccia ntô mari Meditirraniu e ntô mari Russu. Siparatu di l'Asia
di lu canali di Suez, cunfina a est cu Israeli e la striscia di Gaza; a ovest cu
la Libbia, a sud cu lu Sudan. La capitali è Lu Cairu, una dî cità cchiù granni
dû munnu chi sò 15.200.000 abbitanti. Autri cità mpurtanti sunnu Alessandria
d'Egittu, antica cità funnata di Alessandru Magnu; Gizah, cità dê piramidi;
Sharm el Sheick, celibbri lucalitati di villiggiatura.

Pi lu cchiossai occupatu di lu desertu dû Sahara, la pupulazzioni eggizziana
vivi pi lu cchiossai ntê granni cità e ntê riggiuni ô bordu dû Nilu, lu ciumi ca
attraversa tuttu lu tirritoriu nazziunali e chi renni li terri adiacenti fertili
pi l'agricurtura.

La ripùbbirca àrabba d'Eggittu è na ripùbbrica dimucratica. Lu putiri esecutivu
ci l'havi lu prisidenti dâ ripùbbrica. Tra lu 1981 e lu 2011, Hosni Mubarak
occupau lu postu di prisidenti dâ ripùbbrica, reeliggiutu ogni sei anni pi
referendum. Ntô 2005 l'elizzioni fu graputa pi la prima vota a àutri canninati.

N'assimblea cunsurtativa, la Choura è cunsurtata dû prisidenti dâ ripùbbrica e
di l'Assimblea dî Pôpulu, eggh'è cumupunuta di 264 pirsuni. Du terzi sunnu
numinati dû prisidenti dâ ripùbbrica.



https://scn.wikipedia.org/wiki/EMI

La EMI (sigla ri Electric and Musical Industries) fu na storica tichitta
discugrafica, cu sede a Kensington, Londra. Fu una ri quattru granni casi
discugrafichii (major) ca annu monopolizzatu u mercatu musicali finu a quannu,
nto 2011, fu cumprata da lu gruppu Vivendi Universal (a divisioni musicali) e da
lu consorzio Sony/ATV (a divisioni di l'editoria). La EMI music opira 'n oltri
25 nazziuni divìersi.

Nasciu, da lu puntu di vista industriali, nto 1931, da la fusioni di la
Gramophone Company e di la Columbia Graphophone Company. A branca mèricana di la
His Master's Voice fu inveci cumprataa da la RCA Victor.

A divisioni ri mùsica classica, confluita nto 1990 na la tichitta EMI Classics,
fu pi assai tempu direttu ra Walter Legge; duranti stu piriodu eranu ri
proprietati di la casa discugrafica ri Londra Philharmonia e li studi ri Abbey
Road Studios, inaugurati u 12 di nuvèmmiru 1931 ra Sir Edward Egar. Nnà ddù
annu, ne so labburatori di ricerca, l'ingegneri Alan Blumlein brevettò u so
sistema di registrazzioni e produzzioni du sonu binaurali (stereo). Nto
l'uttuviru du 1952 lanciò u so primu microsolci a 33 giri 'n cuncumtanza cu
l'inizziu di la produzzioni di 45 giri da 7”. Nto 1958 veni pubbricatu u primu
LP stereo, u 19 di frivaru du 1960 vinni pubbricatu l'ultimu 78 giri EMI: Rule
Britannia e Royal Event ri Ross Conway; u 23 di marzu 1962 cessò a produzzioni
di 78 giri. A prima cassetta a nastru preregistrata vinni pubbricata nto 1966.

U sitturi produttivu nun è statu unicamenti chiddu discugraficu, a la pari di la
societati cuncurrenti Decca, fu prisenti nto mircatu di li apparecchiaturi ri
produzzioni cu realizzazzioni ri prigevuli fattura, oltri a li grammofoni, puru
ri amplificaturi tecnicamenti all'avanguardia pi l'ebbìca, ormai veri oggetti ra
cullizzioni.

A societati fu cumprata da lu funnu ri investimentu privatu Tierra Firma u 22 di
marzu 2007 ri cui è prupritariu u britannicu Guy Hands. A societati fu valutata
4,7 miliardi ri dollari. L'operazzioni si rivelò fin dall'inizziu difficili; a
cuntrazzioni du mircatu di la mùsicam iniziata cu boom di la mùsica digitali,
accelerò ca crisi, lassànnu a Citigroup cu nu debbitu ri 3 miliardi ri sterline,
inasprennu i rapporti cu Hands e a so societati Tierra Ferma. U finanzieri fici
causa a la banca mèricana, accùsannula ri avillu ingannatu duranti a vinnìta.
Hands puntava a rinegozziari l'accordu e nun perdìri u cuntrollu ri EMI ma
sìenza successu: 'n tribunali pirdiu. A presa ri cuntrollu ra parti ri
Citigroup, avvenuta l'1 di frivaru 2011 cumpurtl na riduzzioni du 65% du debbitu
ri Emi ra 3,4 miliardi ri sterline a 1,2 miliardi ri sterline.

L'11 di nuvèmmiru 2011 Vivendi e Universal Music Group (UMG]] rivelanu EMI Music
pi nu valuri tutali ri 1,2 miliardi ri sterline, cumplitannu l'acquistu u 28 di
sittèmmiru 2012. La EMI avia na quota du mircau munniali du 13,4%.



https://scn.wikipedia.org/wiki/Don_Chisciotti_e_Sanciu_Panza

Don Chisciotti e Sanciu Panza (scrittu 1785 e 1786), è nu puema èpicu-umurìsticu
di Giuvanni Meli, unu dî cchiù cèlibbri scrittura siciliani.

La basa di stu puema è lu rumanzu famusu di Cervantes, El ingenioso hidalgo Don
Quijote de la Mancha, ma cu sta basa, e li pirsunaggi sìmili di Don Chisciotti e
Sanciu Panza, Meli pigghia na strata cumpritamenti diversa, e va arriscidennu nu
tema chi è urigginali pi na manu, ma pi l'àutra assai custanti chî soi temi
usuali.

Cchiù di qualunchi dî soi òpiri, Don Chisciotti e Sanciu Panza rifletti la
pirsunalitati di Meli e macari li cunflitti dû sò tempu. Si pò studiàricci di nu
certu nùmiru di diminsioni: comu nu ducumentu stòricu chi cumprenni lu rapportu
dinàmicu tra l'idei d'Illuminismu e li normi di na sucitati limitata di
tradizzioni; comu na nutanna chi cunteni assirvazzioni sìmprici di l'abbitudini
suciali; e comu nu travagghiu littirariu di prufunnitati cunzidiràbbili.

Don Chisciotti e Sanciu Panza è nu puema umurìsticu ntô senzu pirandillianu,
riflittennu lu sintimentu dû cuntrariu. Li dui eroi tèninu li carattirìstici
cuntrari. Nfini putemu cunchiùdiri ca Chisciotti nun rapprisenta n'eroi cumpretu
picchì li soi ntinzioni boni vennu sempri aganati dâ rialitati. Sanciu addiventa
n'omu saggiu e prudenti, trasfurmànnusi 'n filòsufu, nzignànnusi dâ sò spirienza
e la sò pena naturali. Si cancia di nu viddanu analfabbetu a na pirsuna stimata.



https://scn.wikipedia.org/wiki/Cumunismu

St'artìculu parra dû cumunismu comu forma di sucitati custruiuta ntunnu a
l'econumìa dû donu, comu ideoluggìa ca susteni tali forma di sucitati, e comu
muvimentu pupulari. Pi chistioni riguardanti l'urganizzazzioni dû muvimentu
cumunista, si vidi l'artìculu Partitu Cumunista Italianu. Pi chistioni
riguardanti stati cuvirnati dûn partitu cumunista (e tuttu chiddu a iddi
assuciatu), si vidi Statu cumunista.

Pi cumunismu si ntenni na duttrina ca tiurizza la criazzioni di na sucitati ntâ
quali la pruduzzioni e/o la distribbuzzioni dî beni e dî sirvizzi si svolci 'n
modu cumuni, câ prupitati cullèttiva dî menzi di pruduzzioni e scelti cullittivi
circa la distribbuzzioni di li beni e dî sirvizzi pruduciuti ô fini di garantiri
un majuri benèssiri dî citatini, evitannu li disuguagghianzi suciali e
ecunòmichi ca carattirìzzanu li sucitati basati supra la prupitati privata dî
menzi di pruduzzioni e supra lu lìbbiru mircatu.

Dû puntu di vista stòricu lu cumunismu mudernu pò èssiri cunziddiratu na
currenti dû sucialismu, ma d'iddu distintu. Comu chistu, havi urìggini ntô
muvimentu upiraru ca si sviluppa 'n Europa a partiri dâ mitati dû XIX sèculu pi
cuntistari li nciustizzii dû capitalismu.

Ma l'aspirazzioni a criari na sucitati agualitaria havi urìggini assai chiù
luntani e detti vita ntô cursu dî sèculi a tiurii ca ntô tempu assumeru
cunnutazzioni e rializzazzioni diffirenti, ca 'n siquutu ripircurramu,
suscitannu cunsensi e crìtichi d'ogni gèniri. Comu rializzazzioni pràtica
comegghiè tutti li majuri rivuluzzioni cumunisti canusciuti urigginaru dittaturi
tutalitarii.

Tanti pinzatura uccidintali cuncipiru e addifinneru ideî di cumunismu, arcuni
tantu sìmili a chiddi appoi addivinuti noti cu stu tèrmini ntô XIX sèculu:
Platoni, ntâ Ripùbblica scrittu ntô IV sèculu a.C. tiurizza l'abbulizzioni di li
beni privati, c'hannu a èssiri gistuti di na classi di ntillittuali pû supiriuri
ntiressi dû statu, mittennu di latu li miri e l'aviditati pirsunali.

Macàri ntô cristianèsimu di l'urìggini ci sunnu aspirazzioni di tipu
cumunìsticu, supra basi vuluntaria. Nun tiurìzzanu formi di statu valèvuli pi
tutti li cittadini. St'idiali vannu a attruvari spazziu nta l'òrdini munàstici
oppuru, suprattuttu ntô mediuevu, 'n arcuni muvimenti eriticali.

Idiali di tipu cumunìsticu e un prucettu d'abbuliri la prupitati privata torna
'n auggi a l'èbbica dâ Riforma prutistanti, câ guerra dî cuntadini, ca scunvolci
l'Europa e è affucata ntô sangu. Tra li prutagunisti di stu muvimentu
rivuluzziunariu si va a annuvirari Thomas Müntzer e Giuvanni di Leida

Chiù tardu L'Utopia di Tomasi Moru e La Citati dû Suli di Tomasi Campanedda
discrìvinu aguarmenti àutri cumunitati idiali 'n variu gradu cumunisti.

L'idia di cumunismo aleggia duranti l'Illuminismu, nfruinzannu diversi filòsufi
e suprattuttu Jean-Jacques Rousseau, l'Abbati di Mably e Morelly (lu cui pinzeru
nfruenza prufunnamenti la Rivuluzzioni francisa e lu Jacubbinismu), e àutri
cìrculi rivuluzziunari agualitari, ncarnati ntâ pirsuna di Jean Paul Marat.

S'assignàlanu appoi, tra l'espirimenti di "cumunismu riali", videmma li
reducciones (riduzzioni) dû Paraguay chiantati dî Gisuiti ntô XVIII sèculu.

Tant'idialisti dû XIX sèculu, culputi dâ miseria matiriali e murali dâ
rivuluzzioni gnustriali, fùnnanu cu picca furtuna cumunitati utupìstichi,
suprattuttu ntô Novu Munnu. Lu filòsufu francisi Ètienne Cabet, ntô sô libbru
Viaggi e avvinturi di Lord William Carisdall in Icaria discrivi na sucitati
idiali 'n cui un cuvernu elettu dimocraticamenti cuntrolla tutti l'attivitati
ecunòmichi e supirvisiuna l'attivitati suciali, lassannu sulu la famiggghia
com'ùnica àutra unitati suciali ndipinnenti. Ntô 1848 cerca senza successu
d'urganizzari cumunitati icariani ntê Stati Uniti, puru siddu arcuni nichi
cumunitati icariani càmpanu finu ô 1898.

Li cunnizzioni d'estrema puvirtati di l'upirara ntô cursu dâ prima fasi dâ
rivuluzzioni gnustriali, sullìcitanu la nàscita tra d'iddi di na nova cuscenza
pulìtica, ca a li voti sfocia nta l'elabburazzioni di tesi cumunisti. Lu chiù
mpurtanti filòsufu a crìdiri ntô cumunismu è Karl Marx ca usa lu tèrmini tra
l'àutru nta lu Manifestu dû Partitu Cumunista scrittu cu Friedrich Engels.

Cu Marx e Engels lu cumunismu addiventa un muvimentu rivuluzziunariu. 'N
cuntrastu cu l'idei utupìstichi di Owens e Saint-Simon, Marx e Engels affèrmanu
ca lu cumunismu nun putìa emèrgiri di cumunitati nichi isulati ma sulu
glubbarmenti, dû corpu dâ ntera sucitati. Lu Manifestu pruponi na
littura/liggiuta dâ storia sutta la lenti dû cuncettu di lutta di classi: lu
muturi dâ storia è ntô cuntrastu tra na piccidda eliti, ca pussedi o cuntrolla
li menzi di pruduzzioni e la granni majuranza di pirsuni, ca nun pussedi quasi
nudda.

Ntâ fasi stòrica discrivuta dû Manifestu, lu capitalismu, la burghisìa
(capitalisti ca ditinìanu li menzi di pruduzzioni) upprimìa lu prulitariatu
(travagghiatura gnustriali). Nta l'òpira Das Kapital (Lu Capitali), Karl Marx
analizza comu li capitalisti cumpràssiru forza travagghiu di li travagghiatura
uttinennu lu drittu di rivènniri lu risurtatu di l'attivitati pruduttiva comu
prufittu (vidi Tiuria dû valuri pî dittagghi); chistu, secunnu Marx, porta a na
nun justa e nun sustinìbbili distribuzzioni dâ ricchizza. Pi Marx era sulu
chistioni di tempu: li classi travagghiatrici di tutt'u munnu c'avìa junciutu lu
modu di pruduzzioni capitalista, pigghiata cuscenza di li sô cumuni ubbiettivi,
si sarìanu junciuti pi ruvisciari lu sistema capitalista ca l'upprimìa,
ridistribbuennu li ricchizzi suttratti di manera nun justa. Lu cunsiddirava un
risurtatu nun evitàbbili dûn prucessu stòricu 'n attu, siddu lu svulcimentu dâ
storia avissi siquutu la lòggica di na razziunalitati higgeliana, putènnusi
comegghiè virificari, qualora lu sucialismu nun avissi arrinisciutu a mpunìrisi,
lu mbarbarimentu dâ sucitati attraversu la ruina di tutti li dui classi 'n
lutta.

Dî ruini dû capitalismu sarìa sorta na sucitati 'n cui, doppu un piriudu di
transizzioni (dittatura dû prulitariatu) 'n cui lu Statu avissi cuntrullatu li
menzi di pruduzzioni, la sô prupitati avissi passatu â sucitati stissa nta lu sô
cumplessu (lu Statu era distinatu a dissolvìrisi). La dittatura dû prulitariatu,
comu fasi transitoria, vinìa accussì a cuntrapponìrisi â dittatura dâ burghisìa,
comu mpusizzioni â minuranza di li capitalisti dâ vuluntati dâ stragranni
majuranza dâ pupulazzioni (lu prulitariatu). La prupitati privata avissi statu
limitata a l'effetti pirsunali (prupitati ndividuali). La cunsiquenza dâ
prupitati cullettiva di li menzi di pruduzzioni sarìa stata, nta l'òttica di
Marx, la fini dâ divisioni dâ sucitati 'n classi suciali e, di cunsiquenza, la
fini dû sfruttamentu e la china rializzazzioni dû ndividuu. L'atèismu,
carattiristica dû cumunismu marxista, era na cunsiquenza lòggica dû matirialismu
dialètticu ca lu marxismu aduttava comu mètudu.

L'idei di Marx foru sviluppati 'n tanti dirizzioni diversi: arcuni pinzatura
pìgghianu di Marx sulu lu mètudu d'anàlisi dâ sucitati, mentri lu nascenti
muvimentu sucialista nn'abbrazza cu entusiasmu la parti rivuluzziunaria,
mittennu 'n secunnu chianu lu pinzeru di li sucialisti nun marxisti
(Pierre-Joseph Proudhon, l'anàrchicu Bakunin, li già citati utupisti e tanti
àutri). Fu ntô signu di Marx ca fu criata la Secunna Ntirnazziunali Sucialista.
Ntô piriodu succissivu â morti di Marx a lu tèrmini cumunismu vinni di sòlitu
prifirutu chiddu, tannu aquivalenti, di sucialismu. La granni divisioni tra li
"siguaci" di l'idei di trasfurmazzioni suciali di Marx passava tra li
cussidditti sucialisti rifurmisti o gradualisti comu Karl Kautsky 'n Girmania,
Fulippu Turati 'n Italia o li marxisti austriaci e li sucialisti rivuluzziunari
comu Rosa Luxemburg 'n Girmania o Jacintu Minotti Sirrati 'n Italia. Ntrammi li
gruppi pinzavanu ca lu cumunismu fussi la naturali evuluzzioni dâ sucitati
uccidintali, ca comu era evuluta dû fiudalèsimu a lu capitalismo burghisi pi la
crisi di lu stissu fiudalèsimu, s'avissi evuluta naturalmenti di capitalista a
cumunista pi causa di li cuntraddizioni nterni dû capitalismu. La diffirenza
stava ntô mètudu ca ritinìanu nicissariu pi sta transizzioni: mentri li
sucialisti rifurmisti ritinìanu ca lu passaggiu si sarìa virificatu
graduarmenti, attraversu na serii di riformi suciali, li sucialisti
rivuluzziunari pinzàvanu mmeci ca stu canciamentu nun sarìa mai abbinutu
spuntaniamenti ma avissi richestu na rivuluzzioni.

Karl Marx e Friedrich Engels studianu macari àutri formi di cumunismu. Partennu
dî ricerchi di Lewis Morgan e d'àutri antropologgi iddi cuntimpuranei, affèrmanu
ca li primi umìnidi campàvanu nta na sorta di sucitati cumunista, chiamata
cumunismu primitivu: lu picca ca pussidìanu vinìa cundivisu ntra tutti, comu
videmma li prudutti di l'attivitati di li sìnculi ('n massima parti civu).
Arcuni gruppi isulati di pirsuni campàvanu finu a picca anni fa nta stu modu. 'N
tutti li sucitati muterni tuttavìa la prupitati privata joca un rolu
funnamintali, facennu sòrciri lu cuncettu di sucitati classista.

Sta tesi vinni criticata d'arcuni inniani miricani, comu Russell Means, ca
vidìanu lu cuncettu di cumunismu primitivu comu na distursioni dâ rialtati
duvuta â mpusizzioni di nu schema tiòricu uccidintali pricustituutu supra na
situazzioni ca mmeci nun cuincidìa pi nenti cu sta visioni simpricistica dî
cosi; peju ancora, Means e l'àutri dinunciàvanu comu sta distursioni fussi
strumintali, duvuta ô disìu di ricavàrinni provi di purtari a sustegnu ntô
dibbàttitu ideològgicu 'n Europa. 'N particulari, l'antropoluggìa dû XIX sèculu,
li cui risurtati Marx e l'àutri citàvanu comu prova a fauri dî sò tesi, era
basata supra ricerchi pisantimenti nfruinzati di priggiudizzi razziali, privi di
na vera cumprinsioni dî culturi 'n esami e di sò assirvazzioni diretti.

Cuntimpuraniamenti ê duttrini di Marx s'avìa sviluppata tuttavìa n'àutra forma
di duttrina cumunista: lu cumunismu anàrchicu. L'anarchismu pigghia li mossi dû
pinzeru di Pierre-Joseph Proudhon: nun tutti li pinzatura ca si difineru
anàrchici aduttataru un mudellu d'econumìa cumunista (lu stissu Proudhon a un
certu puntu rivalutau 'n parti la prupitati privata). La pulèmica tra Proudhon e
Marx fu accussì viulenta ca quannu lu primu pubblicau un vulumi ntitulatu
Filusufìa dâ Miseria lu secunnu arrispunnìu cû pamphlet Miseria dâ filusufia. Lu
scontru tra anàrchici e marxisti divampau ô nternu di l'Assuciazzioni
ntirnazziunali dî travagghiatura (Prima Ntirnazziunali). Tra lu 1871 e lu 1872
Marx e Engels arrinisceru difinitivamenti a mèttiri l'anàrchici 'n minuranza e a
facìrilli espèlliri dâ Ntirnazziunali.

Lu chiù mpurtanti tiòricu anàrchicu dû primu piriudu è sicuramenti lu russu
Michail Bakunin ca esposi la sò duttrina pû chiù 'n Statu e Anarchia. Pi Bakunin
libbirtati e aguagghianza èranu dui ubiettivi nun scinnìbbili. Lu Statu, câ sò
divisioni tra cuvirnati e cuvirnanti, tra cu pussedi la cultura e cu esequi lu
travagghiu fìsicu, era 'n iddu stissu un apparatu riprissivu e avìa a èssiri
dissoltu senza lu passaggiu pi na fasi ntirmedia.

Bakunin ndividuau l'equivuci e li pussìbbili rischi dâ nuzzioni di Marx di
dittatura dû prulitariatu. Secunnu Bakunin lu marxismu era l'ideoluggìa di
chidda ca chiamava "eliti dâ classi duminata", abbiata a addivintari classi
duminanti a sò vota, e, 'n particulari, era l'ideoluggìa dî ntillittuali
sradicati. La cunquista dû putiri di parti di li cumunisti marxisti, secunnu
Bakunin, avissi purtatu nun â libbirtati ma a na dittatura ticnocràtica. Siddu
c'è nu Statu ci havi a èssiri pi forza duminiu di na classi supra l'àutra...
Zoccu signìfica ca lu prulitariatu havi a elivàrisi a classi duminanti? E'
pussìbbili ca tuttu lu prulitariatu si metti â testa dû cuvernu?... Li marxisti
sunnu cuscenti di tali cuntraddizzioni e si rènninu cuntu ca un cuvernu di
scinziati va a èssiri effittivamenti na dittatura... Iddi si cunsòlanu cu l'idia
ca tali duminiu va a èssiri timpuraniu.... La massa dû pòpulu va a vèniri
spartuta 'n dui armati, chidda agrìcula e chidda gnustriali, posti a l'òrdini dî
ncigneri di Statu ca vannu a custituiri la nova classi puliticu-scintìfica
priviliggiata. (Michail Bakunin, Statu e Anarchia)

Lu mudellu prupostu di Bakunin era chiddu di na lìbbira fidirazzioni di cumuni,
riggiuni e nazziuni 'n cui li menzi di pruduzzioni, cullittivizzati, avìssiru
statu drittamenti ntê manu dû pòpulu tràmiti un sistema d' autoggistioni.

Idei sìmili a chiddi di Bakunin foru sviluppati di Pëtr Kropotkin, sò
cunnazziunali, scinziatu oltri ca filòsufu. Criticannu lu darwinismu suciali ca
funcìa di justificazzioni â cumpitizzioni capitalìstica e ô mpirialismu, ntô sò
saggiu Mutual Aid (1902) Kropotkin si pruponi di dimustrari comu tra li specii
animali privàlinu la cuupirazzioni e l'armunìa. Propiu cuupirazioni e armunìa,
senza nicissitati di na stratificazzioni giràrchica, avìssiru a èssiri li
princìpi di l'urganizzazzioni suciali umana. Kropotkin pigghia p'asempiu li
poleis grechi, li cumuni midievali e àutri spirienzi stòrichi comu asempi di
sucitati autogistuti. L'ètica nun avissi a èssiri mposta dî liggi dî Statu ma
scaturiri spuntaniamenti dâ cumunitati. Comu Bakunin, Kropotkin s'àugura la
scumparsa dû Statu e la nstaurazzioni dûn cumunismu fidiralista, autogistutu e
dicintratu.

Nunustanti li divircenzi li sucialisti e l'anàrchici di varii tinnenzi foru
unànimi ntô vidiri ntô Cumuni di Pariggi (1871) lu primu tintativu di parti dû
muvimentu upiraru di criari na sucitati cumunista. Li cumunardi pigghiaru lu
cuntrollu di Pariggi pi dui misi e cummatteru tantu contra la Prussia ca contra
lu cuvernu francisi. Lu Cumuni ntrudussi na serii di liggi c'arriducìanu lu
putiri dî ditintura di prupitati, comu chiddi ca cancillàvanu li dèbbiti, prima
di vèniri suppressa ntô sangu. Marx chiù tardu criticau li cumunardi pi nun
èssirisi addifisi cu chiù enirgia, ma la ludau comu primu asempiu di
nsurrizzioni upirara.

L'usu dû tèrmini cumunista cancia (e acquisisci un significatu distintu di
sucialista) quannu ntô 1917 lu partitu leninista pigghia lu putiri 'n Russia câ
Rivuluzzioni d'uttùviru, funnannnu succissivamenti l' Unioni dî Ripùbblichi
Sucialisti Suviètichi (URSS). Doppu la rivuluzzioni Lenin pruponi nfatti ê
fazzioni rivuluzziunarii di li sucialisti marxisti d'espèlliri la fazzioni
rifurmista, canciari lu nomu dî sô partiti 'n Partitu Cumunista e unirisi 'n na
nova Terza Ntirnazziunali ca appoi addiventa la Ntirnazziunali Cumunista,
abbriviatu 'n siquutu 'n Comintern. La nova Ntirnazziunali s'ispira ô mudellu
suvieticu, accetta la leadership dû Partitu Cumunista di l'Unioni Suvietica
(PCUS) e adotta la virsioni bulscèvica dû marxismu.

Ntô pinzeru di Lenin, comu ntô marxismu classicu, lu primu passu dâ pigghiata dû
putiri di parti dû prulitariatu cunsistîa 'n na rivuluzioni: lu dôminiu burghisi
avîa a essiri sustituutu dû dôminiu dû prulitariatu (ntô pinzeru marxista
classicu sta fasi veni chiamata dittatura dû prulitariatu). Lenin però, c'avìa
riprisu la tiuria di Hobson supra lu mpirialismu, a diffirenza di Marx ca cridîa
ca la rivuluzzioni sarîa abbinuta ntê paisi 'n cui lu capitalismu era chiù
avanzatu, iputizzau ca la rivuluzzioni putissi abbèniri prima ntê nazzioni
arrètrati, comu la Russia zarista, ch'eranu chiù fraggili pirchî subbivanu
cuntimpuraniamenti sia li sullicitazzioni nterni dû canciamentu suciali sia la
prissioni cuncurrenti dî stati cunfinanti, ecunumicamenti e suciarmenti chiù
muterni. Lenin puntau nun supra lu muvimentu di massa quantu chiù supra l'opira
di n'avanguardia prulètaria cumposta di partiti cuesi, bonu urganizzati e retti
di na riggita disciplina.

Sta virsioni dû marxismu è ditta marxismu-lininismu e fu a longu l'ideoluggia
ufficiali (e la sula ammisa) di tuttu lu bloccu di nazzioni facenti capu a
l'Unioni Suvietica.

La majuri parti di li sucialisti rivuluzziunari accittaru doppu quarchi
pirplissitati la pruposta. Nun mancaru però l'accisi critici di Lenin, comu Rosa
Luxemburg ca ntravitti la nvuluzzioni dittaturiali ca la Rivuluzzioni d'Uttuviru
stava prinnennu sutta la dirizzioni dû PCUS.

Nta l'era Lenin tuttavia st'auturitarismu era attinuatu di l'ampia/ancia
libbirtati di discussioni ô nternu dû Partitu Cumunista e dâ participazzioni
pupulari a l'abbinimenti rivuluzziunari, ca s'avîa espressa ntâ nascita di li
soviet, li cunzigghi di cuntadini e upirara.

Vidi macàri vuci Josif Stalin. La pulitica suvietica e la prassi cumunista
canciaru radicarmenti cu l'ascisa comu succissuri di Lenin di Josif Stalin, ca
trasfurmau l'URSS 'n unu dî peji règgimi tutalitari dû XX sèculu. Stalin prima
estromisi dû putiri cu cumplessi manovri lu vecchiu gruppu diriggenti
bulscèvicu, dû quali Leon Trotsky era l'espunenti chiù brillanti/lucenti, quinni
si sbarazzau unu a unu dî sô rivali riali o putinziali accusannuli di varii
diviazzioni pulitichi e tradimenti mmagginari (Granni purghi di l' anni '30 ca
vittiru/vistiru tra li vittimi quasi tutti l'espunenti dû vecchiu gruppu
diriggenti bulscèvicu. Ogni forma di libbirtati fu eliminata e fu nstauratu un
règgimi di tirruri 'n cui tutti putìanu essiri dûn mumentu a l'àutru accusati di
quarchicosa, arristati, turturati e, quannu si trattava di membri/membra dû
PCUS, spissu custrinciuti a ammèttiri li sô nun esistenti dèlitti 'n pubblici
prucessi prima di vèniri uccisi o ntirnati 'n campi di cuncintramentu
(famiggiratu Arcipèlagu Gulag).

A l'ideoluggia sucialista si sustituiu l'arbitriu di Stalin. La
cullittivizzazzioni furzata, ca pruvucau miliuna di morti, e la
ndustrializzazzioni sutta la guida statali nun avìanu chiù lu scopu di criari na
quarchi forma di sucitati sucialista ma chiuttostu chidda di riffurzari la
nazzioni suvietica e lu putiri dû sô dittaturi. La pulitica astira/estira
machiavèllica di Stalin passava dû sutegnu graputu a li muvimenti antifascisti
quannu la sô pusizzioni putìa niscirinni riffurzata â ricerca dûn cumprumisu
semi-sicretu câ Girmania nazzista pi spartirisi la Pulonia (Pattu
Molotov-Ribbentrop, 1939). Li ndicazzioni ca mpartìa a li partiti cumunisti (lu
Comintern avìa oramai addivintatu na cinghia di trasmissioni dî vuluntati dâ
diriggenza suvietica anzichî un locu di discussioni) eranu aguarmenti capaci di
subbiri bruschi stirzati dûn mumentu a l'àutru. A ogni "capriola ideoluggica" cu
sustinìa na tesi cuntraria vinìa pirsiquitatu e tacciatu/tazzatu di tradimentu.

Paradussarmenti nta l'anni '30 bonu picca s'addunaru dâ piega ca la situazzioni
stava prinnennu 'n URSS: ô cuntrariu, Stalin junciu na pupularitati videmma
majuri di li leaders suvietici pricidenti. Sappi prisintàrisi a li cumunisti
comu na guida sulida e abbili, â sinistra 'n ginirali comu unu dî picca leader
ca facissi quarchicosa pi cummattiri lu fascismu (armenu prima dû Pattu
Molotov-Ribbentrop) e a libbirali e cunsirvatura comu un "mudiratu" c'avìa
abbannunatu li villitati di Trotsky di na Rivuluzzioni pirmanenti e ca nun
custituìa pirciò chiù un piriculi pi l'àutri paisi. Cu l'abbentu dû fascismu
tanti avîanu nfatti accuminzatu a prunusticari la morti dâ "dimocrazzia
burghisa" e a ritèniri ca fascismu o cumunismu suvieticu fussiru li suli vii
pussibbili. L'abbilitati manipulatoria dâ prupaganna e la mpussibbilitati pi
tanti militanti cumunisti di visitari di pirsuna l'URSS e rinnirisi cuntu dâ
riali situazzioni dû paisi favuriru lu dittaturi.

Tra li tistimunianzi, cumparsi sulu chiù tardu, supra li campi di cuncintramentu
staliniani putemu citari chidda d' Alexander Solzhenitsyn, e tra l'opiri
littirarii di dinuncia supra la riprissioni staliniana lu ròmanzu Buio a
Mezzogiorno (Scuru a Menzujornu) d' Arthur Koestler, c'avìa rumputu cû cumunismu
propiu pi sta raciuni. Autri ntillittuali ca spizzaru lu cunfurmismu supra
l'URSS, tannu mpiranti ntô munnu prugrissista, foru George Orwell, André Gide,
Ignazziu Siluni (ntrammi ex-cumunisti). Macàri Ntoni Gramsci, l'ex sicritariu dû
Partitu Cumunista d'Italia, dû carziri unni era ditinutu a causa dâ sô
uppusizzioni a lu fascismu, fici canusciri la sô uppusizzioni â pirsicuzzioni di
Trotzkij e dî vecchi diriggenti bulscèvichi.

Lev Trotzkij, lu tiuricu dâ Rivuluzzioni Pirmanenti, bullatu comu lu tradituri
nummaru unu e custrinciutu a fujiri di l'URSS, dinunciau la pulitica di Stalin
ma cu scarsu/scausu successu. Funnau videmma na Quarta Ntirnazziunali di Partiti
cumunisti dissidenti ditti d'iddu trotzkisti, ma fu uccisu 'n Mèssicu dûn
sicariu di Stalin.

La prima verra munniali, chî sô miliuna di morti, parìa aviri datu/dunatu
raciuni a cu criticava l'òrdini suciali e puliticu esistenti e a cu ritinìa ca
lu sistema capitalisticu avissi purtatu a rivalitati distruttivi e disastrusi
tra li nazzioni. La crisi ecunòmica dû '29 rivilau li cuntraddizioni e la nun
adiquatizza dû capitalismu libbirista di l'èbbica, furnennu ultiriuri arcumenti
a li tiurici di na rivuluzzioni sucialista. Ô stissu tempu però li cumunisti,
nzèmmula a l'àutri forzi di sinistra di l'èbbica, happiru a prènniri attu dûn
finumenu novu e priuccupanti: la crisi e lu mpuvirimentu dî nazzioni europei nun
purtava a rivuluzzioni prugrissisti, ma â distruzzioni dâ dimocrazzia e a
l'affirmàrisi di règgimi auturitari di destra/dritta, di cui l'asempi chiù
eclatanti eranu lu fascismu talianu e lu nazzismu tudiscu.

L'abbentu dû fascismu cògghiu li cumunisti comu l'àutri forzi pulitichi nun
priparati: 'n Italia, unni eranu un nicu partitu appena nasciutu, e 'n Girmania,
unni eranu una dî majuri forzi pulitichi di l'èbbica, iddi foru tra li
puchissimi a circari/cèrcari d'urganizzari na vera risistenza e a mantèniri
n'urganizzazzioni clannèstina videmma doppu l'affirmazzioni dû règgimi. Lu rolu
funnamintali svoltu di li cumunisti ntâ lutta a lu fascismu fu spiegatu 'n
diversi modi: iddi eranu pû chiù pirsuni cu forti cumminzioni idiali, priparati
a n'evintuali/abbintuali azzioni clannèstina e â pussibbilitati d'essiri
pirsiquitati pî sô idei pulitichi. Noltri avìanu ê sô spaddi l'urganizzazzioni
ntirnazziunali dû Comintern e lu pristiggiu di l'URSS, puru siddu nun sempri li
suvietici l'appujaru 'n modu effettivu. Ntô primu piriodu, nfatti, lu sforzu
antifascista di li cumunisti happi un grossu limiti ntâ pulitica dû Comintern di
cunziddirari li forzi rifurmisti di sinistra nimici di cummattiri anzichî
allèati: lu tèrmini "sucialfascismu" cuniatu pi bullari li sucialdimocratici fu
la manifistazzioni chiù evidenti di st'attiggiamentu. Si pinzava nfatti ca lu
fascismu avissi statu un finumenu transitoriu (tesi chista purtroppu cundivisa
di tanti assirvatura di l'èbbica), c'avissi sdirrubbatu lassannnu via libbira â
lutta tra cumunisti e li sô uppusitura pi criari na sucitati altirnativa ô
capitalismu e ca li sucialdimocratici, cumpròmisi chî forzi cunsirvatrici,
s'avissiru attruvati dâ banna upposta dî barricati. Sta pulitica fu 'n parti
mposta di Stalin e 'n parti nizziarmenti favuruta d'arcuni partiti cumunisti,
comu lu Partitu Cumunista Tudiscu, ca eranu divisi di n'aspra rivalitati chî
sucialdimocratici. P'ultiriuri apprufunnimenti supra stu puntu si pò liggiri
Nascita e avvento del fascismo (Nascita e abbentu dû fascismu') di l'ex
cumunista talianu Ancilu Tasca, e Da Potsdam a Mosca di Margaret Buber-Neumann,
cumpagna di unu di li principali diriggenti dû Partitu Cumunista tudiscu.

Li cunsiquenzi disastrusi di l'abbentu dû fascismu e li migghiara di vittimi
cumunisti di li règgimi fascisti (la chiù cèlibbri ntê primi anni è forsi lu
secunnu sicritariu dû Partitu Cumunista d'Italia, Ntoni Gramsci, mortu 'n
carziri doppu na longa e durissima priggiunia) purtaru a un ripinzamentu e â
nova pulitica dî Frunti Pupulari, allèanzi di tutti li forzi di sinistra 'n
funzioni dimocratica e antifascista: lu primu asempiu di Frunti Pupulari fu
chiddu spagnolu ca vinciu l'elizzioni ntô 1936 (vidi videmma vuci Verra civili
spagnola). Anticchia tempu doppu macàri 'n Francia s'affirmau un cuvernu di
Frunti Pupulari, furmatu di sucialisti e radicali e appujatu dî cumunisti di
l'esternu.

Duranti la verra di Spagna li cumunisti, ca nizziarmenti ntô paisi nun eranu ca
un nicu partitu, acquisiru na forza e un pristiggiu nutèvuli grazzî a l'ajuti
militari ca l'URSS fici pirvèniri a li ripubblicani spagnoli e ca s'attruvaru a
gèstiri. Lu Comintern favuriu la nascita dî Brigati Ntirnazziunali, urganizzati
di li cumunisti ma graputi a antifascisti d'ogni tinnenza pulitica, ca
pirmisiru/pirmèttiru a cu vulìa dari lu sô cuntribbutu ndividuali â causa
spagnola di participari â lutta.

Propiu 'n Spagna però si manifistaru li ripircussioni dâ riprissioni staliniana
dû dissensu supra la lutta antifascista. 'N stu paisi esistìanu nfatti un forti
muvimentu anarchicu (vidi paragrafu cumunismu anarchicu) ripprisentatu di li
sinnacati FAI (Federación Anarquista Ibérica) e CNT (Confederación Nacional del
Trabajo), e un nicu ma attivu partitu marxista-lininista d'ispirazzioni
troijskista e antisuvietica, lu POUM (Partido Obrero de Unificación Marxista).
La principali diffirenza di ndirizzu puliticu tra POUM e cumunisti
filu-suvietici duranti la verra era ca li primi ritinìanu nsiparabbili verra
antifascista e rivuluzzioni sucialista, mentri pî sècunni ogni àutru ubbiettivu
avìa a essiri subburdinatu â vittoria supra lu ginirali Franciscu Francu e li sô
milizziani. Sutta istigazzioni di Stalin lu POUM vinni accusatu d'essiri un
muvimentu di traditura ca "uggittivamenti" favurivanu li fascisti e li sô
membri/membra pirsiquitati (Andreu Nin, lu sicritariu, vinni turturatu e
assassinatu 'n carziri). E' cuntruversu lu rolu avutu dû sicritariu dû Partitu
Cumunista d'Italia, Parmiru Tugghiatti, tannu emissariu dû Comintern 'n Spagna,
'n st'abbinimenti.

Parallilamenti l'espirimenti di "cumunismu libbirtariu" e autoggistutu di
l'anarchici vinìanu scuraggiati o ntirrumputi, puru siddu li diriggenti
anarchici arrinisceru pi lu chiù a sarvàrisi dû tirruri stalinianu grazzî â sô
forza pulitica. Lu 17 di maju 1937 a Barcillona s'happiru addirittura viulenti
scontri armati tra POUM e CNT di na parti e cummattenti nquatrati nta
l'urganizzazzioni cumunisti di l'àutra. Sti fatti foru ripurtati tra l'àutri di
George Orwell, tannu cummattenti 'n Spagna 'n Omaggio alla Catalogna (Omaggiu â
Catalugna) e trasposti cinimatugraficamenti di Ken Loach 'n Terra e Libbirtati.

Cu l'aggrissioni di l'URSS di parti d'Hitler naufragaru difinitivamenti li
tintativi di Stalin di pirvèniri ôn appeasement cû nazzismu: l'URSS câ sô
ligginnaria Armata Russa divinni n'allèatu prizziusu e nun sustituibbili ntâ
sècunna verra munniali (prubbabirmenti lu paisi ca pajau lu prezzu chiù autu ntâ
verra) accanzannu nummarusi simpatii. 'N Italia, doppu l'8 di sittèmmiru 1943,
li Brigati Garibbaldi d'ispirazzioni cumunista divinniru la chiù mpurtanti forza
militari e pulitica dâ Risistenza. Câ svolta di Salernu, Tugghiatti avìa
auspicatu n'unitati di tutti li forzi antifascisti, munarchici cumprisi, e li
partiggiani cumunisti aggiru 'n n'òttica di sulidaritati nazziunali ca
cuntribbuiu â sô pupularitati sia a liveddu di massa ca tra cu luttava pâ
dimocrazzia 'n Italia. 'N Juguslavia mmeci la Risistenza cumunista capiggiata dû
Marisciallu/Marasciallu Titu si scuntrau chî partiggiani nazziunalisti, li
cètnici. Un casu a parti è la Cina, 'n cui lu Partitu Cumunista Cinisi avìa
pirdutu di tempu li cuntatti cû Comintern e era mpignatu 'n n'annusa verra
civili contra lu cuvernu nazziunalista e filufascista di Chiang Kai-shek ca fu
sulu pruvvisuriamenti ntirrumputa pi faciri frunti cumuni contra lu Giappuni.

Â fini dâ verra lu muvimentu cumunista s'avìa unnegghiè riffurzatu: 'n Italia
p'asempiu, sutta la guida di Parmiru Tugghiatti chiddu ch'era un nicu gruppu di
militanti divinni un granni partitu di massa, suttraennu ô sturicu Partitu
Sucialista Talianu la leadership dâ sinistra. L'attiggiamentu di tanti
dimocratici canciau quannu si vitti lu gèniri di pulitica ca Stalin facìa
mèttiri 'n attu ntê zoni di l'Europa urientali accupati di l'Armata Russa.

Puntuarmenti li cuverni dimocratici vinìanu nfatti sustituuti di cuverni
monopartitici retti di cumunisti fideli a Stalin tramiti colpi di Statu
urchistrati di Mosca. Unni esistìa un muvimentu cumunista di massa, comu 'n
Cecusluvacchia, li purghi eliminaru prestu li diriggenti nun 'n linia cu l'URSS
o nun sufficintimenti malliabbili. Â fini l'Europa urièntali avìa vidutu nasciri
na currìa/cintura di Stati satèlliti saldamenti cuntrullati di l'URSS e cu
sistemi puliticu-suciali ricalcati supra lu mudellu suvièticu. Sti paisi foru
ditti Dimocrazzii Pupulari, nomu ca suttaliniava lu stadiu menu "avanzatu"
rispettu a chiddu di l'URSS dû sô sistema puliticu, ca nun putìa ancora essiri
difinutu "sucialista".

La riazzioni di l'Uccidenti, ca 'n ddu mumentu vulìa diciri suprattuttu li Stati
Unuti di Mèrica, fu 'n arcuni mumenti eccèssiva (vidi paragrafu finali) e purtau
a un prugrissivu rriggitimentu di li dui granni blocchi ca si cunfigurau comu
verra fridda.

Esistìanu però dui règgimi cumunisti ca nun èranu criazzioni di l'Armata Russa
ma ch'eranu lu fruttu di na lutta civili e di na risistenza antifascista nterni:
la Ripùbblica sucialista fidirali di Juguslavia prisiduta dû Marasciallu Titu e
la Ripùbblica Pupulari Cinisa, c'avissi stata pruclamata ntô 1949 di Mao Tse
Tung e àutri ex guirriggheri cumunisti. Li cuverni di ntrammi sti paisi nun
avìanu nudda ntinzioni di suttamittirisi passivamenti ê dittami di l'URSS ma ô
cuntrariu ammivanu a essiri un puntu di rifirimentu pî muvimenti cumunisti ntê
rispèttivi riggioni.

Ntô 1948 l'attiggiamentu ndipinnenti dû cuvernu tituista purtau â sô "scumunica"
di parti di Stalin. Li cunsiquenzi pû paisi foru nizziarmenti tantu gravi: la
Juguslavia, ch'era appena nisciuta di na verra divastanti, s'attruvau
cumpritamenti isulata supra lu chianu ntirnazziunali e Titu si cumpurtau chî
fideli di Stalin cû stissu accanimentu cu cui 'n Unioni suviètica li curpèvuli
di "diviazziunismu tituista" vinìanu pirsiquitati. Graduarmenti tuttavia lu
paisi arrinisciu a ritagghiàrisi un sô spazziu. La diculunizzazzioni pirmisi a
Titu d'attruvari na ntisa chî paisi dû Terzu Munnu ca circavanu na cullucazzioni
ô di fora di li dui blocchi. 1955 Titu participau â Cunfirenza di Bandung e fu
tra li prumutura dâ nascita dû Muvimentu dî Nun-Alliniati. Ntô 1956, câ
distalinizzazzioni, la Juguslavia fu "riabbilitata" di Nikita Khruščёv, ma
prifiriu prusèquiri pâ propia strata. Binificiau d'ajuti sia di l'URSS ca di li
paisi uccidintali e, nta l' anni '60, l'emancipazzioni dû mudellu suvièticu
pirmisi ô cuvernu di dari nizziu a arcuni tra li chiù ntirissanti espirimenti di
riforma pirsiquuti dûn paisi cumunista a partitu unicu. Fu nauguratu lu sistema
di autoggistioni dî fabbrichi, prumossu dûn gruppu di tiurici marxisti
antistaliniani, ch'era un tintativu di dari cuncreta attuazzioni a l'idei di
Marx, passannu dâ "prupitati statali" di li menzi di pruduzzioni â "prupitati
suciali" e rivalutava arcuni elimenti di l'econumia di mircatu.

Parallilamenti vinni purtatu avanti un ampiu/anciu prugramma di dicintramentu
amministrativu, ntisu a dari n'adiquata ripprisentanza ê varii nazziunalitati ca
cumpunìanu lu paisi. Lu sistema juguslavu accussì comu s'è cuncritizzata doppu
sti riformi è statu uggettu d'apprizzamenti e di critichi. Di na parti s'è fatta
nutari la majuri libbirtati d'esprissioni di cui gudìanu li cittadini juguslavi
rispettu ê dimocrazzii pupulari cuntrullati di l'URSS, lu supiramentu dî
rigititati dû sistema ecunòmicu di marca stalianiana, l'effittivu ricanuscimentu
di li dritti dî minuranzi etnichi e linguistichi. Di l'àutra foru misi 'n
evidenza li limiti dûn mudellu ca ristava auturitariu a lu vèrtici dû sistema
puliticu e li difetti dû mudellu di l'autoggistioni, accusatu d'arcuni di
pruvucari n'auta nflazzioni e n'autu tassu di disaccupazzioni, d'àutri di
riprènniri arcuni di l'aspetti menu encumiabbili di l'econumia capitalistica.
(pâ critica dûn sucialista libbirtariu ô mudellu juguslavu vidi sta traduzzioni
taliana di na ntirvista a Michael Albert, dâ rivista alittronica miricana ZNET)

Câ dissuluzzioni di l'URSS li Partiti Cumunisti prisenti ntê nazzioni
dimocratichi, ch'avìanu sviluppatu spissu n'ideoluggia e na prassi distaccata di
chidda di l'URSS, scigghieru 'n tanti casi di lassari ntô nomu lu tèrmini
cumunista, pricisannnu ca nun usanu sta palora cu ntenti nustargici ma pi
ndicari n'idiali ca ci pari ancora dû tuttu attuali. Nta l'ex règgimi cumunisti
l'ex partiti cumunisti subbiru spissu prufunni trasfurmazzioni e tanti d'iddi
putissiru essiri fatti ntrasiri ntâ catiguria dâ sucialdimocrazzia. Ci sunnu
ancora arcuni règgimi retti di partiti unici ca si difiniscinu cumunisti (Cina,
Laos, Vietnam, Curea dû Nord e Cubba, st'urtima sutta la guida di Fidel Castro)
ca fannu rifirimentu a l'ideoluggia urigginaria ma adottanu 'n arcuni casi
n'econumia mpruntata a criteri pracmatici.

Sutta règgimi auturitari di destra lu tèrmini cumunismu fu spissu usatu pi
ndicari sia pirsuni giniricamenti di sinistra comu sinnacalisti e upirara, sia
'n sensu dispriggiativu parrina, medici e cuegghiè àutru avissi lu curaggiu di
cuntraddiri lu règgimi affirmannu la rialtati di li fatti, e facirinni uggettu
di pirsicuzzioni.

Câ verra fridda videmma ntê dimocratici Stati Unuti si scatinau 'n arcuni
mumenti sturici na "caccia ê majari" (cumunisti) e s'happi la tinnenza a vidiri
lu cumunismu comu un bloccu cumpattu senza distinzioni e comu un sinònimu di
tutalitarismu. Vinniru bullati comu cumunisti macàri pirsunaggi, muvimenti o
règgimi ca nun l'èranu ma ca vinìanu viduti comu na pussibbili amminazza pi li
USA.

La Paura russa (Red Scare) fu un finumenu sociu-puliticu duranti dui distinti
piriodi di ntensu anticumunismu ntâ storia dî Stati Unuti: dû 1917 al 1920 e
duranti li primi anni '50. Ntrammi li piriodi foru carattirizzati di nu diffusu
scantu dâ nfruenza dî cumunisti supra la sucitati statunitensi e dâ
nfiltrazzioni cumunista ntô cuvernu USA. Sti scanti sprunaru mmistigazzioni
aggrissivi, mpriggiunamenti e cunnanni a morti di pirsuni ca si ritinìa fussiru
mutivati di l'ideoluggia cumunista o assuciati a muvimenti pulitici cumunisti o
sucialisti. Tra li casi chiù eclatanti citamu la vicenna di Saccu e Vanzetti,
dui taliani emigrati ntê Stati Unuti, suspittati d'anarchia e cunnannati a morti
chî fausi accusi d'umicidiu e rapina a manu armata, nunustanti la tutali carenza
di provi e la succissiva riabbilitazzioni (1977) di parti dâ buròcrazzia
statunitensi. Iddi vinniru justizziati lu 23 austu dû 1927, ntô Massachussetts.
E n'àutru casu dignu di nota è chiddu dî miricani Ethel e Julius Rosenberg,
coppia di cuniuggi cunnannati a morti, accusati nun justamenti di spiunaggiu a
fauri di l'URSS, e justizziati lu 19 giugnu 1953.

Attuarmenti un nicu nummaru di pirsuni, pruvinenti suprattuttu dî riggioni
ndustrializzati, scigghieru di nèsciri dâ sucitati muterna e di campari 'n
cumunitati, picciddi sucitati altirnativi: lu finumenu vitti lu sô apici duranti
lu boom dâ contra-cultura nta l' anni 1960, ma 'n misura ridotta dura tuttora.
Sti pirsuni sunnu spissu disignati comu novi bohemién o hippies.



https://scn.wikipedia.org/wiki/Chitarra_al%C3%A8ttrica

La chitarra alèttrica è nu tipu di chitarra unni la vibrazzioni di li cordi veni
rilivata da dui o cchiù pick-up. Quinni ppi farisi sèntiri lu sonu ci voli
l'amplificaturi.

Li chitarri cchiù diffusi su li solid body, ca 'un hannu na cassa di risunanza
ma sulu nu supportu ppî cordi. La forma dô corpu, lu lignu unni è usatu e lu
pick up su ditirminanti a li fini dâ resa sonora dû strumentu. Ci su tri tipi
principali di solid body: Bolt-On Neck (manicu avvitatu), Neck Through Body
(manicu intra lu corpu), e Set-In-Neck (manicu attaccatu), cumu la chitarra ntâ
figura.

La prima chitarra alèttrica s'happi ntô 1935, ca era na Gibson di modellu ES
150. Cumunqu, furu assai l'aggenti ca si cimintaru ppi custruiri chitarri
alèttrichi. Ntô 1937 Valentino Airoldi accominzau a maniggiari vicchi apparecchi
tilifònici finu a fari nu dispustivu fattu ccu na calamita e dui bubbini. Poi
appaccià chistu ntô nu manicu di chitarra e s'uttenni nu sônu. Sta chitarra pirò
nun venni usata ppi fini cummirciali, ma Airoldi la sona sulu ntî ustirìi ccu li
cumpari. Ntô 1941 Les Paul crea n'atru prototipu, la The Log. Lu strumentu era
na chitarra acùstica ccu nu ceppu di legnu massicciu. La chitarra alèttrica di
òi è na variazzioni di chidda custruita da Les Paul e Leo Fender, ca criaru
nsimia le Gibson Les Paul e la Fender Stratocaster.



https://scn.wikipedia.org/wiki/Chirurg%C3%ACa

Pi chirurgìa (gr: cheirourgia di χείρ, χειρός, manu e ἔργον, òpira)
etimologgicamenti si ntenni n’attivitati lavurativa manuali.

N effetti idda s’idintìfica ntâ scienza ca s’òccupa di studiari ddi malatìi ca
putennu èssiri curati chî propi manu vennu appuntu diciuti chirùrgichi.
Cunzidirata na vranca dî scienzi mèdichi, n rialtati rivesti paru dignitati,
comu tistimonia la storia dâ sò evuluzzioni, dî contrappusizzioni e dî pircursi
divirsificati rispettu â midicina ntô cursu di tanti sèculi e la riunificazzioni
difinitiva ntôn cursu di studi univirsitari cumuni ca cunfirisci appuntu la
làuria n Midicina e Chirurgìa.

Si ntiressa dî vari aspetti (ezioluggìa, diàgnusi, tirapìa) di tutti li
patoluggìi di sò pirtinenza e pirtantu è diciuta Chirurgìa Ginirali. Ma macari
di tanti malatìi cunzidirati mèdichi e ca ponnu addivintari chirùrgichi pi vari
mutivi: cumpricazzioni, nun rispunzivitati â tirapìa farmacològgica, scigghiuti
dû pacienti.

Ntô cursu di l'ùrtimu sèculu lu sviluppu dî canuscenzi, la spicificitati
d’approcciu a ditirminati malatìi e lu sò aumentu, prubbremi organizzativi,
rinneru nicissariu suddivìdiri la Chirurgìa Ginirali n nummirusi vranchi
spicialìstichi. Arcuni didicati â midèsima Patoluggìa ginirali: Chirurgìa
Oncològgica, àutri voti a chidda spicìfica d'òrganu o d’apparatu:
Cardiochirurgìa, Chirurgìa Turàcica, o ancora â midèsima finalitati: Chirurgìa
Plàstica e Ricustruttiva, o carattirizzati di tècnichi piculiari: Chirurgìa
Laparoscòpica, Chirurgìa Robbòtica, Chirurgìa Endoscòpica. Nta arcuni casi
esìstinu, nta l'àmmitu dâ stissa vranca, spicializzazzioni ultiriuri; comu
p’esempiu la Chirurgìa dâ manu nta l'àmmitu di chidda ortupèdica.

Ntô 1761 lu granni anatòmicu furlivisi Giuvanni Battista Morgagni pùbbrica lu
"De sedibus et causis morborum per anatomen indagatis", n'òpira funnamintali,
fruttu di studiu accuratu dî riperti autòptici arricugghiuti nta dicenni
d’attivitati a Bulogna, Vinezzia e suprattuttu Pàduva. Cu iddu nasci lu cuncettu
mudernu di malatìa.

La malatìa cunzidirata comu la ruttura di l’eculibbriu nurmali di l'organismu
duvuta a altirazzioni dâ struttura o funzioni d’unu o cchiù òrgani danniati
d’aggenti esterni o nterni e ca si manifesta cu signi e sìntumi carattirìstici
era nu cuncettu nzinu a tannu scanusciutu, a parti quarchi ntuizzioni giniali ma
arresta tali. Cu cunziquenzi nigativi suprattuttu sutta dui aspetti:
mpussibilitati di privèniri arcuni patoluggìi quali chiddi nfittivi
rispunzàbbili d’epidimìi ca farcidiaru l'umanitati e mpussibilitati di
priscrìviri tirapìi causali.

N rialtati, pi tanti patoluggìi lu rapportu càusa-effettu risurtava comu egghiè
evidenti, comu nta l’episodi traumàtici ntê quali l'avvinimentu vurniranti
ditirminava sìntumi e signi mmidiatamenti palisi ntê strutturi esterni e quinni
visìbbili dû corpu: cuntusioni, firiti, emorraggìi, fratturi. Ma puru nta chiddi
nterni, comu era pussìbbili ossirvari ntâ traumatoluggìa graputa adduminali e
turàcica, di sempri assai friquenti pi l’avvinimenti bèllici ca signaru la
storia di l'omu.

Nta tanti àutri casi, mmeci, puru siddu li signi dâ malatìa risurtàvanu evidenti
(tumifazzioni erniari, vozzi tiruidei, tumura cutànii, varici e varicoceli,
etc.), la sò ezioluggìa arristava scanusciuta. Nta ogni casu, fu appuntu
st’evidenza a sullicitari n’arrispunnuta tirapèutica, prima "istintiva" e appoi
cchiù arraggiunata, ca ntô cursu dî sèculi custituisci la basi empìrica ntâ
quali poia tutta la chirurgìa antica.

Schèlitri c’acchiànanu a l'èbbica dû neolìticu ammùstranu èsiti di fratturi
cunzulidati e di trapanazzioni crànichi cu signi di rigginirazzioni di l’ossa,
tistimunianza di nterventi siquuti di guariggioni.

Na chirurgìa quinni arti ancistrali, straurdinariamenti efficaci ntâ sò
pratticitati ma lassata ôn rolu subalternu rispettu â midicina. Accussì, comu è
pussìbbili ossirvari nta tutti li civirtati antichi, mentri la figura
prufissiunali dû mèdicu (lu quali, ncapaci di spiegari la malatìa, pi
giustificàrila avìa a attìngiri a nuzzioni filusòfichi, astrulòggichi,
riliggiusi, esotèrichi ca comu egghiè lu lassàvanu mputenti sutta l'aspettu
tirapèuticu) finìu cu l'idintificàrisi nta chiddi nòbbili di sacirdoti,
astròlugu, filòsufu o esotèrichi di magaru, sciamanu, striguni, a l'àutru
estremu si cullucava lu chirurgu, capaci di guariri arcuni patoluggìi e di
spiegàrinni tanti, ma lassatu ntra li catigurìi vulgari, chiddi ca pratticàvanu
l’arti minuri, spissu cunzidirati scunvinienti.

N’antagunismu evidenti già ntô giuramentu d’Ippòcrati, ca vieta tassativamenti
di ‘pratticari lu tagghiu dâ petra', la litotumìa, ritinuta attu chirurgicu
ndegnu d’un mèdicu, o ca vidi la Cresia medievali avucari a idda la midicina
rifiutannu di manera assuluta la pràttica chirùrgica pirchì cruenta e
spriggèvuli, p’agghicari â fini dû sèculu XVII quannu ancora accadìa ca nu
chirurgu, passannu a studiari midicina p’emancipari la propia cunnizzioni, era
obbrigatu a suttascrìviri n’attu nutarili cû quali si mpignava a nun pratticari
cchiù atti opiratori.



https://scn.wikipedia.org/wiki/Castrugiuvanni

Castrugiuvanni (o Enna) è na cità di circa 30.000 abbitanti situata ô centru di
la Sicilia e capuluocu di la Pruvincia di Enna. Tra li capuloca italiani,
Castrugiuvanni è la cità chi si trova a l'altitùdini cchiù àuta (circa 1000
metri).

Nta sta cità, ca si pò ragghiùnciri cu l'autustrata e cu la ferruvìa, hà statu
funnata n'università, la cchiù giòvini di li quattru ca cci sunnu 'n Sicilia. Pi
chistu mutivu, ora nun cc'è cchiù sulu la cità àuta, ca s'attrova di novicentu
metri a l'acchianari, ma sorgi macari na secunna cità cchiù vascia, unni ci
sunnu un mari di studenti di l'univirsità.

Pi ghiunta, a 10 chilòmitri cc'è puru na riserva naturali (Pergusa), unni
s'attrova macari u lacu, di Pergusa appuntu, e a firriari 'ntunnu cci ficiru na
pista unni ci currunu, ora quasi mai, che machini e unni cci facivunu macari
formula 1. Nè sponti do lacu ci su i casi ca furunu costruiti grazi aiutu di
Mussolini ca bonificò tuttu ssu tirreno ca era chinu di fanghira. U tirrenu unni
su fabbricati ssi casi è a gazzani e c'è macari nna Chisa e davanti na bedda
chiazza, rinnovata frisca. L'abitanti di ssa frazioni si chiamanu "Lacari".



https://scn.wikipedia.org/wiki/Cart%C3%A0ggini

Citati antica, situata vicinu chidda chi oi è la citati di Tunisi, fu funnata dî
Finici ntô 814 a.C. Fu la culonia finìcia cchiù mpurtanti dû miditirràniu e
centru di cultura pi diversi sèculi.

Secunnu la liggenna, Cartàggini fu funnata di Didoni, figghia di Belu, riggina
di Tiro, ammucciata 'n Àfrica pi fuirisinni di sò frati Pigmalioni ca ci avìa
ammazzatu a lu maritu. Ntâ l'Eneidi di Virgiliu veni cuntata la storia di Didoni
ca s'ammazza idda stissa dispirata picchì, nnamurata di Enea, veni di chistu
abbannunata.

La rialitati stòrica dici mmeci ca la cità fu funnata comu sèmprici basi
cummirciali â fini dô IX sèculu a.C. di culoni finici ca vinèvanu di Tiro. Lu sò
nomu latinu veni di "Quart Hadasht" ca veni a diri "cità nova". Pusizziunata 'n
capu a na pinìsula ntra lu golfu e lu lacu di Tùnisi, Cartàggini si sviluppau
alleggiu alleggiu nzinu a addivintari, tra lu V e lu III sèculu a.C., na granni
putenza ecunòmica e militari di l'èbbica. Appi a cummàttiri cuntr'a li tribbù
berberi e dâ Numidia p'aviri lu cumannu ntâ zona dâ custa dô mari Miditirràniu.
Ntô 536 a.C. trasìu 'n Sicilia. L'ìsula era 'n parti già occupata dî grechi, e
ntê sèculi VIII e VII a.C. appi na longa guerra contr'a li grechi dâ Sicilia e
di chisti vinni scunfiggiuta ntâ battagghia di Imera dô 480 a.C.. (ntô mentri di
ssi guerri li cartagginisi distruderu li culonî grechi di Selinunti e Kamarina).

Lu diclinu di Cartaggini accuminzau chê guerri pùnichi, e la fini cuincidìu cu
la fini dâ terza guerra pùnica, ntô 146 a.C., quannu Cartàggini fu cumpritamenti
distruduta.



https://scn.wikipedia.org/wiki/Camiddu

Lu camiddu (Camelus bactrianus) è nu quatrùpidi ruminanti dû gèniri Camelus e dâ
famigghia Camelidae origginariu dî zoni disèrtichi o stippusi di l’Asia
cintrali. Lu termini camiddu è usatu puru pi innicari n'àutru armali assai
simili, e chi havi na parintela stritta cû camiddu, lu drumidariu chi vivi ntô
Mediu Orienti, e nta l' Africa dû nord. Cu pilu brunu, li sò diminsioni pònnu
arrivari a dui o tri metri di autizza. La sò particularitati è la prisenza di
dui imma (n'immu sulu pi lu drumidariu). Carattirizzatu di na risistenza granni
a cunnizzioni climatichi avversi, lu camiddu è puru n'armalu di soma
affiddabbili e rilativamenti còmutu pi travirsari strati tracciati ntâ rina di
nu desertu o trazzeri di muntagna unni puru li màchini s'attròvanu n
difficurtati.

N Sicilia 'n èbbica àrabba li camidda foru ntruduciuti di l'àrabbi e usati comu
menzu di trasportu urdinariu comu li cavadda. Na tistimunianza storica a stu
prupòsitu cuncerni lu cunti Ruggeru chi doppu aviri vinciutu lu cummattimentu di
Cirami ntô 1063, mannau comu rialu ô papa quattru camidda chi agghicaru a Roma
tra la maravigghia dâ pupulazzioni.

Cu la cunquista nurmanna e l'abbannunu sempri criscenti di usi e custumi àrabbi
lu camiddu, comu menzu di trasportu, scumparìu 'n Sicilia a picca a picca.
Ancora â fini dû XVIII sèculu l'abbati di Saint-Non, nu cèlibbri viaggiaturi di
l'ébbica, potti vìdiri quarchi camiddu: lassau nu disignu unni è rapprisintatu
nu camiddu nsemi cu cavadda e vòi nti n'abbiviratura ntê campagni dâ Basilicata.

A Missina, pî cilebbrazzioni di Menzaustu, si fa passari pû centru da citati nu
camiddu fintu chinu di oru ca arricorda quannu Ruggeru D'Altavilla cacciau
l'arabbi e trasìu a Missina chî camidda chini dû trisoru ca cci avìa pigghiatu.
Àutri festi cci su' ntê Calabbrî unni si fa lu "Baddu dû Camiddu".



https://scn.wikipedia.org/wiki/Bokm%C3%A5l

Lu Bokmål (Lingua dû libbru), prima dû 1929 chiamatu riksmål (Lingua dû regnu) è
la cchiù diffusa dî dui furmi scriuti norviggisi. Lu bokmål è utilizzatu di
circa lu 90% dâ pupulazzioni norviggisi, e è la furma cchiù nzignata ê studenti
furasteri. Lu bokmål è basatu principarmenti suprâ lingua danisi scriuta e supra
li dialetti norviggisi orientali, spiciarmenti li varianti burghisi parrati a
Oslu. L'ortugrafìa bokmål è usata principarmenti di chidde pupulazzioni ca
parrannu li dialetti ca sinteru di cchiù la nfluenza dû danisi e du
vasciu-tudiscu. N cuntrappusizzioni, li dialetti occidintali, ùsanu lu Nynorsk
c'arrispècchia di cchiù li furmi tradizziunali norviggisi.

Nè lu bokmål nè lu nynorsk sunnu veri e propri lingui. Sunnu simpricimenti furmi
scriuti diversi dâ lingua norviggisi. Picca sunnu chiddi ca pàrranu
littiralmenti chiste lingui, ma arcuni dialetti s'assumìgghianu di cchiù ô
bokmål o a lu nynorsk.

Nzèmmula cu àutri lingui scandìnavi, lu bokmål è una dî rari lingui indoeuropei
ca nun còniuga li verbi secunnu la pirsuna e lu nùmmaru. Li sustantivi ponnu
èssiri di tri gèniri: masculinu, fimmininu e nèutru. Però, comu ntâ lingua
danisi, tutti li palori fimminini ponnu èssiri usati comu masculini. Nta chistu
casu si parra di gèniri cumuni. Un elimentu distintivu dî lingui scandìnavi è
l'artìculu postpostu: l'artìculu è agghiuntu comu suffissu ô sustantivu, comu
ntê dui asempi siquenti.



https://scn.wikipedia.org/wiki/Benitu_Mussolini

Benito Amilcare Andrea Mussolini (29 di giugnettu 1883 - 28 di aprili 1945) era
dittaturi d'Italia dû 1922 ô 1943. La sò pulitica fu carattirizzata di
n'espansionismu ntê culonî di l'Africa, in Albania e n Grecia, siguita di na
diriva dittaturiali cu lu cultu di la pirsunalità. La sò allianza cû la Girmania
di Hitler duranti la secunna guerra munniali sinnau la fini dô sò riggimi.

Accuminzau la sò carrera di pulìticu comu sucialista, ma quannu vosi ca l'Italia
pigghiassi parti â Prima guerra munniali appi a lassari lu partitu pi forza.
Mussolini criau l'idioluggìa dû fascismu chi è nàutra forma di tutalitarismu,
chi signìfica ca lu statu cuntrolla tutti l'affari dâ sucitati.

Nta lu uttùviru dû 1922, accumpagnatu dî soi camisi niuri, fici la sò cèlibbri
marcia su Roma. Lu re Vittorio Emanuele III lu ammitau a furmari nu cuvernu e lu
fici primu ministru. Mussolini custituìu un cabinettu di larga cualizzioni e
tanti spiraru ca era na ndicazzioni dâ nurmalizzazzioni d'affari dû cuvernu.

Ma Mussolini nun ntinnìu mai a riturnari ôn prucessu dimucràticu e anzi appi lu
sonnu di ricriari nu Mperu rumanu mudernu. N'attribbutu dû Fascismu (e puru dû
Nazismu) è lu cchiù granni militarismu. Ntô 1923, attaccau l'ìsula di Corfù. Ntô
1935, attaccau lu paisi africanu di Abissinia (chiamatu ora Etiopia), chi fu
occupatu ntô 1936. Pi chissu l'Italia fu jittata fora dâ Liga di Nazzioni. Ntô
1939, occupau puru l'Albanìa.

Ntô 1936, Mussolini firmau lu pattu d'acciaiu, furmannu la culliganza cu Adolf
Hitler, lu dittaturi dâ Girmania pi tutta la Secunna guerra munniali. Ntô 1940,
mannau n'asèrcitu ntâ Grecia, ma fallìu a cunquista. Ntô 1943, li forzi alliati
traseru 'n Sicilia e di stu puntu, lu putiri di Mussolini addiventa cchiù
dèbbuli. Doppu picca tempu vinni arristatu; pruvau a fujiri in Svìzzira ma fu
aggarratu e ammazzatu di partisani abbicinu Milanu.



https://scn.wikipedia.org/wiki/Azawad

E' na riggiuni situata ô nord dû Mali, autuprucramata statu innipinnenti, ma nun
arricanusciutu né di lu Mali. né di li Nazziuni Uniti, né di nuddu àutru statu.

Abbitata da sèculi dâ li populazzioni Tuareg, l'Imperu Gao fu funnatu ntô IX
sèculu. L'Imperu Songhai vinni funnatu ô 1340 e durau nzinu ô 1591. Ntrâ lu
sèculu XVI-XIX nasciu Pashalik di Timbuktu, suttu l'Imperu di Maroccu. Ntê lu
1890 fu culonia cô nomu di Sudan francisi, finu ô 1960, l'annu di la nnipinnenza
dû Mali. Ntô lu 1959 fu furmata la Fidirazzioni dû Mali. Ntâ lu 1960 fu
pruclamata la Ripubbrica dû Mali ca cumprenni ô nord tuttu lu Azawad.

Ntê lu 2012 lu populu Tuareg[1] 'n Mali[2] addicchiarunu la nnipinnenza
uccupandu li riggiuna di Timbuctù, Gao e Kidal. Ntê misi appressu li tuareg foru
accumpagnati di islamisti di varia pruvinenza, ca mpuneru la liggi islamica, la
cusidditta sharia, ê pupulazzioni lucali, ca puru siddu eranu ggià mussurmani,
nun applicavanu la sharia. Lu funnamentalismu riliggiusu dî diriggenti novi di
l'Azawad purtau â distruzzioni dî famusi mausulei di Timbuctù, e â distruzzioni
dî mansuciritti mediuevali ca s'attruvavanu, tra la cunnanna di la cumunitati
ntirnazziunali.

La Francia partecipa â la guerra 'n Mali ppi la questioni di lu cuntinziusu
tirrituriali tra lu Mali e li Tuareg, ntra cui li islamisti s'ammiscaru rinnennu
lu cuntinziusu di rilivanza ntirnazziunali[3], e arriniscennu a ripigghiari
quasi tutarmenti lu cuntrollu di tuttu l'Azawad, cu la sula eccizzioni di parti
di la cità di Kidal e dî muntagni tornu tornu.

Azawad è furmata 'n tri riggiuna Timbuctù, Gao e Kidal. E' bagantu da lu ciumi
Niger e munti Aïr. Havi dî munuminti storici di èbbica islamica e di mausulei di
prufeti mussulmani.

Lu Muvumentu Nazziunali Libbirazzioni ppi l'Azawad è nu partitu puliticu
africanu cca 'spira â la nnipinnenza dô lu cuvernu di Mali.



https://scn.wikipedia.org/wiki/Aricchiu

L'aricchiu (o aricchia) è l'òrganu di la ntisa. Figurativamenti ìnnica la
spigazzatura a l'ànguli di na pàggina, usatu cchiù friquentimenti ô fimminili
(aricchia).

È prisenti sulu l'aricchiu nternu e è custituutu dû labbirintu mimbranusu, ca
s'urìggina dâ viscìcula acùstica (otocisti). Cumprenni otrìculu, sàcculu, canali
semicirculari, laggena. Li canali semicirculari sunnu tri ntê gnatòstumi,
arriducènnusi a dui ntê pitrumizzonti e a unu ntê missinòidi.

Â laggena ca cumpari ntê pisci s'accumpagna lu ricessu basilari nta l'anfibbi,
na secunna struflissioni, ca, ntê rèttuli e nta l'acedda, s'allonga 'n un canali
spiraliformi, addivintannu la còclia dî mammìfiri. Nta l'anfibbi anuri,
accumpari l'aricchiu mediu, ch'è drittamenti 'n cuntattu cu lu sternu. Chî
rèttili e l'acedda si riscontra macari la prisenza di l'aricchiu sternu, ca si
cumpleta cû padigghiuna auriculari ntê mammìfiri. La catina di l'ossicini,
cumpleta ntê mammìfiri, è riduciuta a un sulu ossu nta l'anfibbi, la culumedda.
Ntê rèttili e nta l'acedda è cumposta di dui suli ossa: staffa e straculumedda.



https://scn.wikipedia.org/wiki/Archimedi

Nascìu a Sarausa nnû 275 a.C. e murìu nnû 212, ammazzatu d'un surdatu rumanu â
fini di l'ùrtima guerra pùnica. La sò pruduzzioni di matimàtica è granni. Fu
iddu chidu câ 'nventau la Syracusia, la cchiù granni navi dô munnu anticu.

Pi lu càlculu di pi grecu, ca iddu stimau tra 3+1/7 e 3+10/71, desi na
dimustrazzioni matimàtica di tipu mudernu pigghiannu lu pulìgunu rigulari di 96
lati inscrittu nti nu cerchiu e chiddu circunscrittu. Lu prìmitru dû primu è
cchiù nicu di pi grecu, e chiddu dû secunnu è cchiù granni.

'N fìsica lu principiu chi porta lu sò nomu dici chi nu corpu misu nti nu
lìquidu ricivi n'ammuttatina versu lu àutu pari â massa dû lìquidu spustatu.

N'àutra scuperta mpurtanti fu la misura di l'ària di nu sitturi di paràbbula. 'N
particulari iddu dimustrau di na manera giomètrica chi siddu si pìgghianu dù
punti arbitrari nti na paràbbula, e si cunzìddira lu triàngulu chi havi pi lati
lu segmentu chi junci sti dù punti e li dù segmenti chi pàrtinu di sti dù punti
e chi si jùncinu ntô puntu dâ paràbbula pruiettatu di na parallela chi passa pô
puntu dû menzu dû primu segmentu, allura l'âria dû sitturi parabbòlicu
ditirminatu dû primu segmentu è 4/3 di l'ària dû triàngulu. Sta pruprietà
s'addimustra oi simpricimenti grazzi ô càlculu ntigrali, sprummintantu dumila
anni cchiù tardu.

L'esprissioni Eureka (haiu truvatu), pari ca veni di na sò tipica esprissioni.
Si dici chi duranti l'assediu rumanu di Sarausa, Archimedi usassi nu specchiu
usturi, p'abbruciari li navi dê rumani e puru na speci di cannuni a aria
cumpressa. A Archimedi è attribbuitu lu miccanismu di Anticitera na màchina chi
ripruduci li muvumenta dû suli e dâ luna.



https://scn.wikipedia.org/wiki/Arancina

L'arancina o arancìnu[1] è una dî spicialità di la cucina siciliana ntra li
cchiù canusciuti. Si tratta di na palla di risu, di 8-10 centìmitri, jincuta di
na cumpusizzioni di sarsa, di furmaggiu picurinu, nu pezzu nicu di carni e, a
voti, nu quartu di ovu duru o piseddi, lu tuttu misu a friiri nta l'ogghiu. Na
vota ca lu risu pigghia lu culuri di n'arancia, si pô nèsciri e si pô manciari.

La forma cancia a secunna di li zoni: ntâ zona di Palermu, pigghia la forma di
na badduzza tunna e si chiama arancina; ntâ zona di Catania e di Missina pigghia
la forma di na palla pizzuta e si chiama arancinu.

Lu pirsunaggiu di li libbra di Andrea Camilleri, lu cummissariu Montalbanu, è un
manciaturi di arancini e fôru sti libbra a fari accanùsciri l'arancini nta tuttu
lu munnu.

A parti chidda tradizziunali, ci sunnu àutri tipi: ô burru, chî funci, chî
spinaci, chî milinciani (chiamatu a la Norma, comu l'òpira immurtali di lu
granni Vicenzu Bellini). A Palermu si usa puru farli duci pri la festa di Santa
Lucia (lu 13 dicèmmiru) câ gianduja o câ ciccolatta.



https://scn.wikipedia.org/wiki/Apple_Macintosh

Lu Apple Macintosh è nu tipu di computer chi niscìu ntô jinnaru, 1984. Li
mmintura dû Macintosh e lu sò sistema opiranti vulìanu ca li computer fùssiru
cchiù facili a usari, e èranu spirati d'un computer spirimintali ca vìttiru ôn
labburatoriu di Xerox.

Lu Macintosh era lu primu computer chi vinni pruduciutu di bon nùmmuru usannu
zoccu veni rifirutu dî ncingeri comu lu graphical user interface, o "GUI" (â
littra: ntraminzeri d'utenti gràficu, chi voldiri, cu picca palori, lu menzu cû
quali na pirsuna cumùnica cû computer). Nurmalmenti chî computer muderni lu GUI
significa ca ogni pezzu di software chi l'utenti si pò usari supra lu computer
veni signalatu di na cona. Cliccannu sta cona cû surci unu pò gràpiri lu
software pi fari zoccu unu cci vulissi a fari cû computer.

La diffirenza cchiù granni cû Macintosh (sparti dû fattu ca pi tanti anni era
assai avanti di l'àutri marchi ticnoluggicamenti) è ca lu sò prucissuri si pò
usari sulu ntê Apple Macintosh unicamenti, però tanti marchi di computer ponnu
usari li prucissura d'Intel o AMD. Lu Apple Macintosh nun è sempri cumpatìbbili
cû software di Microsoft Windows eccettu quannu si usa software spiciali pi
fàrili cchiù cumpatìbbili.



https://scn.wikipedia.org/wiki/Andrea_Camilleri

Andrea Camilleri - (Portu Empedocli (AG), 6 di sittèmmiru 1925) - Scritturi
sicilianu, riggista, auturi tiatrali e televisivu, ha scrittu saggi supra lu
spittàculu.

Camilleri nascìu a Portu Empedocli, la futura Vigàta dî sò romanzi, figghiu
ùnicu di Carmilina Fragapane e di Giuseppi Camilleri, ispitturi dî compagnii
portuali. Camadora vivi a Roma. Dû 1939 ô 1943, doppu na curta spirienza 'n
collegiu (si fici espelliri lanciannu ova contru un crucifissu), studia ô liceu
clàssicu Empèdocli di Girgenti unni uttinni, nnû 1943, la maturità senza fari
esami, pirchì lu prèsidi dicisi ca valìa sulu lu scrutiniu a causa di
l'imminenti sbarcu dî Miricani 'n Sicilia.

Nnû 1944 si scrivi â facultà di Lèttiri, e accummincia a pubbricari cunti e
puisî. Ntô stissu tempu si scrissi ô Partitu Cumunista. Dû 1948 ô 1950 studia
reggìa all'Accademia di Arti drammàtica Silvio d'Amico e accummincia a
travagghiari comu reggista e sciniggiaturi, vincennu macari lu Premio St Vincent
pî cunti e li puisî. Nnû 1954 partìcipa cu successu a n cuncursu pi funzionariu
RAI, ma nun veni pigghiatu pirchì cumunista. Trasi ntâ RAI quacchi annu cchiù
tardu. Nnû 1957 si marita cu Rosetta Dello Siesto ca cci duna tri figghi fimmini
e... quattru niputi. Ntô 1958 è lu primu a purtari in Italia lu tiatru di
l'assurdu di Beckett ccu "Finale di partita" ô tiatru dî Satiri di Roma e poi 'n
televisioni ccu Adolfo Celi e Renato Rascel. Accumincia a nsignari ô Centru
Sperimentali di Cinematografia di Roma. Nnû 1959, ntra li produzzioni RAI ca
tratta, havi successu na serî supra lu tinenti Sheridan ccu Ubaldo Lay, cchiù
tardu poi cû "Cummissariu Maigret". Cu Gino Cervi, e ccu diversi misi 'n scena
òpiri tiatrali, sempri c'un occhiu di riguardu a Pirandellu. Nnû 1977 otteni la
càttidra di reggìa all'Accademia di Arti Drammàtica.

La manteni pi vint'anni. Nnû 1978 esordisci nnâ narrativa ccu "Il corso delle
cose", scrittu 10 anni prima e pubblicatu di n'edituri a pagamentu ccu l'impegnu
di citari l'edituri stissu nnê tituli dû sceneggiatu TV trattu dû libbru, "La
mano sugli occhi": è n'insuccessu, lu libbru nun veni nutatu praticamenti di
nuddu. Dui anni doppu, nnû 1980, pùbbrica cu Garzanti "Un filo di fumo", primu
di na seri di romanzi ambientati a Vigata, un paisi immagginariu a cavaddu tra
la fini di l'''800 e l'inizziu dû '900. Nnû 1992 ripîgghia a scrìviri doppu 12
anni di pausa e pùbblica "La stagione della caccia" cu Sellerio: Camilleri
diventa n'auturi di successu granni e li sò libbra, ristampati, vìnninu
mmidiatamenti 60 mila copi. Nnû 1994 nesci "La forma dell'acqua", primu giallu
cû cummissariu Montalbanu, e arriva lu successu: Camilleri havi 69 anni. Dû 1995
ô 2003 lu finòminu Camilleri addiventa granni. Tìtuli comu "Il birraio di
Preston" (1995), "La concessione del telefono" e "La mossa del cavallo" (1999)
si vìnninu boni, mentri la serî televisiva supra Montalbanu nni fa cchiù
n'auturi cult. È dû 2004 l'urtimu dî so' libbra "La pazienza del ragno"
pubblicatu di Sellerio. Nzinu a oggi Camilleri ha vinnutu 10 miliuna di copî nta
tuttu lu munnu.



https://scn.wikipedia.org/wiki/Alan_Turing

Alan Mathison Turing (Londra, 23 di giugnu 1912 - Manchester, 7 di giugnu 1954)
fu nu matimàticu e lòggicu ngrisi. Ntruducìu la machina idiali e lu test ca
pòrtanu lu sô nomu.

Cumpiuta la justa etati, accuminzau a friquintari la scola ma li risurtati si
rivilaru prestu assai scausi e accussì rimaseru/rimaneru dû primu annu finu ô
diploma uttinutu a stentu. Li nzignanti lamintavanu lu sô disintiressi pû latinu
e li Sacri Scritturi, nun cuncipennu comu â riggida aducazzioni tradizzionali
iddu putissi prifiriri li litturi supra la tiurìa dâ Rilativitati d' Einstein,
li sô calculi astronòmici, li spirimenti di chimica ca mmintava di sulu e appoi
esiquìa e lu jocu dî scacchi.

Ntô 1931 vinni ammessu a lu King's College dell'Università di Cambridge unni
studiau miccanica quantistica, la tiurìa dâ prubbabbilitati (dimustrau
siparatamenti lu tiurema dû lìmmiti cintrali, già dimustratu ntô 1922 dû
matimàticu Lindeberg) e lòggica.

Ntô 1934 si lauriau cû massimu dî voti, l'annu siquenti uttinni na fellowship e
ntô 1936 vincìu lu premiu Smith. Propiu ntô 1936 si trasfirìu â Princeton
University pi cunzèquiri lu Ph.D., e pubblicau l'artìculu "On computable Number,
with an application to the Entscheidungsproblem" unni discrivìa chidda ca va a
vèniri appoi difinuta comu la machina di Turing e ca lu va a cunzignari â
storia.

Duranti la Sècunna Verra Munniali (1939-1945) Turing mittìu li sô capacitati
matimàtichi ô sirvizziu dû Department of Communications ngrisi pi dicifrari li
còdici usati ntê cumunicazzioni tudischi, nu cumpitu particularmenti difficili
'n quantu li tudischi avìanu sviluppatu un tipu di machina criptatrici chiamata
Enigma ch'era capaci di figghiari nu còdici ca mutava custantimenti, accussì di
rènniri ogni vota nzufficienti lu tempu di dicudifica a dispusizzioni dî
scinzati nimici. Câ ntrasuta 'n verra dâ Ngriterra Turing e li sô cumpagni
travagghiaru stabbirmenti â dicrittazzioni. La mmintiva di Turing ci pirmittìu
di criari nu strumenti chiamatu Colossus (n'ammassu di servumutura e mitallu, ma
com'e gghiè nu primu passu versu un computer diggitali) ca dicifrava 'n modu
viloci e efficienti/afficaci li còdici tudischi criati cu Enigma, sizziunannu
ogni missaggiu 'n purzioni di diminsioni tali ca lu sô significati putìa vèniri
currittamenti svilatu.

Ô tèrmini dâ verra Turing fu mmitatu a lu National Physical Laboratory (NPL,
Labburatoriu Nazziunali di Fisica) a Londra pi disignari lu mudellu dûn
computer. Lu rapportu ca prupunìa l'Automatic Computer Engine (ACE, Muturi pû
Calculu Autumàticu) fu prisintatu ntô marzu 1946. Lu mudellu di Turing era
urigginali e particulariggiatu comu nu pruspettu pi computer ntô sensu mudernu,
ma lu prezzu privintivatu era sprupusitatu e ci foru dilazzioni nta
l'appruvazzioni dû prucettu. Pi l'annu accadèmicu 1947/48 turnau a Cambridge e
spustau li sô ntiressi versu la neuroluggìa e la fisioluggìa. Fu 'n stu piriodu
ca nizziau a splurari la rilazzioni tra li computer e la natura.

Happi videmma ntiressi ô di fora di l'ammitu accadèmicu: divinni membru dû
Walton Athletic Club e vincìu arcuni gari supra li 3 e 10 migghia.

Turing era di l'idìa ca si putissiru criari machini capaci di mimari tutti li
prucessi dû ciriveddu umanu. Ntô 1950 scrivìu n'artìculu dû tìtulu "Computing
machinery and intelligence" 'n cui discrivìa zocch'òi è notu comu test di
Turing. Supra st'artìculu si basa tuttu lu studiu mudernu supra la ntilliggenza
artificiali.

L'annu siquenti fu eliggiutu Membru dâ Royal Society di Londra, principarmenti
pû sô travagghiu supra la machina. Si trasfirìu a l'Univirsitati di Manchester,
unni travagghiau â rializzazzioni dû Manchester Automatica Digital Machine
(MADAM). Cummintu ca ntra lu 2000 avissiru stati criati dî machini 'n gradu di
riplicari la menti umana (quantu a funziunamentu!), travagghiau alacrimenti
criannu alguritmi e prugrammi pû MADAM, participau â stisura dû manuali
upirativu e nni divinni unu dî principali fruitura.

Lu 31 di marzu di 1952 fu arristatu p'omosissualitati e cunnuttu 'n judizziu,
unni a sô difisa dissi/dicìu simpricimenti ca nun scurgìa nenti di mali ntê sô
azzioni. Li sirvizzi sicreti timìanu ca lu sô "vizziu" lu putissi spòniri a un
tradimentu e picchissu subbìu macari la castrazzioni chimica. Ntô midèsimu annu
sviluppau n'approcciu matimàticu a l'embrioluggìa. Ntô 1954 murìu manciannu nu
pumu abbilinatu cu cianuru di putassiu. La matri sustinni ca lu figghiu, chî
jidita lordi pi quarchi spirimentu chimicu, avissi ncirutu p'erruri la dosi
fatali di vilena/vilenu; ma lu virdettu ufficiali parlau senza ncirtizzi di
suicidiu.



https://scn.wikipedia.org/wiki/Aggittivi

Ntâ grammàtica cû tèrmini aggittivu si ntenni ddi palori chi si agghiùncinu ô
sustantivu pi dàri na qualitati o nu attribbutu. P'asempiu: La casa bedda. Lu
muru àutu.

Pi spicificari quantitati o qualitati, fari quarcunu o quarchi cosa cchiù nichi
o p'ammustrari affizzioni (vizziggiativu). Pi fari lu diminutivu si agghiùncinu
li suffissi: iddu, eddu, uddu, teddu, ceddu, uzzu, a lu nomu o a ll'aggittivu:

Pi spicificari puru quantitati o qualitati, nta stu casu aumentu di lu suggettu.
Pi fari lu maggiurativu s'agghiunci lu suffissu uni a lu singulari e una a lu
plurali di lu nomu o di l'aggittivu

Pi significari bruttizza. Pi fari lu piggiurativu s'agghiunci lu suffissu azzu
(mascul.) o azza (fimmin.) a lu nomu o all'aggittivu, e tutti dui geniri
finiscinu cu la i a lu plurali:  

Si forma agghiuncennu lu suffissu ìssimu, ìssima, pi lu singulari e ìssimi pi lu
plurali. Si pò puru furmari cu l'avverbi: assai e veru o lu suffissu: uni:

N'autra forma di supirlatìvu assulùtu s'accucchia radduppiannu l'aggittivu (duci
duci, riccu riccu) o l'avverbiu (forti forti, pianu pianu). Wikipedia:Grammatica



https://scn.wikipedia.org/wiki/Acati

Acati (o Vìschiri ntâ parrata lucali) assetta 108 Km. di Girgenti (Agrigento),
110 Km. di Caltanissetta, 101 Km. di Catania, 100 Km. di Enna, 197 Km. di
Missina, 252 Km. di Palermu, 35 Km. di Rausa, di quali pruvincia apparteni, 99
Km. di Sarausa (Siracusa), e 283 Km. di Trapani.

La cumunitati, ca n principiu si chiamava Biscari, pigghiau lu nomu prisenti nna
lu 1938 di l’appillativu Achates zoccu dèttiru li rumani a lu ciumi Dirillo. Di
lu sèculu XIII cci sunnu li primi ducumenti ca addicchiàranu l’assistenza di lu
fèu di Biscari. Nna lu 1580 la citati divintau prupriitati di li Patirnò di
Catania. Lu primu prìncipi Agostino Paternò Castello purtau lu paiseddu cchiù
vicinu a lu munti e fu accussì lu propiu tirritòriu d’òi. Lu centru, distruttu
di lu tirrimotu di lu 1693, fu rifrabbicatu doppu.

Lu centru stòricu è di particulari ntiressi architittònicu. Li munumenti cchiù
mpurtanti sunnu lu Palazzo dei Principi di Biscari, frabbicatu nna lu 1493, e la
Chiesa di S. Vincenzo di lu 1643. Cci sunnu puru cunzirvati li rùvini di lu
Santo e la Chiesa Madre di S. Nicolò funnata nna lu 1660.

Tra li pirsunaggi distinti è lu crìticu d’arti Enzo Maganuco, cui travagghiau
versu la criazzioni di l’Enciclopedìa Italiana. N'àutra acatisa mpurtanti è
l'attrici e prisintatrici tv Edwige Fenech famusa pî sò ntirpritazziuni nni li
cummedi eròtichi anni 70 (macari su idda nascìu n'Algeria sô matri è di Acati e
idda stissa arricivìu â cittadinanza onuraria nnô 2007).



https://scn.wikipedia.org/wiki/V%C3%A8niri_di_Willendorf

La Vèniri di Willendorf, canusciuta videmma comu la Fìmmina di Willendorf, è na
statuedda di 11,1 cm d'autizza di na fiura fimmìnia, asciata nti nu situ
paleoliticu vicinu a Willendorf n Austria, ntô 1908 di l'archeolugu Josef
Szombathy. È sculputa di petra di caucina ca nun s'attrova n àutri banni, eggh'è
culurata câ terra russa.

Mmeru lu 1990, studiannu arredi l'anàlisi di stu situ, vinni stimatu ca era
sculputa tra 22.000 e 24.000 anni di prima. Dî soi urìggini nun si sapi casi
nenti, nì comu vinni criata, nè la significanza culturali.

La Vèniri nun vinni fiurata comu na rapprisintazzioni pricisa ma chiutostu na
idializzazzioni dâ furma fimminili. Li sò vulva, minni, e panzata grossa sunnu
esaggirati, suggirennu na rifirenna â firtilitati. Li sò vrazza sunnu ncruciati
supr'ê sò minni e nun havi nudda facci visìbbili. La sò testa è cummigghiata cu
acchiccosa chi assummigghia a trizzi di curaddu.

La sò ncìuria, ca si fa paragunari sta fiura grossa â mmaggini clàssica di
«Vèniri», nun veni accittata facirmenti di tanti analisti muderni. Facirmenti si
tratta di na discrizzioni sìmprici ca pò accuntintari li ipòtisi basi dâ vita di
l'òminu primitivu. Ma pi l'àutra manu, li stòrichi cchiù abbirsati ritèninu na
difficurtati a accittari sti tipi di spiegazzioni sìmprici. Àutri prupòninu ca
la sò grassizza putissi rapprisintari lu sò liveddu àutu ntâ sò sucitati di
cacciaturi-cugghituri, e sparti dâ sò firtilitati òvvia, putissi èssiri videmma
nu sìmmulu di sicuranza e successu.

La Vèniri di Willendorf fa parti dâ cugghiuta dû Naturhistorisches Museum a
Vienna.



https://scn.wikipedia.org/wiki/URSS

L' Unioni dî ripùbblichi sucialisti suviètichi (URSS) o Unioni suviètica era na
nazzioni chi cumprinnìa tirritori di diversi parti di l'Europa di l'Est e di
l'Asia cintrali, e di cui la Russia era l'intità cchiù mpurtanti e
rapprisintativa.

Sta nazzioni si furmò ccu la rivuluzzioni d'uttùviru ntô 1917, e supravvissi
nzina ô 1991, l'annu in cui li ripùbblichi chi la cumpunèvunu divintaru
ndipinnenti.

Ppi tutta la sò asistenza, l'URSS fu riggiuta sutta nu cuvernu cumunista,
cumannatu dû Segretariu Ginirali dû Partitu. Primu segretariu fu Vladimir Lenin.
Cci succidìu poi Giuseppi Stalin, Nikita Kruscev, Leonid Breznev, Yuri Andropov,
Kostantin Cernienko e Michail Gorbaciov, chi rifurmò l'istituzzioni di l'URSS e
cuntribbuìu â fini dû partitu ùnicu e â furmazzioni di nu statu di dirittu.

L'Unioni dî Ripùbbrichi Sucialisti Suviètichi era lu Paisi cchiù granni dô munnu
'n termini di supirfici. Quannu li ripùbblichi divintarunu nnipinnenti la Russia
ereditau lu primatu.



https://scn.wikipedia.org/wiki/Turrinova

Turrinova è un cumuni di quasi 4.000 abbitanti dâ pruvincia di Missina, luntanu
96 km dû capulocu. Turrinova havi na superfici di 1.298 tùmmeri e na dinzità di
284 abbitanti pi chilòmitru quatratu.

Lu cumuni cunfina: - a Nord la costa dû mari Tirreno (dâ spiaggia si poti vìdiri
la rocca di Cefalù e la vicina Capu d'Orlannu. Si ponnu vìdiri puri alcuni ìsuli
comu: Alicudi, Filicudi, Vurcanu e Lipari); - a Sud cu Sammarco d'Alunzio; - a
Ovest cu Sant'Àita di Militeddu; - a Est câ frazzioni di Rocca di Capri Liuni e
cu Capu d'Orlannu.

Turrinova havi dui frazzioni, Zappulla (a est, versu Missina) e Rosmarinu (a
ovest, versu Palermu) e nummirusi "cuntradi" nichi: Fragale, Pietra di Roma,
Scudunì, Piattaforma, Cuba, Serro Marzo, Serro Coniglio, Laganeto, Marina di
Turrinova, Cuffari.

Lu 16 di nuvèmmiru dû 1984 Turrinova divintò un cumuni autònumu: prima era na
frazzioni dû cumuni di Sammarco d'Alunzio. Lu sò nomi veni di tri turri militari
dû 1400 chi sirvìanu a vìdiri li pirati chi vinìanu dû mari. I nomi ri sti turri
sunnu: turri Jattu, 'nta via cu so stissu nomi, unni finisci u "Strittu Meli"; a
turri Cuffiri, 'nta cuntrada Cuffiri; e l'urtima iè a turri Leonziu o Marcu 'nta
via Nicolosi. C'è ri vidiri poi a chiazza di l'Autonomia chi funtani ru zuriacu,
u Cunvintazzu bizantinu chi scavi 'rchelogichi fatti ri l'università ri Vienna
e, u casteddu Petra ri Roma cu l'acqueduttu rumanu.



https://scn.wikipedia.org/wiki/Turnatu

Li turnatu sunnu un finòminu meteorològgicu carattirizzatu di culonni d’ariu 'n
lesta rutazzioni ca pàrtinu di cumulunemmi gunci di acqua di celu e jùncinu lu
solu. La sò dinàmica è ancora 'n parti scanusciuta, ma pari ca certi ncridienti
sunnu essinziali pi la nàscita di sti vòrtici: ariu càudu e ùmitu 'n
prussimitati dû solu, ariu cchiù friddu 'n àuta quota e vèntira ca càncianu
dirizzioni e vilucitati cu l’autizza.

Li turnatu cchiù divastanti nàscinu sutta “li supircilli” ca cunzìstinu 'n
granni timpesti di longa durata 'n cui li venti sunnu 'n rutazzioni, zoè
timpurali di longa durata 'n cui li massi d’ariu assùminu nu motu rutatoriu
accàusa di na cumminazzioni d'umititati, nstabbilitati atmosfèrica e venti ca
càncianu dirizzioni câ quota.

Li turnatu vennu misurati, 'n basi a la sò ntinzitati e a li dammaggi pruduciuti
d'iddi, cu la Scala Fujita , ca li classìfica 'n 6 gradi, di F0 a F5. Nta
st'ùrtimu gradu li vèntira ntô turnatu ponnu jùnciri videmma li 500 Km/h. Lu
record assulutu di vilucitati mai riggistratu fu di 512 Km/h lu 3 di maiu di
1999 a Oklahoma City. Lu paisi cchiù curputu di li turnatu sunnu l'USA, e 'n
particulari la zona dâ "Tornado Alley" ntô Midwest. Si svilùppanu comu è gghiè,
a li voti supra lu mari, e nta stu casu pìgghianu lu nomu di trummi marini, nta
tutti li zoni dû munnu, a sclusioni dî riggiuni pulari. Ntô Regnu Unitu si nni
riggìstranu mediamenti 60 a l'annu, mentri 'n Italia, unni di sòlitu sunnu di
putenza ridutta, si nni svilùppanu mediamenti 24 a l'annu. Lu cchiù ricenti e
divastanti fu chiddu ca curpìu la Vrianza lu 7 giugnettu di 2001, di putenza F3,
ca pruvucau gravìssimi dammaggi, ma pi furtuna nuddu firutu gravi. Ntâ storia
taliana, prubbabbirmenti lu peiu turnatu fu chiddu ca curpìu la Lacuna Vènita
l'11 di sittèmmiru di 1970. La trumma d'ariu, prubbabbirmenti nu F5, pruvucau
danni ngenti e outri 30 morti. Nta l'USA si cùntanu tanti turnatu stòrici,
c'hannu pruvucatu dammaggi e vìttimi, e arcuni episodi curiusi assuciati a sti
finòmini, comu chiddu dû 1994, quannu nu turnatu sullivau 37 trattura d'un
dipòsitu e li ridipusitau tutti a 1 km di distanza, dimustrannu na nun
mmagginàbbili putenza.



https://scn.wikipedia.org/wiki/Transgeni

Nu transgèni è nu gèni o matiriali gineticu ca a statu trasfiritu naturalmenti o
cu nu certu nùmmiru di ticchinoluggii ginetichi di n'organismu all'autru.
Sicunnu a wikipedia angrisi nta lu su utilizzu cchiu pricisu, a palora transgèni
addiscrivi nu sigmentu ri DNA ca cuntèni na siquenza ginètica ca a statu isulata
di n'urganismu e ca a statu intruduciutu nta n'organismu diffirenti. Stu
sigmentu nun nativu ri DNA putissi ancora aviri l'abbilitati ri prudurri RNA o
prutiini nta l'organismu transgenicu o putissi altirari lu funzionamentu nurmali
di lu codici gineticu di l'organismu transgenicu. In ginirali, lu DNA jè
'ncurpuratu nta linia girminali di l'urganismu. Pa isempiu, nta li virtibbrati
chissu pò ssiri uttinutu iniettannu lu DNA diffirenti nta lu nucliu ra cellula
di n'ovulu firtilizzatu. Sta ticchinuloggìa jè utilizzati p'introduciri gèni ri
maladìi umani nta autri gèni di surci ri labboratoriu ca putissiru ajutari a
studiari miegghiu a funzioni ra patuloggìa e comu curàrili rilativamenti a lu
gènu sturiatu. Nta n'intirpritazzioni cchiu cumuni lu transgèni pò addiscriviri
quarsiasi siquenza ri DNA, nun ampòrta si cchi cuntèni jé na siquenza ri
cudificazzioni ginètica o ca a statu custruita artificiarmenti e zoè ca a statu
inzirutu nta l'urganismu o custrutti vitturi unni s'attrovava ri tannu. Parrannu
pratticamenti, nu transgèni putissi ssiri:

A diffirènza ntra sti rui stàpi nta lu fattu ca lu cDNA a statu labburatu ppi
luàrici l'introna e macàri, di solitu, chissu nun ancruri li signali rigulatori
ca sunu ntappati attonnu a lu gèni.



https://scn.wikipedia.org/wiki/Taberna_Mylaensis

Taberna Mylaensis è nu gruppu pristiggiusu di mùsica pupulari siciliana.
L'ensemble è urigginariu di Milazzu (l'antica citati di Mylae).

Ntô 1975, lu milazzisi Luciano Maio funnau lu gruppu musicali Taberna Mylaensis
pi scummigghiari la granni mùsica tradizziunali Siciliana.

La ricerca cunnutta attuarmenti dî Taberna Mylaensis pigghia spuntu dâ Scola
Puètica Siciliana (XII sèculu) ca si sviluppau sutta lu Regnu Sìculu-Nurmannu di
Fidiricu II di Svevia, lu pirsunaggiu stòricu arristatu ntô mmagginariu
cullittivu.

Li sò canzuni attuali (di tradizzioni e cumpusizzioni novi), discrìvinu la
scienza e la filosufìa pupulari siciliana, e la "sicilitùtini" 'n ginirali, ma,
splòranu macari rilazzioni musicali cu li culturi dû bacinu miditirràniu.

Nta la mùsica di lu gruppu, putemu nutari li nfruenzi musicali grechi, àribbi, e
nurmanni (pòpuli ca nfruinzaru la cultura di l'accussidditta "Ìsula du suli", la
Sicilia

Ntô 2004, la Taberna Mylaensis arricivi a Saracusa lu premiu "Corrado Maranci"
pi l'attivitati, lu cuntribbutu e la diffusioni data â cultura e mùsica pupulari
siciliana.



https://scn.wikipedia.org/wiki/TED_(cunfirenza)

TED (acronimu ppi Ticnoluggìa, Erucazzioni, Design) è na funnazzioni privata
non-profit statunitenzi ca è canusciuta ppi i sa cunfirenzi, ora macàri fatti in
Iuropa e Asia accussì puri comu nta li Stati Uniti, ca avi comu mottu "idei ca
vali a pena diffunniri". I cunfirenzi o Parrati TED ("TED Talks") dissiminati
ppi internet e youtube, nun sunu suggetti a nu limiti di tiempu.

TED a statu funnatu nta lu 1984; a prima cunfirenza si fici nta lu 1990.
L'intiressi di sta funnazioni ca cravitava supra a Silicon Valley era supratuttu
a ticnoluggìa e lu design. Unu dei so funnaturi Richard Saul Wurman è canusciutu
p'aviri strummintatu nta lu 1976 lu termini "architettu dâ 'nfurmazzioni".
Mentri ca sti cunfirenzi accuminzaunu a addivintari famusi macari l'arcumenti
trattati accuminzarru a canciari accuminzannu a trattari macari tutti l'aspetti
dâ scenza e dâ cultura. 'Ntra chiddi ca rèsiru cunfirenzi TED arricurdamu Bill
Clinton, Al Gore, Gordon Brown, Richard Dawkins, Bill Gates, li funnaturi di
Google, l'ivancilista Billy Graham e na pocu ri vincituri di Premi Nobel. Rei
pirsuni ca travagghianu ppi sti cunfirenzi arricurdami l'exxi giurnalista
'nfurmaticu britannicu e edituri Chris Anderson. Lu pruprietariu di sta ditta e
a Funnazzioni Sapling. Di lu 2005 a lu 2009, tri prèmi di 100,000 US $ fuorru
dati ogni annu a li vincituri di lu cuncursu unni s'addummannava di scegghiri
"nu disidèriu ppi cangiari lu munnu". A cuminzari di lu 2010, in ogni casu, sulu
nu vincituri a statu scigghiutu ppi ssiri sicuri ca TED pò cuncintràrisi a
isaudiri li disideri di lu vincituri. Ogni vincituri addichiara nu disidèriu a
cunfirenza annuali Template:Ndash ntra li 18 minuti spicifichi.



https://scn.wikipedia.org/wiki/Sunettu_a_bucca

Lu sunettu a bucca è nu strumentu musicali a ciatu, ammintatu prubbabbirmenti
ntô 1821 dû tudiscu Buschmann. Stu strumentu è fattu principarmenti di tri
parti: nu corpu cintrali (comb), dui placchetti porta anci e li rivistimenti di
fora (covers). Lu sonu veni pruduciutu di làriu ca fà vibbrari li "anci"
(lameddi d'uttoni fini-fini attaccati ê placchetti di susu e jusu, macari chisti
d'uttoni). Li placchetti sunnu misi appujati supra a nu corpu cintrali fattu di
sòlitu di lignu o pràstica. Tutti ssi cosi sunnu chiuruti nta na carcassa di
mitallu, ca, macari idda, faci di càscia di risunanza.

Lu sunettu a bucca veni utilizzatu ntâ mùsica pupulari, ntô blues e jazz e ntâ
mùsica cràssica.

Nti l'anni '60 Bob Dylan avia addivintatu famusu sunannu nu sunettu nti assai dî
sò canzuni. N Italia ci fu Eduardu Binnatu ca usau lu sunettu pi diversi canzuni
di successu nti l'anni '80.

La pillicula cchiù canusciuta ca metti n evidenza nu sunaturi di sunettu `cu na
mpurtanza cintrali pâ mùsica è forsi la pillicula di Sergiu Liuni C'era na vota
ntô west. La culonna sonora fu cumpunuta di Enniu Morriconi.



https://scn.wikipedia.org/wiki/Sinagoga

Tèrmini grecu pi "assimblia, locu di riunioni". Si riteni ca la sinagoga happi
nizziu comu stituzzioni, duranti l'esiliu babbilunisi, doppu la distruzzioni dû
primu Tempiu, e purtata ‘n Palistina di l’abbrei turnati di l'esiliu. Sècunnu la
tradizzioni abbràica, la sô urìggini sarissi tantu cchiù antica, e avissi
asistutu già a li tèmpura dû patriarca Giacobbi ca, ancora ntâ panza di sô
matri, tintava di nèscirinni ogni quannu la matri passava a latu di na sinagoga.
Resti archiològgici attèstanu ca tali edifici asistìanu già ntô pirìudu
succissivu a l'èbbica erudiana (Masada, Herodium), pirtantu a l'èbbica dû
sècunnu Tempiu. Tra lu III sèculu e lu IV sèculu, sòrcinu nummarusi sinagoghi,
spissu cu ricchi urnamenti, affrischi, e musàici, ‘n Giudea, ‘n Galilea e ntê
citati dâ diaspora.

La chianta dâ maiuri parti di sti custruzzioni è chidda di na basìlica a tri
navati, urintata ‘n modu ca li fidili, ‘n cunfurmitati a lu principiu cuntinutu
ntâ Bibbia (Dn 6,11), ricìtanu li priieri/prijeri rivoti versu Girusalemmi. Tali
chianta e urintamentu foru mantinuti videmma ntê sinagoghi custruiuti ntô
Mediuevu. L'urganizzazzioni dû spazziu nternu dî sali di priiera/prijera mmeci
subbìu mudificazzioni ntô cursu dî sèculi. L'arca-ammuarru (tebah) ca cunteni li
ròtuli dî Sacri Scritturi (Torah) è ncastrata ntâ pareti urintali, ca talia
versu Girusalemmi, mentri lu purpitu dû litturi (bimah), ci sta di frunti, ô
centru dâ sala o a lu capu uppostu. Li fìmmini sunnu spissu rilicati ntê
gallirii.



https://scn.wikipedia.org/wiki/Sigmund_Freud

Sigismund Schlomo Freud (6 di maiu 1856 - 23 di sittèmmiru 1939) nascìu n Příbor
(nt'a riggiuni dâ Muravia) ê fu famusu niuròlugu, filòsufu, nunca ammintaturi dâ
Psicanàlisi, sicunnu cui lu Ncònsciu mpluisci ncapu la vita nòstra, trajènnu na
sèrii di cumpurtamènti lòggici a'nnunca llòggici ntâ Psichi umana.

P'intipritari a la basi cc'èsti un prucèssu ê na ntirissanti tiuria funnata
ncapu lu mpulsu sissuali ê li rilazziòni sò ccu' lu Ncònsciu. Oj jòrnu 'a
jurnata li basi di sta sciènza s'axxìanu ntê libbri di chistu gran òmu ntra cui
arricurdamu: La ntirpritazziòni dî sònna, Totem ê Tabbù, na ricugghiuta di Casi
Clìnici ê tant'àutri ancòra. Purtròppu macari nun putìssimu axxiàrili nta li
libbrirìi traduciuti ntâ nòstra lingua, ma 'camòra sulu n Dialèttu Xiurintinu
Littirariu. Fuvu figghiu di n'Ibbrèu, Jacob Freud ê dâ sò tèrza mugghièri,
Amalie Nathanson. Studiau a Viènna unni accapau la sò spicialitati n niuruluggìa
(ca ntu dd'ìntirim midèmma trattava di curari li cristiani upprèssi dî malanni
Psìchici ê 'n sulu di chiddi ncapu lu Sistèma Nirvòsu Cintrali). Nummarusi
sciarriati ccu' àutri studiusi di l'èbbica (còmu Alder, Jung ê àutri midè)
fìciru nàsciri àutri tiurìi ncapu lu Ncònsciu. Sti sciarriati urigginati fòru dâ
vèru cuntistata tiuria da libbìdu (mpulsu sissuali) ca sicunnu dd'àutri studiusi
èsti tròppu saggirata ê mènu mpluissi lu sèssu ntâ vita di cuegghiè. Ma còmu è
gghiè tutti li tiurìi scintìfici nasciuti nta ddu pirìudu mpluinzati fòru granni
dû sèssu, ca nzina a chistu fu n'argumèntu tabbù ê ntònzi vitatu a parrari.

Libbìdu èsti n tèrminu ca vèni dû Latinu ê ca pâ prima vòrta cumparìu ntê
scritti di Freud appuntu. Esti lu càrdini principali dâ Psicanàlisi ê si putissi
tradùciri còmu "disìu", "vuluttati"; zoè èsti unu dî mpulsi nòstri cchiù
principali s'un l'ùnicu. Dòpu na sfunnacata di studi ê midè di càsi clìnici,
iddu agghicau a na tiurìa sicunnu cui la vita d'ògni cristianu si spàrti n
divèrsi tappi sissuali, unni li zòni ròggini càncianu banna ê accussì midè la
manèra di vìviri la vita sissuali sò. Fuvu pròpriu chista la tiurìa unni si
funna la Psicanàlisi, di cui s'urigginaru pua li divisiòni attuali. Li tiurìi di
Freud ê di l'àutri studiusi dû pirìudu ncapu la libbìdu mpluinzaru cuegghiè
manifistazziòni artìstica di l'èbbica, furmannu na vèra svòrta n tutti li campi
dû sèculu XX. Una di li cchiussai granni manifistazziòni artìstici s'arritròva
sicuramènti ntâ pittura, ccu' lu nòmu di surrialismu. All'accuminciu pirò a
Freud 'ncci piacìu sta nòva furma d'arti. La canciau saca parrau n frunti a lu
Spagnòlu Salvadòr Dalì, unu di li cchiù spèrti nta l'ammitu. Dòpu lu ncòntru
ccu' iddu a Lontra nta n café, vèru si miravigghiau, pîcchì l'artista disignau
manu manu avanti a l'òcchi sua, ncapu a na sarviètta, nu sò ritrattu; ê ntònzi
scrissi a Zweig:



https://scn.wikipedia.org/wiki/Siculi

Li Sìculi èranu nu pòpulu c'agghicò n Sicilia dû cuntinenti prubabbirmenti
agghiri lu 1400 a.C.. La Sicilia era già abbitata dî Sicani e cchiù a uccidenti
di l'Elimi, e ntonzi li Sìculi àppiru a attruvari n'accordu cu li Sicani. La
fruntera ntra li Sìculi e li Sicani fu lu ciumi Salsu. L'urganizzazzioni dî
Siculi era privalintimenti tribbali. Cu l'agghicata dî greci nta lu sèculu VIII
a.C. e la prugrissiva culunizzazzioni, li Sìculi àppiru a ritiràrisi aaghiri lu
nternu, unni funnaru diversi citati. La lingua dî Sìculi era sicuramenti
indu-europea, ma nenti cchiù si sapi. Prima di l'arrivu dî greci nun usàvanu na
scrittura, e ricintimenti furu asciati petri cu scrizzioni sìculi ca ùsanu
l'alfabbetu grecu. La prugrissiva ellenizzazzioni dî Sìculi, purtò picca a picca
â perdita di l'identitati culturali. Ntô sèculu V a.C, li Sìculi, cu Ducèzziu
agghicaru a urganizzàrisi di manera unitaria, cuntrappunènnusi ê greci,
suprattuttu chiddi di Sarausa e di Catania. Lu statu unitariu sìculu durau
picca, e ntô 450 a.C. li sarausani batteru l'esèrcitu sìculu e mannaru a
Ducèzziu n esiliu n Corintu. Cu la prugrissiva culunizzazioni greca, li Sìculi
pèrsiru accussì picca a picca la nfluenza ca avìanu avutu nzinu a ssu mumentu.



https://scn.wikipedia.org/wiki/Sicilia_(%C3%A8bbica_spagnola)

La Sicilia vinni sutta la duminazzioni dû re di Spagna ntô 1479, quannu lu regnu
di Castigghia si juncìu câ curona d'Aragona. La duminazzioni spagnola si
cunchiudìu lu 10 di giugnu 1713, câ firmata dâ paci di Utrecht, chi cunfirmau lu
passaggiu di l'ìsula di Filippu V di Spagna a Vittoriu Amedeu II di Savoia.

L'abbrei foru cacciati ntô 1492 (comu succidìu pi tutti li tirritorî sutta la
curuna spagnola).

A la morti di Firdinannu II di Araguna e di Isabella di Castigghia, la Sicilia e
lu regnu di Nàpuli foru ncurpurati ntra la nova curuna di Spagna, chi vinni
ariditata dû giuvani Carlu V. Dû 1516 'n poi, li dui regni vennu tinuti di rè
forasteri addimentri ca sunnu amministrati di distinti viciré.

Dû 1516 ô 1700 la Sicilia fu retta dâ dinastìa di l'Asburgu. Dû mpiraturi Carlu,
li regni di l'Italia miridiunali foru ciduti ô figghiu Filippu ntô 1556, du'
anni prima dâ sò morti.

Ntô 1548, Ignazio de Loyola funnau a Missina lu primu Colleggiu dî Gesuiti ô
munnu, lu famusu Primum ac Prototypum Collegium ovveru Messanense Collegium
Prototypum Societatis Iesu, prototipu di tutti l'àutri culleggi di nzignamentu
chi li Gesuiti.

Ntô 1571, dû portu di Missina partìu la flotta cristiana, ô cumannnu di Don
Giuvanni D'Austria, chi distrudìu na flotta turca nnô Cummattimentu di Lepantu.
Tra li pirsuni firiti sbarcati dâ flotta cc'era Miguel de Cervantes, chi
arristau ô Spidali Granni dâ citati pi quarchi misi a causa dâ manu firita 'n
cummattimentu.

Ntô 1638, l'Univirsità di Missina funnau l'ortus Messanensis, lu cchiù anticu dâ
Sicilia e ammittau Petru Castelli, di Roma, pi rializzàricci, cu cui cullabburau
Marcellu Malpighi.

Sutta lu regnu di Carlu II, nu tirrimotu curpìu tutta la parti uccidintali di
l'ìsula ntô 1693. La ricustruzzioni ntô stili baroccu sicilianu fu parò
mprissiunanti pi maistranzi e architetti mpignati ntê citati novi chi rinasceru.



https://scn.wikipedia.org/wiki/Scola_siciliana

La Scola Siciliana fu na scola puètica ca ciurìu 'n Palermu ntra lu 1230 e lu
1250, duranti lu regnu di Fidiricu II di Hohenstaufen di Svevia (Fidiricu I di
Sicilia, 1194-1250), lu niputi di Barbarussa, stupor mundi (miravigghia dû
munnu).[1]

La Scola Siciliana havi na mpurtanza granni nta la storia di la littiratura
pirchì cu idda, pi la prima vota, si usau lu vulgari a scopi littirarî. Ereditò
li tradizzioni puètichi pruvenzali, affinànnuli, pi sviluppari la prima lingua
littiraria taliana. La lingua siciliana, usata ntâ Scola Siciliana di li
Siciliani e di li nun-Siciliani, fu la prima lingua scritta dî lingui vulgari
latini di l'Italia, capaci di esprìmiri tutti l'emuzzioni umani.

La puisìa dâ scola è quasi sclusivamenti d'amuri, siguennu li mutivi dâ puisìa
pruvenzali. Sta scola littiraria appi na granni nfluenza supra Dante Alighieri.

Lu Re Fidiricu nun era sulu lu sustinituri dâ scola, ma puru iddu scrivìu li
puisìi d'èbbica, comu st'asempiu (traduciutu pi tuscanu)[3]:

Lu CD E vinniru du mari... Federicu (2004 du gruppu musicali sicilianu Taberna
Mylaensis è na ricerca e n'umaggiu â Scola Puètica Siciliana.



https://scn.wikipedia.org/wiki/Scn.wiki

Scn.wiki è lu nomu dâ Wikipedia scritta n lingua siciliana (salintinu,
calabbrisi centru-miridiunali e sicilianu di Sicilia). Scn.wiki nascìu nnâ
secunna mitati dû 2004 [1] (chî nizziatura dû forum di linguasiciliana.org) e ci
havi ora 25 380 artìculi.

È assai raru ca putemu siguiri l'accuminzata d'un pruggettu nzinu d'un puntu
esattu. Ma putemu fari propiu accussì pi scn.wiki. Lu 5 di uttùviru dû 2004,
Mark Williamson scrissi sta littra ô forum di linguasiciliana.org:

Lu primu cumitatu cumprinnìu: Pippu d'Angelo (puru lu primu sysop e addivintau
lu primu bureaucrat lu 20 di aprili dû 2005), Ninu Russu (lu primu edituri) e
Peppi Melfi (lu cchiù granni cuntribbuturi). Peppi era puru lu primu a arrivari
a 100 e 250 artìculi e addivintau lu secunnu sysop lu 20 di aprili dû 2005.

Lu 10 di maiu dû 2005, doppu pricisamenti setti misi d'asistenza, avìamu 810
artìculi e 83 soci riggistrati. Scn.wiki cci arrivau ô millèsimu artìculu cu
Ginevra (cità) scrittu lu primu di giugnu dû 2005.

Lu 20 di giugnettu dû 2005, Giusi addivintau la nostra terza sysop, e lu 26 di
austu, 2005 idda scrissi lu 2000èsimu artìculu.



https://scn.wikipedia.org/wiki/Saturnu_(pianeta)

Unu dî cchiù granni pianeti dû Sistema sulari, Saturnu è puru unu dî pianeti chi
si ponnu vìdiri a occhiu senza bisognu di telescopiu. Havi nu diàmitru di circa
120000 chilòmitri. Sulu Giovi è cchiù granni. Completamenti ricupertu di gas, si
ricanusci ô telescopiu pi li carattirìstichi aneddi, scuperti ntô Seculu XVII di
l'astrònumu talianu Giannuminicu Cassini, chi riniscìu puru a vìdiri la
siparazzioni principali tra dui aneddi.

Turnu turnu a Saturnu furrìanu na vintina di satèlliti di nu diamitru minimu di
na cinquantina di chilòmitri, e sparti di chisti diversi àutri satelliti di nu
diamitru di quarchi chilòmitru. La maggiuranza di sti satèlliti foru futografati
pi la prima vota di la sonda Voyager II chi ntô 1981 passau pi ddocu prima di
pridìrisi ntô sistema sulari funnutu. Lu cchiù cèlibbri dî satèlliti è senza
dubbiu Titanu, nu satèlliti ricupertu di n'atmosfera di mitanu e azotu, visitatu
ntô 2005 di la sonda europea Huygens. Sempri ntô 2005 la sonda matri,
Cassini-Huygens, esplurau tutti li satèlliti di Saturnu cchiù mpurtanti.

Lu pianeta Saturnu è ô centru di nu sistema di na vintina di satèlliti, cuntannu
sulu chiddi chi sunnu chiossai di nu cintinaru di chilòmitri, chi ci furrìanu
turnu turnu. Li cchiù mpurtanti sunnu Titanu, chi è lu cchiù granni chê sò 5000
chilòmitri di diamitru. Ci sunnu appoi Rea, Enceladu, Iperiuni, Mimas e Dioni.



https://scn.wikipedia.org/wiki/Santa_Rusul%C3%ACa

Santa Rusulìa, lu cui nomu veru era Rusulìa Sinibaldi (1130-1156 o 1166),
secunnu la tradizzioni, appartinni a la nòbbili famigghia di li Sinibaldi e fu
vèrgini palirmitana di lu sèculu XII, figghia di Sinibbaldu, signuri di
Quisquina e di Rose nta la pruvincia di Girgenti. Campau a la corti di lu re
Ruggeru prima d'arritiràrisi comu na rimita nta na grutta n capu a lu munti
Piddirinu, unni murìu.

La " Liggenna" , veni a diri lu cuntu stòricu dâ vita e dî miraculi, scrivuta
quannu lu viscuvu la dichiarau Santa, si perdìu. Li Patri Bullannisti dìciunu ca
lu “ncontru di dui cuurdinati agiografici “ ( locu di cultu e data annivirsària
) nun fannu dubitari dâ sò esistenza; pari ca campò dû 1130 ô 1170; fu
sicuramenti mònaca basiliana, chiuruta dû vìscuvu nta na stanzicedda.

La Crèsia palirmitana di tempu mmimuràbbili cilibrò lu jornu natalìzziu ô 4 di
sittèmmiru e li tistimunianzi di l’arti pàrranu di un cultu senza ntirruzzioni.
A cuminciari dû 1585 San Binidittu di San Fratellu, dittu lu Nìvuru, supra ô
Munti Piddirinu circò lu sò Corpu. Li ricerchi cuntinuaru nnô 1624. Lu 25 di
giugnettu 1624 s’attruvaru l’ossa e l'Arcivìscuvu di Palermu, Cardinali
Giannettinu Doria, cu na cummissioni di teolughi dissi ca li Riliquii èranu
veri. Ci fu na granni divuzzioni pupulari e lu Sinatu Palirmitanu la fici
Patrona principali dâ citati a lu 6 di austu 1624. Urbanu VIII, nnô 1630,
scrivìu l'elòggiu dâ Santa nnô Martirològgiu Rumanu ô 15 giugnettu e ô 4
sittèmmiru. lu cultu si diffunnìu n tutta la Sicilia, nta l'Italia, na cocchi
Nazzioni Eurupea e nnê tirritorî assuggetti ô Re dâ Spagna e nnâ Mèrica. La
divuzzioni pupulari versu la “ Santuzza “ havi la sò màssima sprissioni ntô
"Fistinu" e ntô "Pilligrinaggiu ô Munti Piddirinu". Nnâ rivisioni dû 1980 dû
Calinnàriu Litùrgicu Riggiunali, la cilibrazzioni di Santa Rusulia vinni purtata
a tutta la Sicilia comu Mimòria ubbligatòria.

'N Palermu lu cultu di Santa Rusulìa è lijatu a lu miràculu ca la “ Santuzza “
fici pi firmari na pistilenza ca avìa fattu assai morti ntâ cità e ntô cuntornu
d'idda. Si cunta ca li citatini avìanu ggià fattu tanti prucissioni e prijeri a
tutti li quattru santi ca tannu èranu cumpatroni di Palermu (Santa Cristina,
Santa Ninfa, Sant'Uliva e Sant'Àita), ma nudda di chisti avìa arinisciutu a
firmari la malatìa, mentri ca si cuntàvanu li cristiani muruti strati strati.
Dici la liggenna ca nu jornu, supra lu munti Piddirinu, a nu cacciaturi ca pô
malu tempu s'avìa pirdutu, cci accumparìu Rusulìa ca cci ammustrau la strata pô
paisi e ci raccumannau di jiri pi sùbbitu ntô vìscuvu di Palermu pi dicìricci ca
nta na grutta 'n capu ô munti c'èranu l'ossa d'idda ca lu vìscuvu jeva circannu,
e ci rivilau macari ca, purtroppu, lu cacciaturi avissi murutu pâ pistilenza. Lu
pòviru cacciaturi, ca si chiamava Vincenzu Bonellu, scantatu pi ss'apparizzioni
e pi chiddu c'avìa sintutu supra a la sò sorti, parrò sulu quannu era prontu pi
mòriri di pesti. Allura lu vìscuvu, cardinali Doria, ivu supra ô munti, ntâ
grutta ca cci avìa addisignatu lu cacciaturi e ddocu attruvau l'ossa dâ Santa;
l'ossa foru misi dintra a nu saccu e, appoi, cu sulenni prucissioni, ntra li
ciuri, cannili addumati e canti, foru purtati 'n cità. Ô passaggiu di l'ossa dâ
Santa lu mali addivintava cchiù lentu, cchiù dèbbuli, pirdeva di mpurtanza e
piriculusitati. Palermu doppu picca tempu vinni libbirata dâ pesti e, pi
ricanuscenza a tantu binifìciu, lu pòpulu si vutò a idda e di tannu, tutti
l'anni, pi unuràrila, la cilibbrò cu granni festa c'arricurdassi li jorna dâ
libbirazzioni e ca fussi comu a lu triunfu dâ Santa prutittrici. La grutta dû
munti Piddirinu addivintò nu satuàriu, unni la pietati di ognidunu divotu bonu
s'aridducìu a vinirari la nòbbili mmàggini di la Patrona. [1]

Dô 1624, tutti l'anni dû 9 ô 15 giugnettu, Palermu fisteggia la sò Patrona, la
Santuzza, accussì saputa sèntiri cu affettu dî divoti, cu nu fistinu ca dura
setti jorna, mentri ca a lu 4 di sittèmmiru, jurnata di quannu nascìu la Santa,
veni fattu nu pilligrinaggiu ammeri la grutta dû munti Pillirinu, unni fu fattu
nu santuàriu, e ntâ Cappella dâ cattitrali di Palermu, unni è sarvata la stàtula
dâ Santa.

La stàtua di màrmuru, fatta ntô 1625 dô scurturi Gricoriu Tedeschi, è tutta
cummigghiata di petri prizziusi e àutri uggetti d'oru, tutti lassati dî difeli
ntî tèmpura dî sèculi. Li riliqui sunnu sarvati dintra a n'urna d'argentu, fatta
ntô 1631 di li mastri arginteri Franciscu Rùvulu, Gian Nicola Vivianu e Matteu
Lo Castru.

Lu "fistinu" è na granni festa dô pòpulu ca attrai 'n Palermu cintinara di
migghiara di fideli, turisti e curiusi e ca cunzisti 'n spittaculi, mustri e
cuncerti ca, accuminciannu dî primi jorna di giugnettu, spèrdunu a lu 15 dô
stissu misi, nzemi ê cilibbrazzioni riliggiosi. La festa è una di li cchiù
antichi e affuddati dû Miditirràniu, canusciuta pi la sò grannizza nti tutta
l'Europa, cuntata di li granni viaggiaturi dô '700 e di l'800. Na festa
c'arricorda la morti e la rinasciuta di Palermu pi menzu dû cuntu di la
tirrìbbili pistilenza dô 1624, vinciuta pi ntircissioni di Santa Rusulìa.

Santa Rusulìa è macari la patrona di Santu Stèfanu. La festa veni fatta a la
prima duminicadìa di giugnu, pi cincu jorna, dû Sàbbatu nzinu a lu mercuridìa.
L'urìggini dâ cilibbrazzioni è lijata a l'èrimu di la Quisquina, unni la Santa
campau pi 12 anni e unni ancora aoggi si leggi la scritta ego Rosolia Sinibaldi
Quisquine, et Rosarum Domini, filia amore D.ni mei Jesu in hoc antro habitari
decrevi (iù Rusulìa, figghia di Sinibaldu di Quisquina di li Rosi, p'amuri di lu
meu Signuri Jesu Cristu, dicidìi d'abbitari nti sta grutta).

Pi tuttu lu pirìudu dâ festa, accuminciannu dû sàbbatu matina, sfìlanu pi li
strati dû paisi li tammurini; ntô vèspiru veni fatta la funzioni riliggiosa, 'n
unuri dâ Santa; la duminicadìa lu menzu bustu d'argentu, ca cunteni li riliqui
di Santa Rusulìa, 'n prucissioni veni purtatu a spadda dê divoti, ca, ô sonu di
na campanedda, ogni tantu si fèrmanu p'aricògghiri l'ufferti dî fideli. Appoi, ô
pumiriggiu di lunidìa, c'è la sfilata di li carretti addubbati e la cavalcata,
fatta di cavaleri vistuti di robbi antichi ca vòlunu rapprisintari tutti li ceti
suciali: chisti ci fannu la scorta d'unuri ô menzu bustu dâ Santa. Li
fisteggiamenti finìsciunu cu granni botti, muschittarìa e jocufocu.



https://scn.wikipedia.org/wiki/Salentu_(tirritoriu)

Lu Salentu (giogràficu), ginirarmenti canusciutu puru comu pinìsula salintina, è
la parti miridiunali dâ Pugghia, situata tra lu mari Joniu e lu mari Adriàticu e
dilimitatu di l'accussidditta sogghia messàpica, na diprissioni ca curri longu
la lìnia Tàrantu-Ostuni e ca lu sipara di li Murgi.

Acquarica, Alessanu, Aleziu, Caddhriste, Andranu, Aradeu, Arnisanu, Bagnulu,
Vithrugna, Calimera, Campie, Cannule, Craparica, Carmianu, Carpignanu, Casaranu,
Castrì, Cascignanu, Castrignanu ti lu Capu, Casciu, Caddhrinu, Culupazzu,
Cupirtinu, Corianu, Cursanu, Curse, Cutrufianu, Disu, Gaglianu te lu Capu,
Galatina, Galàtune, Caddhrìpuli, Sciuvaneddhru, Giurdignanu, Uagnanu, Lecce,
Lècule, Liranu, Lizzanieddhru, Maje, Martanu, Martignanu, Matinu, Melendugnu,
Melissanu, Melpignanu, Miscianu, Minervinu, Muntruni, Muntisanu, Murcianu, Muru,
Nardò, Nianu, Nucija, Noule, Ortelle, Utrantu, Parmarici, Parabita, Patù, Portu
Cesareu, Pusciardu, Presicce, Racale, Rufanu, Salice, Salve, San Cassianu, San
Cesariu, Santu Dunatu, San Pietru, Sanarica, Sannicola, Cisarea, Scurranu,
Sichilì, Sujanu, Sulitu, Specchia, Spunganu, Schinzanu, Sternatìa, Supersanu,
Suranu, Surbu, Taurisanu, Tajanu, Tiscianu, Thripuzze, Thricase, Tuje, Uscentu,
Uscianu, Eje, Ernule, Zuddhrinu.

Brìndisi, Carvigni, Cilinu, Cegghji, Erchie, Francaidda, Latianu, Misciagni,
Oria, Stuni, San Donaci, Sammichel, San Pancraziu, Santu Pietru, Santu Vitu,
Turchiarulu, Torri, Li Castieddi.

Avetrana, Carosinu, Faggianu, Fragnanu, Gruttagghie, Lupranu, Lizzanu, Manduria,
Maruggiu, Muntiasi, Montemesula, Muntiparanu, Puzanu, Roccaforzata, Santu
Giorgiu, San Marzanu, Sava, Tàrantu, Turricedda.

Di lu puntu di vista linguìsticu, lu Salentu nun cumprenni la cità di Tàrantu
(unni si parra lu Tarantinu), né lu restu dâ sò pruvincia a ovest di lu capulocu
(unni si parra ginirarmenti lu dialettu pugghisi), né lu restu dâ pruvincia di
Brìndisi a nord d’Ostuni (unni l'accentu veni nfluinzatu dû dialettu barisi).
Susu di sti cunfini, la lingua pò èssiri difinita ginirarmenti pugghisa,
appartinenti a la tipuluggìa miridiunali. Jusu di sti cunfini nveci, si parra lu
dialettu salentinu, appartinenti a la tipuluggìa miridiunali stremu e cchiù
sìmili a la lingua siciliana, 'n particulari a lu dialettu di la Sicilia
urientali.

La Grecìa Salentina, nta lu Salentu cintrali, è n'ìsula linguìstica nunchì un
tirritoriu cu n'idintità culturali a idda stissa. Arcuni di li sò 50.000
abbitanti pàrranu lu dialettu neo-grecu notu comu gricànicu o griko. Stu
tirritoriu cumprenni ùnnici comuna, novi di li quali di lingua ellenòfuna: a
Calimera, Castrignano de' Greci, Corigliano d'Otranto, Martano, Martignano,
Melpignano, Soleto, Sternatia e Zollino si agghùncinu Carpignano Salentino e
Cutrofiano, di ricenti ngressu e nun ellenòfuni. Macari li cumuna di Lizzano,
Torricella, Manduria, Sava e Avetrana, tutti nta la Pruvincia di Tàrantu hannu
addumannatu pi fàrinni parti.

La pinìsula salentina si carattirizza pi tratti cumuni, sia di lu puntu di vista
linguìsticu ca di chiddu architittònicu, sia nta l’usi c anta li custumanzi. Lu
paisaggiu architittònicu è di tipu grecu, cu na priduminanza assuluta di li casi
bianchi pittati cu la caucina, senza tettu, suprattuttu 'n campagna e nta la
costa; ma li centri stòrici sunnu carattirizzati di na redità spagnola, lu
Baroccu, chi nnô Salentu pigghia carattirìstichi propi, facennu usu di la lucali
petra liccisa (lu leccisu, 'n dialettu salentinu). L'architittura pugghisa,
nveci, è rapprisintata suprattuttu di lu Romànicu.

Ntô tirritoriu esìstinu di li nclavi grecòfuni nichi (prubbabbirmenti origginati
di micrazzioni mediuevali), pupulati d’un gruppu ètnicu di lingua grica ca campa
ntâ riggiuni stòrica dâ Grecìa salentina e, comu nta àutri àrii di lu stremu
sud, arcuni enclavi Arbëreshë sorti cu la diàspura arbanisa a pàrtiri di lu XV
sèculu guidata di Giorgiu Castriota Skanderbeg.

La pinìsula salentina è culturalmenti n'ìsula. Nfatti sta riggiuni nun è pi
nenti assimilàbbili a la Pugghia, nè sutta lu puntu di vista linguìsticu, nè
sutta chiddu architittònicu, nè di l'usi e custumanzi. Nta na granni parti di lu
Salentu, la lingua prisenta la vucalità tìpica di la lingua siciliana. E' quinni
cumpletamenti strània a li lingui pugghisi.

Di particulari ntiressi antropològgicu è l'oramai estintu finòminu dû
tarantismu, na forma istèrica di straurdinariu mpattu scènicu, e lu nveci
rimuntanti cultu pi la pìzzica, la mùsica tradizziunali e battenti ca tannu
accumpagnava li riti di guariggiuni di li tarantati, zoè di li fìmini ca si
cridìa avìssiru statu muzzicati di la tàranta. 'N rialità, si trattava di
n’origginali modu di manifistàrisi di l'isterìa. L'antropòlugu Ernesto De
Martino cunnucìu di li stòrici studi supra lu finòminu, poi cunfluiti ntô
clàssicu testu Viaggiu nta la terra di lu rimursu.

La pinìsula salentina ci havi na cunfigurazzioni chianiggianti nta cui si
distìnchinu li primi rilevi dî Murgi tarantini a nord-ovest, lu Tavuleri di
Lecci a lu centru, l’unnulazzioni di li Serre a sud. Storicamenti òccupa lu
tirritoriu di l'antica Terra d'Otrantu.

Duranti la Custituenti, si discutìu di la pussibbilità di fari dui riggiuni
diffirenti: la Pugghia e lu Salentu. Però finìu ca nun si nni fici nenti pirchì
quarchi pulìticu mpurtanti, primu ntra tutti Aldu Moro, era fortimenti
cuntrariu.

Lu 24 di jinnaru dû 2006, pressu lu saluni di rapprisintanza di la pruvincia di
Brìndisi, si tinni na mpurtanti riunioni ntra li tri prisidenti di li pruvincî
di Lecci, Brìndisi e Tàrantu, e li tri sìnnaci di li rispittivi cità capulocu,
pi discùrriri dû pruggettu dû Grande Salento[1][2][3].



https://scn.wikipedia.org/wiki/Ruggeru_I_di_Sicilia

Ruggeru I (1031 – 22 di giugnu, 1101), munarcu nurmannu dâ Sicilia, era lu
figghiu cchiù nicu di Tancredi d'Autavilla. Agghicau nna l'Italia miridiunali
versu lu 1055.

Cu sò frati Rubbertu lu Guiscardu rinisceru a cunquistari la Calabbria versu lu
1060. Ruggeru ricivìu lu casteddu di Miletu unni iddu stabbilìu la sò risidenza
e la sò capitali.

Doppu sta cunquista, accuminzaru attaccari la Sicilia chi a ssu tempu era ancura
cuvirnatu dî saracini. Prima li dui frati èranu ammitati di l'emiru di Catania,
lu quali era impignatu nta na sciarra cu lu califfu di Girgenti. L'aiutari
l'emiru fu sulu na scusa p'accuminzari la cunquista dâ Sicilia. Cunquistaru
Missina ntô maiu di 1061 e di ccà cuntinuaru pigghiari tirritori fini ca
cunquistaru Palermu ntô jinnaru di 1072. La cunquista dâ Sicilia cci vulìa
trent'anni, e nfini, ntô frivaru di 1091 Nuotu vinni cunquistatu. Oramai Ruggeru
cuntrullava tutta la Sicilia e s'addicchiarau lu Duca di Sicilia.

Siccomu l'ìsula a ddu tempu cumprinnìu na pupulazzioni di saracini e greci (pi
quasi nu sèculu doppu la cunquista dâ Sicilia, li latini arrèstanu ntâ
minuranza), Ruggeri capìu bonu c'avìa usari li formi di cuvirnari bizzantini e
àrabbi chi già èranu stabbiluti nta l'ìsula pi sèculi. Ô stissu tempu ca Ruggeru
s'apprufittau di st'urganizzazzioni di statu, si didicau a la
ricristianizzazzioni e rilatinazzazzioni di l'ìsula. E ô stissu tempu ca la
Sicilia si stava turnannu a l'ambitu uccidintali, Ruggeru mantinìu saracini ntra
li soi forzi armati e avanzau lu cummerciu sicilianu pi tutti li zoni musulmani
dû mari meditirràniu.

Quannu murìu lu 22 di giugnu, 1101 avìa sittant'anni e era canusciutu comu lu
«Granni Cunti dâ Sicilia». La sò terza muggheri, Adilasia di Monferratu spusata
ntô 1089, arristau riggenti. Cu idda appi dui figghi: Simuni e Ruggeru,
st'ùrtimu, chi porta lu stissu nomu, addiventa famusu comu sò patri.



https://scn.wikipedia.org/wiki/Rubbertu_Guiscardu

Rubbertu d'Autavilla, dittu lu Guiscardu, zzoè lu furbu (Hauteville-la-Guichard,
circa 1015 - Cefalonia, 17 di giugnettu 1085), lu sestu figghiu di Tancredi
d'Autavilla, frati di Ruggeru I di Sicilia, fu duca nurmannu di Pugghia,
Calabbria e Sicilia dû 1059 ô 1085.

Li frati cchiù granni d'Autavilla cumpareru n Italia miridiunali versu lu 1035
cu l'arrivata di Gugghiermu e Druguni. Comu l'àutri surdati di vintura nurmanni,
fìciru parti nni vari sciarri tra li bizzantini e li longobbardi.

Ntô 1057 lu terzu frati, lu conti Unfredu morìu, lassannu li dui figghi
minurenni Abbilardo e Ermannu sutta la tutela dâ muggheri Gaitelgrima di
Salernu, già vìduva di Druguni. Forti dû successu ottinutu ntô campu di guerra a
Civitati, Rubbertu richiamau p'iddu stissu la succissioni e si pigghiau lu
tìtulu cumitali di Pugghia e Calabbria, ufficializzatu n sèquitu di nu trattatu,
lu trattatu di Melfi firmanu cû papa Nicculò II ntô 1059. Cunfiscau li pusessi
dû frati mortu, privannu li dui niputi dâ sò ligìttima riditati. Culligatu cû
frati minuri Ruggeru s'abbijau â cunquista dî tirritori nun ancura suttamisi di
Pugghia e Calabbria, mentri Riccardu, sò cugnatu n quantu maritau dâ soru
Fresenda, si mpatrunìu dû Principatu di Capua.

La nvasioni dâ Sicilia accuminzau ntô 1061 câ presa di Missina, fatta cu
facilitati chî forzi uniti di Rubbertu e Ruggeru. La cunquista dâ Sicilia si
cuntinuassi pi n'àutri trent'anni, l'ùrtimu casteddu saracinu vinciutu sei anni
doppu la morti di Rubbertu ntô 1085, lassannu Ruggeru lu cchiù forti dâ casata
Autavilla.

Rubbertu avìa eccizziunali doti militari, ma nun si cuntintava di amministrari
pirsunarmentui li tirritori cunquistati. Sò frati Ruggeru, ô cuntrariu, am anu a
manu chi avanzava 'n Sicilia mittìa li basi di n'amministrazzioni nurmanna
forti. Rubbertu, â fini dâ sò vita pruggittau di cunquistari Costantinòpuli,
unni lu mpiraturi all'èbbica era dèbbuli a causa macari di l'attaccu dî turchi
selgiuchidi. La figghia di Robbertu, mannata a Costantinòpuli pi maritarisi cô
principi, e futuru mpiraturi fu vattiata cô nomu di Elena cô ritu ortudossu, e
doppu nu certu tempu fu chiusa nti nu cunventu, nveci di divintari mpiratrici.
Chista fu la scusa chi Robbertu circau pi 'nvadiri li tirritori bizzantini. La
campagna militari, accumpagnatu di sò figghiu Ruggeru Borsa e di sò mugghèri
Sichelgàita, cèlibbri puru idda pi l'arti militari, fu na catastrufi, puru a
causa di na maladdìa chi si diffunnìu pê truppi e chi fu fatali ô stissu
Rubbertu, chi murìu a Cefalònia ntô 1085.



https://scn.wikipedia.org/wiki/Ropen

Lu ropen è na criatura mmagginaria dâ Papua Nova Guinea. È prisenti ntâ
mituluggìa dâ cultura ndìggina lucali.

Si trattassi di nu rèttili vulanti, d’abbitùtini nutturni, variamenti discrivutu
comu addutatu d’ali di taddarita, di cuda longa ca si tèrmina cu na frinza,
pizzu dintatu e artigghi veru puntuti. Nu militari ca campava a Finschafen
l’avissi vidutu nta l'austu dô 1944 e l’avissi discrivutu comu na criatura
enormi ca pigghiava lu volu, di culuri griciu, addutatu di na cuda di circa 3 o
4 metri, cu na graputa d’ali di sei metri, cu nu coddu sirpintinu e na vòzzica
nta l’arreri dô capu, sìmuli a nu cornu o a na crista.

Lu missiunariu Jim Blume, ca fu puru iddu ntâ Nova Guinea, e pi 30 anni,
arrifirisci d’aviri ntervistatu li tistimoni oculari di l’avvistamenti di sti
criaturi, tutti discrivuti dâ stissa manera. Ntô 1985 unu di st’armali avissi
attaccatu n’omu pi manciarisillu. Ntô 2004 macari Jonathan Whitcomb ntervistau
li tistimoni oculari nta l’ìsula d’Umboi e pubbricau quinni lu libbru Searching
for ropens.

Arcuni avvistamenti s’arrifirìssiru a criaturi bioluminiscenti, ca ntâ cultura
lucali sunnu distincuti cô nomu di "indava". Àutri noma chê quali l'èssiri
mitulòggicu fu canusciutu sunnu "duwas", "kundua", "seklobali" e puru "wawanar".



https://scn.wikipedia.org/wiki/Ribbera

Ribbera (o Rivela ntâ parrata lucali) è un cumuni di 20.193 abbitanti dâ
pruvincia di Girgenti. Eni allucatu 'n capu na cullinetta di 223 metri supra lu
livellu di lu mari. La funnaru na pocu di cuntadini e la didicaru a na fìmmina
nòbbili spagnola Moncada De Ribeira.

Di l’èbbica medievali, èranu nummarusi l’abbitanti dâ vicina e antica citati di
Cataviddotta, ca si didicàvanu â curtivazzioni dî campi, ca, a pedi, o cu muli e
carretti, scinnìanu a travagghiari ortri li sponni dû ciumi Sosiu-Virdura.

La frischizza, la purizza e la buntati dî sò acqui, ca sgurgàvanu di na surgenti
cupius ntê pressi di Prizzi, n pruvincia di Palermu, cû clima, arquantu
favurèvuli e miti, avìanu fattu di ddi terri, una di l’òasi cchiù ficunni e
pruduttivi di tutta la Sicilia. Ci si pruducìa di tuttu, dû risu ô cuttuni, dû
granu a l’agrumi, dî mènnuli a l’alivi, dî nummarusi varitati di racina a ogni
tipu di frutta di staciuni e ogni gèniri d’urtaggi. Tanti urtaggi, canusciuti pi
sapuri e ciàuru, attruvàvanu ntô tirritoriu di Ribbera, anticamenti dittu
"Allava", l'ambienti cchiù adattu, facennu sì, ca prestu, l'agricultura
addivintassi la fonti principali di rèdditu.

L’urìggini di Ribbera, secunnu studi ricenti effittuati dû stòricu lucali
Raimunnu Lentini, si fannu acchianari a l'annu 1635, quannu arcuni abbitanti di
Cataviddotta, stanchi, dicideru di custruiri n situ li propi casi, scigghennu lu
Chianu di San Nicola, l'attuali quarteri di Santu Ntuninu. Na citatina muderna,
cunciputa cu criteri urbanìstici d'avanguardia pi ddi tèmpira, accuminzau
accussì a appàriri, pi vuliri supremu dû Prìncipi di Patirnò di tannu Don Luiggi
Moncada, patruni e signuri di fèudi mmenzi. N picca anni lu paisi novu s’ampliau
assai, nzinu a custituiri n’agglumiratu grossu di casi pruspittanti nta vìi
làrighi e alliniati bonu, ô quali fu datu lu nomu di Ribbera, forsi n umaggiu â
muggheri biddìssima dû Prìncipi, Maria Afan de Ribera, figghia dû Duca de
Alcalà.

Cû passari dû tempu, li casi aumintàvanu e accussì macari l’abbitanti e pirtantu
accuminzàvanu a sòrgiri li primi cresi, una dî quali fu didicata a Santu Nicola
di Bari, ca succissivamenti fu eliggiutu Patrunu dû paisi novu.

La palora Ribbera ìnnica na rivera, na costa, nu litu, ovveru nu trattu di
tirritoriu ntra l’acqui. Pirtantu, cunzidiratu ca lu tirritoriu è vagnatu pi 11
km. dû Mari Miditirràniu e è attravirsatu dî tri ciùmira: Virdura, Magazzolu e
Plàtani, lu nomu ca fu datu â citati è maravigghiusamenti apprupiatu.

Lu clima, la pusizzioni giogràfica, ortri, naturarmenti la ginialità e upirusità
di li agricultura, cuntribbueru a criari un tirritoriu di circa 12 mila èttari,
ca pi pruspiritati e pruduzzioni agrìcula è cunzidiratu na perna pâ Sicilia
ntera. Ntê primi anni, li casi surgiuti a Ribbera, arristaru di pirtinenza dû
cumuni di Cataviddotta, ma cû passari dû tempu è vinuta fora, priputentimenti,
na rialtati nova, ca ditirminau la nàscita ufficiali di Ribbera.

Pusizziunatu supra na granni chianura a 230 m. supra lu liveddu dû mari e
distanti di chistu circa 7 km., Ribbera s’attrova supra lu pircursu dâ S.S. 115,
dinuminata Sud-Uccidintali Sìcula, ca và di Tràpani a Sarausa. È pusizziunata
tra li dui ciùmira Virdura e Magazzolu, a 46 km. di Girgenti, a 20 Km. di
Sciacca e a 130 km. di Palermu. A circa 3 Km. a Sud-Ovest di Ribbera, susu un
coddi dû quali è pussìbbili ammirari lu mari, li jardina dâ Vaddi di Virdura e
lu panurama dû paisi, s’attrova lu mpunenti Casteddu di Poggiudiana (sdurrupatu
n parti), câ sò turri maistusa mirlata ca, supra lu stemma ufficiali,
rapprisenta la citatina.

L'agricultura è lu sitturi trainanti di l'econumìa Ribbirisa. Nta l’ùrtimi
trent'anni foru upirati trasfurmazzioni prufunni ca pirmitteru di fari
addiventari fèrtili tirrena tannu nun colti e scarsamenti pruduttivi. Nasceru
accussì li jardina virdi virdi ca prudùcinu aranci, frutta, alivi, urtaggi e
àutru. Tanta mpurtanza nta stu prucessu di trasfurmazzioni appi la prisenza di
dui ciùmira lu Virdura e lu Magazzolu.

Pi quantu arriguarda la pruduzzioni, lu ciuri di l'agricultura Ribbirisa sunnu
l’aranci dâ qualitati Washington Navel, oi canusciuti cû marchiu novu Riberella.
Sunnu assai apprizzati li mannarini Marzuddi, li limiuna e a giugnu, pèrsichi,
pira e varcoca. È assai apprizzatu l’ogghiu extra vìrgini d’aliva.

L’arancia amara vinni ntruduciuta n Sicilia di l’Àrabbi duranti la sò
duminazzioni; Ribbera è oi lu tirritoriu unni si riscontra na curtivazzioni
ntinziva di l’aranci duci biunni. La cultivar privalenti ntô cumprinzoriu
Ribbirisi è la Washington Navel ca d’idda sula cummigghia l'80% dâ superfici
ntera agrumintata ca s’aggira attornu a li quattrumila èttari. Li frutti, di
pizzatura mediu-grossa (150-250 grammi) prisèntanu â strimitati nfiriuri nu
viddicu (navel) dû quali pigghia la dinuminazzioni. La ricolta accumenza a
nuvèmmiru e si prutrài nzinu a aprili. Lu fruttu, privu di sumenzi, prisenta
tissitura media, gustu assai gradèvuli e n’acitizza vascia. Ntâ cucina veni
mpiegata pâ priparazzioni di duci e nzalati a sèrviri comu antipastu o cuntornu
p’arrosti. La scorcia sicca è utilizzata n pastizzarìa.

Dû puntu di vista culturali e paisaggìsticu, Ribbera havi assai a uffriri a li
turisti ntirissati a na vìsita dâ ciati. Li monumenta principali sunnu l’edifici
sacri e civili ntra li quali: la casa natali dû statista Ciciu Crispi e la
setticintisca Matrici. A picca chilòmitri dû centru abbitatu sòrginu li ruvini
dû tricintiscu Casteddu di Poggiu Diana custituuti di na turri cilìndrica
mirlata e di na turri quatrata. Lu casteddu fu edificatu pi vuliri di Gugghiermu
Peralta e succissivamenti fu di prupitati dî Conti di Luna. Grazzi â sò
pusizzioni favurèvuli, chiddu dòmina li goli scavati dû ciumi Virdura.

Ntô tirritoriu cumunali di Ribbera si pò visitari l'Ària attrizzata Munti Sara.
Tra li tanti varitati di viggitazzioni, havi nu ntiressi particulari pî studi
biològgici la Parma nana d’urìggini naturali.

Nta st’ària attrizzata ci sunnu vanchi e tàvuli, punti cuttura e sirvizza d’ogni
gèniri. Ùtili e dicurativi sunnu li funtaneddi dî quali nesci acqua frisca ca
pruveni di na surgenti naturali. S’adatta a scursioni n mountain bike cu
n’acchianata bedda di circa 4Km cu pinnenza media dû 6%

È la lucalitati prifiruta dî Ribbirisi, s’attrova a 9 km dû paisi e d'astati si
jinchi di cristiani c’affùddanu li praji, lu longumari e li lucali nutturni.
Sunnu ntirissanti li gari di pisca a tràina custera cu tantìssimi appassiunati
ca vèninu di tutta la pruvincia. S’hannu a vìdiri li jòchira pirutècnici
musicali n praja dû 15 d’austu, e la notti dî falò (14 d’austu), quannu lu
liturali si jinchi di picciotti, fochi e mùsica.

È la lucalitati cuntìgua a Siccagranni, la quali, ntra arcuni anni putissi
addivintari mira di tanti turisti, n quantu ancora picca cuntaminata di l'arrivu
di l'omu. Nta l’ùrtimi anni foru custruuti dî cioschi nichi supra la praja ca
dèttiru un toccu di ciarmu a stu maravigghiusu pezzu di terra vagnata dû
miditirràniu. Lu piccu màssimu di genti s’arriggistra pû falò granni di
firraustu, ca si teni duranti la notti dû 14 d’austu.

La foci dû ciumi Plàtani e li tirrena a latu, custituìscinu la riserva naturali
urientata. La riserva ntô trattu di mari pussedi la viggitazzioni dunali tìpica.
Ntô nternu attruvamu eucalipti, acaci e pigni ca si suvrappòninu a speci
arvustivi spuntànii e na viggitazzioni miditirrània.

La riserva fu stituuta pi tutilari l’ecusistema custeru particulari e li
nummarusi speci d’acedda comu: l’airuni, la càipa e lu farcuni di margiu. Lu
paisaggiu dâ riserva è cumpritatu dâ falesia maravigghiusa di Capu Biancu,
roccia a piccu supra lu mari, mentri supra lu chianoru suvrastanti si ponnu
ammirari li rasti dû tiatru grecu anticu.

A Ribbera, pâ dumìnica di Pasqua vèninu priparati li stàtui dû ncontru: Cristu
risortu, la Madonna e l'Arcàncilu Micheli. Lu ncontru havi na granni
participazzioni di pùbbricu e è particularmenti suggistivu e cummuventi. Lu
ncontru tra Matri e Figghiu avveni a menzujornu, doppu ca l'Arcàncilu currìu
ntra li dui stàtui pi purtari la nutizzia.

Ntô mumentu dû ncontru, la Madonna si lìbbira dû mantu dû luttu, mentri
l'arcàncilu s'alluntana. Lu tuttu accumpagnatu dâ banda musicali, di tammurini e
scattata di murtaretti. La Festa Di S. Giuseppi, ca ricurri lu 19 di marzu, è
assai suggistiva. Nta l’accasioni veni priparata la "Stàgula", un carru trainatu
di nu sceccu, supra lu quali è custruuta na turri rivistuta di rami d'addàuru e
vari formi di pani ; ô centru di sta turri è cullucatu un quatru ca raffiura a
S. Giuseppi. Ogni quarteri di Ribbera cerca di priparari artari n onuri dû Santu
unni li fideli si riunìscinu pi prijari. Li fistiggiamenti sunnu arriccuti dî
tavulati di S. Giuseppi, unni sunnu prisenti piatti tìpici ca vèninu ufferti a
li Santi, rapprisintati nta ddu cuntestu dî tri fiuranti ca cumpòninu la Sacra
Famigghia.

Nortri, lu 6 di dicèmmiru ricùrrinu li fistiggiamenti n onuri dû Santu Patrunu
S. Nicola

Li tombi sunnu di l’etati dû brunzu. Sunnu di dui tipi: a grutticedda
artificiali e a càmmira. Arcuni sunnu priciduti d’un "dromos", nu currituri di
circa 4 m d’unni si trasi ntâ tomba vera e propia.

St'ùrtima cunzisti nta una o dui càmmiri cu volta a cùpula (Thòlos), cu nu
gradinu supra lu quali vinìa adaggiatu lu difuntu e l’uggetti vutivi (vasi,
aneddi, armi, utènzili). Sunnu li suli tombi pi diminzioni e preggiu pâ Sicilia
uccidintali.

Siccaranni (Seccagrande) Lu borgu estivu di mari di R.; beddu lu passìu estivu
di lu Lungumari Gagarin. Praji di petri grossi e nichi, un pezzu prutettu di li
scogghi cu la rina.

Santu petru (Borgo Bonsignore) Borgu fattu duranti lu fascismu; nni la chiazza
principali c'è la scola (ora usata comu casa), la chiesa. Beddi assà li praji:
cu la rina (nni la riserva di lu Plàtani), di scogghi mprissiunanti propriu
chiamati Petri caduti.

Casteddu di Poggidiana Casteddu medievali, fattu di lu prìncipi Moncada,
funnaturi di R. Lu stannu ristaurannu accussì ca li genti ci ponnu jiri a
vidìrilu nni lu 2010.



https://scn.wikipedia.org/wiki/Quasar

Nu quasar (ca veni di l'angrisi Quasi-Stellar Radio Source o "Surgenti Radiu
Quasi Stillari ) si veni a criari quannu gas attornu a nu purtusu nivuru cari
rintra ri iddu. A manu a manu ca lu gas s'avvicina a lu purtusu nivuru, caurìa
ppi nu prucessu ciamatu frizzioni, e brilla accussi ntinzamenti ca si ppo viriri
di l'autru latu di l'universu: difatti li quasar sunu l'oggetta cchiu luntani ca
si poni virri. Alli voti su cchiu brillanti di l'intera galassia unni si
trovanu. Li quasar fuorri scuperti 'nta gli anni '60 e sunu ancora attivamenti
sturiati di l'astronima. L'astronima ora pienzanu ca quannu 'na galassia era na
quasar, li quasar cangiaunu a galassia. Lu gas e a polviri ca càrunu 'nta lu
quasar, e li quasar brillanti caurìunu lu gas 'nta a galassia. Chissu ferma li
novi stiddi ca si venunu a formari accussini a maggior parti di li galassi
ellittichi ca viriemu 'nta l'universu eni capaci ca na vota erunu quasar 'nto
cientru. Quannu lu gas e a polviri finisciunu ri cariri 'nta lu purtusu nivuru,
lu quasar finisci di ssiri accussi brillanti e addiventa nu purtusu nivuru ca
eni difficili a viriri.



https://scn.wikipedia.org/wiki/Purtedda_d%C3%A2_Ginestra

Era lu 1° maiu 1947 e a Purtedda dâ Ginestra (Gryka e Spartavet nta lingua
arbanisi) ncapu a Chiana di l'Albanisi s'avìanu datu appuntamentu quarchi dumila
pirsuni, albanisi e siciliani, dû muvimentu cuntatinu pri fistiggiari la fini dâ
dittatura e lu ritornu dâ libbirtati, mentri, dopu tant'anni di suttamissioni ô
puteri feudali, si pinzava c'avìanu finutu li seculari privileggi dê picca. Dê
cullini ntornu, la banda Giulianu, fici focu ammenza â fudda, facennu ùnnici
morti (dui picciriddi fìmmini e novi cristiani granni) e chiòssai di cinquanta
firiti.

La CGIL prucramau lu sciòpiru ginirali e accusau "la vuluntà dê latifunnisti
siciliani d' affucari ntô sangu l'urganizzazzioni dî travagghiatura". Secunnu
Mariu Scelba, tannu ministru di li nterni, la straggi di Purtedda dâ Ginestra,
nun hava statu nu dilittu pulìticu, ma lu banditu Sarvaturi Giulianu, ntô 1949,
ci scrivìu na littra ê giunali e â pulizzìa pri rivinnicari lu scopu pulìtìcu dâ
straggi. Lu 14 di giugnettu 1950, lu sbannutu Giulinanu vinni ammazzatu dô sò
locutinenti, Gaspari Pisciotta, ca, macari iddu, lu 9 di frivaru 1954, murìu
avvilinatu n càrciri, dopu c'avìa diciutu cosi supra a cui urdinau la straggi.

Dopu ca sbarcaru l'alliati, nu granni muvimentu urganizzatu avìa cunquistatu lu
dirittu, già di l'autunnu dû 1944, d'accupari e aviri n cuncissioni li terri
abbannunati o malamenti tinuti dû latifunnu. Dopu anni di suttamissioni ô puteri
feudali, sustinutu dâ mafia e dô fascismu, la Sicilia stava vivennu na ràpita
crìscita suciali e pulìtica. L'elizzioni dû 20 aprili 1947 pi l’Assimbrea
riggiunalu siciliana avìanu purtatu a l’affirmazzioni dû Bloccu dû pòpulu e la
scunfitta dâ Dimucrazzia Cristiana. L'avanzamentu dû muvimentu cuntatinu e dê
forzi di manca, sunau comu na minazza pi cui pinzava ca lu sò puteri putìa
èssiri n pirìculu. La riazzioni dê prupitari agrari avìa statu assai china di
raggia e s'avìa diriggiuta spiciarmenti contra a li sinnacalisti, li capi lega,
li diriggenti dê partiti dâ manca, cu ntimitazioni e ammazzatini. Cu tuttu
chissu, lu muvimentu cuntatinu nun s'avìa piecatu e allura ci fu quarchidunu ca
pinzò ca avìa vinutu lu mumentu di dàricci nu corpu dicisivu.

La straggi di Purtedda desi lu via a la longa tiurìa dê "misteri di Statu
taliani", assai prutetti dê mura di gumma, contra a cui sunnu distinati a
rumpìrisi la ricerca dâ virità e la siti di giustizzia. Li ncridienti tìpichi dâ
strateggìa dâ tinzioni (dipistaggi, morti suspetti, ricatti) s'attruvaru tutti
pari ntô modu di comu vìnniru fatti li ndàggini supra la straggi e chiurutu lu
capìtulu, assai mbarazzanti, dû banditìsimu sicilianu.

Rif.: L'artìculu supra aripurtatu, è pigghiatu pè parti cchiù significativi e
traduciutu n lingua Siciliana dô situ "Avvinimenti taliani"



https://scn.wikipedia.org/wiki/Pupi_siciliani

L' Òpira o Opra dî pupi siciliana è nu spittàculu èpicu tiatrali, secunnu
l'antica tradizzioni univirsali dû tiatru di fijura. Stu tipu di spittàculu
tiatrali fattu cu mariunetti particulari, saputi sèntiri "Pupi" , eppi nu granni
successu ntâ Sicilia dû XIX sèculu e durau nzinu a la mitati dû XX sèculu,
quannu ivu alleggiu alleggiu a mòriri cu l'arrivu dâ telivisioni e dû cìnima.
Pirò e pri furtuna, li picca famigghi di pupari di Catania e di Palermu c'avìanu
arrinisciutu a arristari additta, ripigghiannu lu ripirtòriu pri fàrini na
scigghiuta di li megghiu rapprisintazzioni e di chisti isànnuni ancora chiossai
lu liveddu arìsticu, arrinisceru a sarvari zoccu c'arristava di st'antica arti
siciliana e cuntinuàrini la tradizzioni. Tra lu ripirtòriu cchiù trattatu di
l'Opra, chiddu chiossai rapprisintatu è lijatu a li gesta di li cchiù granni
eroi mediuvali ca cummatteru pri la vittòria di lu criastianesimu contru a li
saracini. La funti principali pri sti suggetti, è l'antica littiratura
cavalliresca di li Chansons de Geste, e d'intra a chista havi nu rolu priputenti
lu ciclu carulingiu ca accumincia dâ morti di Pipinu lu Brevi nzinu a la morti
dû Mpiraturi Carlu Magnu. Appoi lu ciclu di Carlu Magnu veni spartutu nta tanti
storî: "La storia di Etturi e di li sò discinnenti" , "Li Riali di Francia di
Custantinu nzinu a Carlu Magnu" , "Storia di li Palatini di Francia" e "Guidu
Santu e li discinnenti di Carlu Magnu". Nzinu a la mitati dû 1800, pi
rappisintari li storî dî Palatini, si pigghiaru li cunti di la Chanson de Roland
di li "Puemi Cavallireschi" e di "Li Riali di Francia" di A. Barberinu; ntô 1858
Giustu Lodico, maestru di scola elimintari, scrivìu n'òpira di quattru vulumi,
titulata "Storia di li Palatini di Francia" , unni, juncennu e ntricciannu tanti
puemi èpicu-cavallireschi dû 1400 e 1500, nni fici na sula storia ca addivintau
l'òpira funnamintali pâ scigghiuta dâ sciniggiatura utilizzata di tutti li
Pupari siciliani.

Gia a pàrtiri dû princìpiu di l’800, li Cuntastori jèvànu girannu pi li cità e
cuntàvanu a puntati l'avvinturi cavallireschi, cu nu ripirtòriu ca cumprinneva
macari “Li Riali” e na “Storia di Orlandu e Rinardu”. Lu cuntastorî era nu
narraturi ca non usava nuddu strumentu musicali (appoi, cchiù avanti ntô tempu,
vinni usatu anveci dû cantastorî), ma si sirveva sulu dâ vuci mudulata cu na
tècchinica tutta particulari, cu rèuli pricisi di tempu, rìttimu e diclamazzioni
urali ca si tramannàvanu di ginirazzioni 'n ginirazzioni. Lu tiatru dî pupi
siciliani, mantinni ssu spìritu èpicu e, spicializzànnusi nta sta strata, si
mpatrunìu di tuttu lu patrimòniu dî cuntastorî.

Li cuntinuti murali prisintati ntê spittàculi di l'òpira dî pupi, cu n'àutu
senzu di giustizzia e lu rispettu pâ libbirtati, attruvaru priffetta
currispunneza cu l'ànimu dû pòpulu sicilianu ca s'attruvava nta dd'anni nta
diffìcili cunnizzioni ecunòmichi e suciali: li granni rivorti dû 1848 e dû 1859
- 1860 cuntru a li Burbona e la nzazziabbilità dû novu Regnu dî Savoia, fici
sèntiri lu pòpulu vicinu a l'eroi di l'Opra, ca cummattèvanu cuntru a lu mali e
li ngiustizzî fatti di li saracini.

Assai prestu, nta tutti li cità di la Sicilia, si graperu tiatri e tiatrini,
unni mastri pupari, pirfizziunaru st'arti e pupi e funnali foru sempri cchiù
curati e ricchi di mminzioni e trucchi.

Accussì comu ô spissu accàpita ntâ tuttu chiddu ca arrijuarda la storia dâ
cultura e dâ littiratura siciliana, macari pô tiatru dî pupi ci foru dui scoli,
chidda di Palermu e chidda di Catania, ca adduttaru suluzzioni diversi pâ
custruzzioni dî pupi e dû tiatru stissu unni s'avìanu a fari li
rapprisintazzioni.

Na diffirenza tra li dui scoli è la diminzioni dû pupu, ca a Palermu havi
n'autizza di quarchi 80 cintìmitri (ô màssimu nu metru), mentri ca a Catania
chistu è àutu nu metru e trenta. Lu pupu palirmitanu pisa trìdici chila e chiddu
catanisi ni pò pisari macari trenta; n'àutra diffirenza cunzisti ntô fattu ca lu
pupu palirmitanu havi li dinocchi articulati, mentri ca lu catanisi havi li
gammi rìggidi; li pupi di Palermu mòvunu macari l'occhi e la vucca, anveci li
catanisi no. Tutti ssi diffirenzi primmèttunu ê pupi di Palermu di muvìrisi
megghiu, cu na majiuri grazzia e, pû stissu pisu dû pupu, cu na cchìu granni
manuvrabbilità sùpira a la ribarta dû palcuscènicu.



https://scn.wikipedia.org/wiki/Pruti%C3%ACna_fluoriscenti_virdi

La prutiina fluoriscenti virdi (canusciuta ccu l'acronimu angrisi GFP) è na
prutiìna fatta di 238 amminuàciti (26.9 kDa), ca fa vìdiri na fluoriscenza virdi
quannu ci puntanu na luci blu. Macari ca ci su tanticchia di àutri urganismi ntô
mari ca janu prutiìni fluoriscenti sìmili, lu GFP s'arrifirisci di sòlitu a na
prutiìna ca a statu misa a sula pâ prima vota di na midusa canusciuta cu lu nomi
latinu Aequorea victoria. Lu GFP dâ A. victoria avi na picca d'iccitazzioni
cchiù granni, a na lunchizza d'unni di 395  nm e una cchiu nicaredda di 475 nm.
Lu so piccu d'imissiuni s'attrova a 509 nm ca s'attrova na purzioni cchiù vascia
di lu spettru visìbbili. Lu GFP ca veni dâ viuletta ri mari (Renilla reniformis)
avi na singula cchiù granni iccitazzioni a 498  nm. Ntâ cèllula e ntâ bioluggìa
muliculari, lu geni ca javi l'istruzzioni pâ custruzzioni dâ prutiìna
fluoriscenti virdi è friquintimenti usatu comu chiddu ca c'ìnnica a sprissioni.
Ntâ li formi mudificati a statu usatu ppi custruiri biosinzuri, e nu munzieddu
d'armali transgènici anu statu criati ppi isprìmiri a prutiìna fluoriscenti
virdi comu prova-di-lu-cuncettu ca nu gèni po èssiri spressu traversu
n'organismu datu. Lu gèni GFP po èssiri misu ntâ l'urganisma e mantinuta ntâ lu
loru ginòma ccu l'accuppiamentu, inieziuna ccu nu vitturi virali, o
trasfurmazzioni cillulari. Accàmora, lu gèni GFP a statu 'ntruduciutu e spressu
ntâ nu munzieddu di batteri, lièviti e àutri tipi di fungia, pisci (comu li
pisci zebra), pianti, muschi, e celluli ri mammifiri incrusi chiddi ri l'èssiri
umani. Nta lu 2008 Martin Chalfie, Osamu Shimomura e Roger Y. Tsien ci appiru lu
Premiu Nobel nta chimica pâ scuperta e lu sviluppu dâ prutiìna fluoriscenti
virdi.

Ntâ l'anni sissanta e sittanta lu GFP, assèmi a prutiìna luminiscenti siparata
aequorina, anu stati azzizzati di l'Aequorea victoria e li so prupritati
sturiati ri Osamu Shimomura. Ntâ l'A. victoria, a fluoriscenza di lu GFP succeri
quannu intiraggisci chièi jòni ri Ca2+, pruduciennu nu ciaruri blu. Na puocu di
st'inirgìa luminiscenti è trasfiruta a prutiìna luminiscenti virdi, purtannu
tutti li culura versu lu virdi. Ntâ ogni casu, a so utilitati comu stigghiu ppî
biòluggi muliculàri nun accuminzau nzinu a lu 1992 quannu Dionisìu Prasher
pubbricau a clunazzioni e a siquenza nucliotìdica di lu GFP sarbagghiu ntâ a
rivista Gene.



https://scn.wikipedia.org/wiki/Prugrammazzioni_urientata_all%27uggetta

A Prugrammazzioni urientata all'uggetta o POO ('nta lingua angrisi OOP) eni
n'impurtanti argumentu 'nta la scenza dâ 'nfurmazzioni. Nu pruggramma di
compiuter ppo ssiri cumpostu d'uggetta. Ogni uggettu avi nu compitu ca
travagghia ppi lu prugramma. 'Nta nu prugramma senza uggetta ci sunu funziona
c'assorvunu li compita, ma ponu aviri iffettu supra a tuttu lu pruggramma.
L'uggetta travagghianu sulu all'internu di lu propriu spazziu e cu li spazzi unu
ci anu lu pirmessu di travagghiari. Chissu rinni a prugrammazzioni cchiu facili
picchini lu prugrammaturi sa prioccupari di criàri sulu n'uggettu a la vota ca
travagghia a compita cchiu nica di l'interu pruggramma. N'uggettu pò arriciviri
missaggi, 'nfurmazziona di prucessa, e parrari cu autri uggetta. Ogni uggettu
ppo ssiri pinzatu comu parti di nu miccanismu cchiu ranni.

A Prugrammazzioni urientata all'uggetta pò purtari a prugramma ca su cchiu
facili di mantèniri. Chissu picchini ogni uggettu avi nu compitu cchiu semprici.
Eni viramenti pupulari 'ntâ 'ngignirìa dô software.



https://scn.wikipedia.org/wiki/Prubbabbilit%C3%A0

N matimàtica, fìsica e n ginirali ntê scenzi appricati, la prubbabbilità chi
n'abbinimentu chi è suttamissu a fattura aliatori s'apprisenta è esprimuta cu nu
nùmmuru tra 0 e 1. Lu 0 singifica ca l'abbinimentu è mpussibili; lu 1 ca
l'abbinimentu è sicuru. Na prubbabbilità di 0,3 pi esempiu significa ca
l'abbinimentu n quistioni è cchiù facili chi nu s'apprisenta, nveci ca
s'apprisenta: tiuricamenti nta 100 tintativi sutta li stissi cunnizzioni
inizziali, l'abbinimentu s'apprisenta 30 voti, e 70 voti nun s'apprisenta. N
pratica, siddu n'abbinimentu havi na prubbabbilità di 0,3, e si fa l'esperimentu
di ripitillu 100 voti, siccomu ogni vota lu casu po fari cumpariri o no
l'abbinimentu n quistioni, li tintativi cu successu ponnu essiri 30, ma
putissiru essiri (chiù raramenti) 25 o 35. Si pò calculari na distribbuzzioni di
variabbili aliatoria chi grazzi ô calculu dâ diviazzioni standard pirmetti di
discriviri cchiù pricisamenti chiddu ca pò succèdiri.

Nu dadu a sei facci, nun truccatu, la prubbabbilità ca tirannulu cumpari lu 2 è
1/6; la prubbabbilità chi cumpari nu nùmmuru sparu è 0,5.



https://scn.wikipedia.org/wiki/Pianeta_extrasulari

Nu corpu cilesti ca firrìa ntunnu a na stidda diffirenti dû suli e ca nun brilla
di luci propia è nu pianeta extrasulari. Lu sistema furmatu dâ stidda e dî
pianeti e di l'àutri corpi cilesti ca ci firrìanu si chiama sistema extrasulari.
Li pianeti ca firrìanu ntunnu trunu ô suli formunu lu Sistema solari.

Nzinu ô 1995 l'esistenza dî pianeti extrasulari era cuntruversa. Nun stralucinu
di luci propia e di massi rilativamenti nichi (massimu 7 cintesimi dâ massa dû
suli), pi longu tempu fu mpussìbbili idintificàrili, nzinu â scuperta dî primi
pianeti extrasulari fatta di l'astrònumi Michel Mayor e Didier Queloz.

A l'accuminzagghia li pianeti extraulari ca s'arrinscìa a ussirvari èranu
pianeti giganti gassusi, sìmili a Giovi o videmma cchiù granni. La tecnica usata
pi la scuperta dî primi pianeti extrasulari fu chidda dî pirturbazzioni
gravitazziunali. Nu pianeta nun firrìa esattamenti ntunnu â sò stidda, ma lu
pianeta e la stidda firrìanu tutti e dui ntunnu ô centru di gravitati cumuni.
Puru ca lu pianeta nun si pò ussirvari dirittamenti, la pirturbazzioni ca lu
pianeta asercita supra la sò stidda pruduci nu muvumentu unnulatoriu apparenti
ca si pò misurari ô telescopiu. Canuscennu la distanza dâ stidda, e la sò massa,
si pò ditirminari la massa dû pianeta, lu piriudu di rivuluzzioni e lu raggiu dâ
sò orbita ntunnu â sò stidda. Chistu pirmisi di scòpriri pianeti ca eranu ô
prinicpiu rilativamenti grossi, e ca firriavanu a na distanza rilativamenti
curta dâ stidda. Sti pianeti sunnu canusciuti cu l'appillativu di Giovi càuri,
pi la simigghianza chimica â Giovi, e pi la timpiratura supirficiali stimata.

Cu l'affinamentu dî strummenta di rilivazzioni s'agghicau versu lu 2005 a
ussirvari pianeti di na massa cumparàbbili a na cinquina di voti di chidda dâ
Terra, e ca si prisumi di tipu rucciusu.

A pàrtiri dâ prima scuperta dû 1995, fu pussìbbili ussirvari e pruvari
l'esistenza di pianeti nti nu nùmmaru cunsidiràbbili di stiddi. Nzinu ô 2010
sunnu ammeri 450 li pianeti extrasulari canusciuti.



https://scn.wikipedia.org/wiki/Particedda_elimintari

Ntâ fisica dî particeddi, na particedda elimintari è na particedda pi cui na
suttastruttura nun è canusciuta, e ca pirciò nun si cumponi di particeddi cchiù
nichi. Siddu na particedda elimintari pi da veru nun havi suttrastrutturi,
allura è cunsidirata comu blucchettu di basi funnamintali pi l'universu a
pàrtiri di cui tutti l'autri particeddi sunnu fabbricati.

Ntô Mudellu Standard dâ fisica dî particeddi, li particeddi elimintari includunu
li firmioni funnamintali (cu li quark, li leptoni e li sò antiparticeddi), e li
bosono funnamintali (cumprisu lu Bosoni di Higgs).

Sturicamenti, li adroni (mesuni e barioni comu lu prutoni e lu neutroni) e pi
nzinu ê atomi tutti sani foru cunsidirati viremma comu particeddi elimintari
(nfatti, la parola "atomu" veni a diri ca nun si pò spàrtiri). Na carattiristica
principali dâ tiurìa dî particeddi elimintari â ccuminzatina dû XX sèculu fu
l'idea dî quanti, ca rivuluzziunaru la caputa dâ radiazzioni elettrumagnetica e
ca purtaru ô sviluppu dâ miccanica quantistica.



https://scn.wikipedia.org/wiki/Papiru

Lu papiru apparteni a lu gèniri cyperus e è nativu di l'Àfrica nord-ovist e dâ
Sicilia ; pò addivintari àutu nzinu a dui o tri metri (certi voti macari cincu
metri) e lu sò diàmitru pò èssiri di menzu metru finu a nu metru e menzu; lu
fustu è lisciu e virdi-scuru; li ciuri spùntunu ‘n pizzu a li fusti tra
giugnettu e sittèmmiru e hannu na furma comu di piumi longhi finu a vinticincu
cintìmitri

Nta l’antichitati lu papiru vinìa usatu ppi fari uggetti di usu cumuni comu,
p’asempiu, scarpi. Li radici vinìanu siccati ô suli e addumati ppi usàrili ô
postu dû carbuni. La parti cchiù moddi dû fustu vinìa manciata, mentri li ciuri
vinianu ntrizzati ppi fari curuni pi li dei. Ma chiddu ca fu l’usu cchiù
mpurtanti è lu fogghiu ca vinìa criatu pâ scrittura. 'N particulari l'Eggizziani
ô tempu dî farauni, avìanu sprummintatu nu mètudu di trattamentu dâ carta di
papiru chi renni lu papiru assai chiaru e stàbbili pi millenni. E' curiusu lu
fattu chi stu mètudu si persi. Oggi lu trattamentu pâ carta di papiru, comu si
pràtica nti l'Eggittu mudernu e n Sicilia, nun rinesci cchiù a agghicari a stu
liveddu di stabbilità.

Lu papiru ca crisci a Sarausa veni chiamatu di li studiusi Cyperus Papyrus
Linneo. Secunnu quarcunu di ssi studiusi, sta chianta dìciunu ca fu purtata di
l'Eggittu ammeri lu 250 a.c., àutri nveci dìciunu ca foru l’ àrabbi a purtari la
chianta nta la Sicilia, e dìciunu àutri studiusi ca stu papiru è propriu nativu
di Sarausa. Lu papiru sarausanu crisci nta nu ciumi nicareddu chiamatu Ciani e
la biddizza di iddu è propriu data di la ricca viggitazzioni di papiri ca ci
crisci.

Ancora oggi cu lu papiru di Sarausa veni rializzata la carta-papiru, ca veni
appoi addisignata di l’artisti lucali e vinnuta ntê nicuzzietti a li turristi. A
Sarausa, ô viali Teòcritu n.66, c’è lu Museo dô Papiru apertu tutti li jorna
(tranni lu lunidìa) di li novi di matina nzinu a n’ura doppu menzujornu e appoi
dê cincu di pumiriggiu finu ê setti di sira.



https://scn.wikipedia.org/wiki/Paisi_Baschi

Li Paisi Baschi ('n lingua basca Euskadi) sù na cumunitati autònuma dâ Spagna.
Lu sò capulocu è Vitoria-Gasteiz. Cunfina cu la Franza a nord-est, cu la Navarra
a sud-est, cu La Rioja a sud, cu la Castigghia e Lion a sud ovest e la
Cantabbria a ovest. Li costi dô nord sunnu vagnati di lu Mari Cantabbricu.
Assemi cu Navarra (Nafarroa) 'n Spagna e cu Labourd (Lapurd), Soule (Zuberoa) e
Vascia Navarra (Nafarroa Behera) 'n Franza, cumpuni lu tirritòriu stòricu
bascofunu: Euskal Herria.

Apprima di la Custituzzioni spagnola dô 1978, cu lu sò sistema di cumunitati
autònumi, sti tri pruvinzi eranu canusciuti cu lu nomu spagnolu di Provincias
Vascongadas. La struttura pulìtica di li Paisi Baschi fu addifinuta ntô Statutu
d'Autonumìa di li Paisi Baschi, ca trasìu 'n funzioni lu 25 di uttùviru 1979.
Ntô 2003 lu Partitu Nazziunalista Bascu, partitu ô cuvernu dê Paisi Baschi nti
ddu annu, prupunìu di canciari stu statutu cu lu "Chianu Ibarretxe". Ma lu
pruggettu vinni arrifiutatu di la Cortes Generales (lu parramentu spagnolu).

Li liggi di oi stabbilìsciunu ca la Cumunitati Autònuma è cumpunuta di na
fidirazzioni di li tri pruvinzi custituenti, ca hannu sempri cuvirnatu sti
tirritorî, nzinu a lu sò annittimentu a la Castigghia ntô 1200, cu li proprî
liggi, canusciuti comu lu "sistema dê fueros". St'autonumìa, ca assumigghia a
chidda dâ Navarra, limitata ntô XIX sèculu e suspinnuta sutta lu Franchìsimu,
vinni arricanusciuta di la custituzzioni spagnola di lu 1978.

La custizzioni dô 1978 arricanusci li "diritti stòrichi" e va circannu
n'accòrdiu ntra la cintralizzazzioni e lu fidiralìsimu cu la funnazzioni di li
cumunitati autònumi.

Li partiti pulìtichi ca guadagnaru la rapprisintanzia ntô Parramento Bascu n
uccasioni dê elizzioni dô 2005, sù:

Chidda Basca èni una dê Cumunitati Autònumi Spagnoli cchiù ricca, cu un granni
GDP (Gross domesti product) prucàpiti, annicchia chiossai dô 20% supra di la
media di l'Unioni Eurupea, misurata a $30,680 USD.



https://scn.wikipedia.org/wiki/P%C3%A0ulu_Boccone

Pàulu Silviu Boccone (1633-1704) fu nu butànicu sicilianu ca si ntirissau ê
chianti doppu aviri visitatu li jardina butànici (Ortu Butànicu) funnatu a
Missina dû dutturi rumanu Pietro Castelli, ca addivintau lu sò istrutturi.
Nascìu nti Palermu, e viaggiau pi la Sicilia, â Còrsica, si nni jìu a Pariggi, a
Londra e cchiù tardi addivintau prufissuri univirsitariu a Pàduva. Pubbricau li
Ricerchi e ussirvazzioni naturali (Recherches et observations naturelles)
(Pariggi, 1671), nta cui discurrìa di vari tiurìi dâ natura, dannu mpurtanti
cuntribbuta a li campi dâ midicina e dâ tossicoluggìa.

Ntô travagghiu Museu dî pianti rari dâ Sicilia, Malta, Còrsica, Italia, Piemunti
e Girmania (Museo delle piante rare della Sicilia, Malta, Corsica, Italia,
Piemonte, e Germania (1697), Boccone discrissi nu munzeddu di chianti rari dâ
Sicilia, di Malta, di l'Italia, di lu Piemunti, e dâ Girmania. Di nu fungiu n
particulari, scintificamenti chiamatu Pisolithus tinctorius e 'n sicilianu
catatùnfuli, Boccone scrivìu ca stu fungiu era utilizzatu dî fìmmini di Missina
pi sbiancari li capi di bianchirìa.

Nta lu stissu annu, Boccone trasìu nta l'òrdini dî Cistircenzi e si pigghiau lu
nomi Silviu.



https://scn.wikipedia.org/wiki/One_Direction

Gli One Direction sunu 'na boy band inglisi-irlandisi, furmata da Niall Horan,
Liam Payne, Harry Styles, e Louis Tomlinson. (Ex membru Zayn malik) Sunu
canusciuti p'aviri participatu 'a settima ediziuna 'i X Factor UK. Dopo u
successo avutu grazie o prugramma, firmano nu cuntrattu ca Syco Music e ca Sony
Music. I so du' album "Up All Night" e "Take Me Home" appino un burdellu i
successu commericiali, mittennisi ngapu a tutti unna veni veni nde classifiche
ndernazionali. Rui di iddi sunu puppi, i "scippanu" tutti, li chiamanu "lerry"
si ciamanu harry styles i louis tomlinson i sunu rui caroti carini, chista è una
dei scip cchiu scippati nu munnu

Niall Horan Niall James Horan nasciu u 13 sittembre 1993 a Mullingar, Irlanda.
Figghiu i Maura Gallagher e i Bobby Horan, ciave nu fratello chiù ranne, Greg.
So mà e so pà divorziarunu quannu iddru ciaviva cinc'anni e co su frati sinniu
da so pà. Ndo maggiu ro 2010 participau o provinu 'i X Factor; u richiamarunu u
ghiorno dopo. Horan sona a chitarra.

Harry Styles Harry Edward Styles nasciu u 1° fibbraiu 1994 a Evesham,
Worcestershire, ma crisciu ndo villaggiu ri Holmes Chapel, Cheshire. Harry è u
membru chiu piccilu da band, figghiu ri Anne Cox e Des Styles ciave 'na soru
chiù ranne, Gemma. Ciaviva sitt'anne quanni so mà e so pà divorziarunu e so mà
si marriau cu Robin Twist. Prima ri participari a X Factor travagghiava do
furnaio. Fici parti di 'na band chi si chiamava "White Eskimo".

Louis Tomlinson Louis William Tomlinson (a nascita Louis Troy Austin) nasciu u
24 dicembre 1991 a Doncaster, South Yorkshire. Figghiu i Johannah Poulston e
Troy Austin, pigghiau u cugnoma do so patrignu Mark Tomlinson, cu u crisciu.
Passau da i so quattr'anni ai so si anni a Poole, poi turnau a Doncaster. Ciave
quattru soru chiù piccile: Charlotte (Lottie), Félicité (Fizzy) e i gimeddre
Daisy e Phoebe.

Liam Payne Liam James Payne nasciu u 29 agusto 1993 a Wolverhampton, West
Midlands. Figghiu i Karen e Geoff, ciavi du soru chiù ranni, Ruth e Nicole.
S'isibiu pa prima vota d cinc'anni. Do 2008, a 14 anni, participau a X Factor,
fallennu.



https://scn.wikipedia.org/wiki/Ninu_Martogliu

Ninu Martogliu nascìu a Malpassu (Catania) lu 3 di dicèmmiru dô 1870 e murìu a
Catania a lu 15 di sittèmmiru 1921. Scritturi di tiatru, discrissi na Sicilia
culurata ca rapprisintava pirsunaggi pupulani. Fu diritturi di cumpagnìi
siciliani, animaturi tiatrali, riggista cinimatugràficu, pueta e jurnalista.

Dû 1889 ô 1904 pubbricò lu sittimanali D'Artagnan, pi discùtiri di arti,
littiratura, tiatru e pulìtica.

Comu animaturi, fu iddu chi scuprìu a Giuvanni Grassu e a Ancilu Muscu. Fu iddu
chi fici rapprisintari comu diritturi di cumpagnìi, l'òpiri di Pier Maria Rosso
di San Secondo e di Luigi Pirandellu. Ntô 1903 funnò la Compagnia drammatica
siciliana.

Dû 1913 ô 1915 accuminzò la carrera di riggista cinimatugràficu. Ricurdamu
Teresa Raquin e Sperduti nel buio. Ntô 1919 funnò la Compagnia Drammatica del
Teatro Mediterraneo.

Tra li sò òpiri tiatrali ricurdamu Nica dû 1903, rapprisintata 'n tiatru di
Giuvanni Grassu, L’aria del Continente dû 1915 e San Giuvanni Decollato dû 1908,
rapprisintati n tiatru di Àncilu Muscu.



https://scn.wikipedia.org/wiki/Nfurmazzioni

La nfurmazzioni eni lu risurtatu dî labburazzioni, dâ manipulazzioni e di
l'organizzazioni dî dati nta na manera ca la pirsuna ca l’arricivi â fini ci
havi cchiù canuscenza. Ntâ lu so significatu cchiu tècchinicu la nfurmazzioni jè
na siquenza urdinata ri simbula. La nfurmazzioni comu cuncettu ci havi nu saccu
di significati, di chiddu ca s’usa tutti li jorna e li significati tècchinici.
Parrannu 'n ginirali, lu cuncettu di nfurmazzioni eni sìmili a chiddu di
cumunicazzioni, cuntrollu, dati, forma, istruzzioni, canuscenza, significatu,
stimulazzioni mintali, pircizzioni e rapprisintazzioni.

Ci sù nu saccu di pirsuni ca pàrranu di età dâ nfurmazzioni comu s'avissi
arrivatu l'età dâ canuscenza o di sucità dâ canuscenza, di sucità dâ
nfurmazzioni e di ticnoluggìa dâ nfurmazzioni, e macari di nfurmàtica, di
scienza dâ nfurmazzioni e scienza dî compiuter ca sunnu spissu e vulinteri
argumentu di cunvirsazzioni. Lu tèrmini "nfurmazzioni" a li voti si tilizza a
munzeddu senza pinzari tropp'assai a tutti li significati ca putissi aviri.

La nfurmazzioni eni lu statu di nu sistema di ntiressi (curiusità). Lu missaggiu
eni la nfurmazzioni matirializzata.

La nfurmazzioni eni la qualità dû missaggiu ca na pirsuna ca spirisci a n'àutra
o cchiù pirsuni. La nfurmazzioni eni sempri supra a quarchiccosa (la grannizza
di nu paràmitru, la pussibbilità di n'eventu...). Si unu lu vidi nta sta manera,
la nfurmazzioni nun havi a èssiri pricisa. Putissi èssiri la viritati o na
buggìa, o sulamenti lu scrusciu di nu vasuni.

Macari lu scrusciu scrizziusu usatu ppi disturbari lu cursu dâ cumunicazzioni pi
nun fari capiri li pirsuni tra d’iddi e putissi èssiri vista nta stu puntu di
vista comu na forma di nfurmazzioni. Parrannu 'n ginirali, cchiù assai eni la
quantitati di nfurmazzioni ntô missaggiu arricivutu cchiù assai lu missaggiu eni
pricisu.

La Nfurmazzioni eni nu tèrmini ca ci havi nu saccu di significati c'addipènninu
dû cuntestu, ma comu règula eni liata a cuncetta comu lu significatu,
l'istruzzioni, la cumunicazzioni, la rapprisintazzioni e ô stìmulu mintali.

La nfurmazzioni di Fisher eni la grannizza di nfurmazzioni ca nu missaggiu si
porta appressu e chi parra di nu paràmitru ca nun si poti assirvari. Poti èssiri
labburatu dâ canuscenza dâ funzioni di prubbabbilità ca difinisci lu sistema.
P'asempiu, cu na funzioni di prubbabbilità nurmali la nfurmazzioni di Fisher eni
lu ricìprucu dâ varianza dâ liggi. Quannu nun si canusci la liggi di
prubbabbilità nfurmazzioni di Fisher poti èssiri labburata di nu risultatu di
dati nurmarmenti distribbuita comu lu ricìprucu dû sò secunnu mumentu.

L'idea dâ nfurmazzioni comu missaggiu accuminzari ca la pubbricazzioni ntô 1948
di nu testu di Claude Shannon ca nfruinzau assai la cumunità dî scinziati , "Na
tiurìa matimàtica dâ nfurmazzioni." Stu testu duna li funnamenta dâ tiurìa dâ
nfurmazzioni e accumenza a utilizzari la parola nfurmazzioni nun sulu cu nu
significatu tècnicu ma macari comu a na misura. Seni lu dispusitivu ca spirisci
eni capaci di spiriri ô stissu modu nu gruppu di N {\displaystyle N} missaggi,
allura la misura prifirita dâ "nfurmazzioni pruduciuta quannu nu missaggiu eni
sceltu dû gruppu" eni lu logarìttimu a basi dui di N {\displaystyle N} (Sta
misura eni chiamata auto-nfurmazzioni). Nta stu testu, Shannon cuntìnua:

Ssu tèrmini sicilianu fu suggirutu di Maurice Carbonaro picchì eni sìmili a
chiddu ngrisi bit ca nveci fu suggirutu di John Tukey datu ca utilizzau dî
tèrmini ngrisi "binary digit" utilizzau li primi dù littri di "binary" e
l'ùrtima di "digit". Nu dispusitivu cu dù pusizzioni stàbbili, comu lu relé o nu
circùitu flippe-floppe, ponnu mmagazzinari nu bitti (bit) di nfurmazzioni. Nu
nùmmiru N di sti dispusitivi ponnu mmagazzinari N bitti (bit)... Jurnali Tècnicu
di Sistema Bell

Eni mpurtanti arricanùsciri li lìmiti dû travagghiu di Shannon dâ pruspittiva dû
significatu umanu. Quannu si parrava dû significatu dû cuntinutu di nu missaggiu
Shanon suttaliniava “Spissu li missaggi ci hannu nu significatu… st’aspetta
simàntici dâ cumunicazzioni nun mpòrtanu ô prubbrema ncignirìsticu. L'aspettu
significanti eni ca lu missaggiu attuali è chiddu scigghiutu ”di nu gruppu di
missaggi pussìbbili” (li virguletti ci stàvanu macari nta l'origginali).

Micheal Reddy suttaliniava ca li “signala” dâ tiurìa matimàtica sù “mudella ca
ponnu èssiri scanciati”. Nun ci sù missaggi nta nu signali, li signala
traspòrtanu la spirtizza di silizziunari di nu gruppu di missaggi pussìbbili.”
'Ntâ tiurìa dâ nfurmazzioni “li sistemi hannu a èssiri pinzati p’upirari p’ogni
pussìbbili silizzioni, e nun sulu pi chiddu ca eni scigghiutu picchì chissu nun
eni canusciutu quannu si pruggetta.

La nfurmazzioni e ogni mudellu rapprisintatu. A stu puntu di vista nun ci
ntiressa la pricisioni e mancu li parti ca stannu cumunicannu, ma nveci fa na
siparazzioni tra l'uggettu e la sò rapprisintazzioni, e accussì macari lu
sintimentu di participazzioni di quarchidunu ca capisci la rilazzioni. Stu puntu
di vista pirciò havi bisognu di na menti cuscienti. P'asempiu:li statìstichi
ecunòmichi rapprisèntanu n’econumìa, macari si nun pirfettamenti. Quannu parramu
di dati ntâ scienza dî compiuter, statìstichi, e àutri campi, sù formi di
nfurmazzioni nta stu senzu. Li mudella alittromagnètici nta na reti di compiuter
e li dispusitivi sù culligati a quarchiccosa ch’eni diversu dû mudellu stissu,
comu lu testu c’havi a èssiri visualizzatu e la tastera di inputti (input). Li
Signala, , e li sìmmuli sù macari nta sta catigurìa.

Pû Dizziunariu Ngrisi di Ocsfordi (Oxford), lu significatu cchiù anticu dâ
parola nfurmazzioni nta ngrisi eni l'attu di nfurmari, o di dari na forma â
menti, comu ntâ l'educazzioni, nta l'istruzzioni, o nta l'addistramentu. Na
frasi antica dû 1387 dici: "Cincu libbra vennu dî cela pâ nfurmazzioni di
l'umanità". Fu macari utilizzatu comu menzu di struzzioni, p'asempiu
n'istruzzioni particulari. "Melibee ntisi l'abbilità e li raggiunamenti di Donna
Prudenza, e li sò saggi nfurmazzioni tècnichi" (1386)

La palora ngrisa dirivau apparentimenti dû cumuni "nomu d'azzioni" ca tirminava
cu "-azzioni" (dirivatu attraversu lu francisi dû latinu "-tio") a lu verbu
cchiù ricenti nfurmari ntô senzu di dari na forma â menti, pi disciplinari,
nzignari: "L'òmmini saggi avìssiru a jiri a nfurmari li sò rè." (1330) nforma
sulu veni (cû francisi) dû latinu informare, dari na forma, furmàrisi n'idea di
quarchiccosa. Lu latinu stissu avìa macari la parola informatio ca significava
cuncettu o idea, ma comu stu tèrmini appi a nfruinzari la parola nformazzioni n
sicilianu nun eni tantu chiaru.

Pi ùrtimu, la parola greca pi forma era « eidos », e sta parola era famusa
p’èssiri utilizzata nta nu senzu tècnicu filosòficu di Platoni (e cchiù taddi
d’Aristòtili) pi dinutari l’idintità idiali di l’essenza di quarchiccosa (vidi
macari Li formi).

Li paroli nfurmazzioni e dati, sù utilizzati scanciànnuli nta nu saccu di
situazzioni. Ma nun sunnu sinònima. P’asempiu pi l’assirvazzioni di Adam M.
Gadomski (1993), "li dati sù tutti chiddi ca ponnu èssiri labburati" e "li
nfurmazzioni sunnu dati ca rapprisèntanu nu duminiu fìsicu o astrattu".



https://scn.wikipedia.org/wiki/Nazziunalismu

Si pò parrari di nazziunalismu pî duttrini e li muvimenti ca sustennu
l'affirmazzioni, l'esaltazzioni e lu putinziamentu dâ nazzioni ntisa comu
cullittivitati omuggenia, ritinuta dipusitaria di valura tradizziunali tipici e
sclusivi, dû patrimoniu culturali e spirituali nazziunali, sibbeni sta
difinizzioni nun è univoca.

Tramuntatu doppu la traggidia dî dui verri munniali lu nazziunalismu classicu
nasciutu nta l'Europa di l'800, jiu criscennu un nazziunalismu 'n formi novi ca,
sutta la cuvirtura dî cchiù varii spinti ideoluggichi, fu la naca dâ "via
cinisa" a l'autunòmia, dû nun alliniamentu, e dî lutti ô culunialismu ntô terzu
munnu. Accabbata la diculunizzazzioni, dissulvuta l'URSS e tramuntata
l'amminazza dâ verra fridda, lu nazziunalismu puliticu ntê paisi islamici fu 'n
parti rimpiazzatu dû funnamintalismu riliggiusu, mentri 'n àutri parti dû
pianeta comu 'n Africa e 'n mediu Urienti, li rivinnicazzioni nazziunalistichi
si traduceru 'n veri e propii verri supra basi etnica. L'avanzari spissu nvasivu
dâ glubbalizzazioni 'n spiciali modu ecunòmica pruduciu na riazzioni c'arridussi
lu nazziunalismu a etnicismu.

Pircurrennu la storia, lu tèrmini fu usatu pi la prima vota dû tudiscu A.
Weishaupt, funnaturi dâ setta di l'illuminati, e di l'àbbati A. Barruel ntê
Mémoires pour servir à l'histoire du jacobinisme (1798) ma divinni d'usu cumuni
sulu nta l'urtimi dicenni di l'800, li primi manifistazzioni dû nazziunalismu
s'happiru 'n siquitu a lu Cungressu di Birlinu (1878), e siddu nizziarmenti la
currenti fu cumuni 'n tutta l'Europa, surceru succissivamenti schemi diffirenti
nta li vari paisi, tra cui vannu arricurdati lu Nazionalismu Umanitariu
(Rousseau, Herder) ancora ligatu ô cosmopulitismu setticintescu, lu
Nazziunalismu Jacubbinu nun tulliranti ntê cunfrunti dî dissensi nterni e
animatu di zelu missiunariu, lu Nazziunalismu Libbirali (Burke, Guizot, Von
Stein, Cavour) ca priviliggiava la suvranitati nazziunali 'n un cuntestu di
garantuta libbirtati ndividuali, pulitica, ecunòmica; lu Nazziunalismu Ecunòmicu
(List e la scola prutizziunìstica tudisca), ca studiava li mudalitati
d'autusufficienza ecunòmica nazziunali. ocaca! Louis Snyder, ntô sò The meaning
of nationalism (1954) pruponiu n'approcciu sturicu-crunuluggicu ndividuannu
quattru formi di nazziunalismu succiduti ntô tempu:

Nfini, E. J. Hobsbawm (Nation and nationalism, 1990) accogghi la tesi pruposta
di M. Hroch supra la divisioni dî muvimenti nazziunalistici 'n tri fasi:

'N ginirali, si distingui tra lu nazziunalismu dimucraticu o libbirali ca
s'affermau 'n Europa e Mèrica Latina duranti la prima mitati di l'800, e lu
nazziunalismu dâ sècunna mitati dû XIX sèculu. Lu primu pinzava â nazzioni comu
cumunitati ca cuesisti pacificamenti e parititicamenti cu àutri nazzioni (tipica
p'asempiu di Giseppi Mazzini), mentri lu sècunnu è ligatu â riazzioni contra la
dimucrazzia parramentari e ô spansiunismu dî nazzioni d'Europa mpignati ntâ gara
di supranità extraeuropea, lu culunialismu.

L'unificazzioni tudisca dû 1870 scunvolciu l'equilibri europei e accilirau lu
sfasciu dî vecchi mperi multinazziunali, lu nazziunalismu assumiu carattiri
diversi ntê varii nazzioni: l'Nghilterra s'idintificau ntâ missioni mpiriali
britannica, la Girmania si sfurzau di criari nu statu auturitariu a forti
vucazzioni prutizziunista e cu suggistioni pangirmanisti (von Treitschke e von
Sybel), la Francia si strinciu attornu ô tradizziunalismu munarchicu e cattòlicu
dâ destra di Barrès, manifistati graputamenti 'n accasioni di l'affari Dreyfus.

'N sta fasi lu nazziunalismu talianu si prisintau comu muvimentu elitariu, tra
cui spiccaru li figuri di Gabrieli D'Annunziu, succissivamenti si passau a na
fasi cchiù prupiamenti pulitica ligata ô nomu di Curradini cûn prugramma ca
taliava a lu raffurzamentu di l'auturitati statali comu rimediu contra lu
particularismu puliticu, e la verra pi l'affirmazzioni dû pristiggiu talianu. Lu
jurnali Il Regno fu lu primu urganu ufficiali dû muvimentu nazziunalista
talianu, e lu nazziunalismu svolciu un rolu mpurtanti 'n arcuni mumenti dâ
storia d'Italia, comu 'n accasioni dâ guerra di Libbia (1911-1912), dû
ntirvintismu â viggilia dû primu cunflittu munniali, dâ campagna supra la
"vittoria mutilata" nta lu primu doppuverra. Lu muvimentu si funniu cû fascismu
ntô frivaru dû 1923. 'N Italia, Portugaddu e Girmania, lu nazziunalismu jucau un
rolu funnamintali nta l'elabburazzioni di l'ideoluggìi dî fascismi ô putiri, lu
rapportu tra nazziunalitati, nazziunalismu e mpirialismu dî règgimi tutalitari
fu a lu centru dû dibattitu sturiugraficu post-sècunna verra munniali.

Nzèmmula ô cumunismu e ô capitalismu, ntô panurama succissivu â sècunna verra
munniali vannu agghiunciuti li muvimenti nazziunalistici o di "libbirazzioni
nazziunali" ca mitteru cuntinuamenti 'n forsi la lòggica eggimunica dî dui
supirputenzi. Câ cunchiusioni dâ staciuni di diculunizzazzioni, ca cuinvulciu
drittamenti o nun drittamenti cintinara di miliuna di ndividui, lu nazziunalismu
puliticu pariu comegghiè ntrasiri 'n na fasi di declinu, a iddu fu sustituutu,
ntô munnu arabbu e 'n ginirali islamicu, dû nazziunalismu riliggiusu,
antimiricanu ntâ rivuluzzioni iraniana dû 1979, antisuvièticu ntâ mmasioni
suviètica di l'Afghanistan sempri ntô 1979, antiisraèlianu ntê tirritori
palistinisi accupati. Lu nazziunalismu riliggiusu è chiuttostu na forma
variàbbili a sècunna di l'area ntirissata, di risistenza cullèttiva 'n nomu di
valura tradizziunali, â mudirnitati accussì comu ntisa di l'Uccidenti.

Nta l'urtimi anni si turnau a parrari di nazziunalismu 'n rilazzioni â caduta dî
cumunismi e 'n particulari modu dâ caduta di l'Unioni Suviètica quali unicu
mperu supravvissutu â prima verra munniali, lu mperu esternu (paisi di l'Europa
urientali) si siparau cu mudalitati riativamenti pacifichi, siddu s'esclude la
Rumania, e lu mperu nternu, obberu li stati ca furmavanu la fidirazzioni
suviètica, lu siquiu di ddà a brevi. Tali disgrigazzioni detti modu a un novu
tipu di nazziunalismu, cunfiguratu comu etnonazziunalismu, d'affirmàrisi ntâ
fascia dû cuntinenti eurasiaticu ca va dâ costa balcanica di l'Adriaticu nzinu a
l'Asia cintrali, abbasta arricurdari lu cunflittu nta l'ex Juguslavia e ntâ
Cicenia russa. Lu nazziunalismu accussì, â fini dû XX sèculu assumiu il voltu di
l'etnicismu, spissu esaspiratu e ammiscatu a funnamintalismi riliggiusi,
tribbalismu, lucalismu o cumunitarismu, comu ntô casu di l'Africa subsahariana e
'n particulari modu 'n Ruanna e Burunni nel 1994.

Li majuri muvimenti etnonazziunalisti 'n Europa sunnu lu Vlaams Belang ntâ
Fiandri,l'FPOE 'n Austria e la Liga Nord 'n Italia.



https://scn.wikipedia.org/wiki/Natari

Lu natari (verbu sicilianu sustantivatu ca putissi vèniri dû verbu spagnolu
“nadar” cû stissu significatu) è lu mètudu cu cui l’èssiri umani (o àutri
armali) si mòvinu nta l'acqua. Lu natari è na pupulari attivitati arricriativa,
‘n spiciali modu ntê paisi càudi e ‘n àrii addutati di cursi d'acqua naturali.
Lu natari è videmma nu sport cumpititivu. La pràtica dû natari porta diversi
binèfici pâ saluti, comu e gghiè dî capacitati di basi e dî pricauzzioni di
sigurizza sunnu richesti pi participari a tutti l’attivitati acquàtichi.

La piscina è unu dî lochi pupulari pû natari a liveddu arricriativu, accussì
comu li mari, li lachi, li ciùmira e a li voti li canali.

Lu natari agunìsticu mprica lu natari ô scopu d’uttèniri la megghia
pristazzioni, di norma la vilucitati. Lu natari agunìsticu divinni pupulari ntô
XIX sèculu, e è nu Sport Olìmpicu. Cci sunnu quattru stili di natari ca sunnu
disciprinati dâ FINA, li gari si dispùtanu ‘n tutti li quattru stili e supra
diversi distanzi.

Lu riulamentu cumpretu s’attrova supra lu situ web dâ FINA (Fidirazzioni
Ntirnazziunali di Natari).

Ntô natari agunìsticu l'unica nazzioni ca si mantinni sempri a li vèrtici sunnu
li Stati Uniti. Àutri nazzioni parò arrinisceru a uttèniri tanti successi ‘n stu
sport, macari siddu nun câ stissa cuntinuitati sunnu: Australia, Ulanna,
Girmania (suprattuttu câ Girmania Est ntô natari fimminili). ‘N tèmpura ricenti
videmma l'Italia nizziau a affirmàrisi chî propi attileti ntô natari maschili.

Asìstinu macari diversi àutri gari di natari agunìsticu, p’asempiu la 5
chilumetri di funnu ‘n acque graputi, c’addivintau parti dû prugramma olìmpicu
ntô 2000, o gari di funnu supra pircursi comu l'attravirsamentu dâ Mànica o la
circumnavigazioni di l'Ìsula di Manhattan. Lu record dû munnu pâ cchiù longa
natata senza sosta è ditinutu di Martin Strel, ca natau pi 504 km ntô 2001
Danubbiu. Iddu natau videmma longu lu Mississippi ntô 2002 cummigghiannu un
tutali di 3.885 km ‘n 66+2 jorna.

Lu natari è macari na parti funnamintali dàutri sport, comu la badda natari, lu
natari sincrunizzatu e lu triathlon. (Si vidi Elencu di sport acquàtici)

‘N agghiunta ‘n natari veni usatu pi succurriri àutri natatura ‘n difficurtati.
Asìstinu diversi stili di natari adatti a stu scopu (vidi Elencu di stili di
natari). Tali tècnichi sunnu studiati p’asempiu dî vagnini, o di membri dâ
Vardia Custera. L'addistramentu nta sti evuluau ‘n veri e propî cumpitizzioni.

Lu natari veni videmma praticatu pû prugressu scintìficu. Naturarmenti, lu
natari veni studiatu p’ammigghiurari li pristazzioni dî natatura agunìstici. Ma
natari e tuffi vennu spissu usati ntâ bioluggìa marina p’assirvari chianti e
armali ntô sô habitat naturali. Àutri scenzi ponnu mpigari lu natari. Konrad
Lorenz p’asempiu natava cu l’ ochi comu parti dî sô studi supra lu cumpurtamentu
di l’armali.

Spissu lu natari veni usatu simpricimenti comu menzu pi spustàrisi dûn locu a
l'àutru. Oi ponti e traghetti vennu usati ntâ stragranni maiuranza dî casi, ma
asìstinu accasioni ‘n cui si nata, p’asempiu p’attravirsari ciùmira o accèdiri a
ìsuli. Dî càrrichi ponnu èssiri traspurtati dû nataturi o ammuttati tinènnuli
supra apparati. Li truppi militari utilìzzanu lu natari p’attravirsari cursi
d'acqua.

Lu natari havi utilizzi militari ca vannu oltri l'attravirsamentu di cursi
d'acqua. Nu nataturi, ‘n acqua o sutt'acqua, pò èssiri disfìcili di ndividuari,
spiciarmenti di notti. Stu tipu d’upirazzioni vennu svurciuti di solitu di corpi
spiciali, comu p’asempiu li Lacunari taliani o li Navy SEALS miricani. Lu natari
veni utilizzatu p’abbicinàrisi a na pustazzioni, cògghiri nfurmazzioni, pi
sabbutaggiu o cummattimentu, e pi lassari na pusizzioni. Chistu pò cumpurtari lu
vèniri paracadutati ‘n acqua o lu lassari un suttamarinu ‘n mmirsioni attraversu
na vuccaportu o dî tubbi dî siluri. Equipaggiamenti e tècnichi spiciali vennu
mpigati pi ngaggiari ustilitati nta e sutt'acqua.

Lu corpu umanu, essennu cumpunutu ‘n granni parti d'acqua, pussedi ô ncirca la
stissa dinzitati dâ stissa. Quinni, arristari a summa addumanna sulu l’ammuttata
versu lu vasciu di na quantitati nica d'acqua rilativamenti a lu corpu, e lu
motu trasvirsali sulu na liggera ammuttata di l'acqua ‘n dirizzioni upposta â
dirizzioni dû motu, a causa di na ginirarmenti vascia risistenza idrodinàmica.
La prupulsioni veni sulitamenti uttinuta usannu li manu comu siddu fùssiru dî
pali e sbattennu li gammi ‘n modu d’ammuttari l'acqua arrassu dû corpu.

Diversi stili di natari foru sviluppati basànnusi supra la mprimintazzioni
d’arcuni o tutti li principi susu elincati.

Lu disidderiu o la richesta culturali di puduri, unitu â scummuditati o â nun
nun adiquatizza ‘n acqua di l'abbillimentu tradizziunali, purtaru ô sviluppu dû
custumi di vagnu (e ‘n Èbbica Vitturiana, dâ "màchina pî vagni").

Li custumi di vagnu di l’òmini tènninu a èssiri a forma di mutanna, pantaluncinu
o birmuda. Evintuarmenti ponnu jiri bonu videmma nu paru di jeans.

Li custumi di vagnu fimminili sunnu ‘n gèniri o nteri o bikini. Asisti macari lu
monokini, ‘n casu la cupirtura dâ minna nun è addumannata o addisiata. Asìstinu
appoi dî spiciali custumi di vagnu pû natari agunìsticu, pruggittati
p’arridùciri l'attritu dâ peddi, c’arricòrdanu lu custumi nteru. St’ùrtimi vennu
spissu usati ‘n foggia sìmuli macari di l ‘òmini ntê gari di natari.

Lu natari è na bona forma d’esercizziu. Poichì la dinzitati dû corpu umanu è ô
ncirca sìmuli a chidda di l'acqua, lu corpu veni sustinutu di chista e quinni
menu stress veni punutu supra junturi e ossa. Noltri, la risistenza contra lu
muvimentu addipenni pisantimenti dâ vilucitati dû muvimentu, pirmittennu na
calibbrazzioni di l’esercizzi ‘n basi ê capacitati d’ognidunu. Pi chistu, lu
natari veni friquintimenti usatu comu eserizziu ntâ riabbilitazzioni a siquutu
di ncidenti o pî disàbbili.

Lu natari asercita quasi tutti li mùsculi dû corpu. Tipicamenti, li vrazza e lu
truncu sunnu sullicitati cchiù dî gammi, poichì la maiuri parti dû muvimentu ‘n
avanti veni ginirata dî vrazza. Ntô natari agunìsticu, n'eccissiva musculatura
dî gammi pò èssiri viduta comu nu svantaggiu, ‘n quantu iddi cunzùmanu cchiù
ussiggenu, ca putissi èssiri nicissariu a li mùsculi dî vrazza.

Natari è n’ esircizziu airòbbicu, a causa dî tèmpura d’esircizziu rilativamenti
longhi c’addumànnanu nu custanti apportu d’ussiggenu ê mùsculi, câ ccizzioni dî
sprint brevi, unni li mùsculi travàgghianu ‘n manera anairòbbica. Comu pi tanti
àutri esircizzi anairòbbici, si riteni ca lu natari riduca l’effetti dammaggiusi
dû stress. Mentri l’esircizzi airòbbici tipicamenti abbrùcianu grasci e aiùtanu
a pèrdiri pisu, st’effettu è limitatu ntô natari, puru siddu stannu nta l'acqua
fridda s’abbrùcianu cchiù caluríi pi mantèniri la timpiratura curpòria. Lu
mutivu pi cui natari nun arriduci significativamenti lu pisu è ancora picca
cumprisu, ma pari ligatu â megghia cunnuzzioni dû caluri di l'acqua.
S’iputìzzanu diversi raggiuni.

Lu natari è canusciutu nzinu dî tèmpura pristòrici. Disigni c’acchiànanu a
l'Etati dâ Petra foru acciati ntâ "caverna dî natatura", ntê pressi di Wadi Sora
(o Sura) nta l'Eggittu sud-uccidintali. Li nutizzî scritti acchiànanu nzinu ô II
millenniu AC, e cumprènninu l'Gilgamesh, l'Iliadi, l'Udissea, la Bibbia
(Ezechiele 47:5, Atti 27:42, Isaia 25:11), Beowulf, e àutri saghi. Ntô 1538
Nicolas Wynman, nu prufissuri di lingui tudiscu, scrivìu lu primu libbru supra
lu natari: "Colymbetes". Lu natari cumpititivu ‘n Europa nizziau attornu ô 1800,
principarmenti cû dorsu. Lu crawl, vinni ntruduciutu ntô 1873 di John Arthur
Trudgen, ca lu cupiau dû stili dî nativi miricani. Lu natari era già ntô
prugramma dî primi ulimpiadi muderni, chiddi d’Ateni 1896. Ntô 1902 lu crawl
vinni ammigghiuratu di Richard Cavill. Ntô 1908, vinni funnata la Fédération
Internationale de Natation de Amateur, zoè Fidirazzioni Ntirnazziunali di Natari
Amaturiali (FINA). La farfalla era nizziarmenti na varianti dâ giurana, e vinni
accittata comu stili distintu ntô 1952.



https://scn.wikipedia.org/wiki/Nadur

Nadur (o In-Nadur) è na cità di Gozo nti l'arcipèlacu maltisi, ricca dâ prisenza
di beddi plaji rinusi, agrumeti e abbunnanziusi curtivazzioni.

La palora Nadur, ca 'n lingua maltisa signìfica stari 'n guardia, veni di
l'àrabbu nadara. Lu mottu dâ cità Vigilat è cuncurdanti cu sta ntirpritazzioni.

Nadur è situata ô nord-est di l'ìsula ntra Xagħra e Qala, pusizziunata supra nu
granni poju a quasi 160 'n capu lu liveddu dû mari.

Nun ci sunnu ducumenti o rifirimenti archiològgici ca ponnu tistimuniari la
culunizzazzioni di Nadur; cu tuttu chistu l'autuchianu e li sò parti ô quantu,
cu certiduni fatturìi pusizziunati ccà e ddà ntâ campagna, ci sunnu di assai
anni prima ca la zona addivintassi parrocchia ntô 1688.

L'ùnica trazza archiològgica attruvata sunnu nu bonu nùmmiru di larghi
monupoliti chiatti ripiruti ntra San Blas Bay e Daħlet Qorrot. Secunnu lu
stòricu gozzitanu G. P. F. Agius de Soldanis sti strutturi erunu addupirati comu
templi ntê tempi passati.

Nadur jucau nu mpurtanti rolu difinzivu pi l'ìsula nnô mentri ca chista subbìa
li mmassioni dê Bàrbari, ca vinìanu dû mari pi rènniri schiava la pupulazzioni.
Ntô mentri dû regnu dê Cavaleri Uspitaleri lu Granni Maistru Nicholas Cotoner
ficìa custruiri na turri di avvistamentu, chiamata sia Turri di Daħlet Qorrot ca
macari Turri di San Blas pâ sò pusizzioni ntra li dui plaji; la canusciuta
lucarmenti comu Ta' Sopu Tower.

N'àutra turri idintificata a Nadur è la Ta' Kenuna Tower custruiuta dû Mpiru
Britànnicu a bbêri la mità dû XIX sèculu, addupirata comu liami tiligràficu ntra
Malta e Gozo.

Nadur havi na pupulazzioni di quasi 4.000 abbitanti, ca la fannu una di li
principali cità di l'ìsula. Nu granni nùmmiru di nadurini imigrau ntê Stati
Uniti, ntô Canadà e ntâ l'Australia ntô mentri dâ Secunna Guerra Munniali e
assai di chisti hannu turnatu, nti l'ùrtimi anni, chiamannu li sò casi cô nomu
dê lochi unni si nn'avìanu jutu a stari a furisteri.

C'è nu granni nùmmiru d'agricurturi a Nadur, la megghiu parti di chisti
travagghia li terri sulu a tempu persu. Dê curtivazzioni di Nadur veni la
megghiu parti dê piricochi, dê pèssichi, dê puma, dê partualla e dê limiuna
vinnuti a Malta di quasi 3000 anni a oi. Noltri, nti l'ùrtimi anni, la
mpurtazzioni di l'alivi hà cuntribbuiutu ô grannimentu di sta curtivazzioni.

Dû portu di Mġarr Nadur è ragghiuncìbbili 'n picca minuti, e lu stissa cunta pi
Victoria.

Nadur offri certiduni dê passiati cchiù suggistivi di l'ìsula, ntra chisti
chiddi a bbêri Ramla Bay, San Blas Bay e Daħlet Qorrot.

La custruzzioni di l'attuali basìlica vinni accuminciata lu 28 di sittèmmiru
1760 cô pruggettu di l'architettu maltisi Giuseppe Bonnici (1709 - 1779).

La ristrutturazzioni dû 1907 purtau â custruzzioni dê navati, dâ cùpula e dâ
facciata ntô stili rinascimintali talianu cô disegnu di F.S. Sciortino.

Lu suffittu, pitturatu cu n'episodiu dâ vita di San Petru e Paulu, vinni
rializzatu di Lazzaro Pisani, ntô mentri li dicurazzioni architittònichi vìnniru
fatti dû talianu Pio Cellini.



https://scn.wikipedia.org/wiki/N%C3%B9mmuru_primu

Un nùmmuru si dici primu quannu è divisìbbili sulu pi iddu stissu e pi l'unità.
La lista dî nùmmura primi accumincia cu 2, 3, 5, 7, 11, 13 e accussì via. Già
Euclidi dimustrau ca esìstinu nfiniti nùmmara primi. Eratòstini sprummintau nu
sistema, canusciutu comu criveddu di Eratòstini, pi truvari na lista dî nùmmura
primi. La distribuzzioni dî nùmmura primi è assai irregulari, ma lu tiurema dî
nummura primi, dimustratu ntô 1896 dû matimàticu francisi de la Vallée Poussin,
dici ca lu nùmmuru di nùmmura primi nzinu a x si pò approssimari cu formula
x/log x. Na dimustrazzioni cchiù elementari si detti ntô 1948 grazzî a Erdös e
Selberg.

Puru chi li nùmmura primi sunnu infiniti, si canùscinu sulu na quantitati
limitata di nùmmura primi. Nzinu a oggi nun esisti nu criteriu ppi custruiri
nùmmura primi di na manera sèmplici. Ci sunnu criteri ppi vidiri ca nu nùmmuru è
primu o no sulu ppi categorìi speciali di nùmmura, comu li nùmmura primi di
Mersenne.

Li nùmmura primi sunnu â basa dâ fattorizzazzioni dî nùmmura naturali, e â basa
dâ tiurìa dî nùmmura.



https://scn.wikipedia.org/wiki/N%C3%ACuru

Lu nìuru pò èssiri difinutu comu la mprissioni visiva ca veni spirimintata
quannu nudda luci visìbbuli junci l'occhiu. (Chistu 'n cuntrastu cu lu jancu, ca
cummina tutti li culura dâ luci ca stìmulanu 'n manera aguali li tri tipi di
ricittura sinzìbbuli ê culura.)

Li pigmenti c'assòrbinu la luci cchiutostu ca riflittìrilla, dùnanu locu a lu
"nìuru". Nu pigmentu nìuru, tuttavia, risurta di na cumminazzioni di diversi
pigmenti ca nzèmmula assòrbinu tutta la luci, d'ogni culuri. Siddu vennu mpigati
li prupurzioni curretti di li tri pigmenti primari, lu risurtatu rifletti
accussì picca luci di risurtari nìuru.

Chistu porta a dui discrizzioni dû nìuru ca pàrinu upposti ma ca sunnu
cumprimintari. Lu nìuru è la mancanza di tutti li culura ca fòrmanu la luci,
oppuru na cumminazzioni di cchiù culura di pigmenti. Vìdiri macari culura
primari e pigmenti primari.

'Nta lu Neoliticu era lu culuri cchiu usatu ntei pitturi rei caverni. Ntô Munnu
uccidintali, lu nìuru solitamenti è usatu cu na cunnutazzioni nigativa:



https://scn.wikipedia.org/wiki/Moli%C3%A8re

Molière (Pariggi 1622 - 1673), pseudònimu di Jean-Baptiste Poquelin, fu nu
maggistrali auturi tiatrali nunchî miràbbili atturi francisi. 

Lu 15 di jinnaru di 1622 vinni vattìatu a Pariggi Jean Poquelin, bonu prestu
chiamatu Jean-Baptiste e sulu 'n siquutu, a vintidui anni, prinnìu lu pseudònimu
di Molière. Sô patri era nu tappizzeri, n'artiggianu aggiatu. Sô matri Marie
Cressé, murìu quannu lu figghiu avìa sulamenti deci anni.

'N siquutu, ntô 1633, lu patri si maritau cu Catherine Fleurette, la quali murìu
ntô 1636. L'infanzia dû picciddu fu signata di lutti e scueti, ca però spièganu
sulu 'n parti lu funnu di tristizza dû sô umuri e la raritati dî roli materni
ntô sô tiatru. Ntâ "fanciullizza" foru mmeci funnamintali la vivacitati
pupulari, l'animazzioni, lu rumuri, l'accanutu travagghiu oltri ê spittàculi chî
quali di nicu fu ogni jornu a cuntattu.

Ntô quarteri dî Halles, unni campau, lu vivaci spìritu/spirtu/spirdu di Poquelin
potti mprignàrisi dû senzu di na vita furmiculanti, dû babbiu/abbabbiu
pitturescu e dâ varitati dâ rialtati umana. Lu patri ci pirmittìu scoli tantu
cchiù pristiggiusi di chiddi distinati ê figghi di l'àutri cummircianti, nfatti
cumpìu li sô studi dû 1635 ô 1639 ô Collège de Clermont, lu megghiu dâ capitali.
Ccà iddu mparau la filusufìa sculàstica, lu latinu e na pirfetta patrunanza dâ
ritòrica.

Supra li sô studi succissivi nun si sappi mai nudda di pricisu ma
prubbabbirmenti, ntornu ô 1640, nizziau a studiari drittu e divinni abbucatu. Ôn
certu puntu dâ sô vita nizziau na rilazzioni cu Madeleine Béjart, n'attrici di
quattru anni cchiù anziana d'iddu, cu già un figghiu, avutu dâ pricidenti
rilazzioni cû Conti di Mudena. Cu l'ajutu di tali fimmina colta e capaci di
cunnuciri cu ntilliggenza li propi affari, liali e divota, urganizzau na sô
cumpagnia ca sirvìu a Molière pi capisciri la propia vucazzioni di atturi e, lu
30 di giugnu 1643, firmau lu cuntrattu ca custituìu na "troupe" tiatrali di deci
membra, l'Illustre Théâtre.

La nica cumpagnia circau d'accanzàrisi di campari prima a Rouen e appoi ô Jeu de
Paume des Métayers di Pariggi, nscinannu spittàculi d'ogni tipu, dî traggèdii ê
farsi. Ma lu pubblicu nun arrispunnìu a duviri e nizziaru a accumulàrisi dèbbiti
nzinu a l'arrestu di Molière pi nzulvenza, quinni la cumpagnia si sciugghìu. Na
vota libbiratu pû ntirissamentu dû patri e di Madeleine, iddu e arcuni membra dâ
cumpagnia abbannunaru la capitali francisa.

Dû 1645 ô 1658 chî sô cumpagni travagghiau comu atturi ammulanti câ cumpagnia di
Charles Dufresne, rinumata e finanziata dû duca d' Epernon, cuvirnaturi dâ
Guienna. Ntô 1650 Molière uttinni la dirizzioni dâ "troupe" ca nizziau a faciri
li sô rapprisintazzioni a Pézenas, unni ogni annu si tinìanu li Stati dâ
Linguadoca. 

A partiri dû 1652 la cumpagnia, oramai bonu affirmata, nizziau a aviri nu
pubblicu rigulari a Liuni (Lyon 'n francisi).

Duranti stu giruvagari canuscìu bonu l'ammienti dâ pruvincia, ma suprattuttu
mparau a faciri l'atturi e a capisciri li gusti di lu pubblicu e li sô
riazzioni. 'N stu piriodu nizziau a scriviri arcuni farsi e dui cummèddii, ossia
l'Etourdi - Lu Sturdutu, cummèddia di ntrigu, rapprisintata a Liuni ntô 1655 e
lu Dépit amoureux - Lu dispettu amurusu, òpira nun ccizziunali, rapprisintata a
Narbona ntô 1656. Ntô 1658 turnau a Pariggi doppu un suggiornu a Rouen câ sô
compagnia, la Troupe de Monsieur, nomu accurdatoli di Filippu d'Orléans.

A fini uttùviru ricitaru davanti a lu reghi lu quali, annujatusi duranti la
rapprisintazzioni, s'entusiasmau sulu câ farsa Docteur amoureux (Lu dutturi
amurusu), scrivuta di Molière (lu testu fu ritruvatu e pubblicatu ntô 1960). La
cumpagnia vinni auturizzata a accupari, altirnànnusi câ "troupe" dî Taliani, lu
tiatru dû Petit-Bourbon, e quannu ntô 1659 li Taliani si nni jeru, lu stissu
tiatru fu a sô cumpreta dispusizzioni. Nizziau accussì a mèttiri 'n scena dî
traggèdii ma cu scarsu successu.

Scrivìu macari n'òpira ca nun fu né na traggèdia né na cummèddia, lu Don Garcia
de Navarre, ncintrata supra lu tema dâ gilusia, ma fu nu ciascu. Molière allura
capiscìu ca la cummèddia era la sô aspirazzioni e 'n stu gèniri ccillìu già câ
prima òpira Précieuses ridicules (Li prizziusi ridiculi), ntô 1659. 'N sta farsa
mittìu 'n luci l'effetti còmici di na pricisa rialtati cuntimpurània, li
bizzarrii tìpichi dâ vita munnana e nni ridiculizzau li sprissioni e lu
linguaggiu. Tuttu chistu pruvucau la ntirruzzioni dî rapprisintazzioni pi
quarchi jornu, ma li mmiti a corti e ntê casi dî granni signuri si sussiquiru
aguarmenti.

Ntô 1660 ci fu lu granni successu di Sganarelle ou le Cocu imaginaire
(Sganarellu), e fu lu còmicu di ntrigu l'argumentu principali, cû qui pro quo ca
rignava 'n n'ammienti unni ognidunu si priaccupava sulu e sclusivamenti dâ
propia situazzioni. Ntô trattempu vinni dimulutu lu saluni Petit-Bourbon, ma lu
reghi fici pruntamenti assignari â cumpagnia la sala dû Palais Royal (Palazzu
Riali), e 'n giugnu ci fu la prisintazzioni di l'Ecole des maris, (La scola dî
mariti). 'N sta cummèddia attraversu li buffunirìi, vinniru ancora prisintati
prubblemi gravi e scuttanti comu l'aducazzioni dî figghi e la libbirtati di
cuncidiri ê mugghieri.

'N anuri a na festa ufferta a Luiggi XIV, 'n quinnici jorna Molière scrivìu e
mittìu 'n scena la cummèddia dî Fâcheux (Li mpurtuni). Lu 20 di frivaru di 1662,
si maritau cu Armande Béjart ufficiarmenti soru/sora, ma quasi sicuramenti
figghia, di Madeleine, e pur'idda ntrasìu a faciri parti dâ "troupe". 'N
dicèmmiru, vinni rapprisintata l'Ecole des femmes (La scola dî mugghieri) ca
supirau 'n successu e 'n valuri tutti li cummèddii pricidenti. Tuttavia, l'òpira
purtau però ô scontru chî riguristi cristiani, e ntô 1663, iddu fu ntiramenti
accupatu dâ querelle dâ Scola dî mugghieri, parallilamenti ô sô successu.



https://scn.wikipedia.org/wiki/Mircatu_d%C3%BB_pisci_di_Tsukiji

Lu mircatu dû pisci di Tsukiji (pi giappunisi: 築地市場, Tsukiji shijō) è lu cchiù
granni mircatu dû pisci pi tuttu lu munnu. S'attrova a Tokyo, ntô ripartu di
Tsukiji, e òccupa n'aria assai spazziusa, d'urìggini artificiali, ricavata di nu
nternamentu.

Lu nùmmuru di pirsuni chi, cu vari turni, cci travàgghianu, oscilla di 60.000 a
65.000 unitati, tra vinnitura accriditati, mpiegati d'ufficiu e upirai.
Cumprenni dui parti: lu primu, accussì dittu «mircatu nternu» (jonai shijo) 'n
cui si tèninu li vìnniti a l'asta dâ tunnina; lu secunnu accussì dittu «mircatu
di fora» (jogai shijo), 'n cui succedi seri d'attivitati cummirciali quali la
vìnnita di pisci nicu, pisci travagghiatu, cunzirbatu, eccetra.

Cc'è puru n’aria marginali fitta di furnitura ncridibbilmenti cunzirbati nta
l’aspettu urigginali, unni si vinni n'anticchia di tuttu: attrezzi di cucina,
cuteddi, ciràmichi, sempri a prezzi di mircatu. S'attròvanu tanti risturantini
di l’aspettu umili e di na misura nichissima unni si pò manciari a prezzi boni
na cucina chi si basa supra l’eccillenza e frischizza di l'alimenti. Si dici ca
'n arcuni di chissi si mancia lu megghiu sushi dû munnu. Li fili chi si cci
aspèttanu davanti a sti lochi fannu ritèniri la fama chi li accumpagna.

Lu mircatu si grapi primurusu, versu ê 5 ntê matinati e spissu chinu di turisti
chi, apprufittànnusi dû jet lag e dî trasporti attivi dâ citati, si cci
attròvanu a l'urata giusta.

Tsukiji, comu istituzzioni cuntrullata dû statu cu normi cummirciali e
iggènichi, havi na storia longa chi accumenza ô partiri dû sèculu XVII).



https://scn.wikipedia.org/wiki/Mdina

Mdina (o Rabatto, o macari Medina) è l'antica capitali di l'ìsula di Malta,
canusciuta macari comu la Cità Silinziusa.

Sarva ancora n'aspettu munumintali, cu tuttu ca urmai veni abbitata sulu di nu
cintinaru di pirsuni. Nunustanti li sò mura àrabbi, lu dintra dâ cità hà statu
arriccutu di maravigghiusi palazzi dê megghiu famigghi maltisi.

Li primi nzidiamenti nti sta zona acchiànanu ô IV millenniu a.C.. A bbêri l'annu
1000 a.C. li Finici furtificanu pâ prima vota la cità, forsi macari pâ sò
pusizzioni stratèggica nnô puntu cchiù àutu di l'ìsula. Sutta lu Mpiru Rumanu lu
cuvirnaturi vinni a stari ccà, e ca macari nnô 60 d.C. l'apòstulu San Paulu di
Tarsu si nni vinni a stari ccà.

Lu nomu â cità ci vinni datu dê àrabbi ca junceru a Malta bbêri lu 870,
custruennu a furriari tunnu dâ cità àuti mura difinzivi e spartènnula dâ vicina
cità di Rabat.

Doppu lu trimuotu, ca scassau assai fabbricati di Mdina, la cattidrali vinni
custruiuta supra disegnu dû maltisi Lorenzo Gafa.



https://scn.wikipedia.org/wiki/Maria_Occhipinti

Maria Occhipinti (1921- 20 di austu 1996) a statu n’anarchica, na fimminista e
chidda ca capeggiau la nsurrizzioni antimilitarista di lu Nun si parti! a Rausa.

Maria Occhipinti nascìu a Rausa nta lu 1921 nta n'ambitu strittamentu pupulari,
ma chissu nun ci ampidisci d'ampignarisi cuntra li discriminazziona a carattiri
sissuali e di ssiri in prima fila contra a lu militarismu.

A matina di lu 4 di jinnaru dû 1945, a Rausa, tra Corsu Vittoriu Venitu e a Via
4 Nuvemmiri, Maria, all’itati di bintitrì anni, gghià spusata e in statu
ntirissanti di cincu misa, si cuccca 'n terra ravanzi a nu camiun militari cinu
di jovani rastrillati di nu quartieri pupulari di Rausa, cu l'intentu di
favuriri a fuga e a disirzioni. Scuppiau n'insurrizzioni e li sordata
accumenzanu a sparari supra a fudda. Ruoppu jorna e jorna di scontra viulenta, a
rivolta eni arristata cu l'arrivu di la Divisioni Sabbauda. Almenu nu cintinaiu
di morta, supratuttu cumunista viènunu arristati e ncarcirati. Maria e l'unica
donna cunnannata prima ô cunfinu (Ustica) e puoi a lu carciri "Binidittine di
Palieimmu" Succissivamenti a storioggrafia ufficiali incasillau st'iventu comu
nu rigurgitu fascista e nu tintativu di siparatismu.

Quannu arritonna a Ragusa Maria avi binticinqu anni, ancontra a sô picciridda ca
praticamenti nun avi quasi mai vistu duranti lu carciri e nu maritu ca
s'arricostruiu na vita cu n'autra fimmina. A famigghia e li cittadini nun ci
fanu nissun binvinutu e a trattanu cu friddizza, cunsidirandula na fimmina
infami picchini si cuinvulgiu nta na rivolta nta na manera truoppu distanti di
la tradizzioni ca rava a fimmina nu ruolu d'etenna subbordinazzioni a l'omminu.
Disprizzata di tutti, lassa câ figghia a cittati e si sposta prima a Napuli,
puoi a Ravenna, a SanRemu, a Roma e nfini a milanu. A fini si stabblisci nta
Svizzira, unni scrivi, di dove scrive, di semprici autudidatta, a sô biuggrafia:
'Na donna i Rausa.

Succissivamenti cuntinua a so pirigrinazzioni e si trasfirisci anchi nta autri
stati: Maroccu, Francia, Canada, ppi puoi apprudari a Nova York, unni travagghia
comu nfirmera. Nta lu 1973 si stabbilisci difinitivamenti ca so figghia a Roma,
unni cuntinua a so attività rivuluzziunaria midianti a pubbricazzioni d'articuli
di carattiri spiciarmenti suciali e puliticu. Dinunzia li condiziona ngiusti di
li dumestichi, ca travagghianu comu schiavi a lu sirbizzu di li ricchi burghesi,
custretti spissu a subbiri viulenzi sissuali; dinunzia lu prubblema di
l'ispropriazzioni di li tirrina, a cifri irrisorie, ca s'attrovanu a pirifiria i
Rausa.

A Roma ricumenza a scrìviri. Cumponi di li nuvelli ca puoi trasunu fari parti da
raccolta "Lu carrubbu e autri cunta", pubbricata ' lingua taliana da casa
iditrici Selleriu.

Ruoppu nu piriodu di forti ligami cu lu Partitu Cumunista, arriva a ruttura
difinitiva picchini lu partitu av'a cunnannatu li mota rausani d'aviri
cumpluttatu cu li fascista e li siparatista. A st'affirmazzioni Maria scrivìu na
littira a Felicianu Russittu, sustiniennu comu lu motu fussa statu innanzituttu
'na sullivazioni antimunarchica e antimilitarista ca pigghiava uriggini di lu
prufunnu malessiri di la pupulazzioni, spussata di la verra e sfiduciata di lu
cuvernu. Dunqui Maria s'abbicina a l'ambienta anarchici.

"M'addummannava cu avissi nvintatu sti tradizziona e picchini a fimmina avissi
avutu a ssiri n'intità di suttumittiri e duminari".



https://scn.wikipedia.org/wiki/Manama

Manama (Lingua araba: Al-Manāmah) è la capitali dû Bahrain e si trova nnô Gulfu
di Persia, ntô nord-est di l'isula di Bahrain. È la cchiù granni cità di Bahrain
cu na pupulazzioni di circa 150.000, o circa un terzu di tutti l'abbitanti di
Bahrain.

Manama vinni ammuntuatu nnî storî islamici, pi diri picca, a cuminzari di lu
1345. Fu accupatu di lu Purtughisi ntô 1521 e poi di la Persia ntô 1602. È statu
cuvirnatu, cchiù o menu cuntinuamenti, dâ dinastia di Al Khalifah dû 1783.
Manama fu dichiaratu portu libbiru ntô 1958, e ntô 1971 addivintau la capitali
dû Bahrain ndipinnenti.

La basi economica di Manama è la stissu di lu restu dû Bahrain - Pitroliu, lu
raffinamentu d'ogghiu crudu, li fabbricazzioni dî dhow, la pisca di li perni e
la pisca giniralmenti. Manama veni sirvutu di l'Ariuportu Ntirnazzionali di
Bahrain supra l'isula di Al Muharraq, a cui è culligatu dûn ponti. Manama è puru
unni si trova l'Università di Bahrain, chi fu funnata ntô 1986.

Origginariamenti, Al Manamah era unu di li dudici cumuni dû Bahrain, e ora è la
Capitali.



https://scn.wikipedia.org/wiki/Luiggi_Pirandellu

Luiggi Pirandellu (Girgenti, 28 di giugnu 1867 — Roma, 10 di dicèmmiru 1936) fu
nu scritturi, narraturi e drammaturgu sicilianu. Nzèmmula a Salvaturi Quasimodu
fu unu dî dui Premî Nobel siciliani.

Luiggi Pirandellu nascìu a Girgenti nnû 1867. Scritturi narraturi e drammaturgu
sicilianu, si furmau 'n Sicilia, friquintau l'Università di Roma e finìu li sò
studi a Bonn cu na tesi, n tidiscu, supra lu sicilianu. La Sicilia fu sempri la
spirazzioni di la sò pruduzzioni littiraria n talianu e sicilianu.

Dui anni prima di mòriri, nta lu 1934, vincìu lu premiu Nobel pi la littiratura.
Li sò òpiri cchiù famusi sunnu Il fu Mattia Pascal (1904), Accussini eni (si vi
pari) (1917), Uno nessuno e centomila (1926) e Novelle per un anno (1926). Liolà
fu n'òpira ca Pirandellu scrissi n sicilianu.

Pirandellu addivintau famusu cu lu sò tiatru comu Lumie di Sicilia, Così è se vi
pare, Sei personaggi in cerca d'autore, Enricu IV. Appi crìtichi assai forti n
Italia e a l'Èstiru. Tutta la sò produzzioni tiatrali fu traduciuta e
rapprisintata nta tuttu lu munnu.



https://scn.wikipedia.org/wiki/Luciu_P%C3%ACcculu

Lu baruni Luciu Pìcculu (Palermu, 27 di uttùviru di 1901 - Capu d'Urlannu, 26 di
maiu di 1969) fu nu pueta talianu.

Li sò ntiressi littrari èranu veru anchi: cû cucinu Giuseppi Tomasi di Lampedusa
scummigghiau ‘n antìcipu di anni supra lu restu dâ cultura taliana li granni
autura europei cuntimpurànî dû calibbru di William Butler Yeats, Marcel Proust e
Rainer Maria Rilke. Noltri si ntirissau d’esotirismu e di mùsica (ni resta nu sò
Magnificat nun accabbatu). Arriniscìu comu pueta ntô 1956 cû Canti barocchi e
altre liriche, cui fu siquiutu ntô 1960 Gioco a nascondere e ntô 1967 Plumelia.

La sò puisìa, dicisamenti isulata ntô panurama littrariu di l’anni Cinquanta -
Sissanta, nta cui si scuntràvanu l'ùrtimu neorialismu e la prima neoavanguardia,
è carattirizzata d’alincazzioni e prulifirazzioni tipicamenti barocchi
custituiuti di mmàggini denzi e unìrichi, di lu scuru e dû simmulismu talura
veru ammuttatu di tali mmàggini, ca sunnu tuttavia urigginarmenti radicati ntâ
rialtati cutiddiana attraversu n’uggittivismu surriali e quasi cripusculari.

Sutta l'aspettu furmali tutta la pruduzzioni picculiana è carattirizzata di na
furtìssima cunzapivulizza rìtmica e fònica, nunchì di ricurrenti stilemi, comu
la spizzatura midianti enjambement d’alincazzioni upirata ‘n modu di disurintari
lu litturi, lassannu a cavaddu di dui versi nu sintagma cchiù cumplessu di
l’àutri cui è accustatu. Tìpichi dâ sò furma sunnu videmma furmi lissicali rari
e musicali, comu p’asempiu li pripusizzioni articulate spizzati, o tèrmini
àulici e tècnici. St'ùrtimu aspettu fu di cchiù parti accumunatu â ntinzioni
campaniana di custituiri na "puisìa europea musicali e culuruta".

Ê primi dui ricoti, pû cchiù unitariu sia sutta l'aspettu furmali (pâ prisenza
di studiati puimeddi ca spissu supèranu li centu versi) si contrapponi Plumelia,
ca sviluppa na tinnenza lìrica cchiù cunninzata (già comu è gghiè prisenti ntê
primi dui silloggi) e nu simmulismu cchiù ammuttatu e scuru.



https://scn.wikipedia.org/wiki/Lingua_siciliana_e_lingua_taliana

La lingua siciliana (o lu sicilianu) è na lingua rumanza (neolatina) e mostra na
granni simigghianza câ lingua taliana, essennu macari chista na lingua rumanza;
assai simigghianzi havi macari cu àutri lingui appartinenti ê lingui rumanzi
(Catalanu, Francisi, Corsu, Gallegu, Portughisi, Sardu, Spagnolu), ma pô mutivu
dâ scularizzazioni ntô sèculu passatu dê pupulazzioni di lingua matri siciliana
ndirizzata sulamenti a la lingua taliana, oggi la simigghianza cô talianu
(tuscanu littirariu) è assai cchiù forti ca ntô passatu. Pri tutti ssi mutivi,
la traduzzioni "autumàtica" è pussìbbili, ma sulu 'n parti, picchì macari ca la
lingua siciliana è na lingua latina, mèritanu di èssiri suttaliniati sti tri
punti:

Dô latinu "unus", l'artìculu non diterminativu talianu addiventa un/uno, mentri
ca 'n sicilianu è un/nu/unu; "unas" 'n latinu, e 'n talianu una , 'n sicilianu è
una/na .

Dô latinu "ille/Illum", l'artìculu diterminativu talianu addiventa il/lo e ntô
sicilianu lu sò aquivalenti è lu . "Illam" latinu, ca ntô talianu è la,
currispunni macari 'n sicilianu cu la. Ntô talianu asìstinu pô prurali artìculi
diffirenti: i, gli pî sustantivi di gèniri maschili, le pî fimminili. 'N
sicilianu, c'è sulamenti n'artìculu li. 'N tutti li dui lingui, l'artìculu
difinitu di singulari davanti a na vucali è arridduciutu a l'. . L'artìculi
partitivi asìstinu 'n tutti li dui lingui. Li fùrmanu tràmiti la pripusizzioni
di.

Li pripusizzioni da e di . 'N sicilianu, la pripusizzioni di currispunni ê
pripusizzioni taliani da e "di". La siciliana di l' currispunni ê formi taliani
dell (l'artìculu difinitu ntra di e na vucali). Li formi siciliani di lu, di la
(aquivalenti ê taliani del, della) sunnu arriduciuti ô spissu a dû, dâ. La forma
prurali di li (aquivalenti ê taliani dei, degli, delle) - a dî.

La pripusizzioni a. 'N sicilianu a nun pigghia la facci ad davanti a na vucali.
La siciliana a l' currispunni a li formi taliani all' , (l'artìculu difinitu
ntra a e na vucali). Li formi siciliani a lu, a la, (equivalenti di li taliani
al/allo, alla) sunnu arriduciuti spissu a ô, â. La forma di prurali a li
(aquivalenti di li taliani ai, agli, alle) - a ê.

La pripusizzioni in. 'N sicilianu, 'n o nta currispùnninu a la palora taliana
in. La siciliana nta l' currispunni a li formi taliani nell' (l'artìculu
difinitu ntra in e na vucali). Li formi siciliani nta lu, nta la (aquivalenti a
li taliani nel/nello, nella) sunnu arriduciuti spissu a ntô, ntâ. La forma di lu
prurali nta li (aquivalenti a li taliani nei, negli, nelle) - a ntê.

La pripusizzioni per. La palora siciliana pi , e davanti a na vucali - p' ,
currispunni a la palora taliana per.

La pripusizzioni con. La palora siciliana cu , raramenti cun, currispunni a la
palora taliana con.

La pripusizzioni su. La palora siciliana supra ca nun è unita cu l'artìculu,
currispunni a la palora taliana su. P'asempiu, li palori taliani sul/sullo,
sulla hannu 'n sicilianu li formi supra lu, supra la, ecc.

La pripusizzioni tra. La parola siciliana ntra currispunni a la parola taliana
tra.

Sulamenti arcuni di li pripusizzioni sèmprici fòrmanu n'ùnica palora cu
l'artìculu:

'N talianu la "e" e la " a" davanti a na vucali addivèntinu "ed" e "ad", mentri
ca 'n sicilianu arrèstanu "e" ed " a", senza la junta dâ "d".

L'avverbiu sicilianu cchiù currispunni a l'avverbiu talianu più, sirvennu â
furmazzioni di lu cumparativu di supiriuritati.

Li verbi taliani ca accumìncianu cu di-, ri- 'n sicilianu sunnu priciduti pi ad-
o ar -. P'asempiu, t. divenne - scn. addivinni.

'N ginirali, li verbi siciliani si cuniuganu 'n modu cchiù rigulari ca li sò
equivalenti taliani, p'asempiu: t. tradotto - scn. traduciutu.

Ntô caso unni lu cumprimentu servi di prunomi pirsunali juciutu cô verbu, 'n
sicilianu lu prunomi si scrive â fini dû verbe, senza canciari furma ô verbu,
signannu l'accentu unni iddu casca, p'asempiu: it. dargli - scn. dàricci. Lu
stissu succedi cô prunomi pirsunali rifressivu si, per esempio: it. darsi - snc.
dàrisi.

Lu sicilianu, -ìa- currispunni a li gruppi taliani -eva-, -ava- e -iva- 'n
mperfettu, p'asempiu: t. potevano - scn. putìanu, t. proponeva - scn. prupunìa.

'N sicilianu, la tirminazzioni -au currispunni a la tirminazzioni -ò 'n terza
pirsuna di singulari di passatu sìmprici (prima cuniugazzioni): t. approvò -
scn. approvau.

'N sicilianu, la tirminazzioni -amu, (prima cuniugazzioni), o -emu) (secunna,
terza cuniugazzioni), currispunni a la tirminazzioni -iamo 'n prima pirsuni di
prurali di prisenti: t. osserviamo - scn. ussirvamu, t. definiamo - scn.
addifinemu.

La palora siciliana iddu (prurali iddi), currispunni a li prunomi taliani di
terza pirsuna singulari di gèniri maschili egli, lui, esso.

Sulamenti un prunomu sicilianu sò currispunni a li prunomi pussessivi taliani di
terza pirsuna (suo, sua, suoi, sue, loro).

Li prunomi dimustrativi stu, sta, e davanti a la palora accuminciata di na
vucali - st' currispùnninu ê prunomi taliani dimustrativi questo, questa ecc.

La palora siciliana chistu currispunni a li prunomi di lu sustantivu questo,
ciò.

Lu prunomu rilativu sicilianu chi, riduttu davanti a na vucali, currispunni a lu
prunomu rilativu talianu che. La palora ca currispunni a la palora che comu
cunciunzzioni.

'N sicilianu, accussì comu a lu talianu, si fùrmanu macari l'avverbi pi mezzu di
tirminazzioni -menti (talìa "Li suffissi").

Ntê palori siciliani, ginerarmenti, l'accentu casca ntâ stissa sìllabba di
l'aquivalenti palora taliana. 'N sicilianu, siddu l'accentu nun casca ntâ
penùrtima sìllabba (p'asempiu: ntê palori di etimoluggìa greca tirminanti pi
-icu, -ica ecc.), si segna la vucali accentata, p'asempiu: t. tecnica - scn.
tècnica, t. via - scn. vìa.



https://scn.wikipedia.org/wiki/Lingua_francisi

Lu francisi è na lingua dû gruppu dî lingui rumanzi dâ famigghia dî lingui
indoeuropei. È una dî lingui rumanzi cchiú diffusi, superata sulu dû spagnolu e
dû portughisi.

Lu francisi è l'unnicèsima lingua ntô munnu, parrata di circa 77 miliuna di
pirsuni (chiamati francòfuni) comu lingua matri e di circa 128 miliuna di
pirsuni comu secunna lingua (1999). È la lingua officiari o di travagghiu nta
diversi stati (Svizzira, Belgiu, Québec), cumunitati e amministrazzioni (comu
l'Unioni Europea, lu Cumitatu Nternazziunali Olìmpicu, li Nazzioni Uniti).

Lu francisi si scrivi chî 26 littri di l'alfabbetu latinu: a b c d e f g h i j k
l m n o p q r s t u v w x y z. Ci sunnu macari la vucali œ (na o siquita di na
e) e arcuni segni diacrìtici (spissu accenti) comu: à â ç è é ê ë î ï ô ù û ü.
La prununcia nun è facili, cu armenu 32 funemi di cui certi nun hannu
currispunnenti n sicilianu.

Li dialetti proprî dû francisi sunnu quasi scumparsi (ntra li cchiú famusi, lu
picard, lu gaddu (parratu n Bretagna) o lu valloni n Belgiu). Ma, nta diversi
riggiuni francisi, arristaru àutri lingui rumanzi e nun: lu corsu, na lingua
itàlica ntâ Corsica, lu brètoni na lingua cèltica, li dialetti tudischi parrati
nta l'Alsazzia o la lingua basca. La cchiú estesa (ma n via di sparizzioni) è la
Linguadoca (n francisi "Langue d'oc"), ntô miridiuni, parrata macari di Danti.

N ginirali si riteni ca lu primu testu scriutu n protofrancisi (o rumana lingua
o ancùra lingua rumanza) foru li Juramenti di Strasburgu di l'842. La prima
minzioni di l'esistenza di na lingua rumanza è di l'813, n occasioni dû synode
de Tours. Abbisugna però aspittari li anni 880-881 pû primu testu littirariu, la
Séquence de Sainte Eulalie, macari siddu la lingua di stu testu si pò
cunsidirari cchiú simili ô picard ca ô francisi. Abbisugna macari arricanùsciri
ca la distinzioni ntra lingua e dialettu è n'attivitati stèrili: quinni nun si
pò decìdiri obiettivamenti. È ntô 1539 ca l'ordonnance de Villers-Cotterêts
imponi lu francisi comu lingua dû dirittu e dâ mministrazzioni.



https://scn.wikipedia.org/wiki/Lingua_d%C3%AE_signa

La Lingua dî signa è nu 'nzemi dî signa ca cumpònunu nu linguaggiu articulatu
secunnu punti funnamintali. Chisti s'arrifirìsciunu a lu quatru di cumpunenti
essinziali siguenti:

Esisti ntô munnu na propriu lingua dî signa arriconosciuta ni lu propriu
Custituzzioni e liggi dû propriu Paisi.

Lu primu 'nventuri a insignari la lingua dei segni fu nu spagnulu, Pedro Ponce
De Leon ntâ XVI seculu, cca nun pubbricu lu libbru Doctrina para los
mudos-sordos.

Juan Pablo Bonet pubbricu lu libbru Reduccion de las letras y arte para ensenar
a hablar a los mudos cca a l'internu c'ì l'abbicedariu manuali Abecedario
demostrativo, ntê 1620.

Ntâ 1960, William C. Stokoe, nu ricircaturi e studiusu, scrissi nu libbru Sign
Language Structure: An Outline of the Visual Communication System of the
American Deaf 'n ngrisi, cca secunnu la sà ricirca è cunzidirata na lingua
visiva.

Esisti macari 'n Sicilia la lingua gistuali, zoè chi û siciliani cumunicanu ccu
gisti. Unicu strumentu ri cumunicazziuni nun virbali e ri cumunicazziuni visiva.



https://scn.wikipedia.org/wiki/Lincua_siciliana

La lingua siciliana eni na lingua rumanza (niulatina) parrata suprattuttu ntâ
Sicilia, ma videmma a lu cuntinenti. Sparti ca lu sicilianu di Sicilia, li
parlati miridiunali comu lu calabbrisi centru-miridiunali, lu salentinu (parratu
nta tutta la pruvincia di Lecci, casi tutta chidda di Brìndisi menu Fasanu e
Cisterninu), lu tarantinu miridiunali (parratu ntô sud di la pruvincia di
Tàrantu) e lu cilentanu (parratu ntô Cilentu, Campania) sunnu puru di tipu
sicilianu (appartèninu ô gruppu sicilianu). Sti parlati d'Italia miridiunali
fannu parti dâ lingua siciliana 'n senzu largu.

Ethnologue [2] discrivi la lingua siciliana comu na lingua abbastanti distinta
di lu talianu, tantu di putìrilu cunziddirari na lingua spartuta.

Puru siddu verti scrittura siciliani ùsanu ancora la sprissioni "Lingua
siciliana" sulu n senzu ristrittu, zoè sulu pi li parrati dâ Sicilia,
ginirarmenti li scinziati ntirnazziunali ùsanu la sprissioni "Lingua siciliana"
n senzu largu pi zoccu pàrranu li calabbrisi (chiddi dâ Calabbria
centru-miridiunali), li siciliani e li salentini.

Lu salentinu e lu calabbrisi sunnu cunzidirati di li scinziati comu parrati di
tipu "sicilianu" pi mutivi funètici, lissicali e grammaticali. Puru siddu lu
calabbrisi e lu salentinu nun dirìvanu direttamenti dû sicilianu di Sicilia,
foru assai nfruinzati d'iddu. Oi nun si pò usari la sprissioni "Lingua
calabbrisa" e mancu chidda "Lingua salentina" pirchì scintificamenti lu
salentinu e lu calabbrisi nun ponnu èssiri cunzidirati comu lingui spartuti dâ
lingua siciliana n senzu largu.

Ntô passatu la lingua siciliana n senzu largu fu nfruinzata dû francisi, dû
pruvinzali, e dû nurmannu (tri parrati di tipu gàllicu) e Ethnologue dici ca sta
lingua avissi a èssiri classificata comu "Rumanza miridiunali" mmeci di
"Itàlica-uccidintali".

La lingua siciliana n senzu largu veni parrata di circa 10 miliuna di pirsuni
(zoè di na pupulazzioni nettamenti supiriuri a tanti lingui europei, comu lu
finlannisi 6 000 000, o lu danisi 5 326 000) ntô munnu, sparsi pi mitati 'n
Sicilia, e l'àutra mitati 'n Calabbria, nnô Salentu e nnô Cilentu e dî
cumunitati di l'emigrati a l'èstiru ca trasmèttinu li sò parrati di patri a
figghiu. La maiuranza di st'ùrtimi casi s'attròvanu ntê paisi ca hannu attiratu
assai emigrati siciliani, calabbrisi, salentini duranti lu cursu dû sèculu
passatu, particularmenti, li Stati Uniti d'Amèrica, lu Canada, l’Australia e
l’Argintina. Nta l'ùrtima vintina d'anni, assai siciliani e calabbrisi migraru
puru nnî banni nnustriali di la parti nord di l'Italia, e videmma ntô restu di
l'Europa, spiciarmenti n Girmania, Svìzzira, Francia e Belgiu.

Pi cchiù dittagghi, liggiti l'artìculu Paraguni tra sicilianu, calabbrisi e
salintinu.

Pi cchiù dittagghi, liggiti l'artìculu Paraguni tra sicilianu, calabbrisi e
salintinu.

L'alfabbetu sicilianu è casi lu stissu di chiddu talianu, câ diffirenza ca lu
sicilianu riteni la «j». La «j» s'attrova ô principiu di tanti palori
siciliani[3], p'asempiu: jinnaru, jiri, jìnchiri, jornu, jattu, eccetra. Nta stu
circustanzu, la «j» havi la qualitati di nu cunzunanti, e dunca s'havi a
scriviri «lu jornu» (e no «l'jornu»). Si vidi puru li formi «innaru», «iri» e
«iornu» (nnô postu di «jinnaru», «jiri» e «jornu»). Sparti dâ ambiguitati ca sti
formi pòrtanu, lu verbu «jiri» scrittu «iri» poi nn'havi li soi limmitazziuna
scrivennu ntô passatu rimotu, p'asempiu: «iu ìi» (o iìi?) e «iddu iu». Si vidi
sùbbitu ca «ju/iu jìi» e «iddu jìu» si prisèntanu cchiù chiari e puliti. Comu lu
talianu, la «j» si usava 'n pusizzioni ntirvucàlica, ma puru ntô sicilianu si
sta spirennu adaciu adaciu. Asempi: haju-haiu; maju-maiu; staju-staiu;
vaju-vaiu; eccetra. Ma a li voti, puru st'usu arresta mpurtanti ntô sicilianu pi
fari lu lèggiri cchiù chiaru e fàcili. N'asempiu è la palora «addijiri» mmeci di
«addiiri». Si vidi sùbbutu ca l'ùrtima forma addiventa assai ambìgua pi chiddi
ca nun canùscinu la palora. S'attròvanu tanti asempi di stu gèniri.

La grammàtica di Sarvaturi Camilleri [4] porta macari la littra «DD», lu sonu
retruflissivu ca si senti 'n «beddu». Facirmenti sta littra rapprisenta lu sonu
cchiù distintu dû sicilianu. Puru siddu rapprisenta nu sonu unicamenti
sicilianu, lu fattu è ca la gràfica pi stu sonu hà statu sempri na cosa
disfìcili ntô senzu d'arrivari a n'accordu tra li scrittura siciliani. Si vidi
spissu «DDR» e «DDH» ma la majuranza dî scrittura ùsanu (e usaru) la «DD»
simpricimenti.

N'àutru sonu sicilianu chi hà sempri avutu li soi difficurtati, e lu sonu
sicilianu chi discenni dû latinu «FL», p'asempiu flatus = «ciatu»; flumen =
«ciumi», eccetra. Certi scrittura spirimintaru cu la «ç» pi riflèttiri stu sonu
(anticchia comu lu sonu «sci-» ma cchiù strascinanti). Ma quasi tutti li
scrittura cèlibbri, e li studiusi comu Giuseppi Pitrè e Camilleri[5], usaru la
«ci» sìmprici. Li vucabbulari di Piccittu[6] pòrtanu sta gràfica, ma ntô stu
casu chiossai pi fari chiaru la prununza ca pi suttaliniari lu scrìviri.

La «e» e la «o» hannu na carattirìstica particulari ntô sicilianu. Si mùtanu
rispettivamenti 'n «i» e «u» quannu pèrdinu l'accentu tònicu. Camilleri li
chiama li vucali mòbbili.

Si tratta di na rèula assai custanti ntô sicilianu, ma li ccizzioni s'attròvanu,
spiciarmenti tra li tèrmini cchiù muderni. Pi quantu riguàrdanu li cuniugazzioni
dî verbi, sta rèula si rispetta senza nudda ccizzioni[7], p'asempiu:

Li noma dâ lingua siciliana chi sunnu pussìbbuli cumprènninu:
Càlabbru-Sicilianu, Sicilianu, Sìculu[8]. Lu tèrmini "Càlabbru-Sicilianu" fa
rifirimentu ô fattu ca na forma dû sicilianu veni parrata ntâ strimitati
miridiunali dâ Calabbria. La palora "sìculu" discrivi unu di cchiù granni gruppi
pristòrici chi campàvanu ntâ Sicilia prima dâ vinuta dî Greci antichi duranti lu
sèculu VIII a.C. (viditi sutta). Veni usata puru comu aggittivu pi discrìviri,
spissu 'n parti, l'urìggini di na pirsuna, p'asempiu: sìculu-miricanu o
sìculu-talianu.

N Sicilia, li gruppi dialittali o riggiuni dialittali principali unni li parrati
sunnu cchiù o menu omuggenî sunnu[9]:

Lu cchiù spissu si tratta di diffirenzi mìnimi e di maneri d'accintari certi
palori a na manera scanciu di n'àutra. Accussì ntâ Sicilia nord-uccidintali si
parra nu sicilianu ccu n'accentu palirmitanu. Lu trapanisi havi però n'accentu
diversu. N'àutra parti mpurtanti è la pruvincia di Catania, unni si parra lu
sicilianu cu n'accentu assai carattirìsticu, chi si pò difìniri catanisi. Lu
missinisi e lu sarausanu si distìnqunu facirmenti dû catanisi. Lu rausanu è
n'àutra forma di dialettu dû sicilianu. Si distinqui facirmenti pi l'usu dâ
doppia cc senza h mmeci dâ doppia cch. Accussì a Rausa si dici ciovu e ciavi
nveci di chiovu e chiavi. Nta certi banni dâ pruvincia di Missina e dâ pruvincia
di Enna, s'attròvanu puru paisi chi pàrranu ancora varî dialetti gallu-siculi ca
a picca a picca si sicilianìzzanu chiù assai.

Puru siddu la lingua siciliana è na lingua latina, mèritanu èssiri suttaliniati
sti dui punti:

Pû fattu dâ sò pusizzioni giogràfica, la Sicilia havi sempri attiratu diversi
genti a idda, e dunca la storia e forma dû sicilianu rifletti tutti li pòpuli du
Midittirràniu. S'attròvanu cchiù o menu traccî di tutti sti lingui: lu grecu, lu
latinu, l'àrabbu, lu francisi, lu lummardu, lu tudiscu, lu pruvinzali, lu
catalanu, lu spagnolu e ovviamenti lu talianu; e nun ni scurdamu li primi
abbitanti di l'ìsula.

Prima dâ cunquista rumana, la Sicilia era occupata di genti ndìggini (Sicani,
Èlimi e Sìculi, l'ùrtimi agghicaru ntra lu primu e lu secùnnu spazziu di
mill'anni di tempu a.C.), li finici (chi vìnniru ntra lu dudicèsimu e l'ottavu
sèculu a.C.) e li Greci (di l'ottavu sèculu a.C.).

La siquenti tabbella suttalinia pirfettamenti la difficultati ca s'attròvanu
l'etimoluggisti chi stannu ricircannu li diversi sutta-stratificazzioni dâ
lingua siciliana[10].

Li palori cu n'urìggini miditirrània pristòrica tràttanu spissu di chianti
ndìggini dû miditirràniu o d'àutri elimenti naturali. Tinennu accura a l'avvisu
di supra (siddu cci sunnu àutri pussibbilitati pi na fonti, chissi vennu dati),
li siquenti sunnu asempî di sti tipi di palori cu na pruvinenza pristòrica[11]:

Tanti linguisti crìdinu c'ancora si vìdinu nfruenzi dâ antica lingua
indu-aurupea, lu sànscritu chi, forsi, purtaru 'n Sicilia li sìculi. Sparti di
acchi vucàbbulu, iddi pùntanu a certi modi grammàtici, comu la cunzunanti
sànscrita Rhj ( ŗ ) di tŗenu, stŗittu, ŗonni, ecc. Àutri palori siciliani cu
n'urìggini induaurupea antica [12]:

Ssi vucàbbuli siciliani sunnu d’urìggini greca (ammustrannu puru chiddi chi
forsi agghicaru ô sicilianu via lu latinu) [13]:

Lu latinu vulgari vinni parratu dî surdati rumani quannu accupàvanu l'ìsula e la
Sicilia addivintau na pruvincia di Roma (circa 261 a.C.). Stu latinu nun ni duna
la basi dâ lingua siciliana comu la canuscemu oi pû fattu d'àutri accupazzioni
chi si succidèttiru, ma forsi acchi palora latina supravivi di st'èbbica,
p'asempiu:

Cci sunnu prisenti nflussi di diversi àutri lingui europei e puru nfruenzi
àrabbi. Palori comu muarra chi veni dû francisi armoir; palori comu agghicari
chi veni dû spagnolu llegar.

Ntô 535, lu Mpiraturi Justinianu I fici addivintari la Sicilia na pruvincia
Bizzantina, e pâ secùnna vota ntâ storia siciliana, la lingua greca si sintìa pi
tutta l'ìsula. Ma quannu lu putiri Bizzantinu accuminzau a arridducìrisi, la
Sicilia vinni cunquistata adaciu adaciu dî saracini di l'Àfrica dû nord, dû
sèculu X nzinu â mitati dû sèculu XI. St'Emiri àrabbi èranu munarchi avanzati e
ntilliggenti e la Sicilia sfruttau un pirìudu di pruspiritati ecunòmica e
d'attivitati ntillituali. La nfruenza àrabba si vidi nta circa 300 palori
siciliani, di cui la maiuranza tratta d'agricultura e sìmuli. Chissu havi senzu,
pirchì li saracini purtaru cu iddi 'n Sicilia li cchiù muderni mètudi
d'abbivirazzioni e cultivazzioni - tanti chianti ntraminzati di l'àrabbi tannu,
ancora sunnu tra li cchiù ndèmici dâ Sicilia oi[14].

Li noma di cità o di lucalità custeri, comu Marsala, Marzamemi, Marza, vennu di
l'àrabbu Mars chi signìfica "portu". Marsala signìfica "portu d'Allah (Diu)".
Puru Caltanissetta e Calascibetta vennu di l'àrabbu.

Ntâ linguìstica stòrica videmu ca l'àrabbu nun sulu lassau tanti palori ntô
sicilianu, ma puru tracci ntâ grammàtica, ca puru siddu è latina, nun lu è
cumpritamenti.

Versu lu 1000 l'Italia miridiunali e la Sicilia, eranu n'ammiscata cumplessa di
stati, di lingui, riliggiuni e pòpuli. Tutta la Sicilia era duminata dî
saracini, sarvu la parti nord-livanti, chi era principarmenti greca e cristiana.
Lu stremu sud dâ pinìsula taliana facìa parti dû Mpiru bizzantinu e si parrava
principarmenti lu grecu, puru siddu assai cumunitati avìanu na certa nnipinnenza
di Cunstantinòpuli. Lu principatu di Salernu era lummardu. Li lummardi (o
langubardi) avìanu accuminzatu a trasfurmari arcuni di tirritorî bizzantini e
avìanu arrinisciutu a stabbìliri arcuni cità-stati ndipinnenti. Era nta stu
cuntestu ca li nurmanni si cci traseru nnâ storia di l'Italia miridiunali pûn
nùmmuru sempri criscenti duranti la prima mitati dû sèculu XI.

Quannu li dui briganti cchiù famusi dî nurmanni di l'Italia miridiunali, Ruggeru
I di Sicilia e lu sò frati, Rubbertu Guiscardu, accuminzaru la sò cunquista dâ
Sicilia ntô 1061, già cuntrullàvanu lu stremu sud di l'Italia (la Pugghia e la
Calabbria). Ruggeru avìa bisognu di na trintina d'anni pi cumpritari la
cunquista dâ Sicilia (Rubbertu murìu ntô 1085). D'accussì, accuminzau arreri la
latinizzazzioni e la cristianizzazzioni dâ Sicilia. Nu granni nùmmuru di palori
nurmanni traseru la nova lingua duranti stu pirìudu, p'asempiu:

Ccà supra putemu vìdiri li fattura principali chi hannu ditirminatu la
furmazzioni dâ lingua siciliana comu la canuscemu oi. La basa dû latinu vulgari
(principarmenti dâ Campania) era sìmuli ô latinu vulgari nna l'Italia cintrali
(e dunca, putemu cunchiùdiri, abbastanti sìmuli ô latinu vulgari nnâ Tuscana chi
nfini addvintassi la basa pâ lingua nazziunali). Stu suttastratu linguìsticu
campana era nfruinzata di tanti nfruenzi gàllichi prisenti 'n Sicilia, vali a
dìciri francu-nurmanna e langubàrdica. Sutta di chissu cci attruvamu lu restu di
l'idiomi àrabbi e greci chi la nova lingua havi sustituiutu, ma na cintinara di
palori di sti du lingui s'arristaru ntô vucabbulariu dâ nova lingua rumanzisca.

Duranti li primi jorna di l'accupazzioni nurmanna, accuminzau nu pirìudu di
migrazzioni di l'Italia sittintriunali 'n Sicilia. Pi stu fattu oi cci asisti na
dicina di paisi chi ancura dimòstranu sta nfruenza gàllica, unni lu pòpulu pàrra
n'idioma chi si pò discrìviri comu èssiri gallu-sìculu. Spissu st'idiomi vennu
chiamati dialetti lummardi. Li paisi unni si senti sta nfruenza cchiù forti
sunnu Nuvara, Nicusìa, Spillinga, Aidoni e Chiazza. St'idioma nun supravivìu nta
l'àutri banni unni s'attruvàvanu culonî lummardi na vota, comu Rannazzu, Bronti
e Patirnò (nustanti stu fattu ancura unu s'adduna sta nfruenza nta li parrati
lucali). Sta nfruenza, si senti puru ntâ lingua, p'asempiu[15]:

Facirmenti lu nùmmaru di nurmanni veri chi cunquistaru la Sicilia (voldiri
propiu dâ Nurmannìa) era vasciu, circa 5.000 ô màssimu. Dunca iddi àppiru
bisognu di surdati di vintura di l'Italia, e facirmenti di l'àutri banni luntani
comu la Francia miridiunali. Nni primi jorna di l'accupazzioni dâ Sicilia, San
Frateddu addivintau na furtizza appressu li cunfini tra lu tirritoriu saracinu e
chiddu nurmannu. Oi l'idioma di stu paisi dimostra li caratarìstichi dû
pruvinzali, e ni fa cunchiùdiri ca certamenti nu gran nùmmuru di surdati di
vintura avìssiru a viniri di sti banni. Pi quantu riguarda la nfruenza dû
pruvinzali â lingua siciliana cchiù largamenti, cci sunnu autri pussibbilitati.

Certi palori pruvinzali traseru la lingua duranti la riggenza di Marghirita di
Navarra ntra l'anni 1166 e 1171 quannu sò figghiu, Gugghiermu II di Sicilia
succidìu ô tronu avennu sulu 12 anni. Tutti li cunziggheri dâ riggina vineru dâ
Francia miridiunali, e pi chissu tanti palori siciliani cu na pruvinenza
pruvinzali ni vennu di stu pirìudu.

La scola siciliana di puisia (viditi lu discursu ccàsutta) vinni infruinzata dû
pruvinzali dâ tradizzioni dî truvatura. Sta tradizzioni è na parti mpurtanti dâ
cultura siciliana, comu putemu vidiri câ tradizzioni di l'òpira dî pupi e li
cantastorî. Tanti truvatura pruvinzali sicci rapprisintaru duranti lu regnu di
Fidiricu II di Hohenstaufen, e certi palori pruvinzali avìssiru a trasutu la
lingua pi stu modu. Li siquenti sunnu asempî di palori siciliani d'urìggini
pruvinzali:

La Scola siciliana fu na scola puètica ca ciurìu 'n Palermu ntra lu 1230 e lu
1250, duranti lu regnu di Fidiricu II di Hohenstaufen di Svevia (Fidiricu I di
Sicilia, 1194-1250). La Scola siciliana havi na granni mpurtanza nta la storia
dâ littiratura e la lingua siciliana pirchì cu idda, pi la prima vota, si usau
lu vulgari a scopi littirarî. Sta scola littiraria appi na granni nfruenza supra
Dante Alighieri, tantu c'assai studiusi chiàmanu lu sicilianu comu "patri dâ
lingua taliana", cu l'idioma tuscanu facennu di "matri".

Quannu Carlu d'Angiò battìu l'asèrcitu di Manfredi di Sicilia ô cummattimentu di
Beniventu ntô 1266, appi dui affetti: accabbau lu regnu nurmannu-svevu di 136
anni ntâ Sicilia; e lu centru littirariu di l'Italia si spustau dâ Sicilia â
Tuscana.

Doppu li Vespri siciliani ntô 1282, lu regnu vinni culligatu cû regnu aragunisi,
e pi cunsiquenza, novi palori di na pruvinenza catalana traseru la lingua
duranti lu sèculu siquenti. Pi tuttu lu sèculu XIV, lu catalanu e lu sicilianu
èranu tutti dui lingui ufficiali dâ curti riali. Ô stissu tempu lu sicilianu
vinni usatu pi nutari li discursi dû parramentu sicilianu (unu dî cchiù vecchi
di l'Europa) e p'autri affari amministrativi[16]. Sti palori rapprisèntanu
asempî dâ nfruenza catalana[17]:

Duranti lu pirìudu in cui li curuni Araunisa e Spagnola si unceru, versu la fini
dû sèculu XV, la tuscanizzazzioni dû sicilianu scrittu nnî ricordi dî curti e dû
parramentu avìa accuminzatu. Versu la mitati dû sèculu, stu sviluppu era quasi
cumpretu, la nova lingua franca dâ pinìisula taliana avìa pigghiatu lu postu dû
sicilianu scrittu - di tannu 'n poi. Lu regnu spagnolu avvanzau stu prucessi pi
dui modi mpurtanti: cuntrariamenti a l'Aragunisi, quasi sùbbutu li re spagnoli
cci mìsiru li soi rapprisintatni supra lu tronu sicilianu. Pi stu modu, la stima
diminuenti dû regnu sicilianu si riflittìu la dicadenza dû sicilianu d'un
linguaggiu ufficiali e scrittu ôn linguaggiu parratu principalmenti tra
analfabbeti; e la spulsioni di tutti l'ebrei di tutti li duminî spagnoli ntô
1492 trattau nu curpu radduppiatu ntâ Sicilia. Binchì la pupulazzioni si
diminuìu pi quasi 10%, tanti di cui èranu patruna di nnustrî mpurtanti, ma
sparti di chissu, st'ebrei avìanu statu Siciliani pi 1.500 anni e lu sicilianu
era la sò lingua materna chi usàvanu nnî soi scoli. D'accussì la pussibbilitati
d'un largu sistema aducativu basatu a l'usu di libbra scritti pi sicilianu si
pirdìu pi sempri. Lu regnu spagnolu durau tri sèculi (senza cuntannu li pirìudi
borbònici e aragunisi d'ogni latu) e appi na nfruenza significativa supra lu
vucabbulariu sicilianu. Li siquenti palori sunnu dâ pruvinenza spagnola[18]::

Dû tempu dû Risurgimentu (1860-1861) la lingua siciliana havi statu nfruinzatu
significativamentu dû talianu. Stu prucessu s'apprimurau dâ secunna guerra
munniali pû fattu di l aducazzioni e l'affettu dî media muderni, accussì assai
ca puru a la casa, lu sicilianu non veni usatu cutiddianamenti comu la lingua
prifiruta. Nni l'ùrtimi anni lu parramentu sicilianu riggiunali vutau pû
nzignari dû sicilianu nnî scoli elemintarî, ma a stu mumentu picca lu nzìgnanu.
Nun s'attrovanu quasi nuddu formi dî media chi ùsanu la lingua siciliana. La
cumminazzioni di sti fatti signìfica ca la lingua siciliana cuntìnua a aduttari
lu vucabbulariu talianu e li soi formi grammaticali a stu puntu ca tanti
siciliani stissi nun ponnu distìnguiri tra l'usi dû sicilianu currettu e
sgarratu.

Ntrâ li studiusi dâ linguìstica cc'è cu riteni ca ntô sicilianu s'ammùccianu
modi virbali di «scurrimentu timpurali» (pi [[Lingua ngrisa|ngrisi: continuos
form, o forma cuntìnua). Accussì si spiaca pirchì haiu statu ddà signìfica I
have been there e nun sono stato là (ca si traduci «stetti ddà» o «stesi ddà»).
Ntâ li nostŗi jorna, cu l'ammiscàrisi dû talianu, chissi pàrinu lu «passatu
pròssimu», ma ntô sicilianu stòricu (nun littirariu) stu tempu passatu è nu
tempu sìmuli ô continuous ngrisi e pì chistu nun è sbagghiatu dìciri «l'àrabbi
hannu statu ccà» puru si lu passatu nun è pròssimu ma è rimotu (mill'anni fa).

Li tèmpura di motu ndìcanu l'azzioni ca si svòrcinu nta nu lassu di tempu (as.
haiu parratu; haiu jiutu = I have been speaking; I have been going), ma quannu
nun c'è nu lassu di tempu (agghicai ora) s'usa lu passatu sìmprici. Stu modu è
divisu ntê tèmpura:

Naturarmenti nta li nostri jorna sti tèmpura vannu scumparennu o hannu già
sparutu pirchì tuttu si va ammiscannu cu lu talianu e ntô particulari stu
passatu sicilianu s'ammisca cu lu passatu pròssimu talianu, chi havi rèuli tutti
diffirenti.

Benchì lu sicilianu vinni usatu comu na lingua d'amministrazzioni duranti
l'èbbica aragunisa (circa 1300 ô 1450), è macari veru ca siccomu nun ha mai
statu nzignatu ntê scoli o usatu pi nu modu diffusu usannu li media muderni, lu
sicilianu nun riniscìu a èssiri ricanusciutu comu na lingua unificata. Sarvaturi
Camilleri, nu scritturi sicilianu di l'ùrtimu sèculu, chi scrissi puisìi pi
sicilianu, traducìu puemi dâ Grecia antica, e chi scrissi puru na grammatica dâ
lingua siciliana, cridi ca lu ndrizzu oi e pi tanti pueti a scrìviri a vogghia
soa[23]. Ma Camilleri fa n'argumentu rubbustu ca nfatti la cunfusioni chi si
vidi oi tra li pueti muderni si tratta di nu finòminu assai ricenti.

Camilleri raggiuna ca doppu lu granni successu di Antoniu Vinizzianu ô fini dû
sèculu XVI, l'ortugrafìa dû sicilianu si sfrutta di quasi tri sèculi
d'equilìbbriu, nu pirìudu 'n cui attruvamu na koiné abbastanti unificata pi
quantu riguarda la sò scrittura. Comu n'asempiu, Camilleri parraggia lu
palirmintanu, Giuseppi Marchisi, nu scritturi dâ prima mitati dû sèculu XVIII cû
pueta catanisi, Tommasu Custanzu dâ stissa èbbica pi vidiri ca a ddu tempu
cc'era quasi nudda diffirenza[24].

Nu beddu asempiu di zoccu sta dicennu Camilleri è lu puema tradizziunali: La
Barunissa di Carini, chi Salvaturi Salomuni-Marinu trascrissi ntô 1873 e 1914
(dui virsioni diffirenti, ricurdannu chi si tratta di nu puema pupulari cu tanti
virsioni attraversu li sèculi)[25]. Sta virsioni di 1873 accumenza:

Si pò diri la stissa cosa dî pruverbi arricugghiuti e trascritti di Giuseppi
Pitrè nnâ fini dû sèculu XIX. N'asempiu[26]:

Cu l'unitati di l'Italia, lu sicilianu finìu a èssiri na lingua nazziunali e la
Koiné accumenza a riducìrisi 'n tèrmini di mpurtanza. A partiri dû sèculu XX
crisci nu muvimentu fonugrafista di pueti siciliani unni pruvàvanu a riflèttiri
li soni di soi parrati stissi. Puru Ninu Martogliu spirimintau cu sti formi,
prima d'abbannunàrili. 'N ogni casu, oi, si vidi largamenti sta prifirenza dû
"scriviri a arbìtriu".

Na dirizzioni nutèvuli duranti l'ùrtimu sèculu e assai accittata di tanti
scrittura siciliana veni rapprisintata di l'usu (o cchiù pricisamenti, lu nun
usu) di l'appòstrufu, supratuttu, pi signalari la pirduta di na vucali. Lu
megghiu asempiu è la pirduta di la «i» ô principiu di certi palori chi avìanu
sta «i» ntô latinu, p'asempiu: «mpurtanti», «gnuranti», «nnumanni», eccetra.
Quannu Pitrè scrissi la sò grammàtica ntô 1875, iddu usava l'apòstrufu pi
signalari sta pirduta di la «i», comu facìanu tanti scrittura di ddu tempu[27].
Piccittu cunzigghìu a lassàrila jiri, e iddu nun l'usava pû sò vucabbulariu
cèlibbri[28]. Camilleri fici la stissa cosa, e scrissi[29]: La caduta è ormai
definitiva, e non conta più ricordarla, zzoè la pirduta di sta «i» ô principia
di certi palori succidìu tanti sèculi fa, e oi nun servi nuddu mutivu
ricurdànnucci.

L'assuciazzioni L'Altra Sicilia istituìu un Cumitatu Prumuturi, apertu a tutti,
p'arricògghiri firmi pi na liggi di nizziativa pupulari chi, ntra àutri cosi,
pruponi lu nzignamentu ntê scoli e l'usu ntê ducumenti ufficiali e ntâ
signalètica dû Sicilianu. Taliati macari: Pruggettu di liggi pû ricanuscimentu
ufficiali dâ lingua siciliana



https://scn.wikipedia.org/wiki/Kernel

Lu kernel o nùcliu ntâ nfurmatica è la parti funnamintali di nu sistema
upirativu. È nu software rispunzàbbili di facilitari ê sìnguli prugrammi lu
ngressu sicuru nti l'hardware. Datu ca ponnu èssiri fari partuti cchiossai di
unu ô corpu, lu kernel havi macari la rispunzabbilità di dari na parti di
tempu-màchina e di trasuta nti l'hardware a tutti li prugrammi (multitasking).

Nu kernel nun è propiu strittamenti nicissariu pi fari funziunari nu
elabburaturi. Li prugrammi ponnu èssiri carricati e fari pàrtiri direttamenti
nti na màchina, a pattu ca li sò sviluppatura pènzanu ca sia nicissariu fari li
cosi senza lu supportu dû sistema upirativu: chista era la mudalitati di
funziunamentu clàssica dê primi elabburatura, ca vinìanu rizzittati prima di
fari pàrtiri nu novu prugramma. Nti nu secunnu tempu, certiduni software comu li
program loader e li debugger vinìanu fatti pàrtiri di na ROM o fatti stari ntâ
mimoria ntô mentri li tranzizzioni di nu elabburaturi n'applicazzioni a n'àutra:
chisti foru la basi pâ spummintazzioni dê primi sistemi upirativi. Ci sunnu
quattru granni speci di kernel:



https://scn.wikipedia.org/wiki/Kasimov

Kasimov (russu: Касимов, tatar: Qasím, sturicamenti: Xankirmän, Gorodets
Meschorsky, Novy Nizovoy), paisi nta Ryazan Oblast, la Russia, lu centru
amminstrativu dû cumuni di Kasimovsky. Lu paisi si trova supra lu latu mancu dû
Ciumi Oka.

La prima pupulazzioni di sti posti fu na tribù Finno-Ugrica, la Meschiora, chi
vinni assimilata cchiù tardu dî russi e tatar.

Lu paisi fu funnatu ntô 1152 di Yury Dolgoruky di Vladimir-Suzdal comu Grodets,
e poi Gorodets Meschyorskiy (russu: Городец Мещёрский). Ntô 1376 fu distruiutu
dî Mongoli, ma prestu fu ricustruiutu comu Novy Nizovoy (Novu Iusu, 'n lingua
Russa: Новый Низовой). Doppu la guerra di Suzdal ntô 1445, unni lu Gran Duca
Vasili II fu fattu priciuneri, li terri di Meschiora foru dati a Oluğ Möxämmät,
khan di Kazan Khanate comu pagamentu pâ vita dû Duca. Ntô 1452, Gran Duca Vasili
II di Muscovi desi stu paisi a Kazan principi Qasim khan, chi fici lu nspitturi
di tribbuti, ma poi vinni lu sirviziu Russu. Secunnu autri stori si dici ca
Qasim e sò frati Yosıf fuieru di Kazan doppu nun aviri arriniscitu a pigghiari
lu tronu contra a sò frati Mäxmüd. Doppu lu 1471, sta cità pigghiò lu nomu di
Qasím e arristò la capitali di Qasim Khanate nzinu a lu 1681 quannu lu khanate
addivintò arreri parti di la Russia.

Un gruppu di tatar, si nni ieru a stari ddà duranti lu seculu XV e ora sunnu
canusciuti comu Qasim Tatar e parranu lu dialetu Mishar, mmiscatu cû dialettu
Mediu Tatar di la lingua tatar.

This article was originally translated from tt:Tatar Encyclopaedia This article
incorporates text from Brokgaus-Efron Encyclopedia



https://scn.wikipedia.org/wiki/Jurnata_di_lu_Patri

A jurnata di lu patri eni na ricurrenza civili ca s'addiffusi nta na manèra
giniralizzata nta tuttu lu munnu. 'Nta Sicilia veni fistiggiata lu 19 marzu.

A jurnata di lu patri nasciu nta li primi dicenni di lu XX seculu,
cumplimentarmenti â Jurnata dâ matri, ppi fistiggiari a patirnitati e li patri
in ginirali. A festa eni cilibbrata nta jorna diversa nta lu munnu e spissu eni
accumpagnata di nu pinzeru o nu riàlu ca un ci faci a lu propriu patri. Nta
alcuni paisi a jurnata eni assuciata a li patri nta lu loru rolu nazziunali,
comu nta Russia unni eni cilibbrata comu jurnata di li difinzuri dâ patria (День
защитника Отечества). Nu munzieddu di paisi a tradizzioni cattolica a jurnata di
lu patri veni fistiggiata comu jornu di san giuseppi cunzidiratu archetipu da
fiura di lu patri e maritu divotu. Nta tradizzioni pupulari pruteggi macari
l'orfani, li giovani nubbila e li cchiu sfurtunati. Pi stu mutivu nta certi zoni
da Sicilia lu 19 marzu eni tradizzioni ammitari di li famigghi ca stanu bonu
ammitari lu cchiu disaggiata icunomicamenti ppi pranzari. Nta autri zoni a
jurnata cuincidi ca festa di fini invernu: comu riti prupizziatora s'abbrucianu
l'irbacci nta li campi e nta certi piazzi s'addumanu foca ca s'anu a supirari cu
nu sautu.



https://scn.wikipedia.org/wiki/John_Ronald_Reuel_Tolkien

John Ronald Reuel Tolkien (Bloemfontein, Africa dû Sud 3 di jinnaru 1892 -
Bournemouth, Ngriterra 2 di sittèmmiru 1973) era nu scritturi e studiusu dâ
lingua anglusassuni pi na vintina d'anni a l'Università di Oxford. Quannu lu
patri morìu, la matri si trallucàu in Ngriterra. Tolkien participàu â Prima
Guerra Munniali comu vuluntariu.

Addivintatu ducenti a Oxford, spicializzatu ntô dialettu midievu dâ Ngriterra
centru-punenti, traducìu assai testi antichi ancura utilizzati oi. Nzèmmula cu
l'àutri prufissuri di Oxford fici parti dû circolo oxfordiani di l'Inklings,
funnatu dû sò granni amicu Clive Staples Lewis.

Supratuttu veni nutatu p'èssiri l'auturi dâ saga di Lu Signuri di l'Aneddi e
d'àutri òpiri ricanusciuti comu fari parti dû gèniri fantasy (la fantasìa), comu
Lu Silmarillion e Lu Hobbit.

Lassannu jiri la sò attività di saggista (nun putemu però fari a menu di citari
On fairy stories, un ntirissantìssimu saggii suprê fiavi), l'òpiri di Tolkien si
ponnu divìdiri pi dui gruppi:

Ntâ secunna catigurìa apparteni ovviamenti "Lu Signuri di l'Aneddi", la sò òpira
cchiù canusciuta. Li cunti di Tolkien pubbricati, in òrdini di pubbricazzioni,
sunnu:

Pi quanti riguarda l'òpiri suprâ Terra di Mezzu, sunnu stati pubbricati, duranti
la vita di Tolkien, du rumanzi:

Lu restu è tuttu nisciutu pòstumu, curatu dû figghiu Christopher Tolkien. La
prima òpira nisciuta è:



https://scn.wikipedia.org/wiki/Johann_Sebastian_Bach

Johann Sebastian Bach (Eisenach 21 di marzu di 1685 - Lipsia 28 di giugnettu
1750) fu nu cumpusituri tudiscu e urganista di lu piriudu baroccu,
univirsarmenti cunziddiratu unu di li granni dâ mùsica di tutti li tèmpura.

Li sô òpiri sunnu famusi pi prufunnitati ntillittuali, patrunanza di li menzi
tècnici e sprissivi, biddizza artìstica; foru di spirazzioni pâ granni parti dî
musicisti ca s'hannu sussiquuti ntâ tradizzioni europea, di Mozart a Schoenberg.

Johann Sebastian Bach nascìu a Eisenach, 'n Girmania, ntô 1685. Sô patri, Johann
Ambrosius Bach, figghiu di Christoph Bach, ricuprìa nni dda citati la càrrica di
musicista di corti, rolu ca cumpurtava l'urganizzazzioni dâ mùsica a caràttiri
prufanu ntâ citati, ma macari la supirvisioni di l'attivitati musicali ntâ
cresia lucali, nclusa la dirizzioni di l'urganista di cresia. Bach discinnìa di
na famigghia di musicisti prufissiunisti ca jiàvanu di l'urganista di cresia, ô
musicista di càmmara ntê corti, ncludennu videmma cumpusitura: iddu li supirau
tutti. Era di lu tuttu nurmali tannu ca li figghi assistìssiru a lu travagghiu
dî sô patri, circannu di mparàrinni l'arti. Prubbabbirmenti macari J. S. Bach
nizziau ripitennu la mùsica ascutata 'n tinnirìssima etati chî strumenta ca pò
sunari nu priaduliscenti.

La matri di Bach, Elisabeth Lämmerhirt, murìu tantu prestu e sô patri la siquìu
quannu J. S. Bach era un picciottu di suli 9 anni. J. S. Bach appi a
trasfirìrisi pressu lu frati majuri Johann Christoph Bach urganista a Ohrdruf 'n
Girmania. Duranti la pirmanenza ntâ casa di sô frati, J. S. Bach cuntinuau a
cupiari, studiari, e sunari mùsica. N'anèddutu ristau circa la curiusitati di lu
jùvini cumpusituri: sbigghiu duranti na notti, quannu lu restu dâ casa era ntô
prufunnu dû sonnu, avìa attruvatu nu manuscrittu (prisumibbirmente na riccolta
di travagghi di lu primu minturi di Johann Christoph, Johann Pachelbel) di la
nica ammuarra di mùsica di sô frati e avìa nizziatu a cupiàrilu a lu chiaru di
luna. Stu travagghiu nutturnu siquitau finchì nu jornu Johann Christoph sintìu
lu jùvini Sebastian ca sunava arcuni dî mutivi carattirìstici tratti dî brani dâ
bibbliuteca privata, e naturarmenti iddu vosi sapiri comu Sebastian nn'avìa
vinutu a canuscenza, tantu di mparàrili accussì bonu.

Fu a Ohrdruf ca Bach nizziau a mparari li princìpi di funziunamentu di l'urganu.
Lu strumentu dâ cresia d'Ohrdruf, pari, avìa cuntinuamenti bisognu di nichi
riparazzioni e lu jùvini J. S. Bach fu spidutu ntâ panza di lu vecchiu urganu pi
strinciri, rigulari, ajustari, o sustituirinni li varii parti. Appari chiaru ca
ntô diciassittèsimu e diciuttèsimu sèculu l'urganu di cresia, chî sô soni
particulari, li multiplici rigulazzioni e li culligamenti miccanici cumplicati
dî chiavi e di li pèdali ê vari tubbi e a li canni, era la machina cchiù
cumplessa ca putissi attruvàrisi 'n na citati. E' facili mmagginari comu
Sebastian pò aviri statu enurmimenti affascinatu di stu munumintali uggettu,
cchiù o menu comu li picciotti d'òi sunnu affascinati di quarsiasi uggettu
ticnològgicu.Sta spirienza pratica cû nternu dû strumentu è già un cuntrappuntu
unicu â sô abbilitati nun aguagghiàbbili â cunsolli di tali strumentu: J. S.
Bach era aguarmenti a sô aggiu, sia siddu parrava chî custruttura d'urganu sia
cu l'esicutura.

Ntô piriodu dî studî, la sô curiusitati l'ammuttau a cuntattari li granni
urganisti dâ Girmania comu Georg Böhm, Dietrich Buxtehude e Johann Adam Reinken;
nunòstanti li longhi viaggi a voti nicissari, jìu spissu a sintirili sunari. Fu
nfruinzatu videmma di l'òpiri di Nicholas Bruhns. Bach cumpritau la scola Latina
quannu avìa 18 anni, carrera già sta mprissiunanti pi ddu tempu, cunziddirannu
p'asempiu ch'iddu era lu primu ntâ sô famigghia a tirminari li scoli. Bach
attruvau postu comu urganista a Arnstadt nta lu 1703. Iddu apparintimenti si
sintìa sacrificatu ntâ piccidda citati e accuminzau a circari a n'àutra banna la
sô furtuna. Grazzî ô sô virtuusismu, ci fu uffertu prestu un postu d'urganista
cchiù ridditizziu 'n Muhlhausen. Arcuni dî primi cumpusizzioni esistenti di Bach
acchiananu a stu piriodu (cumprisa, sècunnu arcuni studirsi, la sô famusa
Tuccata e Fujuta 'n Re minuri BWV565), ma a causa di la nun mmaturitati ginirali
di sta "prima" pruduzzioni, sfurtunatamenti tanta dâ mùsica d'iddu cumposta
duranti stu piriodu jìu pirduta.

Nun ancora suddisfattu dû ncàrricu d'urganista ntâ citadina di Muhlhausen, ntô
1708, Bach uttinni lu rolu d'urganista di corti e mastru di cuncertu pressu la
corti ducali a Weimar. Ccà happi modu nun sulu di sunari l'urganu, ma macari di
cumpòniri mùsica p'òrganu e sunari nu ripirtoriu cchiù variu di mùsica di
cuncertu 'n cullabburazzioni cu l'àutri strumintisti dâ corti ducali.
Affizziunatu â mùsica cuntrappuntìstica, Bach cumponìu la majuri parti di lu sô
vastu ripirtoriu di fujuti ntô piriodu di Weimar, unni gudìa di l'amicizzia e dâ
prutizzioni di lu principi Johann Ernst, bonu cumpusituri. Prubbabirmenti
l'asempiu cchiù notu è custituutu dû Clavicimmalu bonu timpiratu, ca ncludi 48
priludi e fujuti, dui pi ciascuna scala majuri e minuri, un travagghiu
munumintali nun sulu pi l'usu maggistrali di lu cuntrappuntu, ma videmma pi
l'aviri espluratu, pâ prima vota, la ntera gamma tunali, la multitudini dî
scali, dî ntirvalli, dî chiavi musicali. Chistu avìa addivintatu pussìbbili pî
strumenta cu tastera, di l'accurdatura cû sistema timpiratu di Andreas
Werckmeister e dâ multitudini di modi sprissivi ca li nichi diffirenzi tra li
vari ntirvalli dittati di lu novu timpiramentu rinnìanu pussìbbili.

Duranti lu suggiornu a Weimar, Bach nizziau a travagghiari supra l'Orgelbüchlein
pi Wilhelm Friedemann. Lu "libbriceddu" dâ mùsica urganistica avìa a cuntèniri
mùsica tradizziunali cu inni dâ cresia lutèrana: lu scopu principali avìa a
èssiri chiddu d'istruiri li studenti d'urganìstica. 'N rialtati lu travagghiu,
sippuru nun cumpletu, svulcìu dui granni temi nta l'òpira di Bach. 'N primu locu
ammustra lu talentu pâ didàttica, e 'n secunnu locu lu sô amuri pâ tradizzioni
curali sia comu fòrmula 'n iddu, sia comu surgenti d'ispirazzioni. La sô
didizzioni pâ didàttica fu senza dubbiu nutèvuli: nun ci fu praticamenti nuddu
piriodu 'n cui nun avissi studenti e apprinnisti a tempu chinu cu iddu, a voti
pirsinu studenti privati jiàvanu a studiari â casa di Bach. Tra chisti macari
nutàbbili, comu Johann Friedrich Agricola. Ancora òi, li studenti di tutti li
strumenta o quasi ncòntranu l'òpiri di Bach tantu prestu ntê sô studi e spissu
rivìsitanu cu majuri attinzioni chiddi ticnicamenti cchiù mpignativi duranti
tutta la sô carrera.

Nun appena nizziau a pircipiri li tinsioni via via criscenti ô nternu dâ corti
ducali di Weimar, Bach nizziau di novu a circari un travagghiu cchiù stàbbili,
cumpatìbbili chî sô ntiressi musicali. 'N siquutu ô bruscu ditiriuràrisi dî
rapporti cû Duca, Wilhelm Ernst, ca lu fici addirittura mpriggiunari pi quarchi
jornu, ntô dicèmmiru di lu 1717, Bach si trasfirìu â corti di lu prìncipi
Leopold d'Anhalt-Cöthen, unni pigghiau sirvizziu comu mastru di cappedda, o
chiuttostu, diritturi di mùsica di càmmara. Siddu è puru veru ca lu prìncipi
Leopold, iddu stissu musicista e granni stimaturi dû talentu di Bach, lu pajava
bonu e ci garantìa na cunziddirèvuli tulliranza supra zoccu cumpunìa o sunava
p'iddu, iddu era tuttavìa calvinista e nun tullirava mùsica elabburata ntâ sô
fidi. Eccu quinni la natura siculari dâ majuri parti di l'òpiri di Bach 'n stu
piriodu. Li Cuncerti branniburghisi, accussì comu tanta àutra mùsica
strumintali, tra cui li suites) pi viulunceddu solo, li sunati e li partiti pi
viulinu solo, e li "suites" p'urchestra sunnu fruttu di stu piriudu.

Ntô 1723, J. S. Bach vinni numinatu Cantor e diritturi musicali dâ cresia di San
Thomas a Lipsia. Tali ncàrricu richidìa nun sulu ch'iddu nzignassi a cantari ê
studenti dâ scola di cantu, ma ca furnissi macari simanalmenti mùsica pî dui
cresii principali di Lipsia. Jennu bonu oltri li richiesti, Bach si sfurzau di
cumpòniri un novu pezzu di mùsica di cresia, na cantata, ogni simana. Sta
prugrammazzioni di lu travagghiu, ca tuttu summatu era sustinìbbili dû mumentu
ca n pràtica cunsistìa nta lu scriviri na ura di mùsica ogni simana, puru siddu
'n aggiunta a li cchiù urdinari còmpiti dâ scola, si rivilau pi Bach tarmenti
stimulanti di nducìrilu a prudùciri mùsica rialmenti subblimi, la majuri parti
dâ quali fu cunzirvata. Tanti dî cantati di stu piriodu sunnu ispirati ê litturi
bìbblichi duminicali dâ simana secunnu lu calannariu litùrgicu evancèlicu e
utilizzannu l'inni di Cresia tradizziunali comu spirazzioni pâ cumpusizzioni,
comu 'n Wachet auf! Ruft uns die Stimme e Nun komm, der Heiden Heiland.

Pî jorna dî sulinnitati fistivi, quali lu Natali, Venniridìa Santu e Pasqua,
Bach scrivìu cantati e uratori di particulari biddizza, comu p'asempiu lu
Magnificat pi lu Natali, o di nutèvuli cumplissitati comu la Passioni secunnu
Matteu pi lu Vènniri Santu. Lu cumpusituri stissu cunziddirava la munumintali
Passioni secunnu Matteu tra li sô òpiri megghi; ntâ sô currispunnenza, si rifìva
a st'òpira comu â sô "granni Passioni" e nni priparau cu attinzioni un
manuscrittu autugrafu ca richidìa tutti li musicisti dispunìbbili ntâ citati pâ
sô rapprisintazzioni. La rapprisintazzioni bachiana di l'essenza e di lu
missaggiu dâ cristianitati ntâ sô mùsica riliggiusa è acussì putenti, accurata e
bedda, ca 'n Girmania lu sô auturi a voti veni cunziddiratu comu nu Quintu
Evancilista.

Bach si maritau cu na cucina di sècunnu gradu, Maria Barbara Bach lu 17
d'uttùviru 1707, doppu aviri arricivutu na nica eriditati. Ebberu 7 picciriddi,
4 dî quali supravvissiru ê prubblemi di l'infanzia. Si sapi bonu picca di Maria
Barbara, ca murìu mpruvvisamenti lu 7 di giugnettu 1720 mentri Bach era 'n
viaggiu cu lu principi Leopold.

Duranti lu suggiornu a Cöthen, Bach ncuntrau Anna Magdalena Wilcke, juvini
soprano. Si maritaru l'11 di dicèmmiru 1721. Nunòstanti la diffirenza d'etati
chiuttostu marcata, idda nn'avìva 17 anni di menu, la coppia happi nu matrimoniu
filici assai. Anna ajutava Johann ntâ cumpusizzioni (tanti virsioni difinitivi
dî partituri sunnu di sô pugnu), mentri iddu la ncuraggiava nta lu cantu.
Nzèmmula happiru 13 figghi.

Tutti li figghi di Bach, finu di nichi, ammustraru na forti prupinsioni
musicali, cosa ca duvìu èssiri sicuramenti mutivu d'urgogghiu/urgugghiu pi lu
cumpusituri, manu manu ca l'anni passavanu. Li figghi Wilhelm Friedemann Bach,
Johann Gottfried Bernhard Bach, Johann Christoph Friedrich Bach, Johann
Christian Bach, e Carl Philipp Emanuel Bach divinniru tutti musicisti affirmati,
tra sô C. P. E. Bach fu n'òttimu cumpusituri. 'N ddu piriodu nun si putìa certu
parrari di paritati tra li sessi e tanti èranu li barreri nta li cunfrunti dî
fimmini ca ntraprinnìanu na carrira prufissiunali; nunòstanti chistu tutti li
figghi (fimmini) di Bach si didicaru ô canti siddu nun addirittura a lu
prufissiunismu musicali comu strumintisti. Sulamenti una dî figghi di Bach si
maritau, Elisabeth Juliana Friederica scigghìu comu maritu lu studenti di Bach
Johann Christoph Altnickol. La majuri parti dâ mùsica di Bach cha juncìu finu a
nuàutri passau attraversu li sô figghi, ca prisirvaru la majuri parti di zoccu
C. P. E. Bach chiamava lu "vecchiu archiviu Bach" doppu la morti dû patri.

A Leipzig, Bach s'attruvau a sô aggiu cu l'àutri ducenti di l'univirsitati,
tanti di li prufissura divinniru parrina pî sô figghi e arcuni di l'òmini di
littiri e dî tiuloggi 'n sirvizziu a l'univirsitati furnìanu li libbriceddi pî
sô cantati. Bach, nta l'urtimi anni dâ sô vita, happi na rilazzioni d'amicizzia
particularmenti ridditizzia supra lu chianu artisticu cu lu pueta Picander.
Johann Sebastian e Anna Magdalena uspitavanu spissu amici, famigghi e musicisti
di tutta la Girmania; li musici dî corti di Dresda e Birlinu, acussì comu àutri
musicisti tra cui Georg Philipp Telemann (unu di li parrina di Carl Philipp
Emanuel) èranu di friquenti òspiti a casa di Bach e ntrattinìanu rigulari
currispunnenza cu iddu. E' singulari ca nun si ncuntrau mai cu Georg Friedrich
Händel, puru essennu li dui cumpusitura nasciuti ntô midèsimu annu e nunòstanti
Handel avissi statu diversi voti 'n Girmania.

Nta l'anni trascursi a Leipzig, pâ pricisioni di lu 1729 a lu 1741, Bach avìa
cumpostu di li cantati 'n media a cadenza simanali, cugghiennu accussì nu
ripirtoriu di mùsica riliggiusa ca cu rilativamenti picca travagghiu di
rivisioni e quarchi adattamentu ci pirmittìa di cuntinuari nu prugramma musicali
di tuttu rispettu pi la Duminica e l'àutri fistivitati cumanmati, puru
cultivannu 'n manera sirrata àutri ntiressi 'n materia di musica di carattiri
cchiù munnanu, sia vucali, sia strumintali. Tanti di l'òpiri ca datanu 'n
st'urtimi anni sunnu travagghi fruttu dâ cullabburazzioni dû Collegium Musicum
di Leipzig; tuttavia arcuni d'iddi cunsistinu 'n cumpusizzioni majurmenti
ntruspèttivi e astratti, veri capulavuri ca rapprisèntanu lu culmini di l'arte
bachiana. Li cussidditti òpiri eruditi nizzianu cu li quattru vòlumi di lu sô
Clavier-Übung (esircizzi â tastera), nu nsemi d'òpiri pi strumenta a tasti ca
ncludinu li 6 Partiti pi chianu (Vol. I), lu Cuncertu talianu, l'Ouverture â
francisa (Vol. II) e li Variazzioni Goldberg (Vol. IV).

E' dû midèsimu piriodu la Missa 'n Si minuri, na missa cantata cumpleta, 'n
parte ricavata di pezzi già pricidintimenti cumposti. La Missa nun fu mai
esiquuta duranti la vita di Bach, ma di fattu è cunziddirata unu di li sô
capulavuri di mùsica curali.

Doppu lu ncontru cu reghi Fidiricu II di Prussia a Potsdam ntô 1747, c'avìa
sunatu nu tema pi Bach, sfidànnulu a mprubbisari na fujuta a sei parti basata
supra ddu tema, iddu fici donu ô reghi dell'Ufferta Musicali, ca cumprinnìa
diversi fujuti e canuni basati supra lu "tema riali". 'N siquutu, utilizzannu nu
propiu tema, Bach scrivìu/scrissi l'Arti dâ Fujuta, 14 fujuti (chiamati
cuntrappunti di Bach), tutti basati supra lu smidèsimu tema, dimustrannu la
virsatilitati e la flissibbilitati di na singula milodia.

Lu cuntribbutu di Johann Sebastian Bach â mùsica o, p'utilizzari na sprissioni
risa pupulari dû sô addevu Lorenz Christoph Mizler, â "scienza dâ mùsica" è di
friquenti cumparatu a lu cuntribbutu di William Shakespeare â littiratura ngrisa
e d' Isaac Newton pi la fisica. Duranti la vita, iddu cumpunìu oltri 1000 òpiri.

C'è n'àutra singulari cuincidenza ca lega la vita di Bach a l'àutru granni
musicista cuevu Georg Friedrich Händel: tutti li dui pirsiru/pirdiru la vista,
già duramenti pruvata dî fatichi dâ cumpusizzionu e - cu tanta prubbabilitati -
dâ cataratta, pi manu dû stissu ciarlatanu, l'uculista itiniranti John Taylor,
dittu the Chevalier pi distinguirilu dî tanti umònimi. Bach avissi murutu di
sitticemia, propiu 'n cunziquenza dû sècunnu dî ntirventi a l'occhi di parte di
Taylor, prubbabbirmenti effittuatu cu attrizzatura nun stèrili.

Li sô òpiri foru classificati e catalugati di lu musiculogu Wolfgang Schmieder
ntô Bach-Werke-Verzeichnis, lu catàlogu di l'òpiri di Bach, ntô 1950.

La prima biografia è di Johann Nikolaus Forkel, datata 1808, dispunìbbili 'n
ristampa nta The Bach Reader (W. W. Norton, 1966); idda è di valuri nutèvuli, dû
mumentu ca Forkel putìa aviri rapporti diretti cu quanti avìanu canusciutu Bach.
The Bach Reader, pubblicata d'Hans T. David e Arthur Mendel, cunteni tantu àutru
matiriali ntirissanti, tra cui ua vasta silizzioni di ducumenti dû tempu, arcuni
dû stissu Bach.

Un primu studiu criticu dâ vita e dâ mùsica di Bach è di Philipp Spitta: Johann
Sebastian Bach: Sein Leben etc..., Dover, 1951, (ISBN 0-486-22278-0).

N'àutru studiu famusu supra la vita e la sô mùsica è J. S. Bach dû studiusu e
urganista Albert Schweitzer, 'n dui vòlumi (1908).

L'òpiri ricenti di Christoph Wolff (Johann Sebastian Bach: The Learned Musician
e Johann Sebastian Bach: Essays) cimprènninu na discussioni dû "geniu
urigginali" di Bach nta l'estètica e ntâ mùsica tudisca.

Douglas Hofstadter, "Gödel, Escher, Bach: un'eterna ghirlanda brillante", 1979,
ed. taliana Adelphi 1984 (ISBN 88-459-0755-4), punnirusu vòlumi di lòggica e
cibernètica ca ntrezza mùsica, arti e scienza.

Pi n'analisi di l'òpira riliggiusa di Bach si pò cunzultari Gianni Long, "Johann
Sebastian Bach. Il musicista teologo", Claudiana, Torino 1997.

Di signalari lu libbru di Pieru Buscaroli, "Bach", Mondadori, 1998, ristampatu
ntâ cuddana Oscar Saggi (ISBN 88-04-43190-3), di bonu 1180 paggini, ripirìbbili
'n libbraria pi circa 15 euro.

Di funnamintali mpurtanza ntô panòrama sturiugraficu talianu: Albertu Bassu,
Frau Musika. La vita e le opere di J.S. Bach, EDT/MUSICA, Torino 1979, II voll.



https://scn.wikipedia.org/wiki/Jilatu

Lu jilatu, spissu chiamatu gelatu, è nu duci custituitu di na crema a basi di
latti e zùccaru cu la junta di vari ngridienti, comu ova, panna, frutta,
ciucculatu, ecc., ca veni fatta sulidificari pi cungilamentu nta n'appòsita
màchina ditta jilatera.

Lu verbu «jilari» signìfica: agghiazzari, zoè "addivintari di ghiacciu". Sta
palora veni dû latinu: gelare; ma facirmenti nni veni pi via dû spagnolu: helar.
[1]

Alimenti a basi di crema jilata esistunu di l'antichitati. Ntô mediuevu li
cinisi fabbricavanu già nu gelatu, ô puntu ca Marcu Polu, quannu s'arricampò a
Venezzia nni parrò. Nzinu ô tardu Rinascimentu lu jilatu era na spicialitati
turca, e ntê curti e nti l'artistocrazzia europea era n'alimentu assai
apprizzatu ma raru. A fini dû XVII sèculu fu lu sicilianu Franciscu Prucopiu dî
Cutedda, macari supra la basi di la sò espirienza di cummircianti di nivi di
l'Etna, agghicò a sprummintari na tecnica pi la pruduzzioni dû jilatu ca pirmisi
na làrica diffusioni. La sò tecnica era basata supra l'utilizzazzioni di
tanticchia di sali, pi pirmittiri timpiraturi cchiù bassi pâ crema jilata, lu
zùccaru mmeci dû meli e na mâchina spiciali pi la priparazzioni dâ pasta jilata.



https://scn.wikipedia.org/wiki/Gugghiermu_I_di_Sicilia

Gugghiermu I di Sicilia canusciutu puru comu Gugghiermu lu Malu (1120 - 7 di
maiu ? 1166), discinnenti nurmannu di l'Altavilla fu re di Sicilia dû 1154 ô
1166. Lu sò regnu fu marcatu di na granni nstabbilità suciali e pulitica.

Quartu figghiu di Ruggeru II e di Elvira Alfonso di Castiglia, Gugghiermu fu dû
1151 coriggenti e doppu re di Sicilia â morti di sô patri ntô 1154, chi li sò
frati cchiù granni avèvunu murutu ntô frattempu. Pari chi didicassi assai dû sò
tempu ê piaciri dâ curti, chi cumprinnìa tra l'autri cosi nu harem comu pi li
suvrani àrabbi, ntirvinennu pirsunalmenti sulu quannu era nicissariu. Lu 9 di
marzu 1161 fu vittima di nu cumplottu chi tintatu di destituirlu, e chi causau
la distruzzioni di na gran parti dû patrimoniu artisticu chi avia statu
accumulatu. Lu cumplottu capiatu di Matteu Bonellu s'accanisci contra li
funziunari arabbi dâ curti. Fu persu gran parti di l'archiviu riali. Lu celibbri
mappamunnu d'argentu fattu supra la basi du studiu di Al-Idrisi fu distruutu. Li
fimmini dû harem foru viulintati. Lu figghiu Ruggeru fu firitu e morsi quarchi
giornu doppu. La rivorta fallisci, ma lu palazzu riali e divastatu. Matteu
Bonellu veni arristatu, torturatu e mori quarchi jornu doppu n galera, n sequitu
ê firiti dî turturi subbiti.

Di Gugghiermu resta òi la Zisa, magnifica risidenza nurmanna a Palermu,
cumpritata pòi di Gugghiermu II di Sicilia. La sò tomba s'attrova ntâ navata di
manu ritta dû duomu di Murriali.



https://scn.wikipedia.org/wiki/Guerra_civili_russa

La Guerra civili russa (“russa” zoè di “Russia”) scattau sùbbitu doppu la
pigghiata dû putiri di parti dî bulscèvichi (nuvèmmiru di 1917), tra st’ùrtimi,
ca sunnu diciuti "Russi" (“russi” zoè di culuri “russu”), e vari gruppi ca
s‘uppunìanu a li risurtati dâ Rivuluzzioni d'Uttùviru, ca sunnu diciuti
"Janchi". La guerra civili si prutrassi nzinu ô 1921 câ vittoria deî "Russi"
(“russi” zoè di culuri “russu”).

A siquutu dû successu dâ Rivuluzzioni russa (“russa” zoè di “Russia”) li
cumunisti russi dicideru di fàciri paci câ Girmania, cû Trattatu di
Brest-Litovsk, ratificatu lu 6 di marzu di 1918. Nunustanti la riurganizzazzioni
dû vecchiu asèrcitu nta l'Armata Russa (“russa” zoè di culuri “russu”) "di
l’upirara e dî viddani", ntô jinnaru di 1918, quannu li tudischi nizziaru a
avanzari ‘n Russia a frivaru, lu statu caòticu en un disciprinatu di l'asèrcitu
era tali ca niguzziari la paci era l'ùnica upzioni.

Stu trattatu galvanizzau nu nùmmaru di gruppi anti-cumunisti, sia ô nternu ca ô
sternu dâ Russia, ca ntraprinneru azzioni contra lu novu règgimi. Winston
Churchill abbanniau ca lu Bulscivismu avìa a èssiri "strangulatu ntâ naca".

La guerra civili fu cummattuta tra li "Russi" (“russi” zoè di culuri “russu”):
cumunisti e rivuluzziunari, e li "Janchi": munàrchici, riazziunari, dimucràtici
e cunzirvatura, ca s’uppunìanu â Rivuluzzioni Russa (“russa” zoè di “Russia”).
Cci foru macari elimenti straneri, cuimmurciuti a supportu di li Janchi, ntâ sô
lutta ô Bulscivismu. Cci fu videmma nu nzemi di sucialisti mudirati,
nazziunalisti e anàrchici ca cummatteru contra tutti dui: sta fazzioni era
canusciuta comu li "Virdi" ca appoi si divideru aggrigànnusi a Russi (“russi”
zoè di culuri “russu”) e Janchi. Nittamenti limitata comu forza militari era
chidda custituiuta di suli anàrchici ossia nu migghiaru di Guardii Nìuri ca
vulìanu urganizzari l' Armata Nìura ma st’anàrchici cummattennu l'armata russa
(“russa” zoè di culuri “russu”) foru prestu supraffaciuti.

Lu primu pirìudu jìu dâ Rivuluzzioni a l'armistizziu. Lu cunfrittu nizziau chî
gruppi russi dissidenti, la forza principali era l'appena furmata Armata dî
Vuluntari, ntâ riggiuni dû Don, a cui si juncìu ‘n siquutu la Liggioni
Cecu-Sluvacca ‘n Sibberia. A est cc'èranu àutri dui amministrazzioni
anti-bulscèvichi, lu Komuch a Samara e lu cuvernu nazziunalista sibbirianu
basatu a Omsk. La maiuri parti dî cummattimenti, ‘n stu primu pirìudu fu
spuràdica, cuimmurcìu sulu gruppi nichi ammenzu a nu scinariu stratèggicu fluidu
e mutevole. Li principali antagunisti èranu li Cecu-Sluvacchi e li Littoni
pro-bulscèvichi.

La sècunna fasi dâ guerra fu la fasi chiavi, durau sulu di marzu a nuvèmmiru dû
1919. nizziarmenti l’armati Janchi avanzaru cu successu di sud (Anton Denikin),
nord-ovest (Nikolai Nikolaevich Yudenich) e est (Aleksandr Vasilevich Kolchak),
custrincennu l'Armata Russa (“russa” zoè di culuri “russu”) a arritrari e
avanzannu supra Mosca. Comu e gghiè, sutta la guida di Lev Trockij l'Armata
Russa (“russa” zoè di culuri “russu”) vinni rifurmata e ammuttau ‘n arreri li
forzi di Kolchak a partiri di giugnu, e l’armati di Denikin e Yudenich
d’uttùviru. Li forzi cummattivi di Kolchak e Denikin vìnniru spizzati quasi
simurtaniamenti a mitatià nuvèmmiru.

Lu pirìudu finali dû cunfrittu vitti la vasta scunfitta dî forzi Janchi ’n
Crìmia. Petr Nikolaevich Wrangel avìa cugghiutu li resti di l’armati di Denikin
e chisti avìanu furtificatu li sô pusizzioni ‘n Crìmia. Cu l'Armata Russa
(“russa” zoè di culuri “russu”) ca cummattìa ‘n Pulonia, ntâ Guerra
Russu-Pulacca, già dû 1919 (o macari prima), li Janchi tìnniru li sô pusizzioni
finchì dda guerra accabbau. Quannu la china forza di l'Armata Russa (“russa” zoè
di culuri “russu”) vinni rivota contra d’iddi, vìnniru rapidamenti
supraffaciuti, e li truppi ristanti vìnniru evacuati a Custantinòpuli ntô
nuvèmmiru dû 1920.

Regnu Unitu, Francia e Stati Uniti, ntirvìnniru tutti ntâ guerra civili. Doppu
ca l’Alliati scunfiggeru li Putenzi Cintrali ntô nuvèmmiru di 1918, cuntinuaru
lu sô ntirventu ntâ guerra contra li cumunisti, ô scopu d’arrassari chidda ca
timìanu putissi divinuiri na rivuluzzioni sucialista munniali. Lenin fu
surprinnutu dâ scattata dâ guerra civili, e nizziarmenti suttastimau la purtata
dî forzi ca surcìanu contra la sô nova nazzioni. Li primi successi ntâ riggiuni
dû Don, mmeci, lu fìciru troppu fiduciusu.

Lu gruppu ca s’uppunìu contra li cumunisti nzinu dû nizziu era cumpunutu
principarmenti di ginirali contrarivuluzziunari e dî lucali armati cusacchi,
c’avìanu dichiaratu la sô lialtati ô cuvernu prubbisoriu; tra li figuri di
spiccu acciamu/asciamu Aleksei Maksimovich Kaledin (Cusacchi dû Don), Alexander
Dutov (Cusacchi d’Orenburg) e Nikolay Nikolaevich Semenov (Cusacchi dû Baikal).
‘N nuvèmmiru, lu Ginirali Mikhail Vasilevich Alekseev, lu vecchiu Cumannanti ‘n
Capu Zarista, nizziau a urganizzari n'Armata di Vuluntari a Novocherkassk; a
iddu si juncìu ‘n dicèmmiru Lavr Georgevich Kornilov, Denikin e nummarusi àutri.
Aiutati di Kaledin pigghiaru Rostov ntô stissu misi. A ogni modu, li Cosacchi
nun èranu ntinziunati a cummàttiri, quannu ‘n jinnaru la contraffinziva
suviètica nizziau, sutta lu cumannu di Vladimir Aleksandrovitch
Antonov-Ovseenko, li Cusacchi abbannunaru rapidamenti Kaledin, ca si suicidau.
Li forzi d’Antonov ripigghiaru rapidamenti Rostov e pâ fini di marzu dû 1918
vinni dichiarata la Ripùbbrica Suviètica dû Don. L'Armata dî Vuluntari vinni
evacuata a frivaru e fuiìu/fujìu ntô Kuban unni si juncìu ê Cusacchi dû Kuban pi
muntari n’assartu fallimintari a Ekaterinodar. Kornilov vinni accidutu lu 13
d’aprili e lu cumannu passau a Denikin, ca si ritirau nzinu ô Don. Li soviet
avìanu arrinisciuti a alinàrisi la pupulazzioni lucali e l'Armata dî Vuluntari
asciau/acciau tanti novi ricruti.

Nun fu nzinu â primavera dû 1918 ca li Minscèvichi e li Sucialisti
Rivuluzziunari si jùnciru â lutta armata. Nizziarmenti iddi s’avìanu uppunuti â
rivota armata dî Bulscèvichi, ma lu trattatu di paci e la ntruduzzioni d’arcuni
duri misuri dittatturiali canciaru la sô upinioni. ‘N tiurìa avissiru pututu
èssiri na seria amminazza, ‘n quantu avìanu nu certu liveddu di supportu
pupulari e l'auturitati data dâ vittoria nta l’elizzioni pi l'Assimbria
Custituenti Russa (“russa” zoè di “Russia”) dû 1918. Lu novu prubbrema p’iddi,
era lu bisognu di supportu armatu. Nu primu tintativu di parti dî SR, di
ricrutari truppi littoni, ntô giugnettu di 1918, si rivilau nu disastru.
Furtunatamenti la Liggioni Cecu-Sluvacca s’ammustrau nu gruppu cchiù
affidàbbili, nta l'aiutu â "contra-rivuluzzioni dimucràtica".

La Liggioni Cecu-Sluvacca fu parti di l'asèrcitu zarista e nta l'uttùviru dû
1917 cuntava circa 30.000 òmini, ‘n granni parti ex-priggiuneri di guerra e
disirtura di l'asèrcitu Austru-Ungàricu. Ncuraggiata di Tomas Masaryk, la
Liggioni vinni vattiata Corpu d'Armata Cecu-Sluvaccu e spirava di putiri
cuntinuari a cummàttiri li tudischi. N’accordiu cû cuvernu suvièticu pûn
passaggiu via mari attraversu Vladivostok, cullassau a causa dû tintativu di
disarmari anchiamenti lu Corpu e, ntô giugnu di 1918, si ribibillau mentri
s’attruvava a Cheliabinsk. Ntô giru/giriu dûn misi li Cecu-Sluvacchi
cuntrullàvanu granni parti dâ Sibberia Uccidintali, e parti dî riggiuni dû Volga
e di l’Urali. P’austu avìanu estinnutu lu sô cuntrollu ultiriurmenti, siparannu
la Sibberia (e li sô prizziusi rifurnimenti di granu) dû restu dâ Russia.

Li Minscèvichi e li SR appuiaru l'azzioni dî viddani contra lu cuntrollu dî
Soviet supra li furnituri di granu. Ntô maiu di 1918, cu l'appoiu dî
Cecu-Sluvacchi, pigghiaru Samara e Saratov, funnannu lu Cumitatu dî membri di
l'assimbria custituenti (Komuch). Pi giugnettu l'auturitati dû Komuch si
estinnìa susu l'ària cuntrullata dî Cecu-Sluvacchi. Ntinnìanu ripigghiari
l’upirazzioni contra li tudischi e nizziaru a furmari lu sô asèrcitu pupulari.
Mprimintaru videmma nu prugramma di riformi sucialisti, ma senza li nun pupulari
canciamenti ecunòmici ch’èranu assicutati dî Soviet. A ogni modu, il Komuch fu
na dittatura, e putìa èssiri spiatatu comu li Soviet ca tantu dipricava.

Cci foru macari di li "cuverni" cunzirvatura e nazziunalisti ca vìnniru furmati
dî Bashkiri, dî Kirghizi e dî Turcu-tatari accussì comu nu Cuvernu Riggiunali
Sibbirianu a Omsk. Ntô sittèmmiru 1918 tutti li cuverni nun-suviètici si riuneru
a Ufa e cuncurdaru di furmari un novu Cuvernu Prubbisoriu Russu a Omsk, guidatu
dû Dirittoriu dî Cincu, tri SR (Avksentiev, Boldyrev e Zenzinov) e dui Cadetti
(Vinogradov e Volgogodskii). Lu novu cuvernu cadìu rapidamenti sutta la nfruenza
dû Cuvernu Riggiunali Sibbirianu e dû sô novu Ministru dâ Guerra, lu
Contrammiragghiu Aleksandr Vasilevich Kolchak. Lu 18 di nuvèmmiru nu corpu di
statu stituìu la dittatura di Kolchak. Li membri dû Dirittoriu vìnniru arristati
e Kolchak si autu-prumuvìu Ammiragghiu e si prucramau "cuvirnanti supremu". Pî
suviètici stu canciu di cuntrollu fu nu prubbrema militari, ma na vittoria
pulìtica, la quali cunfirmava ca li sò abbirsari èranu di li riazziunari.
Kolchak, comu timìanu li suviètici, si dimustrau nizziarmenti n'àbbili
cumannanti. A siquutu di na riurganizzazzioni dû sô Asèrcitu Pupulari, li sô
forzi catturaru Perm e estinneru lu sô cuntrollu ‘n tirritoriu suvièticu.

‘N tirritoriu suvièticu, a giugnettu, a siquutu dû quintu Cungressu dî Soviet
dui SR di sinistra assassinaru l'ammasciaturi tudiscu a Mosca, lu Conti Mirbach,
‘n un tintativu di pruvucari li tudischi e fàciricci ripigghiari l’ustilitati.
Àutri SR di sinistra catturaru diversi espunenti Bolscevichi e nzaiaru di
sullivari l'Armata Russa (“russa” zoè di culuri “russu”) contra lu regime. Li
suviètici arrinisceru a smuntari li sullivazzioni lucali urganizzati dî SR e di
l’anàrchici, appoi Lenin ‘n pirsuna si scusau câ Girmania pi l'assassiniu, puru
siddu na rapprisagghia tudisca era nun prubbàbbili a causa dâ situazzioni supra
lu frunti uccidintali. Cci foru arresti ‘n massa di SR di sinistra e, a siquutu
d’àutri dui atti tirrurìstici abbinuti lu 30 d’austu, l'assassiniu dû prisidenti
dâ Ceka di Petrugradu e lu firimentu di Lenin ‘n n’àutru attintatu, vinni
scatinatu lu tirruri russu (“russu” zoè di culuri “russu”). Li Menscèvichi e li
SR vìnniru espulsi dî Soviet e cu e gghiè fussi suspittatu d’attivitati
contrarivuluzziunarî putìa èssiri mpriggiunatu/ncarzaratu o justizziatu senza
prucessu.

A causa dî scarsi risurtati contra li tudischi, l'Armata Russa (“russa” zoè di
culuri “russu”) vinni riurganizzata sutta nu novu Cunzigghiu Militari Supremu,
guidatu di Lev Trockij — Li tanti diffirenti unitati vìnniru umuginizzati e
ex-ufficiali di l'asèrcitu vìnniru rimittuti ‘n survizzu comu "spicialisti
militari". Ntô maiu di 1918 cû nùmmaru di surdati fermu a 450.000 la
cuscrizzioni ubbricatoria vinni rintruduciuta. Chista fu siquuta di na purga dî
cumannanti di l'asèrcitu, a giugnettu, c’avìa lu scopu di nun ntrudùciri
cumunisti, ma di ripristinari ufficiali capaci. A sittèmmiru vinni passata na
risuluzzioni ca diriggìu la ntera Russia Suviètica versu misuri militari,
Trotsky vinni numinatu capu di nu novu Cunzigghiu Militari Rivuluzziunariu dâ
Ripùbbrica, cu putiri assai anchi.



https://scn.wikipedia.org/wiki/Giuvanni_Formisano

Giuvanni Formisano nascìu a Catania nta lu 1879 e murìu a Sarausa ntô 1962. Fu
pueta e cummediògrafu; lassau assai òpiri scrivuti 'n lingua siciliana, unni si
senti l'amuri forti c'avìa pri Catania, pri la Sicilia e la sicilianitati.

Chiossai di tutti, veni arriurdatu pri la raccorta "E vui durmiti ancora" dô
1910 e pri aviri pubbricatu la rivista di puisìi "Torcia a ventu".

La puisìa E vui durmiti ancora , vinni musicata di Gaetano Emmanuele Calì
(Catania 1882-1932) e addivintau una di li cchiù rapprisintativi canzuni
siciliani.

Si cunta ca ntô frunti dâ Carnia ntô 1916, c'èranu, unu 'n facci a l'àutru,
l'austriaci e dui riggimenti di surdati taliani, furmati tutti di catanisi.
Sparàvanu e s'ammazzàvanu. Na sira, mentri la luna splinnìa ntô celu, un surdatu
talianu pigghiau la chitarra e si misi a cantari na canzuna. Ntô mentri ca
chistu cantava, li spari si firmaru e quannu finìu di cantari, l'austriaci
c'abbatteru li manu. Ssa canzuna era "E vui durmiti ancora".



https://scn.wikipedia.org/wiki/Giuseppi_Pitr%C3%A8

Giuseppi Pitrè (Palermu, 21 di dicemmiru 1841 - 10 di aprili 1916) fu un
sicilianu allittratu celibbri, supratuttu pû sò travagghiu nta l'area dû
folklori sicilianu. Avìa fattu li soi studî nnâ midicina, ma si ntrissau ô
folklori di l'isula nta ogni aspettu e cu granni didicazzioni. Pitrè ideau e
realizzau lu "Museu etnograficu sicilianu", chi asisti ancora oi 'n Palermu, e
unni cugghìu tuttu chiddu chi attruvau supra la cultura dû sò pòpulu.

Ntra lu 1871 e lu 1913 pubbricau la Biblioteca delle tradizioni popolari
siciliane chi cumprenni vinticincu vulumi. (Viditi st'asempiu nicu dû vulumi IV:
Folklori:Tutti Semu). Stu nzemi di nuvelli, liggenni, custumi, canti, pruverbi,
joca e stori, pâ prima vota, difiniu la natura e li cunfini dû folklori
sicilianu.

Ntô libbru Fiabe, novelle e racconti popolari sicilani trascrivi certi cunti e
fàuli pupulari di l'èbbica, tra cui li cunti di Giufà.

N'autra opra ppi cui Pitrè veni canusciutu è pâ Grammatica Siciliana
(suttatitulata: un saggio completo del dialetto e delle parlate siciliane). Stu
libbru (pubbricatu ntô 1875) nun veni titulatu pricisamenti picchì la
maggiuranza dû libbru nun si occupa specificu dâ grammatica siciliana. Lu libbru
havi tri parti:

Puru siddu sta grammatica veni scritta ntô 1875, ancora riteni pirtinenza oi pû
studiu dû sicilianu (viditi Cumpenniu Stilisticu).



https://scn.wikipedia.org/wiki/Garry_Kasparov

Garry Kasparov (u nomi di battesimu Garry Kimovich Weinstein e nasciu lu 13
Aprili, 1963, a Baku nta lu Azerbaijan, Unioni Sovietica; ca ora si ciama
Azerbaijan) eni nu ex Campiuni Munniali di Scacchi russo, ca spissu a statu
cunzidiratu lu cchiu ranni iucaturi di tutti li tiempa. Eni macari nu scritturi
e n'attivista puliticu.

Kasparov addivintau lu Campiuni Munniali di Scacchi cchiu giovani nta lu 1985.
Si tinni lu titulu munniali ufficiali FIDE nzinu a lu 1993, quannu na quistioni
cu a FIDE o purtau a funnari n'urganizzazzioni scacchistica rivali a livellu
planitariu: l'Assuciazziuni Prufissiunali di Scacca. Cuntinuau a mantèniri lu
titulu di Campiuni Mundiali di Scacci "classicu" nzinu a quannu nun fu scunfittu
di Vladimir Kramnik nta lu 2000. Iddu eni macari cunusciutu pupularmenti ppi
siri lu primu campiuni mundiali di scacchi ca fu scunfittu di nu prugramma di
computer ca si ciamava in particulari Deep Blue (Blu Prufunnu) nta lu 1997.

Li punteggia di Kasparov includunu aviri raggiuntu lu postu nummiru 1 sicunnu lu
punteggiu ELO quasi continuamenti di lu 1986 finu a lu so ritiru di la scena
scacchistica nta lu 2005 e ditiniennu lu punteggiu cchiu diautu di tutta li
tiempi di 2851.

Kasparov dichiarau d'arritirarsi di lu scacchismu prufissiunali lu 10 Marzu,
2005, ppi didicarisi a pulitica e a lu scriviri.



https://scn.wikipedia.org/wiki/Gaitanu_Cipolla

Gaitanu Cipolla è nu littiratu e scritturi sìculu-miricanu. Scrivi dî
littiraturi taliana e siciliana. È prisidenti d'assuciazzioni sìculu-miricana:
Arba Sìcula chi pùbbrica libbra, jurnaleddi e rivisti pi sicilianu.

Pruf. Cipolla stissu hà fattu assai pi difùnniri la littiratura siciliana. Fu lu
primu a tradùciri (ntô ngrisi) e pubbricari l'òpiri di Giuvanni Meli (ntra cui
si cùntanu li puemi cchiù canusciuti comu L'Origini di lu Munnu; Favuli Morali;
Diatrammu:Sarudda; La Buccolica; Elegii; e Don Chisciotti e Sanciu Panza), e
Ninu Martogliu (p'asempiu: Centona).

L'assuciazzioni Arba Sicula stissa pruduci nu jurnaleddu chi veni pubbricatu
ogni annu, chiamatu Arba Sicula, e macari na rivista chi veni stampata dui voti
ogni annu, chiamata Sicilia Parra. Ntra ssi pubbricazzioni s'attròvanu tanti
materi o scritti dû prufissuri stissu e/o scritti d'àutri traduciuti ntô ngrisi
d'iddu. Fici macari l'edituri di la gràmmatica dâ lingua siciliana di J.Kirk
Bonner (pubbricata ntô 2001); la prima grammàtica dâ lingua siciliana scritta pi
ngrisi, e facirmenti la prima pubbricata di quannu chidda di Giuseppi Pitrè
niscìu â fini dû sèculu XIX.

Lu prufissuri scrissi nu dramma pi sicilianu chiamatu A Lupa e hà scritti tanti
àutri libbra e òpiri chi si tràttanu dâ littiratura e/o la cultura siciliana. Hà
vinciutu premi littirari pì soi studi e scrittura.



https://scn.wikipedia.org/wiki/Funnu_Munitariu_Ntirnazziunali

Lu Funnu Munitàriu 'Ntirnazziunali (Macari canusciutu cu l'acronimu angrisi IMF,
di "International Monetary Fund") eni n'urganismu 'ntirnazziunali ccu 185 paisi
mèmbri. L'uffici dirizziunali s'attrovanu a Washington, D.C., Stati Uniti dâ
Merica.

'Nta l'anni trenta di lu sèculu passatu nu munzieddu di paisi ci appinu
prubblemi icunomici. Quarchidunu di stu prubblemi jerunu, ppa isempiu, lu
canciamentu di stili di vita (in pieggiu) e lu passaggiu a nu statu di
disuccupazzioni di nu munzieddu di pirsuni ca travagghiavanu. Lu cummerciu 'ntra
li nazzioni addiminuiu assai. Certi nazzioni appiru a svalutari li propri
sanareddi. Tutti sti fatturi cumminati câ diprissioni pruducierru na diprissioni
icunomica a livellu glubbali. Nta la fini di lu 1939, forsi macàri ppi sti
mutivazzioni, accuminzau a Sicunna Verra Munniali.

Duoppu ca a Sicunna Verra Munniali finìu, li cuvierni e l'upinioni pubbrica
s'addunau ca lu valuri 'ntirnazziunali nun erunu umuggenii e avièunu assai
ristrizzioni. I classi diriggènti allura si prioccuparru di sti cosi e
accuminzarru a discurri riuniennusi. Ppi stu mutivu li nazzioni di lu munnu
sintièrru c'avièunu bisognu d'avìri n'urganizzazzioni ppi ajutari
finanziaramenti li paisi c'avienu prubblemi 'ntra iddi. P'accuminzari li
rapprisintannti di 29 nazzioni firmarru n'accordu ca si ciamàva "Articuli
d'Associazzioni di lu Funnu 'Ntirnazziunali Munitariu" (in lingua angrisi
"Articles of Association of the International Monetary Fund"). Lu Funnu
Munitariu 'Ntirnazziunali nascìu 'nta lu dicèmmiri 1945.

Ogni nazziuni ppò addummannari d'addivintari nu mèmbru di st'urganizzazzioni.
Quannu na nazzioni addummanna di fàrini parti a Giunta Isicutìva sti sturìa a
littira ca ci spirièrru. Se a cosa si pò fari a Giunta Isicutiva scrivi na
rilazzioni a l'Ufficiu di li Guvirnaturi di lu Funnu Munitariu ca, duoppu
avirici misu a firma, fà tràsiri a nazzioni nta lu gruppu. In ogni casu, prima
di fàrini parti, a nazzioni avissi aviri certi riquisìti ligàli. Ogni mèmbru avi
du dirittu di votu diffirenti comu puri ca ogni paisi avi nu diffirenti dirittu
a aviri aiuti icunomici. Chissu addipenni di diffirenti fatturi comu, ppa
isempiu, quannu a statu timpuralmenti prisintata a dumànna di participazzioni.



https://scn.wikipedia.org/wiki/Funnamintalismu

Cu funnamintalismu (riliggiusu) si ntennni di sòlitu na forma strema di
ntigralismu riliggiusu, ca s'havi quannu un cridenti pritennni ca la propia
visioni dû munnu (ntisa 'n senzu anchiu, quinni cumprisu l'aldilati) havi a
valiri pi tutti. L'àutri vennu cunziddirati "nfidili" siddu nun adirìscinu a
l'ùnica riliggiuni "vera". 

Etimològgicamenti 'funnamintalismu signìfica lu ritornu di na riliggiuni a li sò
principi urigginari (veri o prisunti ca sunnu). Di stu puntu di vista lu
funnamintalismu è spissu ligatu â littura diretta di li testi sacri, senza
ntèrpriti, fattu cumuni chistu 'n tanti setti prutistanti e cchiù diffusu 'n
Italia tra li "Tistimoni di Gèova".

Lu funnamintalismu tenni a èssiri comegghiè ligatu ê tri granni riliggiuni
monoteìstichi: Abbraismu, Cristianèsimu, Islam. Ntê riliggiuni basati supra
tanti divinitati risulta prisumibbirmenti cchiù fàcili accittari na pluralitati
d'idìi e quinni un certu rilativismu culturali.

Pi tanti lu tèrmini funnamintalismu jissi macari applicatu a arcuni tiurìi
ecunòmichi (tipicamenti niulibbirìstichi) pi li quali lu mircatu avissi a èssiri
l'ùnicu rigulaturi dâ vita suciali.

Lu tèrmini funnamintalismu, comu puru chiddu di ntigralismu, jissi usatu cu
prudenza e cu misura. Difficirmenti chiddi a cui veni assignatu un tali tèrmini
cuncòrdanu cu tali catalucazzioni, ca fa ntènniri ca l'usu dî tèrmini
ntigralismu e funnamintalismu è a li voti un signali dâ prisenza di prufunni
diffirenzi culturali tra l'assirvaturi e l'assirvatu.



https://scn.wikipedia.org/wiki/Frutta

Câ palora frutta si riggrùppanu cumunimenti lu nzemi di li vari tipi di frutti
cummistìbbili cumprisi arcuni ca nun sunnu prupiamenti frutti comu li pumacei e
escludènnunni àutri comu li pumadora principarmenti 'n basi ô tipu d'usu ca si
nni fa nta l'alimintazzioni.

Esisti na granni varitati d'àrvuli di fruttu: 'n tutti li riggiuni si cultìvanu
li pumacei (puma e pira) e li purpusi (pèrsichi, varcoca, prugni, cirasi e
susini); ntê riggiuni a clima miditirraniu si cultìvanu macari l' agrumi
(limuna, aranci e mannarini) e la frutta 'n gusciu (nuci, nuccioli e mènnuli).
Li tèmpura di maturazzioni sunnu diversi e chistu pirmetti d'aviri purpusi nnâ
stati, agrumi nnû mmernu, pumacei ntê staciuni ntirmedii.

Tanta frutta, sia frisca ca sicca, è usata cummirciarmenti comu manciari,
manciata frisca o 'n marmillati e cunfitturi o àutri tipi di cunservi. Spissu la
frutta è videmma nu ngridienti pi varî piatti, spiciarmenti li duci. Siddu
frisca, 'n gèniri, veni manciata a fini pastu.



https://scn.wikipedia.org/wiki/Freddie_Mercury

Farrokh Bulsara, canusciutu comu Freddie Mercury (Zanzibar, 5 di sittèmmiru 1946
- Londra, 24 di nuvèmmiru 1991) fu nu musicista rock anglu-ndianu. Leader dê
Queen, murìu di AIDS.

Nasciu a Zanzibar cu discinnenti parsi e inniani, Freddie Mercury fù funnaturi
ntô 1970 di Queen, gruppu rock ngrisi ri cui fici parti nsinu a sò morti. È
riurdatu pi lu talentu vucali e pâ càrica ri sinsualitati ca arrinisceva a dari
ntê tiatri live. Pi lu gruppu scrissi canzuna famusi comu Bohemian Rhapsody,
Crazy Little Thing Called Love, Don't Stop Me Now, It's a Hard Life, Killer
Queen, Love of My Life, Play the Game, Somebody to Love e We Are the Champions.
Nta l'anni uttanta accuminciau a cantari sulu, pubblicannu dui album, Mr. Bad
Guy (1985) e Barcelona (1988), l'ùrtimu album fu scrittu nzemi a Montserrat
Caballé, cantanti lirica spagnuola. A canzuni ca porta u nomu ru secunnu album
addivintau a canzuni ri jòcura olìmpici ca si tinniru a Barcelona ntô 1992.

Malatu ri AIDS, s'ammalau ri purmunìa e muriu nu jornu cchìu tardu u missàggiu
pubblicatu runni riceva ca era malatu. U 20 aprili 1992 fu urganizzatu u Freddie
Mercury Tribute Concert, runni si unceru assaì cantanti munniali. U dinaru
accumulatu nta sto concerto fu usatu pi criari a funnazziuni The Mercury Phoenix
Trust, sta funnazziuni s'occupa ri sta gravi malatìa. Freddie Mercury è cuntatu
come unu ri cchìu granni artisti ra storia ru rock; ntô 2008 a rivista Rolling
Stone u misi nnû 18° postu da classifica ri megghiu 100 cantanti ri sempri.
L'annu cchìu tardu, Classic Rock, u misi nnû 1° postu comu u megghiu cantanti
rock.

Freddie Mercury nasciu ntô Government Hospital ri Stone Town, quarteri ri
Zanzibar, nna l'Africa urintali, tempu fa culonia ngrisi, ùoggi statu ri
Tanzania, luntanu 25 chilometri ra costa ra Tanganika, runni criscìu. Sò matri e
sò patri, Bomi e Jer Bulsara, facìanu parti ri l'etnia parsi e ri riliggiuni
zoroastriana, riliggiuni assai diffusa 'n Asia e Persia. Iddi eranu nati 'n
Gujarat, nnû statu ri l'Innia ri punenti, luntana cchìu assai ri 1.000
chilòmitri da Nova Delhi, foru fuizzati a canciari nazzioni pi annari 'n Africa
a causa ru travagghiu ru patri. A famigghia era furmata puru ra figghia cchìu
nica, Kashmira, nata ntô 1952. U nomu ra famigghia scinneva ra citati ri Bulsar
(ùora si chiama Valsad), sta citati s'attruva a sud ro Gujarat.

Quannu Freddie Mercury avìa 8 anni, u 4 di frivaru 1954, accuminciau a sturiari
'n St. Peter's Boys School, na scola privata ngrisi 'n Panchgani, ntô statu ri
Maharashstra (Innia), vicinu Bombay. Fu nta sto pirìudu ca accuminciau a farisi
chiamari “Freddie”. Si fici subbitu taliari pi la sò abbilitati artistica, era
assai bonu a pittari (fu propriu iddu, anni cchìu avanti, a pittari u simmulu dê
Queen), pràticava puru assai sport, curreva e facìa pugilatu, arrinisciu a
junciri boni livelli puru nta l'hockey su pratu e nna lu tennis ra tavulu.

U presiri ra sò scola s'addunau subbitu ri la sò abbilitati musicali,
addicirennu ri scriviri na lìttira a sò matri e sò patri pi suggiriri
d'aumintari a ritta minsili pi fari pigghiari lizzioni musicali a Freddie.
Quannu avìa 12 anni, mentri sturiava a scola, Freddie Mercury fici a sò prima
spirènza musicali, furmannu nzemi a 4 cumpagni (Derrick Branche, Bruce Murray,
Farang Irani e Victory Rana) i The Hectics, u gruppu sunau pi 4 anni
(1958-1962), sunannnu u chianuforti e canzuni ri Cliff Richard e Little Richard.
Freddie Mercury lassau a scola lu 25 di frivaru 1963, picchì nun arrinìsciu a
supirari l'esami r'ammissioni pi la dicima classi, fu furzatu a canciari scola,
cuntinuannu a sturiari 'n St. Mary's School, na citati di Bombay.

Passau a sò picciuttanza 'n Innia nzemi a sò nonna e sò zia, pi dopu fari
ritornu 'n Zanzibar, ntô 1964, quannu avìa 18 anni, sappi a spustari ca
famigghia in nglaterra pâ guerra ca c'era 'n Zanzibar. A guerra fici nasciri u
statu ri Zanzibar. Sinni eru a stari a Feltham, nnô Middlesex, vicinu
l'aeroporto di Heathrow, luntanu 25 chilometri da Londra. Freddie cuntinuau a
sturiari o pulitecnicu ri Isleworth, oltri a sturiari arti, travagghiau pi na
sirvizza ri catering 'n l'aeroportu ri Heathrow, pi poi travagghiari n nu
magasenu ri commerciu 'n Feltham.

Ntâ primavìera dû 1966 pigghiau u massimu ri voti nna l'isami d'arti dû
politecnico ri Isleworth, stu risurtatu ci retti l'uccasioni ri sturiari 'n
Ealing Art College ri Londra, cca sturiau “arti e design graficu”, stannu nnô
quarteri ri Kensington. Mentri sturiava, Freddie criau na linia ri
abbigghiamentu e scrissi articoli pi alcuni jurnali londinisi. Nta sto pirìudu
sculasticu canuscìu Tim Staffell, sò cumpagnu ri corsu e cantanti ri Smile,
gruppu musicali ri cui facìanu parti puru Brian May e Roger Taylor; Freddie
circau ri trasiri nnô gruppu comu secunnu cantanti, ma nun c'arrinìsciu. Freddie
taliava tantu i Smile, eranu i sò amici e spissu java nnî spittaculi ri iddi,
ritruvannusi spissu r'arrìeri i quinti pi ddari cunsigghi o gruppu: “Siti bravi
picciotti, ma avissivu a fari chistu e chist'avutru...”.

Doppu u diploma pigghiatu 'n l'Ealing Art College, Freddie trasiu nnô gruppu
musicali ri l'Ibex. Picca jorni dopu u primu ncontru cu gruppu, Freddie mparau
tutti i canzuni; u sò primu spittaculu comu cantanti fu u 23 di austu 1969, a
Boston. Picca jorna doppu, li Ibex ficiru nu spittaculu all'apertu, nnô Queen's
Park ri Bolton; doppu u gruppu turnau 'n Londra, runni accuminciau a
travagghiari nzemi a Freddie pi quarchi nova canzuni. Stu pirìudu fu difficili
ecunomicamenti, sia pi lu gruppu ca pi Freddie, sia pi li Smile; i musicisti
passavanu a maggiur parti ru tempu nzemi na nichi abbitazzioni, durmennu n'terra
e sunannu musica finu a tardu. Freddie e Roger Taylor, pi mutivi ecunomici,
accuminciarunu a vinniri abbigghiamentu usatu 'n Kensington Market. L'urtimu
spittaculu ri l'Ibex fu u 9 di sittèmmiru 1969 'n The Sink, nu nicu club ri
Liverpool. Chidda sira, u gruppu ri Smile stavanu sunannu nnâ stissa citati;
sicunnu alcuni giurnalisti, Roger Taylor i Brian May nvitarunu Feddie n'capu u
palcu pi sunari cu iddi.

Nna l'ultimi misi rô 1969, Freddie canciau u nomi ri l'Ibex, chiamannuli
“Wreckage”, cuminciannu a scriviri pi lu gruppu assai canzuni, tra cui Stone
Cold Crazy, 5 anni cchiù tardu, ntô 1974, a canzuni fu misa r'intra u terzu
album ri Queen, Sheer Heart Attack, ri sta canzuni c'è puru na virsiuni cantata
rô gruppu rock miricanu “Metallica”, ntô 1991. Pirò, nuddu ri sti canzuni
scritti, tranni la canzuni “Green”, fici successu, a causa ra mancanza ri
ufferti nnî locali, u gruppu si lassau. Freddie nun si fici pigghiari ra
tristizza, turnau a criari un novu gruppu e arrispunniu o missàggiu scrittu da
lu gruppu ngrisi Sour Milk Sea nnô giurnali Melody Maker. Stu gruppu arristau
curpitu ra vuci ri Freddie e diciseru ri fallu trasiri nnô gruppu. Iddi
cantavanu puru 3 voti a simana, ma l'unicu spittaculu ri cui si sapi ra prisenza
ri Freddie è chiddu ca si tinni a Oxford, nto marzu 1970. Freddie avìa assai
criativitati musicali, ma era puru assai arruganti, chistu causau sciarri dintra
u gruppu, Gallop e Chesney, doppu anni d'amicizia, si sciarriarunu, finu a
dicidiri ri lassari u gruppu.

Duranti stu pirìudu, i Smile ri Brian May e Roger Taylor stavanu rigistrannu e
pubblicannu u primu singulu, "Earth/Step On me"", ca fu rigistratu nne Trident
Studios e pubblicatu ntô maiu rô 1969 ra Mercury Records. A canzuni niscìu nta
mèrica, ma nun fici u successu ca u gruppu spirava, pi sta raggiuni, Tim
Staffell, cantanti ri Smile, abbannunau u gruppu pi cantari nzemi a li Humpy
Bong. Quannu Freddie vinni a sapiri ru lassamentu ri Smile, si presentau da
Brian May e Roger Taylor dicennu: “Amunì, nun putiti rinunciari. Vogghiu
cantari!”. Scunchiuti pi li fallimenti musicali, si cummìnceru a furmari un novu
gruppu; nto l'aprili 1970, Freddie pigghiau a dicisioni ri chiamari u gruppu
“Queen”. Subbitu lu gruppu circau nu bassista. Nnô stissu piriodu, Freddie
accuminciava a farisi chiamari Freddie Mercury, dicisioni pigghiata quannu
scrissi a canzuni "My Fairy King". Ntô 1970, Brian May fici canusciri Mary
Austin a Freddie, i dui addimurarunu nzemi pi 7 anni. Freddie Mercury, Brian May
e Roger Taylor cantarunu nzemi pâ prima vota 'n Truro, pi nu spittaculu ri
binificenza pi la Cruci russa. U gruppu fu cumplitatu ntô 1971 ra John Deacon,
nnô stissu annu u gruppu fici u primu tour 'n Curnuvagghia, pi pigghiari cchiù
cunfirenza ca chiazzata. Ntô 1972, Mercury, grazzi a sò aduccazzioni comu
graficu, pittau u simmulu dê Queen, pittau stu simmulu picchì vulìa pi lo sò
gruppu “un simmulu ru pirìudu”, pigghiau comu spuntu u stemma riali ngrisi. Nnô
simmulu sunnu rapprisintati i signa zudiacali ri 4 cumpunenti ru gruppu; 2 liuni
(Roger Taylor e John Deacon), 1 granciu (Brian May) e 2 fati bianchi (Freddie
Mercury). Un annu cchìu tardu niscìu u primu album ru gruppu, Queen, cu canzuni
registrati nnî studi ri De Lane Lea Studios.

Nnî primi anni sittanta, Freddie accuminciau a capiri megghiu u propriu
orientamentu sissuali, duranti na ntirvista dû dicèmmiru 1974 u giurnali New
York Musical Express rissi: “Sugnu gay comu na giunchigghia”. Nta sto pirìudu,
vistia abiti ra stilista Zandra Rhodes, cu capiddi longhi e ugna pittati. Pi sta
raggiuni, i primi anni di Queen foru stravacanti, Freddie e Brian May si
prisintavanu truccati e vistuti 'n jancu o nivuru e chiuivanu i spittaculi
lanciannu rosi a genti, oppuru bivennu champagne e cantannu God Save the Queen,
l'innu nazziunali ngrisi. Pi sta raggiuni arrinisciu a custruiri nu forti liami
ca genti, a genti fu curpita ri l'entusiasmu e ri l'enirgia ru gruppu,
spiciarmenti ri Freddie, ca li coinvolgeva duranti li spittaculi.

I primi album rû gruppu ficiru piacìri a critica, a cosa fici aumintari a
pupularitati di Queen; u disìu ri Freddie pirò era chiddu ri canciari u cchìu
pussibili u stili musicali rû gruppu, vulennu utilizzari divirsi gèniri
musicali. Ntô 1975 fu pubblicatu A Night at the Opera, ca fici divintari famusi
i 4 cumpunenti rû gruppu. A canzuni Bohemian Rhapsody divintau u simmulu dâ
creativitati rû gruppu e ri Freddie, ca a scrissi; pi la rigistrazzioni di sta
sula canzuni ci fu bisognu ri 3 simani, ri cui 1 pâ parti vucali cintrali. Ntô
1976, duranti A Night at the Opera Tour, i Queen visitarunu u Giappuni, a sò
cultura nfruenzau assai Freddie. Nni l'anni cchiu tardu, Mercury scrissi i cchìu
mpurtanti canzuni di Queen, comu Somebody to Love (A Day at the Races, 1976), We
Are the Champions (News of the World, 1977), Don't Stop Me Now (Jazz, 1979),
Crazy Little Thing Called Love (The Game, 1979).

Ntô 1980, Mercury canciau tantu u sò aspettu, tagghiànnusi i capiddi e facennusi
crisciri i baffi, secuennu a moda ritta “Castro clone”, moda jiccata ri quarchi
omusissuali rû pirìudu. Sta trasfurmazzioni nun piacìa ai fan, ca mannavanu o
cantanti rasoi ra varba usa e getta. U 1981 fu n'annu i passaggiu; Freddie viviu
a Mònacu, 'n Girmania, ddà a sò vita nutturna nun canciau tantu, nun arrinisceva
a travagghiari picchì nun era “quasi mai n statu psicologicu bonu”.

Â fini rô 1982, i Queen, dopu u successu rô The Game Tour e rô Hot Space Tour,
pigghiaru a dicisioni ri spàrtirisi pi nu certu pirìudu; chistu fu causatu râ
dilusioni ri fan, così puru ru gruppu, pi la qualitati ri l'album Hot Space,
runni nun si ricanuscevanu, sia picchì dintra u gruppu si stavanu criannu assai
sciarri. I 4 cumpunenti accuminciarunu accussì i pruggetti sulisti; Mercury,
c'avìa già pinsatu tra l'anni sittanta e l'anni uttanta ri pubblicari nu album
propriu, travagghiau nzemi a Giorgio Moroder, cumpusituri e arrangiaturi talianu
spicializzatu 'n musica dance, pi la nova culonna sunora di lu film Fritz Lang
Metropolis. Cu iddu scrissi a canzuni Love Kills, u sò primu singolo da sulista,
ca arrivau o 10° postu ntâ classifica ngrisi.

Doppu li prugetti sulisti, i Queen s'arritruvarunu nna l'austu 1983, rigistrannu
The Works (Queen). Accuminciarunu poi na serie ri longhe tournée n tuttu u
munnu, comu u The Works Tour; ntâ u 12 e u 19 jinnaru 1985, u gruppu participau
o Rock in Rio, runni sunau davanzi a 250.000 pirsuni n dui sirati; tra li
mumenti cchiù mpurtanti ci fu u duettu tra Mercury e li fan duranti a canzuni
Love of My Life.

U 13 di giugnettu 1985 pigghiaru parti ô Live Aid, nnû cuncertu ri binificenza
criatu da Bob Geldof ca vitti a prisenza di cchìu mpurtanti artisti rû munnu,
p'aiutari a genti ri l'Etiopia, curpiti da na gravi puvirtati e fami. I Queen
cantarunu ô Wembley Stadium ri Londra pi 20 minuti; cantanti, giurnalisti e i
72.000 pirsuni ri Wembley dissiru ca fu na ri l'esibizzioni migghiuri ri sempri,
Freddie Mercury addivintau “l'insuperabile frontman”.

U 29 di aprili rû stissu annu nisciu u primu album da sulista ri Freddie, Mr.
Bad Guy, u discu era pop e dance; stu primu travagghiu, prudottu da Reinhold
Mack, avìa puru canzuni scritti ra Freddie, ca avìanu a èsseri misi nnô discu di
Queen “The Works”, ma ca furunu misi i parti ru gruppu, comu i canzuni Made in
Heaven, I Was Born to Love You, Man Made Paradise e There Must Be More to Life
Than This. Living on My Own fu a canzuni cu cchiu successu ru discu, ca nun fici
tantu successu, arrivau pirò o 6° postu ntê classifichi ngrisi pi ristarici 23
simani; n mèrica Mr. Bad Guy arrivau sulu o 159° postu.

U 6 giugnu 1986 i Queen accuminciarunu a Stoccolma u Magic Tour, ca fu a tournée
cchiù granni e spittaculari. Nta 26 dati, u gruppu arricùgghiu circa 1 miliuni
ri pirsuni; l'11 e 12 lugliu riturnarunu a sunari ô Wembley Stadium, ravanzi a
70 mila pirsuni pi rui jorni, sti rui dati addivintarunu i cuncerti cchiu famusi
e canusciuti ru gruppu. Nta sti concerti Freddie Mercury era vistutu cu na
bunaca gialla ca addivintau nu sìmmulu dû cantanti. Freddie finìa i spittaculi
cu God Save the Queen, vistutu da re, cu pilliccia e curuna. L'urtimu spittaculu
rû gruppu fu u 9 austu nnô Knebworth Park; chistu fu l'urtimu spittaculu ri
Freddie Mercury, runni cantau ravanzi a 120.000 pirsuni.

Nnô stissu annu, Mercury partecipau a scrittura dû musical Time di Dave Clark,
scrivennu e partecipannu a Time e In My Defence. L'annu doppu pubblicau comu
singulu a canzuni ri The Platters, The Great Pretender, pubbricata comu singulu
nnô misi ri frivaru, arrivannu o 4° postu râ classifica ngrisi. Nnâ primavera ru
1987, i medici scuprirunu ca Freddie era malatu ri HIV, senza canusciri mai cu
pricisioni ra cui pigghiau la malatìa. Nunustanti chistu, u cantanti rissi ri
essiri risurtatu nigativu o test. Ntô 1988 fu pubblicatu u discu Barcelona
(canzuni), ca Freddie scrissi nzemi a Montserrat Caballé, supranu spagnuola
canusciuta nnô maiu rô 1983, duranti n'abballu 'n màscara ntâ Royal Opera House;
stu discu rapprisintava u disiu ru cantanti ri avvicinarisi nnô munnu ri
l'opera, generi musicali ca iddu avia utilizzatu pi la canzuni Bohemian
Rhapsody. Barcelona vinni acclamata da li giurnali, ma a canzuni si firmau a
l'8° postu ra classifica ngrisi, arriniscennu pirò a truvari maggiuri successu n
Spagna. A canzuni Barcelona addivintau ntô 1992 l'innu ufficiali di Jochi dâ XXV
Ulimpiadi ri Barcellona, fu pi sta raggiuni ca fu scritta.

Mercury ammucciau u sicretu dâ sò malatìa puru all'avutri membri di lu gruppu
nfinu o 1989, quannu dicisi di fari accirtamenti clinici cchiu pricisi; nta sti
esami, ci livaru anticchia ri peddi ra spadda sinistra, runni si vitti a sò
pusitivitati a la malatìa di l'HIV. Doppu qualchi tempu ci fu diagnusticatu
l'AIDS. Sicuru ra malatìa, rissi a lu gruppu quali eranu i sò condizzioni ri
saluti.

Freddie abbannunau a sò vita pubbrica, nun furunu urganizzati cchiu cuncerti,
dicennu ca n'omu ri 40 anni nun putìa satari e cantari n capu un palcu n
calzamagghia e ca vulia rumpiri u binomiu album-tour. Alcuni jurnali
accuminciarunu a cririri ca lu cantanti fussi malatu; sti suspetti arrivarunu da
lu sò aspettu, da lu fattu ca lu gruppu nun facìa cchiu cuncerti e da li
cunfissioni di quarchi amanti ru cantanti pubbricati ntê pàggini di jurnali
ngrisi dû tempu. Si ficiru sempri cchiù rari li sò apparizzioni pubbrichi e
Mercury si rintanava sempri cchiu assai ntra Garden Lodge, a sò villa ri Earls
Court, a Londra, custata 4 miliuna ri sterline.

U 18 di frivaru 1990, pi riciviri un premiu pi lu cuntribbutu di Queen â musica
ngrisi a li BRIT Awards, Freddie Mercury fici a sò ùrtima apparizzioni n
diretta. I nutizzi su la malatìa ri Freddie aumintavanu, spiciarmenti doppu la
morti ri Nikolai Grishanovich, lu sò amanti, u gruppu fici diffunniri un
missàggiu ufficiali, runni dicìanu ca Freddie nun stava mali. Pocu doppu,
Mercury si spustau a Montreux, 'n Svìzzira runni affittau n'abbitazzioni, a
“Duck House”. A sò urtima parizzioni fu chidda rû vidiu râ canzuni These Are the
Days of Our Lives, runni u cantanti spuntava assai màuru; u vidiu râ canzuni, ca
facìa parti rû discu “Innuendo”, fu mannatu ntâ tilivisioni sulu doppu a sò
morti, comu avìa dicisu iddu. Mercury purtau avanti u sò travagghiu, rigistrannu
canzuni, puru si la malatìa u stancava e lu purtava a ripusari tanti uri o
jornu; sulu un misi prima râ sò morti sappi a firmari ri cantari, pi prublemi cu
li purmuni. Dissi a li membri rû sò gruppu ri cuntinuari a sunari e ri finiri ri
rigistrari i canzuni. La sò urtima canzuni fu "Mother Love", rigistrata nna
l'uttuviru 1991.

Freddie turnau 'n nglaterra i primi ri nuvèmmiri 1991, pi stari vicinu a sò
famigghia. Cca vinni suttapostu a quàlchi cura palliativa, cu midicinali ca
arrivavanu ammucciuni a sò casa; u cantanti pirò addivintau sempri cchiu
dèbbuli. Nna li sò urtimi jorni ci furunu gruppi ri jurnalisti ca stavanu fora
rû purtuni dâ sò villa. U 22 di nuvèmmiru 1991, Mercury chiamau u manager di
Queen, Jim Beach, nnâ sò casa di Earls Court, pi scriviri nu cumunicatu
ufficiali, ca vinni ratu a li jurnalisti u jornu doppu:

«... Vogghiu cunfirmari ca sugnu risurtatu pusitivu o virus ri l'HIV e ri aviri
pigghiatu l'AIDS. Cunsidirai oppurtunu tèniri risirvata sta nfurmazzioni nfinu a
stu mumentu pi protèggiri la privacy ri quanti mi stannu vicinu. Ma ùora arrivau
u mumentu ca li mè amici e li mè fan ri tuttu u munnu canuscinu a viritati e
speru ca tutti si possanu ligari a mia, ai duttura ca mi stannu sicuennu e a
chiddi di lu munnu nteru nnâ battagghia contra sta tirribili malatìa...»

24 uri doppu stu missàggiu, Mercury muriu a li 18:48 rû 24 di nuvèmmiru 1991 a
l'etati ri 45 anni; a causa ufficiali ra morti fu na purmunìa aggravata ra
cumplicazzioni duvuta a la malatìa. U funirali, ca si svurgìu o Kensal Green
Cemetery, fu cilibratu ra nu sacirdoti zoroastriano; secunnu li sò ntinzzioni,
Mercury fu crimatu e li sò cìniri dati a Mary Austin, ca li sparsi prubabirmenti
nnô lacu di Ginevra. Tra li 35 pirsuni prisenti a funzzioni, oltri i familiari
puru i cumpunenti rû gruppu John Deacon, Brian May e Roger Meddows-Taylor, u sò
cumpagnu Jim Hutton e li cantanti Elton John, Michael Jackson e David Bowie. Ntô
tistamentu, u cantanti lassau a mità rû sò patrimoniu, 10 miliuna ri sterline, a
Mary Austin, u restu rû patrimoniu fu spartutu tra li genitori e la soru
Kashmira Bulsara-cooke. Lassau puru 500.000 mila sterline o cocu Joe Fanelli,
500.000 a l'assistenti pirsunali e amicu Peter Freestone, 100.000 o sciafferru
Terry Giddengs e 500.000 a Jim Hutton; a iddu accattau nu tirrìenu a Carlow, sò
cittati natali n Irlanda, runni fici custruiri na casa, runni iu a viviri ntô
1995, fino a sò morti, ntô 2010.

Doppu aviri supiratu u luttu ra scumparsa rû cantanti, nnô frivaru 1992 u restu
rû gruppu annunciau, duranti u BRIT Awards, u disìu d'urganizzari un granni
spittaculu pi riurdari a vita e a carriera rû cantanti. U Freddie Mercury
Tribute Concert si tinni u 20 di aprili 1992 o Wembley Stadium ri Londra e vitti
a prisinza ri numirosi artisti ntirnazziunali comu Tony Iommi, Metallica, Guns
N' Roses, David Bowie, Roger Daltrey, Robert Plant, George Michael, Zucchero,
Elton John, Lisa Stansfield, Annie Lennox, Liza Minnelli, Extremee Def Leppard;
i 72.000 biglietti fineru doppu menu ri 6 uri, u spittaculu vinni taliatu puru
ra un miliardu ri pirsuni nnâ televisioni. U spittaculu fu mpurtanti pu fattu ca
richiamau l'attinzzioni rû munnu pi l'AIDS; u guaragnu rû spittaculu fu datu n
binificenza pi dari vita a l'associazzioni The Mercury Phoenix Trust.

U 16 di nuvèmmiru 1992, quasi un annu doppu a morti ri Freddie Mercury, niscìu
The Freddie Mercury Album (The Great Pretender nna li Stati Uniti dâ Mèrica),
ntâ raccolta di cchiu famusi canzuni ru cantanti. L'annu doppu niscìu Remixes,
nna compilation di 6 pezzi uriginali remixati d'avutri artisti. U 7 di nuvèmmiru
1995 vinni nveci pubblicatu u discu Made in Heaven, l'urtimu album di Queen e u
cchiu vinnutu in nglaterra; u discu cuntinìa l'urtimi canzuni ri Mercury,
rigistrati pocu prima ri moriri, comu A Winter's Tale, You Don't Fool Me e
Mother Love, urtima canzuni da iddu cantata, ca pari u cantanti appi a
rigistrari assittatu a causa di lu statu ca la malatìa avìa criatu. All'inizziu
di l'anni 2000 vinni pubblicatu Freddie Mercury Solo Collection, a cchiu granni
raccolta ri matiriali 'n sò riordu. U 5 di sittèmmiru 2006, nzemi o sò 60°
cumpliannu, fu misu 'n commercio Lover of Life, Singer of Songs: The Very Best
of Freddie Mercury Solo, cumprinnenti 2 CD e 2 DVD; a stu prugettu si iùnciu u
libbru “Freddie Mercury: A Life, In His Own Words”, runni, cu ntirvisti e
cumunicati, Freddie cunta a sò vita.

Mercury fici viriri subbitu l'intiressi ca pruvava pi la musica, crisciu cu la
sunoritati urintali dâ cantanti Lata Mangeshkar, stidda ri Bollywood, chi
canusciu quannu stava 'n Innia. Doppu ca si spustau a Londra, canusciu a musica
rî cchiu granni cantanti rû munnu; tra chiddi ca iddu amava c'eranu Jimi
Hendrix, John Lennon, Robert Plant e Elvis Presley, apprizzava puru Jim Croce i
Eric Clapon. Ri Hendrix, Freddie rissi accussì:

« Jimi Hendrix è assai mpurtanti. È lu mè idolo. In quarchi modu, riassumi, cu
la sò performance live, tutti l'aspetti rû travagghiu di na rock star. Nun si pò
paragunari a nuddu. Nuddu è comu iddu. Nuddu po' pigghiari u sò postu.»

Freddie Mercury era attrattu puru râ cantanti e attrici Liza Minnelli, na vota
rissi: “Na ri mè primi nfruenzi artistichi fu Cabaret. Mi piaci Liza Minnelli, u
modu cu cui ntirprita i sò canzuni è pura enìrgia”. Elvis Presley fu mpurtanti
pi Freddie, ca scrissi Crazy Little Thing Called Love, canzuni srivuta nnô stili
rockabilly, duranti li spittaculi u gruppu ngrisi sunava canzuni ri Elvis, comu
Jailhouse Rock, e (You're So Square) Baby I Don't care. Tra li gruppi musicali,
vinni nfruinzatu râ gruppi comu Led Zeppelin, The Beatles, Rolling Stones, Black
Sabbath The Who. U stili glam rû cantanti e puru di lu gruppu, fattu ri vistita
strani, occhi truccati e ugna pittati, nascìu ntâ fini ri l'anni sittanta, stu
stili appi comu rapprisintanti David Bowie e T. Rex, artisti a cui s'aspirava u
gruppu.

Ntô pirìudu râ sò carriera, Mercury, comu cantanti di lu gruppu musicali, tuccau
divirsi tipi ri musica rock, comu lu rock prugrissivu, l'art rock e lu glam
rock, pigghiannu spuntu puru da avutri geniri musicali, passannu da l'hard rock
o pop rock, da l'arena rock a l'heavy metal o rock psichedelicu. Pruvau puru
geniri musicali luntani di la sò rarici musicali, comu blues, dance rock,
gospel, ragtime, funk, folk, musica classica e, cchiù raramenti, punk rock,
vaudiville, rock sinfonicu, rockabilly, dixieland e calypso. Pi quantu riguarda
nveci a carriera sulista ri Mercury, Mr. Bad Guy è caratterizzatu, rispettu a li
dischi di Queen, di suona pop, disco e dance, cu l'utilizzu di lu
sintitizzaturi. U discu Barcelona nveci vitti a prisinza di lu geniri operatic
pop, di l'opera rock e di l'opera, grazzi a prisinza râ cantanti lirica
Montserrat Caballé.

A vuci naturali ri Freddie Mercury era rî tipu baritunali, cantava comu nu
tinuri liggìeru, ma u fumu fici divintari a sò vuci cchiu putenti, facennula
avvìcinari a chidda di nu tinuri liricu. U biugrafu David Bret rissi ca la vuci
ri Mercury rinisceva a fari “scali musicali n picca battuti, passannu ra nu
ruggitu rock gutturali a nu acutu puru e pulitu, na coloratura perfetta”. Doppu
la morti, Montserrat Caballé rissi ri iddu: “A sò tecnica era mpressionanti. Nun
avìa probbremi ri tempu, cantava cu nu sensu dû ritmu ncisivu, sciddicannu ra nu
rigistru vucali all'avutru sinza sforzu. Avìa granni musicalitati. U sò
fraseggiu putìa èssiri suttili, delicatu e duci o cchiu energicu e dicisu.
Arrinisceva a truvari u timbru giustu, a giusta sfumatura esprissiva pi ogni
parola.”

L'upinioni pi quantu riguarda a riali purtata di la sò capacitati canora su
divirsi. Quarchi fonti rici ca sò vuci era fora a scala ri noti ri l'intirvallu
nurmali, arrivannu a quattru uttavi cu l'aiutu rû farsettu; avutri ricinu ca
eranu cchiu avuti, Freddie Mercury avìa pobbremi ri saluti, a causa rî noduli e
cordi vocali, era custrettu a cantari utilizzannu noti cchiu bassi. È pussibili
ca i longhi tour cu li Queen pruvucarunu avutri pobbremi. Montserrat Caballé
dissi ca la vuci ri Freddie era ri quattru uttavi, dicennu ca la sò vuci
s'allungava rô fa râ prima uttava o fa râ quinta (F2 – F6 n'annutazzioni
ngrisi), arrivannu o fa dâ quarta uttava (F5 na nutazzioni ngrisi) a vuci china,
nuta pigghiata nnâ canzuni "All God's People".

Freddie Mercury è cunsidiratu unu ri cchiu granni artisti râ storia dû rock; ntô
2008, u magazine miricanu Rolling Stone u misi o 18° postu nnâ classifica ri
megghiu cantanti ri tutti i tempi, mentri Classic Rock, ntô 2009, u misi o 1°
postu tra li cantanti rock. Secunnu u sundaggiu ngrisi fattu ntê primi anni
2000, runni vutarunu 600.000 pirsuni, Freddie Mercury s'attrova o 6° postu comu
u megghiu cantanti ri tutti i tempi. All Music rissi ca a sò vuci è “una ri
cchiu granni vuci ri tutta a musica”. Nnô sittèmmiru 2010, nu sundaggiu fattu
tra li fan rock, numinau Freddie “Gretest Rock Legend Of All Time”, “a cchiu
granni ligginna rock ri tutti i tempi”, davanzi a Elvis Presley, Davis Bowie,
Jon Bon Jovi, Jimi Hendrix i Ozzy Osbourne. U cantanti ri Queen arrivau o 2°
postu nnâ classifica ri MTV ru 2003 “22 Greatest Voices in Music”, r'arreri a
Mariah Carey, nnâ sundaggiu di la stazzioni radiu Planet Rock ro 2009 “The Top
40 Greatest Voices in Rock”, arrivau o 2° postu, r'arreri a Robert Plant. Ntô
2011, i litturi râ rivista New Musical Express e râ rivista Rolling Stone,
misiru Freddie Mercury o 2° postu ri megghiu cantanti ri tutti i tempi.

Pi li numirusi canzuni ri successu ra iddu scritti, a Mercury veni ricanusciutu
u talentu, oltri ca nu cantu, puru nnô scriviri canzuni. Ntô 2002 Bohemian
Rhapsody fu eletta da lu Guinness Book of Records comu a megghiu canzuni ngrisi
ri tutti i tempi, ntô 2004 a canzuni trasiu nnô Grammy Hall of Fame, ntô 2009
puru We Are the Champions ci trasiu, sta canzuni veni nnicata comu a megghiu
canzuni rû munnu. Ri 180 canzuni scritti di Queen, u cantanti scrissi 51
canzuni, fu chiddu ca ni scrissi cchiu assai nnô gruppu, 10 canzuni su 17
prisenti nnô discu “Greatest hits I”, sunnu stati scritti ra Mercury: Bohemian
Rhapsody, Seven Seas of Rhye, Somebody to Love, Good Old-Fashioned Lover Boy, We
Are the Champions, Bicycle Race, Don't Stop Me Now, Crazy Little Thing Called
Love i Play the Game.

A carattiristica principali râ sò attivitati ri scritturi era u fattu ca
canciava assai stili ri musica; ntô 1986 rissi: “Odiu fari i stissi cosi cchiù
voti. Mi piaci taliari comu cancia a musica, u cinima, u tiatru e mettiri
l'elimenti ca carattirizzanu ognunu ri iddi.” Rispettu a avutri cantanti famusi,
Freddie Mercury era apertu a criari canzuni cumplessi, comu Bohemian Rhapsody,
canzuni cu n'articulata struttura ri basi e na diffusa prisinza ri accurdi, o
cuntrariu di canzuni ca ripitianu simprici suoni comu Crazy Little Thing Called
Love. Freddie Mercury scrissi assai canzuni cumpricati sutta u puntu ri vista
armonicu e musicali, iddu stissu rissi ca “arrinisciu a stentu a leggiri a
musica”.

Mercury, a pàrtiri ra quannu avìa novi anni, pigghiau lizzioni ri chianuforti 'n
Innia, cchiu tardu, quannu si spustau a Londra, accuminciau a sunari a chitarra,
pi via ri sò gusti musicali, ma canusceva sulu cunuscenzi ri basi. Canzuni comu
Ogre Battle e Crazy Little Thing Called Love foru stati scritti ca chitarra,
st'urtima canzuni era l'unica ca Mercury sunava nte spittaculi ca chitarra. Nna
l'anni uttanta accuminciau a fari granni usu ru sintetizzaturi nnô studiu ri
rigistrazzioni.

Mercury sunava u chianuforti ntê cchiu mpurtanti canzuni ri Queen, comu Killer
Queen, Bohemian Rhapsody, Good Old-Fashioned Lover Boy, We Are the Champions,
Somebody to Love e Don't Stop Me Now. Nnô cuncertu sunava u chianuforti a cura;
Brian May rissi ca Freddie utilizzau sempri menu a sò capacitati cu chianuforti
pi muvìrisi cchiu facirmenti supra u palcuscenicu e pi jucari cu li fan; pi sta
raggiuni, duranti i cuncerti ri Queen, Morgan Fisher prima, Spike Edney doppu,
accuminciarunu a sunari u chianuforti.

Assai cantanti ri divirsi stili, nazzioni e ginirazzioni, dissiru r'ispirarisi a
Freddie Mercury, tra cui Sebastian Bach, Ben Folds Five, Jeff Buckley, Gary
Cherone, Cesare Cremonini, Celine Dion, Joe Elliott, Frankie Goes to Hollywood,
Justin Hawkins, Keane, Adam Lamert, George Michael, Mika, RuPaul, Seal, Billy
Squier, Right Said Fred, Rufus Wainwright, Robbie Williams e Andrew Wood. Puru
Michael Jackson, amicu ri Freddie Mercury nnî primi anni uttanta, pigghiau Hot
Space comu ispirazzioni pi Thriller, album runni avia a participari u stissu
Mercury.

I cantanti ri Foo Fighters Dave Grohl e Taylor Hawkins, dissiru cchiu voti ri
apprizzari a musica ri Queen e Freddie Mercury, ntô 2001, duranti l'inserimentu
dî Queen ntâ Rock and Roll Hall of Fame dissiru:

Freddie Mercury è riurdatu pi li sò performance live, spissu tinuti ntâ li
stadi, runni arrinisceva a jucari cu li pirsuni cu la sò tiatralitati. U
cantanti vulìa ca ogni spittaculu rû sò gruppu fussi unicu e novu, simili a
l'òpiri tiatrali, grazzi e sò doti r'impruvvisazzioni; u cantanti era capaci ri
criari nu strittu ligami cu pubblicu, carattiristica ammirata ra tanti cantanti
comu Bob Geldof, David Bowie, George Michael, Kurt Cobain, Dave Gahan e Robbie
Williams.

U cantanti ri Queen era assai attivu, spustannusi longu tuttu u palcu, cumpostu
ri scali e rampi, ca dunqui avia a èssiri granni; l'asta ri sustegnu rû
microfunu, un Shure Unisphere 565 SD, era sinza basi, pi facilitari u
spustamentu longu tuttu u palcu.

Nnâ sò carriera, u cantanti ri Stone Town pigghiau parti a 707 concerti cu i
Queen, a maggiuri parti nnî Stati Uniti dâ Mèrica e nnû Regnu Unitu, 4 cu li
Ibex, 5 cu i Wreckage e 3 cu i Sour Milk Sea, e arcuni cu i The Hectics. David
Bowie, o Freddie Mercury Tribute Concert, discrissi u cantati comu “N'omu capaci
ri teniri u pubblicu ntô palmu râ propria manu”. U spittaculu ri Queen o Live
Aid rû 1985, ca vitti u gruppu esibirisi o stadiu ri Wembley ravanzi a 72.000
pirsuni, fu giudicata ra nu gurppu ri esperti, ma puru da l'artisti prisenti e
ra lu pubbricu, comu a megghiu esibizzioni live nnâ storia râ musica rock; sti
risurtati foru trasmessi da nu prugramma tv ngrisi, “The World's Greatest Gigs”.

Quarchi sundaggiu ri pupularitati fattu nnô corsu ri l'anni dumila, innica ca la
riputazzioni e la pupularitati ri Freddie Mercury crisciu doppu a sò morti. Ntâ
votazioni rô 2002, runni u pubbricu rû regnu unitu era chiamatu a diri quali
fussi u cchiu mpurtanti britannicu râ storia, Mercury si piazzau o 58° postu; u
sundaggiu vinni trasmissu ra BBC cu nomu ri 100 Greatest Britons. Arrivau o 52°
postu nna l'innaggini giappunisi rô 2007 rî “100 iroi cchiu mpurtanti”. U
scritturi Paul Russell misi u cantanti nto libbru “The Gay 100: A Ranking of the
Most Influential Gay Men and Lesbians, Past and Present”.

A prematura morti ri Freddie Mercury fici crisciri a fama ri Queen ntô munnu;
nna li Stati Uniti dâ Mèrica, nazziuni ca attaccau spissu u gruppu a partiri ri
l'anni uttanta, i vinnìti ri dischi ru gruppu ngrisi aumintarunu assai ntô 1992,
annu doppu la morti ru cantanti. U film Fusi i testa, o cinema picca misi doppu
a morti ru cantanti, retti granni pupularitati a canzuni Bohemian Rhapsody, ca
vinni ripubbricata comu singulu, arrivannu o 2° postu nnâ classifica ri
Billboard Hot 100. Secunnu a Recording Industry Association of America, i Queen
vinneru circa 41 miliuna ri album ne li Stati Uniti dâ Mèrica, mità foru vinnuti
u jornu ra morti ri Freddie Mercury.

Ntô 2006 a rivista Time Asia u numinau comu unu ri cchiu granni iroi asiatici ri
l'urtimi 60 anni; l'articulu riceva ca Mercury “fici cu la musica chiddu ca
avutri inniani, comu Salman Rushdie e Vikram Seth, ficiru ca littiratura:
utilizzari a forma artistica ri culunizzaturi megghiu ri quantu i ngrisi
avissiru mai crirutu pussibbili”.

A Montreux, 'n Svìzzira, fu custruita ra scultrici cica Irena Sedleckà na stàtua
'n unuri ru cantanti; u monumentu s'affaccia ntô lacu di Ginevra e fu nnaguratu
u 25 di nuvèmmiru 1996 ra Bomi Bulsara, patri rû cantanti, e ra Montserrat
Caballé. Da lu 2003, ogni annu, u primu fini simana rî sittèmmiru, i fan rû
cantanti vannu 'n Svìzzira pi dari umaggiu, partecipannu o “Freddie Mercury
Montreux Memorial Day”. N'avutru munumentu è prisenti a Liverpool. Nta tuttu u
munnu sunnu prisenti oltri centu sculturi.

A morti ri Freddie Mercury rapprisintau nu mpurtanti passu nnâ storia ri l'AIDS,
picchì nfurmau miliuna ri fan nta tuttu u munnu ri la minaccia ri l'HIV. Dopu la
morti ru cantanti, Brian May, Roger Meddows-Taylor e John Deacon funnarunu u
Mercury Phoenix Trust, urganizzazzioni ri vuluntariatu ca cerca ri cummattiri
l'AIDS n tuttu u munnu.

A Royal Mail, sirvizza pustali ngrisi, fici nu francubbullu ca raffigurava u
cantanti e facia parti ri na spiciali sirìi ditta “Millennium Stamp”. A National
Entertainment Collectibles Association, casa pruduttrici ri action figure, criau
2 statui ri Freddie Mercury: una chi vistita ca iddu misi duranti u Live at
Wembley Stadium rû 1986, l'avutra cu l'abbigghiamentu ra “biker” ca l'artstisa
usava duranti arcuni spittaculi. N riordu ri Mercury, esisti na rosa ri culuri
giannu, u sò prifiritu, ca porta u sò nomu.

U 24 di nuvèmmiru 2009, a 18 anni râ sò morti, vinni appizzata na targa a
Feltham, vicinu l'abbitazzioni runni Mercury e famigghia vivianu quannu si
trasfireru 'n nglaterra nnô 1964; fu puru misa na stidda nnâ Feltham High
Street, 'n riordu ri succissi rû cantanti, nna l'inangurazzioni eranu prisenti
Brian May e Jer Bulsara, a matri rû cantanti. Da maiu 2002, davanzi o Dominion
Theatre ri Londra, s'attrova na granni statua ri Mercury.

Doppu na canuscenza tra lu 1969 e lu 1970 cu Rosemary Pearson, cullega di corsu
a l'Ealing College Of Art, Mercury accuminciau na longa storia cu Mary Austin;
vissi ca picciotta pi circa 6 anni, prima 'n Victoria Road, doppu 'n Holland
Road. Nnî primi anni sittanta, Freddie Mercury accuminciau a aviri i primi
cunsapivulezzi rû propriu urientamentu sissuali, espressa duranti n'intervista
rû dicèmmire 1974 a rivista New Musical Express; chistu purtau o termini râ sò
rilazzioni cu Austin, cu la quali rimasi assai ligatu nnû corsu ri l'anni.
Mercury ci lassau 'n reditati, quannu muriu, mità rû sò patrimoniu e a Garden
Lodge, a casa lundinise rû cantanti; Nna l'intervista rû 1985, Mercury rissi;
“Tutti i mè amanti mi dicinu picchì nun ponnu sustituiri Mary, ma chistu è
mpussibbili. Idda è la mè unica amica e nun disiu nuddu. Pi mia, è comu si fussi
mè mugghieri. Pi mia è nu matrimoniu.”

Tra u 1978 e u 1979, avia na rilazzioni cu Joe Fanelli, ca addivintau u sò chef
privatu. Nna l'anni uttanta, doppu na storia cu Winnie Kirchberger, Freddie appi
na rilazzioni cu l'attrici austriaca Barbara Valentin, prisenti ntô video râ
canzuni It's a Hard Life. Ntô 1984, accuminciau na storia d'amuri cu nu
parruccheri ca si chiamava Jim Hutton. L'omu, ca s'ammalau puru iddu ri AIDS ntô
1990, vissi cu Mercury nnâ Garden Lodge, nna l'urtimi setti anni râ vita rû
cantanti. Hutton muriu ri cancru u 1 di jinnaru 2010.

Quarchi biugrafu e giurnalista misìru critiche o cantanti rî Queen riguardanti a
dicisioni r'ammucciari o pubblicu i sò origini parsi. N'amicu ntimu rû cantanti
rissi a David Bret: “Farrokh Bulsara è nu nomu ca fu sipoltu. Nun vulìa parrari
dâ sò vita prima di divintari Freddie Mercury”. Roger Taylor susteni ca Mercury
avissi rispintu i sò radici picchì a ritinìa ncumpatibbili ca sò màggini
pùbbrica.

Assai foru puru i giurizzi discurdanti pi quantu riguarda a sò sissualitati; u
cantanti pinsava ca chista fussi na quistioni privata e fu sempri cuntinutu e
cuntradditoriu nnî dichiarazzioni n meritu. Quarchi criticu susteni ca Mercury
avissi rittu cchiu voti ri essiri omusissuali, avutri ricinu ca u cantanti rî
Queen circau r'ammucciari a propria sissualitati, pigghiannu i distanzi da Jim
Hutton, sò amanti nna l'anni uttanta, 'n occasioni rî eventi pùbbrici. Nna
l'austu 2006 l'”Islamic Mobilization and Propagation” addumannau a
cancillazzioni rî cilibbrazzioni rû 60° compleannu ri Mercury a Zanzibar,
ricennu ca u cantanti nun fussi un veru e propriu zanzibiriano e ca nun fussi
cunformi a Shari'a, picchì omusissuali, dicennu ca “l'assuciazzioni ri Mercury
cu l'isula nzivava Zanziar comu locu ri l'Islam”. A funzzioni fu cancillata.

Mercury fu criticatu picchì si rifiutau di rilivari o pubbricu, 'n 1987, a sò
positivitti o test HIV, pinzannu ca putìa usari a sò fama ntirnazziunali
p'aricuògghiri funni pi cummattiri la malatìa. O cuntrariu, u sò attiggiamentu
putìa fari pinzari o pubbricu ca l'AIDS era na malatìa ri cui affruntarisi. U
Freddie Mercury Tribute Concert arrinisciu a jùnciri a l'ubbiettivu ri nfurmari
cu nutevuli efficacia l'upinioni pùbbrica, favurennu a raccolta funni pi la
privinzzioni, grazzi a la quali nascìu u The Mercury Phoenix Trust.

Nna l'uttuviru 1984, comu l'avutri membri ru gruppu, Mercury s'arritruvau o
centru ri numirosi pulemichi pi via ri quarchi cuncertu ca tinniru, comu nnâ
tappa rû The Works Tour, a Sun City, citati sudrafricana cunsidirata u simmulu
ri l'apartheid, picchì pupulata da ricchi omini bianchi; ntô passatu i Nazziuni
Uniti avìanu vietatu ai cantanti ri fari spittaculi dda, pâ sò discriminazzioni
versu i pirsuni ri culuri. I Queen foru assai criticati pi lu fattu ri sunari a
Sun City e accusati ri mirari sulu o dinaru. U gruppu arrispunniu ca dicisiru ri
sunari a Sun City picchì nun eranu un gruppu politicizzatu, ricennu puru ca u
pubblicu ri spittaculi rî Queen era furmatu ra omini ri tutti li razzi.



