https://eo.wikipedia.org/wiki/Esperanto

Esperanto (origine: Lingvo Internacia) estas la plej disvastigita internacia
planlingvo. En 1887 Esperanton parolis nur manpleno da homoj; Esperanto havis
unu el la plej malgrandaj lingvo-komunumoj de la mondo. En 2012, la lingvo
devenis la 64-an tradukeblan per Google Translate; laŭ 2016, Esperanto aperis en
listoj de lingvoj plej lernataj kaj konataj en Hungarujo. La nomo de la lingvo
venas de la kaŝnomo “D-ro Esperanto„ sub kiu la juda kuracisto Ludoviko Lazaro
Zamenhofo en la jaro 1887 publikigis la bazon de la lingvo. La unua versio, la
rusa, ricevis la cenzuran permeson disvastiĝi en la 26-a de julio; ĉi tiun daton
oni konsideras la naskiĝtago de Esperanto. Li celis kaj sukcesis krei facile
lerneblan neŭtralan lingvon, taŭgan por uzo en la internacia komunikado; la celo
tamen ne estas anstataŭigi aliajn, naciajn lingvojn.

Kvankam neniu ŝtato akceptis Esperanton kiel oficialan lingvon, Esperanto tamen
eniris en la oficialan instruadon en pluraj landoj kiel Hungario kaj Ĉinio. La
lingvo estas uzata de internacia komunumo, nombranta laŭ diversaj taksoj cent
mil ĝis du milionojn da parolantoj (depende de la lingvonivelo); estas laŭ
diversaj taksoj inter proksimume unu kaj pluraj miloj da denaskaj parolantoj.

Esperanto akiris kelkajn internaciajn distingojn, ekzemple du rezoluciojn de
UNESCO aŭ subtenon de konataj personoj de la publika vivo. Nuntempe ĝi estas
uzata por vojaĝado, korespondado, interkompreniĝo dum internaciaj renkontiĝoj
kaj kulturaj interŝanĝoj, kongresoj, sciencaj diskutoj, origina kaj tradukita
literaturo, muziko, teatro, kino, presita kaj interreta raportadoj, radia kaj
televida elsendadoj.

La vortprovizo de Esperanto devenas plejparte el la okcidenteŭropaj lingvoj, dum
ĝia sintakso kaj morfologio montras ankaŭ slavlingvan influon. La morfemoj ne
ŝanĝiĝas kaj oni povas ilin preskaŭ senlime kombini, kreante diverssignifajn
vortojn, Esperanto do havas multajn kunaĵojn kun la analizaj lingvoj, al kiuj
apartenas ekzemple la ĉina; kontraŭe la interna strukturo de Esperanto
certagrade respegulas la aglutinajn lingvojn, kiel la japanan, svahilan aŭ
turkan.

Ĉe la ekesto de Esperanto staris Ludoviko Lazaro Zamenhofo. Li travivis sian
junecon en la multlingva urbo Bjalistoko, tiam apartenanta al la Rusa Imperio,
hodiaŭ al Polujo, kie li ofte povis pririgardi kverelojn inter la unuopaj tie
loĝantaj etnoj, do rusoj, poloj, germanoj kaj hebreoj. Ĉar li neekziston de
komuna lingvo konsideris la ĉefa kialo de la konfliktoj, eklaboris jam kiel
lernejano pri projekto de nova konvena lingvo, kapabla plenumi la taskon. Ĝi
devus esti – malsame al la naciaj lingvoj – neŭtrala kaj facile lernebla, tial
ankaŭ akceptebla kiel la dua lingvo por ĉiuj, lingvo instruata samtempe kun tiuj
naciaj kaj uzata en situacioj, kiam necesas kompreniĝo internacia.

Zamenhofo unue cerbumadis pri revivigo de la latina, kiun li lernis en lernejo,
sed konkludis, ke ĝi estas tro komplika por normala komunikado. Lernante la
anglan, li rimarkis, ke la verba konjugacio laŭ genro kaj nombro ne necesas kaj
ke gramatika sistemo de lingvo povas esti multe pli facila, ol li opiniis
antaŭe. Daŭris tamen la lerna malhelpo pro granda kiomo de parkerigendaj vortoj.
Foje ekrimarkis Zamenhofo du rusajn surskribojn: швейцарская [ŝvejcarskaja]
(pordistejo, vorto derivita de швейцар [ŝvejcar] – pordisto) kaj кондитерская
[konditerskaja] (dolĉaĵejo, derivita de кондитер [konditer] – dolĉaĵisto). Tiuj
vortoj kun la sama sufikso inspiris lin al la ideo, ke uzado de regularaj
afiksoj povus konsiderinde malplimultigi la kiomon de la vortoradikoj necesaj
por komuniki. Por ke la radikoj estu kiel eble plej internaciaj, li decidiĝis
transpreni la vortprovizon plejparte el la latinidaj kaj ĝermanaj lingvoj, do el
tiuj instruataj tiam tutmonde pleje.

La unua projekto de Zamenhofo, nomita Lingwe uniwersala, estis iomete preta en
1878, sed lia patro, instruisto de lingvoj, konsideris la laboron vana kaj
utopia, tial li verŝajne perdigis la manuskripton, konfiditan al li de la filo.
Inter la jaroj 1879 kaj 1885, Zamenhofo studis medicinon en Moskvo kaj Varsovio.
Tiutempe li denove eklaboris internacian lingvon. La unuan renovigitan version
li instruis jare 1879 al siaj amikoj. Post kelkaj jaroj, li jam tradukis
poezion, por ke kiel eble plej perfektigi la lingvon. En 1895 li skribis, ke
“[d]um ses jaroj mi laboris perfektigante kaj provante la lingvon . . . kvankam
en la jaro 1878 al mi ŝajnis, ke la lingvo jam estas tute preta”.

Kiam li jam preparis publikigon de la lingvo, la caraj cenzuristoj malpermesis
tion. Zamenhofo estis tre elrevigita pro tio kaj sian libertempon pasigis per
tradukado ekzemple de la Malnova Testamento aŭ kelkaj teatraĵoj de William
Shakespeare. Fine en la jaro 1887, li povis eldoni la unuan lernolibron,
Международный языкъ (“La internacia lingvo”), uzante la saman lingvon parolata
hodiaŭ. Laŭ la kaŝnomo de Zamenhofo Doktoro Esperanto, sub kiu la libro estis
eldonita, la lingvo baldaŭ eknomiĝis La lingvo de d‑ro Esperanto kaj pli malfrue
mallongigite Esperanto.

Zamenhofo ricevadis leterojn, kiuj ofte enhavis proponojn pri ŝanĝoj al la
lingvo. Ĉiujn sugestojn li registris kaj pli malfrue komencis publikigi en la
ĵurnalo La Esperantisto, eldonata tiam en Nurenbergo. En la sama periodaĵo li
dufoje balotigis la legantojn pri la ŝanĝoj, la plejmulto tamen malkonsentis.
Post tiuj voĉdonadoj por certa tempo silentiĝis voĉoj dezirantaj reformojn kaj
la lingvo ekdisvastiĝadis[mankas fonto]. Plej multajn abonantojn la ĵurnalo
havis en tiama Rusujo. Grandan baton ĝi tial suferis, kiam la cara cenzuro
malpermesis ĝian disvastigon pro artikolo de Lev Nikolajeviĉ Tolstoj. La ĵurnalo
devis esti malestigita, sed post nelonge ĝin anstataŭis nova, nomata Lingvo
Internacia. Ĝi unue estis eldonata en sveda Upsalo, poste en Hungarujo kaj fine
en Parizo, kie la eldonadon finis la unua mondmilito.

La novan internacian lingvon ĝiaj uzantoj komencis uzi ankaŭ por organizi fakajn
kaj ŝatokupajn aktivadojn internacinivele. Dum la unuaj jardekoj la komunikado
en Esperanto realiĝis preskaŭ nur skribe, sed post nesupozite sukcesa Universala
Kongreso, okazinta 1905 en franca Boulogne-sur-Mer, kie pruviĝis ebloj uzi la
internacian lingvon eĉ parolforme, komencis rapide kreski ankaŭ personaj
kontaktoj kaj renkontiĝoj inter Esperantistoj.

Jam dum la Universala Kongreso en Barcelono jare 1909 realiĝis kelkaj
renkontiĝoj de ĉeestantaj katolikoj, kiuj fine decidis organizi venontjare, do
en 1910, apartan kongreson de katolikaj Esperantistoj. Dum ĝi estis fondita la
Internacia Katolika Unuiĝo Esperantista (IKUE), kies ĉefa organo, la ĵurnalo
Espero Katolika, tamen estis eldonata jam ekde 1903 kaj nun do temas pri la plej
malnova ĝis nun aperanta Esperanta periodaĵo.

En la jaro 1912 Zamenhof dum solena sermono enkadre de la 8-a UK en Krakovo
rezignis sian oficialan rolon en la movado. La deka Universala Kongreso estis
okazonta en Parizo jare 1914, aliĝis tien preskaŭ 4000 homoj, sed komenciĝanta
milito malebligis ĝin kaj Zamenhof povis reveturi hejmen nur tra la Skandinavaj
ŝtatoj.

La sopiro pri paco kaj harmonio post la Unua Mondmilito vekis novajn esperojn,
danke kion Esperanto estis rapide disvastiĝanta. La unua Universala Kongreso
post la milito okazis jare 1920 en Hago, la 13-a UK jare 1921 en Prago. En 1927
en la Viena kastelo Hofburg estis fondita la memstara Esperantomuzeo kaj Kolekto
por Planlingvoj, kiu en 1929 alkroĉiĝis al la Aŭstruja Nacia Biblioteko kaj
hodiaŭ rezidas en aparta konstruaĵo.

En la intermilita periodo kaj la dum la Dua Mondmilito, okazis persekutado
kontraŭ esperantistoj, inter alie en Germanio sub naziismo kaj en Sovetunio sub
stalinismo.

La klopodoj akceptigi Esperanton kiel universalan lingvon renkontadis pozitivan
respondon: Petskribojn favore ĝin adresitajn al la Unuiĝintaj Nacioj subskribis
pli ol 80 milionoj da homoj, en Ĉeĥoslovakujo ekzemple ankaŭ la Nobel-premiito
profesoro Jaroslav Heyrovský.

La Ĝenerala Asembleo de UNESCO akceptis similajn rezoluciojn en Montevideo la
10-an de decembro 1954 kaj en Sofio la 8-an de novembro 1985. En ili ĝi notis la
rezultojn atingitajn per Esperanto sur la kampo de internaciaj intelektaj
interŝanĝoj kaj por la proksimigo de la popoloj de la mondo, invitis la membrajn
ŝtatojn instigi al la enkonduko de studprogramo pri la lingvo-problemo kaj pri
Esperanto en siaj lernejoj kaj siaj institucioj de supera edukado kaj rekomendis
al la internaciaj neregistaraj organizaĵoj aliĝi al la festado de la centjariĝo
de Esperanto kaj pristudi la eblecon utiligi Esperanton kiel rimedon por
disvastigi inter siaj membroj ĉiajn informojn, inkluzive de tiuj pri la agado de
UNESCO.

Esperanton favoris ankaŭ pluraj estroj de la Pola Scienca Akademio (Polska
Akademia Nauk). La jubilean 72-an Universalan Kongreson jare 1987 (centjariĝo de
la lingvo-publikigo) partoprenis preskaŭ ses mil homoj de 60 nacioj.

Ankaŭ la Internacia Katolika Unuiĝo Esperantista atingis gravan progreson, kiam
en la jaro 1990 estis eldonita la dokumento Norme per la celebrazione della
Messa in esperanto, per kiu la Sankta Seĝo permesas servi sanktan meson en
Esperanto sen neceso de specialaj permesoj. Esperanto tiel fariĝis ununura
aprobita konstruita liturgia lingvo de la Katolika Eklezio.

La fakto, ke multaj celoj de la Esperanta movado ne realiĝis, estas atribuata
interalie al teknologia kaj kultura hegemonio de Britujo kaj Usono, precipe en
la tempo post la dua mondmilito, kio rezultigas hodiaŭan uzon de la angla kiel
komunika lingvo de plej multaj internaciaj agadoj.

La hungara censo kalkulis 942 Esperanto-parolantojn en 1941, 2 083 en 1990, 4
575 en 2001 kaj 8 397 in 2011. Laŭ la publikigitaj datumoj por 985 el tiuj ĉi
lastaj Esperanto estis familia aŭ gepatra lingvo (sed povas temi pri eraro; eble
la demanditoj ne respondis tute ĝuste).

Laŭ la Jarlibro de la Esperanto‑movado estis 58 denaskaj Esperanto-parolantoj en
1961, 67 en 1962, kaj 83 en 1965 En 1996, estis ĉ. 350 familioj kun denaskaj
Esperanto-parolantoj.

Estas nun Esperanto-asocioj en dudeko da afrikaj landoj; preskaŭ ĉiuj el tiuj
fondiĝis post 1960. La nombro de afrikaj adresoj en la jarlibro "Pasporta Servo"
kreskis de 18 en 1988/89 al 59 en 2005.

Eldoniĝis almenaŭ kvar muzikalbumoj en Esperanto en la sesdekaj jaroj, almenaŭ
17 en la sepdekaj, almenaŭ 58 en la okdekaj, almenaŭ 75 en la naŭdekaj kaj pli
ol cent en la unua jardeko de la nova jarmilo. Estas rete disponeblaj nun pli ol
3000 tekstoj de kantoj en Esperanto.

La nombro de partoprenantoj en Esperanto-renkontiĝoj de almenaŭ unu semajno en
Germanio kreskis de proks. 100 en la fruaj sepdekaj jaroj al proks. 800 en
2008[mankas fonto].

La Esperanto‑Vikipedio enhavas pli ol 230 000 artikolojn laŭ marto 2017, kiu
similas al la Vikipedioj en la eŭska (ĉ. 270 000) kaj la
minankabaŭa (ĉ. 220 000). Antaŭ la apero de la Vikipedio en 2001 ne ekzistis
Enciklopedio en Esperanto pri ĝeneralaj temoj; la Enciklopedio de Esperanto (pri
Esperanto-temoj) eldoniĝis en 1934 kaj ekde tiam ne estis redaktita.

Inter 1906 kaj 1971 aperis ĉ. 28 disertacioj pri Esperanto kaj interlingvistiko,
do proksimume unu ĉiun duan aŭ trian jaron. Tiu nombro forte grandiĝis: Inter
1975 kaj 1987 entute aperis 95 disertacioj, do ekde 1975 ĉiujare mezume pli ol
7.

En la nuna mondo, kiu ĉiam pli konscias rajtojn de malplimultoj kaj lingvan
diversecon, akiras la internacia lingvo ree atenton de iuj gravuloj.
Neregistaraj organizoj kaj asocioj insistas, ke la diskuto pri la internacia
lingvo aperu kiel diskuttemo de la Unuiĝintaj Nacioj kaj Eŭropa Unio. Julie 1996
Simpozio de internaciaj organizoj kunvenigis omaĝe al Inazo Nitobe en Pragon
grupon de sendependaj ekspertoj, kiuj esploris tiaman pozicion de Esperanto kaj
proponis ĝian envicigon en aktualaj interparoloj pri lingvaj rajtoj kaj
politiko. La Manifesto de Prago (akceptita dum UK 1996 en Prago), moderna
deklaro pri valoroj kaj celoj motivantaj Esperantan movadon, emfazas lingvan
demokration kaj konservon de la lingva diverseco. Al famuloj uzantaj Esperanton
nuntempe apartenas interalie la Nobel-premiito Reinhard Selten (1994),
mondĉampionoj en ŝakludo Judit Polgár kaj Tivadar Soros la patro de la
financisto George Soros. Esperanto estis kiel komunikilo uzata ankaŭ en la
projekto Indiĝenaj Dialogoj, al kies celoj apartenis plifortigi interŝanĝon de
spertoj inter indiĝenaj popoloj en la mondo, kiuj rifuzas uzon de iamaj koloniaj
lingvoj.

La kreinto de Esperanto, Ludoviko Lazaro Zamenhof, sciis, ke lingvo estas
disvastigenda per kolektiva uzo, tial li limigis sian komencan proponon je
minimuma gramatiko kaj malgranda vortprovizo. Hodiaŭ tamen Esperanto estas plene
disvastigita lingvo kun tutmonda komunumo de parolantoj kaj kompleta
esprimaparato. Multaj ideoj de Zamenhof antaŭiris la ideojn de la fondinto de la
moderna lingvistiko Ferdinand de Saussure, kies frato estis Esperantisto.

Komence, la lingvo konsistis el ĉirkaŭ mil vortradikoj, el kiuj oni povis krei
10–12 mil vortojn. La nunaj esperantaj vortaroj enhavas ofte eĉ 15–20 mil
radikojn, el kiuj jam da vortoj deriveblas centmiloj; krome la lingvo daŭre
evoluas. La aktualajn tendencojn observas kaj kontrolas la Akademio de
Esperanto. Dum sia historio, Esperanto estis uzita por atingi diversajn celojn,
iujn el ili eblas taksi problemaj. La lingvo estis malpermesita kaj ĝiaj uzantoj
persekutataj kaj dum la erao de Stalin, konsideranta ĝin „lingvo de
mondcivitanoj“, kaj dum Hitler, por kiuj ĝi estis „lingvo de Hebreoj“ (ĉar
Zamenhof, la kreinto, mem estis Hebreo).

La nuna Esperanto estas rezulto post kolektiva laboro de centoj da
filologiistoj, poetoj, verkistoj kaj da tri generacioj de ĝiaj uzantoj. Dum pli
ol 120 jaroj kreiĝis miloj da vortoj, esprimoj, frazfiguroj, metaforoj ks.,
ellaboriĝis ankaŭ dekoj da fakaj vortaroj por diversaj sciencoj.

UEA havas 59 fakajn asociojn kiel kolektivajn membrojn de UEA (stato de 11 marto
2015). Preskaŭ ĉiu faka asocio flegas siajn fakajn vortarojn. Tial la plimulto
de fakaj vortaroj estas ĝisdatigitaj kaj enhavas terminaron minimume por majstra
grado. La fakaj vortaroj estas atingeblaj en Interreto kaj ilia uzo estas
senpaga. Ekzemplo: informadiko, komputiloj kaj programado:
http://komputeko.net/index_eo.php, kvinlingva vortaro (Esperanto, angla,
germana, nederlanda, franca).

La Universala Esperanto-Asocio (UEA), kies membroj konsistigas la plej aktivan
parton de la Esperantista komunumo, havas siajn naciajn filiojn en 62 ŝtatoj kaj
individuajn membrojn en preskaŭ duobla kvanto de ŝtatoj. La nombro de venditaj
lernolibroj kaj membrostatistikoj de lokaj grupoj montras, ke ekzistas jam
centmiloj aŭ eĉ milionoj da homoj kun almenaŭ minimuma scio de la lingvo.
Parolantoj de Esperanto troveblas en la tuta mondo, plej koncentriĝinte en tiom
malsamaj landoj kiel estas Brazilo, Bulgarujo, Ĉinujo, Irano, Japanujo, Kubo aŭ
Madagaskaro.

Laŭ indikoj de la projekto Ethnologue estas la suma kvanto de la parolantoj
taksata je du milionoj, el kiuj du milojn konsistigas denaskuloj, precipe danke
uzon de Esperanto en hejmoj, plej ofte en internaciaj familioj. La historiisto
kaj Esperantisto Ziko Marcus Sikosek indikis la takson troigita, baziĝante sur
komparo kun realaj nombroj de parolantoj en Kolonjo kaj kiomoj de membroj en
Esperantaj organizaĵoj. Aliaj taksoj indikas pli modestajn numerojn, kutime
inter centmilo kaj miliono. Neprecizaĵoj en la pritaksoj baziĝas sur la fakto,
ke nombron de parolantoj de iu ajn internacia helplingvo estas malfacile ekscii,
ĉar ekzemple popolnombradoj en plimulto da ŝtatoj demandas nur pri gepatra
lingvo de la loĝantoj, ne pri iliaj pluaj lingvoscioj.

Tre rapide eblas komenci interkompreniĝi internacilingve, kio prezentas idealan
enkondukon al lernado de fremdaj lingvoj. Jam post kelkaj semajnoj lernantoj
povas komenci korespondi Esperante kaj post kelkaj monatoj ili jam kapablas
enkadre de siaj kursoj aŭ private vojaĝi eksterlanden uzante la lingvon. En
Facebook-enketo el 68 respondintoj entute 36 (52%) informis, ke ili praktike
ekuzis Esperanton post malpli ol 20 lernhoroj, pliaj 13 (19%) post 20 ĝis 29
lernhoroj.

Eksperimentaj kaj neformalaj observadoj aludas, ke antaŭa lernado de Esperanto
eĉ povas pozitive efiki al posta ekposedado de aliaj fremdaj lingvoj (oni nomas
tion propedeŭtika efekto). Realiĝis jam kelkaj provoj formale esplori la
fenomenon: ekzemple grupo de studantoj, lernintaj dum unu jaro Esperanton kaj
poste dum tri jaroj la Francan lingvon, havis pli bonajn rezultojn ol
kontrolgrupo, kiu lernis la Francan dum la tutaj kvar jaroj. Similajn rezultojn
oni akiris ankaŭ kiam la dua lingvo estis la Japana aŭ malplilongiginte la
eksperimenton je duono. Tamen, la menciita studo ne skribas, kiel progresas
studantoj, kiuj lernis en la unua jaro alian lingvon ol Esperanton, ekzemple
Latinon.

Kvankam Esperanto estas instruata de iuj universitatoj, ekzemple ĉe la
Masaryk-Universitato en Brno (Ĉeĥujo), plej ofte homoj lernas ĝin mem, pere de
korespondaj aŭ plurmediaj kursoj (kaj poŝte kaj retpoŝte), pere de retejoj kiel
lernu!, aŭ en lokaj kluboj de Esperanto. Laŭ Facebook-enketo inter 163
respondintoj 13 (8%) lernis la lingvon en universitata (9), popolaltlerneja (2)
aŭ lerneja (2) kurso, 96 (59%) memstare per libro (55) aŭ interrete (41), 47
(29%) en kurso de klubo aŭ unuopulo; 4 (2%) lernis en la familio denaske aŭ
poste. Konstateblas sume, memlernado kaj kluba instruado liveras ĉ. 90% de la
Esperanto-parolantoj de la enketo. Lernolibroj kaj aliaj helpiloj por
memlernantoj ekzistas en pli ol cent lingvoj.

Ekde la 1990-aj jaroj, ĉefe pro la apero de la interreto, signife kreskas la
nombro de ofertoj pri lernado de Esperanto, vortaroj, lernhelpiloj, tradukiloj
ktp. Tiuj ofertoj venas ĉu de profesiaj komercaj ofertantoj, ĉu de privataj
ofertantoj kaj senprofitaj organizaĵoj. Ŝajnas, ke ĉe ofertantoj de malalta
nombro de lingvoj (ĝis 20), Esperanto estas malofta, sed kun la kreskanta nombro
la ŝanco de inkluziviĝo de Esperanto plialtiĝas kaj ekde 40 ofertataj lingvoj la
ĉeesto de Esperanto inter ili estas tre ofta.

Komparajn esplorojn pri tempo de lernado de diversaj lingvoj oni faris en la
Universitato de Paderborn (Germanio). Kadre de tiu esplorado oni determinis la
tempon de lernado de francolingvaj studantoj ĝis certa nivelo. Atingi tiun
nivelon bezonas la sekvantan kvanton de horoj:

Dum lernado de Esperanto la gramatikaj problemoj rapide malaperas. Tio estas
(kune kun facileco) grava specifeco de Esperanto kompare kun naciaj lingvoj. Por
tio la lernantoj povas koncentri al vortprovizo kaj vortuzo.

Esperanto estas oficiala lingvo de neniu ŝtato, kvankam komence de la 20-a
jarcento ekzistis planoj estigi Moresneton kiel entute unuan Esperantan ŝtaton
kaj sur la mallonge ekzistanta artefarita Insulo de la Rozoj ekzistis en la jaro
1968 mikronacio, uzanta Esperanton kiel sian oficialan lingvon. Tiu tamen servas
kiel oficiala laborlingvo por kelkaj (plejofte Esperantaj) senprofitaj
neregistaraj organizaĵoj. Esperanto ankaŭ estas ununura agnoskita artefarita
liturgia lingvo de la Katolika eklezio.

En la jaro 1954 la Ĝenerala Asembleo de UNESCO agnoskis, per la tiel nomita
rezolucio de Montevideo, ke la rezultoj atingitaj de Esperanto kongruas kun
celoj de la organizaĵo. Sekve de tio oni estigis oficialajn rilatojn inter
UNESCO kaj la Universala Esperanto-Asocio, kiu iĝis neregistara membra
organizaĵo en la kategorio B. Kunlaboro inter ili daŭras: jare 1977 la ĝenerala
direktoro de UNESCO Amadou-Mahtar M´Bow prezentis sian parolon dum la 62-a
Universala Kongreso de Esperanto en Islanda Rejkjaviko. En 1985 la Ĝenerala
Asembleo de UNESCO instigis la membrajn ŝtatojn kaj internaciajn organizaĵojn
enkonduki studprogramojn pri la lingva problemo kaj Esperanto en lernejoj, kaj
studi eblon eluzi la lingvon en internaciaj rilatoj. La Universala
Esperanto-Asocio havas konsilajn rilatojn ankaŭ kun la Unuiĝintaj Nacioj (UN),
UNICEF, Konsilio de Eŭropo, Organizaĵo de Amerikaj Ŝtatoj (OAS) kaj Internacia
Organizaĵo por Normigado (ISO).

Surbaze de decido de la urba konsilantaro, ekde la 11-a de Julio 2006 la Germana
urbo Herzberg am Harz oficiale nomiĝas Esperanta urbo (Herzberg am Harz – die
Esperanto-Stadt/La Esperanto-urbo), kio ligiĝas kun organizado de kulturaj kaj
klerigaj aranĝoj kun rilato al Esperanto. Herzberg estas partnerurbo de la Pola
urbo Góra, iliaj interŝanĝoj realiĝas Esperante.

Ĉiujare okazas centoj da internaciaj konferencoj kaj renkontiĝoj – sen
interpretistoj. La plej grandaj estas la Universalaj Kongresoj de Esperanto,
lastafoje organizitaj en la urboj Fortalezo, Brazilo (2002); Gotenburgo, Svedujo
(2003); Pekino, Ĉinujo (2004); Vilno, Litovujo (2005); Florenco, Italujo (2006);
Jokohamo, Japanujo (2007); Roterdamo, Nederlando (2008); Bjalistoko, Polujo
(2009); Havano, Kubo (2010); Kopenhago, Danio (2011). Ekde 1938 estadas
organizataj ankaŭ Internaciaj Junularaj Kongresoj. La unua simpozio de
Esperantistoj el Arabaj landoj okazis en Amano jare 2000, la kvina Tutamerika
kongreso jare 2001 en Meksikurbo kaj Azia kongreso en Seulo jare 2002.

Pasporta Servo estas servo subtenanta uzon de Esperanto por vojaĝado. Ĝin
prizorgas la Tutmonda Esperantista Junulara Organizo. Ties fundamento estis ĝis
2008 ĉiujare eldonata libreto, enhavanta adresojn de ĉ. 1 300 gastigantoj el 89
ŝtatoj (laŭ la eldono el 2007), provizantaj senpagan loĝigon por vojaĝantoj
parolantaj Esperanton. Ekde 2009 la servo disponeblas baze en elektronika formo,
interrete, tamen presita listo de gastigantoj ankaŭ estas presota.

En multaj universitatoj Esperanto estas parto de lingvosciencaj kursoj, iuj
proponas ĝin kiel sendependan studfakon. Precipe estas rimarkinda la
Universitato de Eötvös Loránd en Budapeŝto kun sekcio de Esperantoscienco en la
Instituto de Ĝenerala kaj Aplikita Lingvoscienco, kaj la Universitato de Adam
Mickiewicz en Pola Poznano kun diploma programo pri interlingvoscienco. La
bibliografio de la Usona Asocio de Modernaj Lingvoj registras ĉiujare pli ol 300
fakajn publikaĵojn pri Esperanto. La biblioteko de la Esperanto-Asocio de
Britujo enhavas pli ol 20 mil pecojn. Signifa tutmonda esplorcentro kaj arkivejo
estas Centro de Dokumentado kaj Esploro pri la Lingvo Internacia (CDELI), kio
estas parto de la urba biblioteko de La Chaux-de-Fonds en Svislando. Ĝi
konservas librojn, periodaĵojn kaj diversajn eldonaĵojn ne nur en Esperanto, sed
ankaŭ en aliaj planlingvoj. CDELI krom esti arkivejo kaj esplorejo por
interlingvistoj, historiistoj, esperantologoj kaj alifakaj esploristoj, okazigas
ankaŭ kursojn kaj seminariojn. Al pluaj grandaj bibliotekoj apartenas la
Biblioteko Hector Hodler en Roterdamo en la Centra Oficejo de Universala
Esperanto-Asocio, Germana Esperanto-Biblioteko en la urbo Aleno aŭ la biblioteko
de la Esperantomuzeo kaj Kolekto por Planlingvoj en Vieno, kiu estas parto de la
Aŭstruja Nacia Biblioteko. La bibliotekoj en Vieno kaj Aleno liveras informojn
pri siaj kolektoj ankaŭ perrete kaj atingeblas pere de la interŝtata
interbiblioteka pruntservo.

Organizaĵoj por Esperanto-parolantoj inkluzivas tiujn por kuracistoj, verkistoj,
fervojistoj, sciencistoj, muzikistoj kaj multaj aliaj. Ili eldonas revuojn,
organizas konferencojn kaj helpas disvastigi la lingvon por profesia kaj faka
uzo. Akademio Internacia de la Sciencoj (AIS), faciligas kunlaboron sur la
universitata nivelo. Originalaj kaj tradukitaj verkoj aperas pri astronomio,
informadiko, botaniko, kemio, juro aŭ filozofio. En 2009 UEA lanĉis per La
origino de specioj de Darvino serion de sciencaj klasikaĵoj, “Scienca Penso”.
Proprajn organizaĵojn havas i. a. blinduloj, skoltoj, ŝakistoj, go-ludantoj, kaj
katamantoj. Tutmonda Esperantista Junulara Organizo, la junulara sekcio de UEA,
organizas internaciajn kunvenojn kaj eldonas periodaĵojn. Budaanoj,
ŝintoismanoj, katolikoj, protestantoj, kvakeroj, Bahaanoj, spiritistoj kaj
ateismanoj havas siajn organizaĵojn, kaj multaj soci-aktivaj grupoj uzas la
lingvon. En Sennacieca Asocio Tutmonda kunagas diversaj laboristaj tendencoj.
Ankaŭ multaj aliaj asocioj uzas Esperanton.

Esperanta komerco jam vivas sporade de multaj jaroj. La prezidanto de la
Internacia Komerca kaj Ekonomia Fakgrupo (IKEF) estas Sinjoro WANG Tian-Yi
(2013). Krome, Esperanto estus la plej bona lingvo por la komerco laŭ esploroj
de la franca Ĉambro de Komerco en 1921. La New York Times raportis pri tio en
2012.

Konstateblas, ke Esperanto ĝis nun atingis lokon inter la unuaj 50 lingvoj de la
mondo laŭ la ofteco de uzado en internacia komunikado. En Vikipedio ĝi ekzemple
okupas lokon 32 laŭ la nombro de artikoloj kaj lokon 43 laŭ la paĝovizitado
(junio 2015).

En Litovio kaj Hungario ĝi estas lingvo n-ro 16 laŭ la nombro de enloĝantoj,
kiuj scias diversajn fremdlingvojn. Esperanto estas unu el dek lingvoj, kiujn la
ĉina registaro uzas en sia oficiala novaĵretejo, kaj unu el sesdeko da lingvoj,
kiujn la papo uzis ĝis 2012 por saluti la kredantojn dum pasko kaj kristnasko.
Google ofertas Esperanton kiel unu el 41 serĉlingvoj kaj ĝi estas unu el sesdeko
da traduklingvoj ĉe Google Translate.

Kelkloke Esperanto havas pli favoran aŭ pli malfavoran pozicion: En la frazaro
kun tradukoj Tatoeba ĝi kun pli ol 223 000 frazoj okupas la duan lokon post la
angla (marto 2013). En Hungario ĝi estis almenaŭ en 2004 la tria lingvo (post la
angla kaj la germana), pri kiuj studentoj k.a. ekzameniĝis en apartaj ŝtataj
ekzamenoj.

Aliflanke la internacia lingvo Esperanto havas malpli bonan lokon, se oni
komparas ĝian parolantaron kun ĉiuj naciaj lingvoj; ekzemple laŭ la nombro de
denaskaj kaj poste eklernintaj parolantoj Esperanto havas lokon 165 inter la
lingvoj, en kiuj ekzistas Vikipedio; tiu rilato tamen ne multe gravas, ĉar la
intenco de Esperanto estas faciligi la internacian komunikadon, ne la nacian.

La rilato inter la uzado de Esperanto kaj de la angla estas tre proksimume
1:1000. Ekzemple la rilato inter la vizitado de anglalingvaj kaj esperantlingvaj
paĝoj de Vikipedio estas 1:1060 (aŭg. 2012), la rilato inter la nombroj de
parolantoj de ambaŭ lingvoj en Litovio estas ĉ. 1:700 (laŭ censo 2001) kaj la
rilato inter la libroj ĉiujare eldonataj estas ĉ. 1:4 000 (ĉ. 2006; kp. Nombra
rilato Esperanto - angla).

Proksimume 0,5 ĝis 1% de ĉiuj parolantoj de planlingvo parolas alian planlingvon
ol Esperanto, ĉ. 99% parolas Esperanton (laŭ censoj en Rusio kaj Hungario).

Laŭ iuj, la strukturoj de Esperanto subtenas la naturan emon de la homa pensado
al analogio kaj estas pli trarigardeblaj ol tiuj de la plej multaj etnaj
lingvoj. Tre produktiva sistemo de vortfarado garantias jam en frua stadio de la
lingvolernado nuancitajn esprimeblecojn. Sekve fruaj sukcesoj emocie motivas la
lernanton progresi.

En sia fama "Unua Libro" de Esperanto (1887) Zamenhof prezentis la gramatikon
per 16 reguloj. (Kiuj kompreneble ne klarigas ĉiujn detalojn de la lingvouzo.)
Tiu ĉi gramatiko eniris en la sistemdokumenton "Fundamento de Esperanto", kiu,
laŭ decido de la unua Universala Kongreso en 1905, garantiu la kontinuecon de la
lingvoevoluo.

La vortoj devenas de diversaj lingvoj. La plejparto venis kaj venas el la ĉefaj
eŭropaj lingvoj - precipe el la latina, la itala, la franca, la germana kaj la
angla. Pro la internaciemo, multaj etimoj apartenas al pluraj lingvoj eĉ se la
konkreta formo en Esperanto similas pli al tiu de unu lingvo.

La tagoj de la semajno estas el la latinidaj lingvoj laŭ la francaj vortoformoj
(dimanĉo, lundo, mardo ...; sed sabato el la hebrea), multaj partoj de la korpo
laŭ la latinaj (hepato, okulo, brako, koro, reno...), kaj la unuoj de tempo el
la ĝermanaj lingvoj laŭ formoj germanaj (jaro, monato, tago...). La nomoj de
animaloj kaj vegetaloj ĉefe venas de la sciencaj latinaj nomoj.

Kiel jam supre estis videble, oni povas klarigi multajn vortojn per pli ol unu
devenlingvo (vidu ankaŭ "Etimologia Vortaro de Esperanto" de Ebbe Vilborg).

Kvankam Zamenhof klopodis internaciigi Esperanton, ĝi estas eŭropeca pro sia
vortaro. Tiu trajto ne apartenas sole al Esperanto: la plejmulto de la projektoj
de internaciaj lingvoj uzas la eŭropajn komunajn vortojn. La ĉefa diferenco
inter Esperanto kaj aliaj planlingvoj devenas de la ne-eŭropeco de la gramatiko,
kaj tiun ne-eŭropecon Zamenhof mem agnoskis kiel volan penon de li. La vorteroj
kun gramatika funkcio aperas memstare ene de la vortaro, tiel ke ĉiu teksto
estas deĉifrebla eĉ sen helpo de aparta gramatika klarigo. Aliflanke, li
alkonformigis la gramatikajn vortetojn (interalie la vortfinaĵojn) tiel ke la
eŭropanoj eĉ ne bezonu konscii pri tiu ne-eŭropeca gramatiko de Esperanto.

Ne ĉiuj vortoj de Esperanto havas signifon rekte diveneblan pere de aliaj
lingvoj. Kelkaj el ili estas Esperantaj idiotismoj indiĝene naskitaj en
Esperantujo, ĉu pro zamenhofa kaprico, ĉu pro natura lingvo-evoluo inter la
parolantaro.

Oni ankaŭ povus aldoni la tabelvortojn (inspiritaj de la rusaj escepte regulaj
korelativoj) kaj la uzon de afiksoj kiel memstaraj vortoj (igi, ilo, ree, umi,
ktp.).

Foje oni trovas la vortojn aliel, alies, -iĉ-, kaŭ (= kaj + aŭ), kaj ri, sed
tiuj ne konformas al la reguloj de la Fundamento. Temas ĉe ili aŭ pri nekonsciaj
pekoj kontraŭ la reguloj aŭ pri intencaj reformprojektoj.

La literumado — aŭ ortografio — estas plej ofte unu fonemo por unu litero, kaj
inverse.

Esperanto uzas la latinan alfabeton kun ses aldonitaj literoj, iam nomataj
“ĉapelitaj”: ĉ, ĝ, ĥ, ĵ, ŝ, kaj ŭ. Ili estas inter la ok plej maloftaj literoj
en Esperanto‑literumado.

Jen kelkaj oftaj frazoj, transskribitaj apude en la Internacia Fonetika
Alfabeto:

Kvankam Esperanto montriĝis plene taŭga por la celoj de la internacia
komunikado, dum ĝia tuta historio ne mankis proponoj reformi detalojn. En la
jaro 1908 el reformprovo rezultis nova lingvoprojekto, kaj fine aparta
planlingvo: Ido. Kontraste al ĝi Esperanto de 1887 ĝis hodiaŭ evoluis sen
radikalaj ŝanĝoj, sed malrapide kaj kontinue. Tiu (iam preskaŭ ne rimarkata, iam
akre pridisputata) lingvoŝanĝiĝo ampleksas (krom la ĝenerala kresko de la
vortprovizo) interalie la sekvajn tendencojn:

Proponoj pri reformoj de lingvaj detaloj estas lastatempe ne malofte diskutataj
en la novaĵgrupo soc.culture.esperanto; ekzemple enkonduko de nova triapersona
ununombra pronomo sekse neŭtra (ri, ŝli) aŭ konsekvenca uzo de ĝi en tiu rolo.

La entuta nombro de Esperanto-parolantoj estas ne precize konata. Nur eblas
taksoj pri la kvanto de la tutmonda parolantaro. Ekde 2001 okazis popolnombradoj
en pluraj landoj, ekzemple Hungario kaj Litovio, kiuj kalkulis ankaŭ la nombron
de Esperanto-parolantoj (4.565 por Hungario, 844 por Litovio); en 2011 en rusia
censo oni kalkulis 992 parolantojn de Esperanto.

Se la kriterio estas tute flua altenivela lingvouzo, komparebla al denaska
nivelo en aliaj lingvoj, la taksoj eĉ reduktiĝas je unu aŭ kelkaj dekmiloj. (Kp.
la artikolon pri la nombro de Esperanto-parolantoj.)

Inter la planlingvoj (ekzemple, Interlingvao kaj Loĵbano), Esperanto estas la
plej uzata kaj la sola kun evoluintaj daŭraj aplikoj en preskaŭ ĉiuj vivosferoj.
Verŝajne pli ol 95% de la parolantoj de planlingvo, eble eĉ 98 aŭ 99%, parolas
Esperanton; multaj planlingvuloj aldone parolas aŭ almenaŭ komprenas Esperanton.
Laŭ la censo en Rusio (2011) Esperanton parolas 99% de ĉiuj parolantoj de
planlingvoj, laŭ la censo en Hungario (2001) 99,5% (kp. la statistikon pri
"aliaj planlingvoj").

La ĉefa tutmonda Esperanto-organizaĵo estas la Universala Esperanto-Asocio. Ĝi
jam de kelkaj jardekoj kunrilatas kun la Unuiĝintaj Nacioj. UEA eldonas librojn,
revuojn, lumdiskojn kaj jarlibron kun listoj de Esperanto-organizaĵoj kaj lokaj
reprezentantoj en la tuta mondo. La Libroservo de UEA stokis en 2009 ĉ. kvin mil
titolojn. Koncernan katalogon eblas aŭ peti perpoŝte aŭ konsulti en la retejo de
la organizaĵo. La serio Esperanto-Dokumentoj, eldonata de UEA krom Esperante
ankaŭ en la Angla, Hispana, Itala kaj Portugala lingvoj, enhavas fakverkojn kaj
referatojn pri la aktuala situacio de la internacia lingvo. La publikaĵojn eblas
akiri kaj perrete kaj persone en Roterdamo.

La plej fama simbolo de Esperanto estas la kvinpinta verda stelo, kiu simbolas
la esperon (verdo estas koloro de espero) sur la kvin kontinentoj, kaj kiu ankaŭ
ornamas la Esperantan flagon.

Unesko (Organizaĵo de la Unuiĝintaj Nacioj pri Edukado, Scienco kaj Kulturo)
adoptis du rezoluciojn favorajn al Esperanto (1954, 1985), per kiuj ĝi agnoskas
la indajn atingaĵojn de Esperanto kaj instigas ĝian utiligon. Sed, malsimile al
la latina en mezepoka Eŭropo kaj la angla en nia jarcento, bazo de lernejoj,
universitatoj kaj lernolibroj mankas al Esperanto.

Ankaŭ aliaj eksterkomunumaj organizoj kaj konferencoj subtenis Esperanton,
ekzemple en 1980 en Manilo, la ĉefurbo de Filipinoj, la Monda Turisma Konferenco
(organizita de Monda Turisma Organizo)).

Notindas krome kelkaj rezolucioj kaj proponoj ĉe Ligo de Nacioj, Unuiĝintaj
Nacioj kaj aliaj organizoj.

Esperantistoj havas propran, nomatan Esperanta kulturo, kiu estas deirpunkto al
aliaj kulturoj (ĉi tiu estas esenca trajto por ĝi, pli ol por dominantaj naciaj
lingvoj). La vorto “gufujo„ ekzemple estas propre Esperanta. Ĝia signifo ekestis
en aparta cirkonstanco kaj estas senpere komprenebla nur por la koncernaj
Esperantistoj.

La plimulto de la Esperanto-parolantoj estas ankaŭ kontraŭ deviga lernado de
dominantaj lingvoj: tio okazas en pluraj landoj tra la mondo, kiel Svedio kaj
Islando, kie lernado de la angla estas deviga de la unuagrada lernejo ĝis iafoje
universitato. Esperanto-parolantoj opinias, ke deviga devus esti la lernado de
rapide lernebla lingvo, kia Esperanto, aŭ alia, kiun oni povus ellerni ene de
unu du jaroj. Tiel infanoj kaj gepatroj estus malpli emaj al subtaksado de la
propra lingvo favore por alia taksata pli utila.

La Esperanto-komunumo havas ankaŭ pli-malpli saman fon-scion, ekzemple scion pri
iuj famaj Esperanto-parolantoj, libroj, retejoj, malgrandaj urboj, kiuj havas
gravan signifon pro Esperanto-rilataj okazaĵoj ktp..

Ekzistas kelkaj kampoj, en kiuj oni jam hodiaŭ uzas Esperanton profesie. Kiel
ekzemploj povas servi eldona agado aŭ turismo (ĝenerala aŭ kleriga). Pli pri la
profesia uzo de Esperanto oni povas legi ekzemple en Petr Chrdle: Profesia uzo
de Esperanto kaj ĝiaj specifaj trajtoj (KAVA-PECH, 1995).

Metafore la vorto esperanto iam estas uzata por priskribi ion internacian,
perigan, miksitan aŭ neŭtralan – tiel ekzemple Java estas markata kiel
"esperanto de la programlingvoj aŭ Linukso kiel "esperanto en la komputila
mondo".

Tia uzo tamen povas ofte konfuzi. Ekzemplon prezentas la etikedo "esperanta
monunuo", uzita por Eŭro: tiu estis kreita por anstataŭi aliajn monunuojn –
Esperantistoj tamen, krom esceptoj, ne klopodas forigi la naciajn lingvojn. La
komuna Eŭropa monunuo tamen estas neŭtrala, same kiel Esperanto.



https://eo.wikipedia.org/wiki/Havano

Havano (hispane: La Habana) estas ĉefurbo, provinco, plej granda haveno, kaj
komerca centro de Kubo. La urbo havas 2,1 milionojn da loĝantoj, kaj ĝi
konsistas el 728,26 km2, iĝante la plej granda urbareo, la plej loĝata urbo, kaj
la kvara plej granda metropola areo en Karibio. . La urbo etendiĝas ĉefe
okcidente kaj sude de la golfeto, kiu alireblas tra mallarĝa golfeto kiu
dividiĝas en tri ĉefajn havenojn: Marimelena, Guanabacoa kaj Atarés. La rivero
Almendares trairas la urbon de sudo al nordo, enirante en la Florida Markolo
kelkajn kilometrojn okcidente de la golfeto.

Havano estis fondita de la hispanoj en la 16-a jarcento sub la nomo Sankta
Kristoforo de Havano (San Cristóbal de La Habana), kaj pro strategia situo ĝi
servis kiel saltotabulo por la hispana konkero de la amerika kontinento, iĝante
haltejo de la galionoj ŝarĝitaj de oro en la kruciĝo inter la Nova Mondo kaj la
Malnova Mondo. La reĝo Filipo la 2-a de Hispanio donis al ĝi la titolon Urbo en
1592. Muregon ili konstruis por protekti la malnovan urbon kontraŭ la atakoj de
piratoj, korsaroj kaj bukaneroj . La eksplodo de la usona kirasŝipo Maine en la
haveno de Havano en 1898 estis la tuja kaŭzo aŭ preteksto por la Hispana-usona
milito.

Nuntempa Havano povas esence esti priskribita kiel tri urboj en unu: Malnova
Havano, El Vedado, kaj la novaj suburbaj distriktoj. La urbo estas la centro de
la kuba registaro kaj hejmo de diversaj ministerioj, sidejo de entreprenoj kaj
pli ol 90 diplomatiaj oficejoj. La nuna urbestro estas Marta Hernández de la
Kuba Komunisma Partio. En 2009, la urbo/provinco havis la 3an plej altan
enspezon en la lando.

La urbo altiras pli ol miliono da turistoj ĉiujare, la Oficiala Censo por Havano
raportas ke en 2010 la urbo estis vizitita de 1.176.627 internaciaj turistoj,
pliiĝo de +20,0% en 2005. La historia centro estis deklarita Monda heredaĵo de
Unesko en 1982. Krome, la urbo estas konata pro la historio, kulturo,
arkitekturo kaj monumentoj.

Ekzistas pluraj hipotezoj pri la indiĝena deveno de ĝia nomo. Laŭ la plej
akceptata hipotezo, ĝia nomo venas de la taina kaciko nomata Habaguanex, kiu
regis en la regiono kie la urbo unue staris. Aliaj versioj konsideras ke ĝi
venas de deformado de la taina vorto “sabana”, prononcata en la dialekto de la
kubaj okcidentaj aravakoj kiel "havana" aŭ "habana" kiu eniris en la nunan
hispanan kun la originala signifo. Verŝajne, tiel la indiĝenoj nomis la sudan
areon de Havano kaj Matanzas, kiu estas granda plataĵo. Alia hipotezo malpli
probabla diras ke ĝi venas de haven aŭ gaven, kio estas haveno en la
meznederlanda lingvo. Ankaŭ oni diras ke ĝi venas de la aravaka “abana” kio
estas “ŝi frenezas”; aludante al legendo pri indianino nomata Guara.

Havano kuŝas sur la norda marbordo de Kubo, sude de la Florida Markolo, kie la
Golfo de Meksiko kuniĝas al Karibio. La urbo etendiĝas ĉefe okcidente kaj sude
de la golfeto, alirebla tra mallarĝa golfeto kiu dividiĝas en tri ĉefajn
havenojn: Marimelena, Guanabacoa, kaj Atarés. La rivero Almendares trairas la
urbon de sudo al nordo, enirante en la Florida Markolo kelkajn kilometrojn
okcidente de la golfeto.

La malaltaj montetoj sur kiu la urbo troviĝas, pliigas la koloron de la profunda
blua akvo de la markoloj. Rimarkinda altaĵo (60 metroj) estas la kalkŝtona
kresto kiu malsupreniras el la oriento kaj kulminas en la altaĵoj de La Cabaña
kaj La Morro, lokoj de koloniaj fortikaĵoj ĉe la orienta golfeto. Alia
konsiderinda altaĵo estas la monteto en la okcidento sur kiu kuŝas la
Universitato de Havano kaj la Kastelo de la Princo. Ekster la urbo, montetoj
troviĝas en la okcidento kaj oriento.

Havano, kiel la plejparto de Kubo, ĝuas agrablan tutjaran tropikan klimaton kiu
estas hardita de la insulpozicio en la zono de la pasatoj kaj de la varmaj
marbordaj fluoj. Laŭ la klimata klasifiko de Köppen, Havano havas tropikan
savanan klimaton. Averaĝa temperaturo varias de 22 °C en januaro kaj februaro al
28 °C en aŭgusto. La temperaturo malofte falas sub 10 °C. La plej malalta
temperaturo estis 1 °C en Santiago de Las Vegas, Boyeros. La plej malalta
temperaturo registrita en Kubo estis 0 °C en Bainoa, provinco Havano. Pluvado
estas plej peza en junio kaj oktobro kaj malpeza de decembro ĝis aprilo.
Uraganoj ofte frapas la insulon, sed ili kutime frapas la sudan marbordon, kaj
la damaĝo en Havano estis malpli grava ol aliloke en la lando.

La konkeranto Diego Velázquez De Cuéllar fondis Havanon la 25-an de aŭgusto 1515
aŭ 1514, en la suda marbordo de la insulo, proksime al la nuna urbo Surgidero de
Batabanó, aŭ pli probable ĉe la bordoj de la rivero Mayabeque proksime de la
samnoma strando. Ĉiuj provoj fondi urbon en la suda marbordo malsukcesis, tamen
frua mapo de Kubo desegnita en 1514 montris du setlejojn ĉe la buŝo de tiu
rivero.

Inter 1514 kaj 1519, la urbo havis almenaŭ du malsamajn setlejojn en la norda
marbordo, unu el ili en La Chorrera, hodiaŭ en la kvartalo Grandaj Pontoj, apud
la rivero Almendares. Ĉi tiu lasta loko estis najbara al kio nun oni konas kiel
Haveno de Karenoj, en 1519. La kvalito de ĉi tiu natura golfeto, kiu nun
gastigas la havenon de Havano, instigis la translokiĝon.

Havano estis la sesa urbo fondita de la hispanoj en la insulo, nomata Sankta
Kristoforo de Havano, de Pánfilo de Narváez: la nomo kombinas Sankta Kristoforo,
sankta patrono de la navigantoj, kaj Havano, el neklara origino, eble derivita
de Habaguanex, indiĝena tribestro kiu regis en tiu areo, kiel estis menciita de
Diego Velásquez en sia raporto al la reĝo de Hispanujo. Iom post la fondo de la
unuaj urboj, la insulo utilis kiel bazo por la konkero de aliaj teritorioj.
Hernán Cortés organizis ekspedicion al Meksiko ekde la insulo.

Havano estis komence komerca haveno, kaj suferis regulajn atakojn de bukaneroj,
piratoj kaj francaj korsaroj. La unua atako dum kiu la urbo estis bruligita,
estis farita de la franca korsaro Jacques de Sores en 1555. Tiaj atakoj
konvinkis la hispanan kronon financi la konstruon de la unuaj fortikaĵoj en la
ĉefaj urboj, ne nur por kontraŭstari la piratojn kaj korsarojn, sed ankaŭ por
regi super la komerco de la Okcidentaj Indioj, kaj limigi la vastan kontrabandon
(nigra merkato) kiu ŝprucis pro la limigoj postulitaj de la Casa de Contratación
de Sevilla.

Ŝipoj el la tuta Nova Mondo portis la produktojn unue al Havano, por poste preni
floton al Hispanujo. La miloj da ŝipoj kiuj atingis la golfeton ankaŭ favorigis
la agrikulturon kaj fabrikadon en Havano, ĉar ili devis havi manĝaĵojn, akvon
kaj aliajn produktojn por transiri la oceanon.

La 20-an de decembro 1592, la reĝo Filipo la 2-a de Hispanujo koncedis al Havano
la kategorion kaj titolon Urbo. Poste, la urbo estis oficiale nomata "Ŝlosilo de
la Nova Mondo kaj Murego de la Okcidentaj Indioj" por la hispana krono. Dume, la
penadoj por konstrui aŭ plibonigi la defendajn infrastrukturojn de la urbo,
daŭris.

Havano ege ekspansiiĝis en la 17-a jarcento. Novaj konstruaĵoj estis starigitaj
el la plej abundaj materialoj de la insulo, ĉefe ligno, kombinante plurajn
iberiajn arkitekturajn stilojn, kaj ankaŭ kanariajn karakterizaĵojn.

En 1649 tre fatala epidemio veninta el Kartageno, Kolombio, trafis trionon el la
loĝantaro de Havano. Meze de la 18-a jarcento, Havano havis pli ol sepdek mil
loĝantojn, kaj estis la tria plej granda urbo en la amerika kontinento, situante
malantaŭ Limo kaj Meksikurbo, sed antaŭ Bostono kaj Novjorko.

La urbo estis forprenita de la britoj dum la Sepjara milito. La epizodo
komenciĝis la 6-an de junio 1762, kiam je la tagiĝo, brita floto, konsistante el
pli ol 50 ŝipoj kun kombinitaj fortoj de 11.000 viroj de la Reĝa Mararmeo kaj la
Armeo, navigis en kubaj akvoj kaj faris amfibian surteriĝon oriente de Havano.
La britoj tuj malfermis komercon kun siaj nordamerikaj kaj karibiaj kolonioj,
kaŭzante rapidan transformadon de la kuba socio. Post malpli ol unu jaro kiam
Havano estis kaptita, la Paco de Parizo estis subskribita de la tri potencoj
militantaj kaj tiel finiĝis la Sepjara milito. Per la traktato, Hispanio donis
Floridon al Britio kontraŭ la urbo Havano laŭ rekomendo de la francoj, kiuj
konsilis tion ĉar Hispanujo povus perdi Meksikon kaj multe de la sudamerika
kontinento favore al la britoj..

Post rekuperi la urbon, la hispanoj transformis Havanon en la plej peze
fortikigitan urbon en tuta Ameriko. La konstruo komenciĝis en kio poste fariĝis
la Fortikaĵo Sankta Karlo de la Kabano, la plej granda hispana fortikaĵo en la
Nova Mondo. La 15-an de januaro 1796, la restoj de Kristoforo Kolumbo estis
senditaj al la insulo San-Domingo. Ili ripozis tie ĝis 1898, kiam estis portitaj
al la katedralo de Sevilo, post kiam Hispanujo perdis Kubon.

Ĉar la komercado inter karibaj kaj nordamerikaj ŝtatoj pliiĝis en la komenco de
la 19-a jarcento, Havano fariĝis prospera kaj moda urbo. La havanaj teatroj
prezentis la plej eminentajn aktorojn de la epoko, kaj prospero inter la
kreskanta meza klaso kondukis al la konstruado de multekostaj novklasikaj
palacoj. Dum tiu periodo Havano fariĝis konata kiel Parizo de la Antiloj.

En 1837, la unua fervojo estis konstruita, entute 51 kilometroj da fervojo inter
Havano kaj Bejucal, kiu estis uzita por transporti sukeron el la valo de Güines
al la haveno. Per tio, Kubo iĝis la kvina lando en la mondo kiu havis fervojon,
kaj la unua en hispanlingva lando. Dum la jarcento, Havano estis riĉigita per la
konstruado de pliaj kulturaj centroj, kiel la Teatro Tacón, unu el la plej
luksaj en la mondo. La fakto ke sklaveco estis leĝa en Kubo ĝis 1886, tio kaptis
la intereson en Sudameriko, inkluzive de plano de la Kavaliroj de la Ora Rondo
krei 'Oran Cirklon' kun radio de 1200 mejloj, centrita en Havano. Kiam la
Konfederaciitaj ŝtatoj de Usono estis venkitaj en la Usona Enlanda Milito en
1865, multaj sklavistoj ekloĝis en Havano por daŭrigi la uzadon de sklavoj en
siaj plantejoj.

La 20-a jarcento komenciĝis kun Havano, kaj sekve Kubo, sub okupado de Usono. La
usona okupado oficiale finiĝis kiam Tomás Estrada Palma, unua prezidento de
Kubo, enoficiĝis la 20-an de majo 1902.

Dum la Respublika Periodo, de 1902 al 1959, la urbo vidis novan epokon de
disvolviĝo. Kubo resaniĝis pro la detruado de la pasintaj militoj kaj iĝis
bonhava lando, kun la tria plej granda meza klaso en la hemisfero. La
apartamentoj kaj aliaj konstruaĵoj por lokigi la novan mezan klason, samkiel
palacoj por la kubaj magnatoj, estis konstruitaj je rapida ritmo.

Multnombraj luksaj hoteloj, kazinoj kaj noktaj kluboj estis konstruitaj dum la
1930-aj jaroj por servi al la kreskanta kaj floranta turismo en Havano. En la
1930-aj jaroj, la organizita krimo en noktaj kluboj kaj kazinoj, komenciĝis.
Santo Trafficante, Jr. estris la ruleton de la Kazino Sans Souci, Meyer Lansky
estris la Hotelon Habana Riviera kaj Lucky Luciano en la kazino de la Nacia
Hotelo. Tiutempe Havano fariĝis ekzotika ĉefurbo kun multnombraj aktivecoj kiuj
altiris la luksan turismon. La aktivecoj inkluzivis konkuradon de aŭtoj,
muzikajn spektaklojn kaj marsportojn.

Havano iĝis la latinamerika urbo kun la plej granda meza klaso pokapa, samtempe
akompanata de ludoj kaj korupteco kie gangsteroj kaj steluloj miksiĝis en la
socio. Dum tiu epoko, Havano ĝenerale havis pli da enspezoj ol Las Vegas,
Nevado. En 1958, ĉirkaŭ 300.000 usonaj turistoj vizitis la urbon.

Post la revolucio de 1959, la nova reĝimo promesis plibonigi la sociajn servojn,
publikan loĝadon, kaj oficialajn konstruaĵojn. Tamen, la malabundeco kiu frapis
Kubon post la abrupta eksproprietigo de ĉiuj privataj proprietoj kaj industrioj
sub forta komunisma modelo subtenita de Sovetio, sekvata de la embargo de Usono,
forte batis Havanon. En 1966-1968, la kuba registaro ŝtatigis ĉiujn privatajn
entreprenojn kaj societojn en Kubo, ĝis atingado de "certaj specoj de malgrandaj
komercoformoj" (leĝo n-ro 1076)).

Okazis severa ekonomia krizo post la kolapso de Sovetio en 1991. Kun ĝi,
subvencioj finiĝis, perdante milionojn da dolaroj kiujn Sovetio donis al la kuba
registaro kaj multaj kredis ke pro la malapero de la sovetia subteno al la
reĝimo, ĝi frue falus, kiel okazis al la sovetiaj satelitaj ŝtatoj de orienta
Eŭropo. Tamen, kontraŭe al tiuj sovetiaj satelitaj ŝtatoj de orienta Eŭropo, la
komunisma reĝimo en Havano, travivis dum la 1990-aj jaroj.

Post multaj jaroj da malpermeso, la komunisma registaro ĉiam pli kaj pli
turniĝis al la turisma industrio por novaj financaj enspezoj, kaj permesis la
eniron de eksterlandaj investantoj por konstrui novajn hotelojn kaj evoluigi la
industrion. En Malnova Havano, penado ankaŭ ekiĝis por la rekonstruo
turismocela, kaj pluraj stratoj kaj placoj estis renovigitaj konservante la
historiajn stilojn. Sed Malnova Havano estas granda municipo, kaj la restarigo
nur koncentriĝas en malpli ol 10% de ĝia areo pro manko de sufiĉaj rimedoj.

La nuna urbestro de Havano (prezidanto de la Provinca Asembleo de la Popola
Potenco) estas Marta Hernández Romero , elektita la 5-an de marto 2011.

La balotantoj elektas delegitojn por la municipaj asembleoj en konkuraj elektoj.
Ekzistas nur unu politika partio rajtigita, la oficialisma Komunisma Partio, sed
almenaŭ devas esti minimume du kandidatoj. La membroj de la Komunisma Partio
ofte konkuras unu kontraŭ alia surbaze de propraj meritoj kaj neniam per uzado
de akuzoj aŭ pridubado. Kandidatoj ankaŭ povas esti nepartianoj. Ili estas
nomumitaj rekte de la civitanoj en malfermaj kunvenoj en ĉiu voĉdona distrikto.
La delegitoj de la municipaj asembleoj siavice elektas la membrojn de la
Provinca Asembleo, kiu en Havano funkcias kiel la Urbodomo; kaj ĝia prezidanto
similas al urbestro. Ekzistas rektaj elektoj por deputitoj al la Nacia Asembleo
surbaze de skribtabuloj, kaj parto de la kandidatoj estas nomumitaj je loka
nivelo. La Popolaj Konsilioj (Consejos Populares) konsistas el lokaj urbaj
delegitoj kiuj elektas plentempan reprezentanton por prezidi la korpon. Krome,
tie estas partopreno de "popolaj organizoj" kaj reprezentantoj de lokaj
registaraj agentejoj, industrioj kaj servoj. La 105-membra Popola Konsilio en
Havano reprezentas 20.000 loĝantojn.

Havano limas kun la provinco Mayabeque sude kaj oriente kun Artemisa en la
okcidento.

Nuna Havano esence priskribeblas kiel tri urboj en nur unu: Malnova Havano, El
Vedado kaj la novaj suburbaj distriktoj. Malnova Havano kun mallarĝaj stratoj
kaj pendbalkonoj, estas la tradicia centro de la havanaj komerco, industrio, kaj
distrado, samkiel loĝareo.

Norde kaj okcidente, la nova sekcio, centrita en loko konata kiel El Vedado,
fariĝis la rivalo de Malnova Havano por komerca aktiveco kaj nokta vivo. Centra
Havano, kiu iam estis priskribita kiel parto de El Vedado, estas ĉefe komerca
municipo kiu kuŝas inter Vedado kaj Malnova Havano. La Nacia Kapitolo markas la
komencon de Centra Havano, la kvartalo de la laborista klaso. La Ĉina kvartalo
de Havano kaj la Reĝa Fabrikejo de Tabakoj Partagás, unu el la plej malnovaj
cigarfabrikejoj de Kubo, situas en la areo.

Tria Havano estas tiu de la pli prosperaj restadejaj kaj industriaj distriktoj
kiuj etendiĝas ĉefe en la okcidento. Inter tiuj estas Marianao, unu el la novaj
partoj de la urbo, kiu datiĝas de la 1920-aj jaroj.

Kelkaj el la ekskluzivaĵoj estis perditaj post la revolucio, multaj el la hejmoj
de la antaŭurboj esti ŝtatigitaj de la kuba registaro kaj poste uzataj kiel
lernejoj, malsanulejoj, kaj registaraj oficejoj. Pluraj privataj kluboj estis
konvertitaj en publikajn distrejojn. Miramar, situanta okcidente de El Vedado
laŭlonge de la marbordo, restas kiel ekskluziva zono de Havano: palacoj,
ambasadejoj, diplomatiaj restadejoj, luksaj vendejoj, kaj instalaĵoj por riĉaj
eksterlandanoj estas oftaj en la areo. La Internacia Lernejo de Havano situas en
la kvartalo Miramar.

En la 1980-aj jaroj multaj partoj de Malnova Havano, inkluzive de la Placo de
Armiloj, iĝis parto de 35jara projekto por restaŭrado, por rememorigi kaj
valorigi la pasintecon de la kubanoj kaj stimuli la turismon. En la pasintaj dek
jaroj, kun la helpo de ekstera helpo kaj kun subteno de la Historiisto de la
Urbo, Eusebio Leal Spengler, granda parto de Malnova Havano estis renovigita. La
urbo jam renovigis la plejparton de la ĉefaj placoj (Malnova Placo, Placo de la
Katedralo, Placo de Sankta Francisko kaj Placo de Armiloj) kaj grandaj turismaj
stratoj (Obispo kaj Mercaderes).

La urbo dividiĝas en 15 municipojn kiuj siavice estas subdividitaj en 105
popolajn konsiliojn. (la numeroj rilatas al la mapo).

Novklasikismo estis enkondukita en la urbon en 1840, kune kun la publika
lumigado en 1848 kaj la fervojo en 1837. En la dua duono de la 18-a jarcento, la
produktado de sukero kaj kafo kreskis rapide, kiu fariĝis esenca en la
disvolviĝo de la plej elstaraj arkitekturaj stiloj de Havano. Multaj havanaj
riĉuloj prenis sian inspiron el la franca arkitekturo. Tio videblas en la
interno de la domoj de la alta klaso kiel la Palaco Aldama konstruita en 1844.
Ĉi tiu estas konsiderita la plej grava novklasika loĝkonstruaĵo en Kubo kaj
tipigas la dizajnon de multaj domoj de ĉi tiu periodo kun portaloj el
novklasikaj kolonoj kaj en la mezo, malfermitaj spacoj aŭ kortoj.

En 1925 Jean-Claude Nicolas Forestier, la majstro de la urba planado en Parizo
translokiĝis al Havano dum kvin jaroj por kunlabori kun arkitektoj kaj
pejzaĝistoj. En la planado de la urbo, lia celo estis krei harmonian ekvilibron
inter la klasikstilaj konstruaĵoj kaj la tropika pejzaĝo. Li komunikis kaj
konektis la ŝoseojn de la urbo dum konstruis elstarajn monumentojn. Lia influo
lasis grandegan markon sur Havano kvankam multaj de liaj ideoj estis forlasitaj
pro la Granda Depresio en 1929. Dum la unuaj jardekoj de la 20-a jarcento,
Havano pligrandiĝis pli rapide ol en ajna momento de ĝia historio. Granda riĉeco
instigis arkitekturajn stilojn venintaj el la ekstero. La pinto de Novklasikismo
venis kun la konstruo de la distrikto El Vedado (1859). Ĉi tiu kvartalo estas
plena de luksaj domoj kaj konstruaĵoj.

Riĉeco estis portita de la koloniistoj en kaj tra Havano kiel ŝlosila punkto
inter la Nova Mondo kaj Malnova Mondo. Kiel rezulto, Havano estis la plej
fortikigita urbo en Ameriko. Plejaj ekzemploj de tiu frua arkitekturo videblas
en la militistaj Fortikaĵo Sankta Karlo de la Kabano (1558-1577) dizajnita de
Battista Antonelli kaj Kastelo de Morro (1589-1630). Ĉi lasta troviĝas en la
enirejo de la haveno de Havano kaj disponigas informojn pri la supereco kaj
riĉeco en tiu tempo.

Malnova Havano, ankaŭ estis protektita de defendmuro ekkonstruita en 1674 sed
ĝiaj limoj iĝis malgrandaj kiam la verko estis finkonstruita en 1767, kaj tiel
naskiĝis la nova kvartalo Centra Havano. La influo de diversaj stiloj kaj
kulturoj videblas en la kolonia arkitekturo de Havano, kun diversa gamo de
maŭra, hispana, itala, greka kaj romia arkitekturo. La Pastrolernejo Sankta
Karlo kaj Sankta Ambrozo (18-a jarcento) estas bona ekzemplo de frua hispana
arkitekturo. La Katedralo de Havano (1748-1777) regis la Placon de la Katedralo
(1749) kaj estas la plej bona ekzemplo de la kuba baroka stilo. Ĉirkaŭante ĝin
troviĝas la iamaj palacoj de la Grafo de Casa-Bayona (1720-1746), de la Markizo
de Arcos (1746) kaj la Markizo de Aguas Claras (1751-1775).

La unuaj eĥoj de la movado Art Déco en Havano komenciĝis en 1927, en la
restadeja areo Miramar. Oni diras ke la konstruaĵo Bacardí (1930) estas la plej
bona ekzemplo de la stilo Art Déco en la urbo, sekvata de la Nacia Hotelo (1930)
kaj la konstruaĵo Serrano López, konstruita en 1932 de Ricardo Mira inspirita en
la Rockefeller Center de Nov-Jorko. La jaro 1928 markis la komencon de la reago
kontraŭ la hispana renesanca arkitekturo, Art Déco ekaperis en la densaj kaj
riĉaj antaŭurboj Miramar, Marianao kaj Vedado.

La eklektika arkitekturo de la urbo komenciĝis en Centra Havano. La Nacia
Stacidomo de Havano (1912), kaj la Muzeo de la Revolucio (1920) estas ekzemploj
de eklektika arkitekturo.

Multaj altaj konstruaĵoj por oficejoj kaj apartamentoj, kune kun kelkaj hoteloj
konstruitaj en la 1950-aj jaroj draste ŝanĝis la horizonton. Modernismo, sekve,
transformis parton de la urbo kaj ĝi estas konata pro la altkvalitaj individuaj
konstruaĵoj. Ekzemploj de ĉi lasta estas la Hotelo Libera Havano (1958), kiu
antaŭ la revolucio estis la nomata Hotel Havana Hilton kaj la kinejo La Rampa
(1955).

Famaj arkitektoj kiel Walter Gropius, Richard Neutra kaj Oscar Niemeyer ĉiuj
lasis siajn spurojn en la urbo, dum en tiu epoko videblas fortaj influoj de Le
Corbusier kaj Ludwig Mies van der Rohe. La Konstruaĵo Focsa (1956) reprezentas
la ekonomian bonfarton de Havano en tiu epoko. Tiu 35-etaĝa komplekso estis
koncipita surbaze de la ideoj de Corbusian kiel memstara urbo ene de urbo. Ĝi
enhavis 400 apartamentojn, parkejojn, lernejon, superbazaron, kaj restoracion en
la supra etaĝo. Tiu estis la plej alta strukturo el betono (sen uzado de
ŝtalstrukturo) en la mondo en tiu momento kaj la fina simbolo de lukso kaj
troigoj. La Hotelo Havano Riviera (1957) dizajnita de Irving Feldman, el dudek
unu etaĝoj, kiam malfermiĝis Riviera estis la plej granda konstruita
kazino-hotelo en Kubo kaj en la mondo, krom hotelo en Las Vegas kiu superis ĝin
unu jaron poste.

Havano, amplekse la ĉefa kultura centro de la lando, proponas ampleksan varion
de kulturaĵoj, ekde muzeoj, palacoj, publikaj placoj, avenuoj, preĝejoj,
fortikaĵoj (inkluzive la plej fortikigitaj kompleksoj en Ameriko el la 16a ĝis
18a jarcentoj), al baleto kaj muzikaj kaj filmfestivaloj, ekspozicioj pri
teknologio kaj aliaj. La parta restaŭrado de Malnova Havano aldonis novajn
vidindaĵojn, inkluzive de muzeo pri la kastrisma revolucio. La registaro metis
specialan emfazon en kulturaj aktivecoj, multaj el kiuj estas senpagaj aŭ tre
malmultekostaj.

Malnova Havano enhavas la kernon de la originala nukleo de Havano, kun pli ol
2.000 hektaroj, ĝi elmetas preskaŭ ĉiujn okcidentajn arkitekturajn stilojn kiuj
troveblas en la Nova Mondo. Malnova Havano estis fondita de la hispanoj en 1519
en la natura haveno de la Golfeto de Havano. Ĝi fariĝis haltejo por la hispanaj
galionoj ŝarĝitaj de oro, en la kruciĝo inter la Nova Mondo kaj la Malnova
Mondo. En la 17a jarcento, ĝi estis unu el la ĉefaj ŝipfabrikejoj. La urbo estis
konstruita en baroka kaj novklasika stilo.

Multaj konstruaĵoj falis en ruinon sed iuj estas restarigitaj. La mallarĝaj
stratoj de Malnova Havano enhavas multajn konstruaĵojn, kio reprezentas trionon
de proksimume 3.000 konstruaĵoj trovitaj en Malnova Havano.

Malnova Havano estas la malnova urbo formita el la haveno, la oficiala centro
kaj la Placo de Armiloj. Alejo Carpentier nomis ĝin la loko de la kolonoj. La
kuba registaro prenis multajn rimedojn por konservi kaj restaŭri ĝin, pere de la
Oficejo de la Historiisto, gvidata de Eusebio Leal. Malnova Havano kaj ĝiaj
fortikaĵoj estis aldonitaj al la listo de Monda heredaĵo de Unesko en 1982.

La Ĉina kvartalo, iam la plej granda kaj vibranta ĉina kvartalo en Latinameriko,
ekiĝis en la urbo en la unua parto de la 20-a jarcento kiam centmiloj da ĉinaj
laboristoj estis alportitaj de hispanaj kolonianoj el Gŭangdongo, Fujian,
Hongkongo, kaj Makao pere de Manilo, Filipinoj, komence en la 19a jarcento kaj
la sekvaj jardekoj por anstataŭi la afrikajn sklavojn. Post kompletigi 8 jarojn
da kontrakto, multaj ĉinaj enmigrintoj restis en Havano.

La unua alveno de ĉinoj (206 homoj) atingis Havanon la 3-an de junio 1847. La
Ĉina kvartalo en ĝia brila pinto havis restoraciojn, lavejojn, bankojn,
apotekojn, teatrojn kaj plurajn ĉinlingvajn ĵurnalojn, la kvartalo estis formita
el 44 kvadrataj blokoj en la plej bona epoko. La koro de la ĉina kvartalo estis
ĉe El Cuchillo de Zanja. La strio estas promenejo ornamita kun multaj ruĝaj
lanternoj, paperdrakoj kaj aliaj ĉinaj kulturaĵoj, tie estas granda kvanto de
restoracioj kiuj servas ĉinajn pladojn. Kvankam multaj diras ke la pladoj ne
estas vere ĉinaj.

La Ĉina kvartalo havas du pajfangojn, unu granda situanta sur Strato Drakoj,
kies konstrumaterialoj estis donacitaj de Ĉina Popola Respubliko, en la fino de
la 1990-aj jaroj, ĝi havas bonvenigajn skribaĵojn en la ĉina kaj hispana
lingvoj. La pli malgranda arko situas sur strio Zanja. La ĉina apogeo finiĝis
kiam Fidel Castro post la revolucio de 1959 prenis privatajn entreprenojn,
sendante dekmilojn da entreprenistoj al forfuĝo, ĉefe al Usono. Posteuloj nun
penas revivigi, eĉ se pli modeste, la kulturon.

La Nacia Muzeo de Belartoj estas muzeo de belartoj kiu eksponas kolektojn de
kuba kaj internacia arto. La muzeo gastigas unu el la plej grandaj kolektoj de
pentraĵoj kaj skulptaĵoj de Latinameriko kaj estas la plej granda en Karibio.
Sub la Kuba Ministerio de Kulturo, ĝi okupas du lokojn en la Avenuo Prado, tio
estas la Palaco de Belartoj, dediĉita al kuba arto kaj la Palaco de la Asturia
Centro, dediĉita al la universala arto. Ĝia arta heredaĵo konsistas el pli ol
45.000 pecoj.

La Muzeo de la Revolucio, dizajnita en Havano de la kuba arkitekto Carlos
Maruri, kaj la belgo Paul Belau, el eklektika dizajno, harmonie kombinas
hispanan, francan kaj germanan arkitekturajn elementojn. La muzeo estis la
Prezidanta Palaco en la ĉefurbo. Hodiaŭ, ĝiaj ekranoj kaj dokumentoj montras la
historion de Kubo ekde la komenco ĝis 1959.

La nov-klasika palaco de la Grafino de Revilla de Camargo, hodiaŭ estas la Muzeo
de Ornamaj Artoj, konata kiel la "malgranda franca palaceto de Havano"
konstruita inter 1924 kaj 1927. Ĝi estis dizajnita en Parizo kaj inspirita de la
franca Renesanco. La muzeo elmetas pli ol 33.000 verkojn de la epoko de la reĝoj
Ludoviko la 15-a, Ludoviko la 16-a, kaj Napoleono la 3-a; kaj ankaŭ verkoj de
Oriento el la 16a ĝis 20a jarcentoj, inter kiuj troviĝas multaj aliaj trezoroj.
La Muzeo havas dek plentempajn ekspoziciejojn. Inter ili elstaras la verkoj el
porcelano de la fabrikejoj de Sèvres kaj Chantilly, Francio; Meissen, Germanio;
kaj Wedgwood, Britio, samkiel ĉinaj de la epoko de la Imperiestro Qianlong kaj
japanaj el Imari. La mebloj venas de Stéphane Boudin, Jean Henri Riesener kaj
pluraj aliaj.

Pluraj muzeoj en Malnova Havano havas valorajn meblojn, arĝentaĵojn,
ceramikaĵon, vitraĵojn kaj aliajn erojn de la kolonia periodo. Unu el tiuj estas
la Palaco de la Kapitanoj Generaloj, kie hispanaj regantoj iam vivis. La Domo de
Afriko prezentas alian aspekton de la historio de Kubo. Ĝi gastigas grandan
kolekton de afrik-kubaj religiaj pecoj.

Aliaj muzeoj en la urbo inkluzivas la Domon de la Araboj kaj la Domon de Azio
kun kolektoj el Mezoriento kaj Fora Oriento. La Muzeo de la Aŭtomobilo de Havano
havas impresan kolekton de veturiloj ekde la jaro 1905.

Dum la pliparto de muzeoj de Havano troviĝas en Malnova Havano, kelkaj el ili
troveblas ankaŭ en El Vedado. Entute, Havano havas ĉirkaŭ 50 muzeojn, inkluzive
de la Nacia Muzeo de Muziko; la Muzeo de Danco kaj Rumo; la Muzeo de la Cigaro;
la Napoleona, Kolonia kaj Oriŝa Muzeoj; la Muzeo de Antropologio; la Muzeo
Ernest Hemingway; la Memorejo José Martí; la Muzeo de la Aero.

Ankaŭ estas muzeoj de Natursciencoj, la Urbo, Arkeologio, Oraĵoj kaj Arĝentaĵoj,
Parfumo, Apotekaĵoj, Sportoj, Numismatiko kaj Armiloj, Poŝto.

Vizaĝe al la Centra Parko de Havano troviĝas la Granda Teatro de Havano, elstara
teatro konstruita en 1837. Ĝi estas nuna hejmo de la Nacia Baleto de Kubo kaj de
la Internacia Baletfestivalo de Havano, unu el la plej malnovaj en la Nova
Mondo. La fasado de la konstruaĵo estas garnita kun ŝtono kaj marmorstatuo.
Ankaŭ estas skulptaĵo de Giuseppe Moretti, reprezentante alegoriojn pri
bonvolemo, edukado, muziko kaj teatro. La ĉefa teatro estas la Aŭditorio García
Lorca, kun sidejoj por 1.500 homoj kaj balkonoj. Gloroj de ĝia riĉa historio: la
itala tenoro Enrico Caruso kantis en ĝi, la rusa baletistino Anna Pavlova
dancis, kaj la franca Sarah Bernhardt aktoris.

Aliaj gravaj teatroj en la urbo inkluzivas la Nacian Teatron, gastigita en
grandega moderna konstruaĵo situanta en la Placo de la Revolucio, ornamita per
verkoj de kubaj artistoj. La Nacia Teatro havas du ĉefajn teatrajn scenejojn, la
Aŭditorio Avellaneda kaj la Aŭditorio Covarrubias, samkiel malgrandaj teatraj
atelieroj en la naŭa etaĝo.

La Teatro Karl Marx kun granda aŭditorio havas spacon por 5.500 spektantoj, kaj
ĝi estas ĝenerale uzata por koncertoj kaj aliaj okazaĵoj. Ĝi estas ankaŭ unu el
la lokoj por la ĉiujara Internacia Filmfestivalo en Havano.

Havano akceptas pli ol miliono da turistoj ĉiujare. La Oficiala Censo por Havano
raportas ke en 2010 la urbo estis vizitita de 1.176.627 internaciaj turistoj,
kresko de +20,0% en 2005. La urbo jam delonge iĝis populara allogaĵo por
turistoj. Inter 1915 kaj 1930, Havano gastigis pli da turistoj ol iu alia loko
en Karibio. La enfluo estis en granda parto pro la proksimeco de Kubo al Usono,
kie ekzistis la t.n. Prohibicio en Usono por la alkoholo kaj hazardludoj kiu
kontrastis kun la tradicie libera sinteno en Kubo al la ferioj. Broŝuro eldonita
de EC Kropp Co, Milwaukee, WI, inter 1921 kaj 1939 promociis turismon en Havano.
Ĝi troveblas en la Bita Bilioteko de la Universitato de Houston, Usono.

Kun la malboniĝo de la rilatoj inter Kubo kaj Usono kaj la altrudo de la komerca
embargo sur la insulon en 1961, turismo falis draste kaj ne revenis al la
antaŭ-revoluciaj niveloj ĝis 1989. La revolucia registaro ĝenerale, kaj Fidel
Castro specife, komence kontraŭstaris konsiderindan disvolviĝon de la turisma
industrio, ligante ĝin al la koruptado kaj krimaj agadoj de antaŭe. Tamen, en la
fino de la 1970-aj jaroj, Castro ŝanĝis sian sintenon kaj, en 1982, la kuba
registaro aprobis leĝkodon por eksterlandaj investoj kiu malfermis plurajn
sektorojn, inkluzive de turismo, al eksterlandaj kapitaloj.

Havano ankaŭ estis populara pro santurismo por pli ol 20 jaroj. Eksterlandaj
pacientoj vojaĝas al Kubo, specife al Havano, por ampleksa gamo de san-aferoj,
inter ili okul-kirurgio, neŭrologiaj problemoj kiel multloka sklerozo kaj
Parkinson-malsano, kaj ortopedio. Multaj pacientoj estas el Latinameriko,
kvankam medicina traktado por pigmentoza retinito, ofte konata kiel nokta
blindeco, allogis multajn pacientojn de Eŭropo kaj Nordameriko.

Havano havas diversigitan ekonomion, kun tradiciaj sektoroj, kiel fabrikado,
konstruado, transporto kaj komunikado, kaj novaj aŭ revivigitaj kiel biotekniko
kaj turismo.

La urba ekonomio unue disvolviĝis surbaze de la strategia situo, kio igis ĝin
unu el la unuaj grandaj komercaj centroj en la Nova Mondo. Sukero kaj floranta
sklavkomerco unue alportis riĉecon al la urbo, kaj poste, post la sendependeco,
ĝi fariĝis fama feriejo. Malgraŭ penoj de la registaro de Fidel Castro
disvastigi la industrian aktivecon al ĉiuj partoj de la insulo, Havano restas la
centro de granda parto de la nacia industrio.

La tradicia sukerindustrio, sur kiu la insula ekonomio baziĝis dum tri
jarcentoj, estas centrita aliloke sur la insulo kaj ĝi regas tri kvaronojn de la
eksportado. Tamen, la instalaĵoj de leĝera manufakturo, viandpakado, kaj kemia
kaj farmacia operacioj estas koncentritaj en Havano. Aliaj industrioj kiel la
prilaborado de manĝaĵoj ankaŭ gravas, kune kun la industrioj de ŝipoj, fabrikado
de veturiloj, produktado de alkoholaj trinkaĵoj, teksaĵoj, kaj tabako, precipe
la mondofamaj cigaroj Habanos. Kvankam la havenoj de Cienfuegos kaj Matanzas,
estis disvolvigitaj sub la revolucia registaro, Havano restas kiel la ĉefa
haveno pro la facilecoj: 50% de kuba importoj kaj eksportoj pasas tra Havano. La
haveno ankaŭ posedas konsiderindan fiŝindustrion.

En 2000, preskaŭ 89% de la urba loĝantaro estas oficiale registrita kiel
laboristoj por registaraj agentejoj, institucioj aŭ entreprenoj. Havano, mezume,
havas la landan plej altan enspezon kaj homan disvolviĝon. Post la kolapso de
Sovetio, Kubo re-emfazis turismon kiel ĉefan industrion kondukante al ĝia
resaniĝo. Turismo nun estas la ĉefa ekonomia enspezfonto de Havano.

En Malnova Havano kaj El Vedado estas pluraj malgrandaj privataj entreprenoj,
kiel ŝuo-riparejoj aŭ brodejoj. La Banko ankaŭ estas sub ŝtata rego, kaj la
Nacia Banko, kun sidejo en Havano, estas la centro de la kuba ekonomio. Ĝiaj
branĉoj en kelkaj kazoj okupas konstruaĵojn kiuj estis antaŭ la revolucio, la
oficejoj de kubaj aŭ eksterlandaj bankoj.

En la fino de la 1990-aj jaroj, El Vedado, situanta laŭlonge de la Kariba maro,
ekreprezentis la ĉefan komercan areon. Ĝi amplekse disvolviĝis inter 1930 kaj
1960, kiam Havano iĝis grava celo por usonaj turistoj: altaj hoteloj, kazinoj,
restoracioj kaj luksaj komercejoj, multaj el ili el la stilo Art Déco.

El Vedado estas hodiaŭ la havana financa distrikto, la ĉefaj bankoj, oficejoj de
flugkompanioj, vendejoj, sidejoj de entreprenoj, multnombraj apartamentaroj kaj
hoteloj, situas en la zono . La Universitato de Havano ankaŭ troviĝas ĉi tie.

Fine de 2009, 19.1% el la loĝantaro de Kubo vivis en Havano. Laŭ la censo de
2009, la loĝantaro estis 2.141.993 (6,139 malpli al la antaŭa jaro), inkluzive
de 1.032.687 viroj kaj 1.109.306 virinoj. La urbo havas averaĝan vivdaŭron de
76,81 jaroj ĉe naskiĝo. En 2009, estis 1.924 personoj vivantaj kun aidoso en la
urbo, 78,9% el tiuj estis viroj kaj 21,1% virinoj.

Laŭ la oficiala ras-censo de 1981 , oni ne uzis la vorton "raso" sed
"haŭtkoloro":

La aglomeraĵo de Havano multe kreskis dum la unua duono de la 20-a jarcento ĝis
atingo de 1 miliono da loĝantoj en 1943. La urbigado ekspansiiĝis trans la limoj
de Havano ĝis proksimaj municipoj kiel Marianao, Regla kaj Guanabacoa. Ekde la
jaroj 1980, la loĝantaro kreskas malrapide pro ekvilibra politiko pri
disvolviĝo, malalta naskiĝ-indico, la relative alta imposto de elmigrado
eksterlanden, kaj la regado sur la translokiĝo. Pro la urba kaj landa malalta
naskiĝ-indico kaj alta vivdaŭro, ĝia strukturo estas simila al evoluinta lando,
kun Havano kiel loko kun pli granda proporcio de maljunuloj malsame al la
najbaraj landoj.

La kuba registaro gvidas la movadon de personoj en Havano en la partoj de la
metropola areo (hejmo de preskaŭ 20% de la landa loĝantaro) por racia uzado de
la tereno, la akvo, elektro, transporto, kaj aliaj elementoj de la urba
infrastrukturo. Ekzistas loĝantaro kiu konsistas el internaj migrantoj al Havano
kromnomata "palestinos" (palestinanoj), kelkfoje konsiderata rasisma termino,
kiuj plejparte venas de la orientaj provincoj de Kubo.

La urbo havas signifan minoritaton de ĉinoj, plejparte devenantoj de gŭangdongaj
prapatroj, kiuj estis alportitaj en la duono de la 19a jarcento por hispana
kolonianoj tra Filipinoj kun laborkontraktoj kaj post kompletigi 8jara laboradon
multaj ĉinaj enmigrintoj establis sian loĝejon en Havano. Antaŭ la revolucio, la
ĉina loĝantaro kalkuliĝis je 200.000 homoj. Hodiaŭ, ĉinaj devenantoj estas
kalkulataj je 100.000.. Nuntempe restas denaskaj ĉinoj (plejparte ĝuangdongaj)
kiuj estas ĉirkaŭ 400. Ekzistas ĉirkaŭ 3.000 rusoj vivantaj en la urbo, kiel
raportis la rusa ambasadejo en Havano, ili estas ĉefe virinoj kiuj geedziĝis kun
kubanoj kiuj studis en iama Sovetio. Havano ankaŭ estis rifuĝejo kaj hejmo por
aliaj malpli grandaj komunumoj. Ekzistas loĝantaro de ĉ. mil nordafrikaj
rifuĝintoj.

Romkatolikoj formas la plej grandan religian grupon en Havano. La juda komunumo
en Havano malpliiĝis post la Revolucio. Antaŭ ĝi, la juda komunumo havis pli ol
15.000 judoj,, multaj el ili estis fuĝintoj de la nazia persekutado kaj poste
forlasis Kubon al Miami aŭ foriris al Israelo post kiam Castro prenis la
potencon en 1959. La urbo iam havis kvin sinagogojn, sed nur tri restas (unu de
ortodoksa, unu konservativa kaj unu sefarda), la Granda Sinagogo Bet Ŝalom estas
unu el ili. En februaro 2007, New York Times kalkulis ke ĉirkaŭ 1.500 konataj
judoj vivis en Havano. Aliaj malgrandaj komunumoj estas formataj de
evangelianoj, Atestantoj de Jehovo, muzulmanoj, budhanoj kaj bahaanoj. Santerio,
estas vaste praktikata inter miloj da loĝantoj.

La Universitato de Havano, situanta en El Vedado, estis establita en 1728 kaj
estis konsiderita kiel grava institucio de supera instruado en la Okcidenta
Hemisfero. Tuj post la Revolucio, la universitato, samkiel ĉiuj aliaj edukaj
institucioj, estis ŝtatigita. Ekde tiam, pluraj aliaj universitatoj
malfemrmiĝis, kiel la Politekniko José Antonio Echeverría kie la vasta plimulto
de la hodiaŭaj kubaj inĝenieroj formiĝas.

La Nacia Lernejo de Baleto kun 4.350 studentoj estas unu el la plej grandaj
baletlernejoj en la mondo kaj la plej prestiĝa en Kubo.

La Universidad de las Ciencias Informáticas aŭ UCI estas universitato pri
komputikaj sciencoj kiu troviĝas en Havano. Ĝi situantas precize en la municipo
La Lisa, sur la ŝoseo direkta al San Antonio de los Baños.

Ĉiuj loĝantoj de Havano havas senpagan aliron al sansistemo en hospitaloj, lokaj
klinikoj, urĝejoj kaj famili-kuracistoj (hispane "médico de la familia") kiuj
funkcias unu por averaĝe 170 familioj, kiu estas unu el la plej altaj proporcioj
de kuracisto-paciento en la mondo. Tamen, la sansistemo suferis pro la manko de
provizoj, ekipaĵoj kaj kuraciloj post la kolapso de Sovetio, lando kiu donis
grandan subvencion, kaj pro la usona embargo kontraŭ Kubo. Malgraŭ tio, la
infanmorteco en 2009 estis 4.9 por 1.000 naskiĝoj, 5.12 en la lando kiel tuto,
kiu estas pli malalta ol multaj evoluintaj landoj, kaj la plej malalta en la
evoluanta mondo.

La publikaj servoj estas sub la rego de pluraj ŝtatigitaj entreprenoj kiuj
disvolviĝis ekde la kastrisma revolucio. Akvo, elektro, kaj kloakoreto estas
administrataj en tiu maniero. Elektro estas provizita per generatoroj kiuj
funkcias per petrolo. Granda parto de la originalaj energicentraloj, kiuj
funkciis antaŭ la Kastrisma revolucio, fariĝis iom kadukaj. Elektraj malŝaltoj
okazadis, kio devigis la nacian registaron en 1986 ekigi projekton (je valoro de
25,000,000 usonaj dolaroj) por modernigi la elektran sistemon.

Multaj kubanoj estas avide fanatikaj sportemuloj, speciale amantoj de basbalo
kiu havas longan tradicion en la insulo. La havanaj teamoj de la Nacia Kuba
Serio estas Industriales kaj Metropolitanos. La urbo havas plurajn grandajn
stadionojn, la plej granda estas la Latinamerika Stadiono kun sidiloj por 31 mil
personoj. La akcepto en sportaj okazaĵoj estas ĝenerale senpaga, kaj
improvizitaj ludoj okazas en kvartaloj tra la urbo. Sociaj kluboj en la strandoj
disponigis facilecojn por akvosportoj kaj inkluzivas la restoraciojn kaj
dancejojn.

Havano estis gastiganto de la 11-a Tut-Amerikaj Ludoj en 1991.. Stadionoj kaj
instalaĵoj estis konstruitaj en la relative senhomaj orientaj antaŭurboj.

Havano estis gastiganto de la Monda Pokalo de Atletismo en 1992 kaj estis
kandidato por gastigi la Someran Olimpikon en 2012, sed ne estis elektita..

La Metrobuso (hispane Metrobús) funkcias en la urba areo, kun maksimuma distanco
de 20 km. Ĝia busaro estis modernigita, sed antaŭ 2006 ili estis konataj kiel
"camellos" (kameloj). La kamelbusoj funkciis en la stratoj kun pli da trafiko
kaj tiuj busoj estis konataj kiel kameloj, pro la du ĝiboj kiujn ĝi havis. La
Metrobuso konsistas el 17 ĉefaj linioj, identigitaj per la litero "P" okaze de
longdistancaj itineroj. La haltoj estas kutime 800-1,000 metroj, kun pli oftaj
aŭtobusoj en pinthoroj, je ĉiu 10 minutoj. Ĝi uzas grandajn modernajn
artikulaciatajn busojn, kiel la ĉinajn Yutong, rusajn Liaz, aŭ MAZ de Belorusio.

La Metropola buso (hispane: Ómnibus Metropolitano) ligas la apudajn vilaĝojn kaj
urbojn en la metropola areo kun la urbocentro, kun maksimuma distanco de 40 km.
Ĉi tiu busaro estas unu el la plej uzataj kaj plej grandaj urbaj busaroj en la
lando, kies floto konsistas el plejparte novaj ĉinaj Yutong-busoj, sed ankaŭ
malnovaj Busscar-busoj. En 2008 la kuba registaro elspezis milionojn da dolaroj
por la akiro de 1.500 novaj Yutong-busoj por enurba transportado.

En Havano troviĝas la Internacia Flughaveno José Martí. La flughaveno situas
proksimume je 11 kilometroj sude de la urbocentro, en la municipo Boyeros, kaj
estas la ĉefa centro por la landa flugkompanio Cubana de Aviación. Ĝi estas la
ĉefa internacia kaj nacia flughaveno en Kubo, kiu komunikas Havanon kun la resto
de Karibio, Norda, Centra kaj Suda Ameriko, Eŭropo kaj unu flugo al Afriko.

Havano havas reton de enurbaj, interurbaj kaj longdistancaj fervojlinioj. La
fervojoj estis ŝtatigitaj kaj gviditaj de la Unuiĝo de Kubaj Fervojoj (UKF). La
UKF komunikas Havanon kun ĉiuj provincoj de Kubo. La ĉefaj fervojaj stacidomoj
estas: Nacia Stacidomo, Stacidomo Coubre, Stacidomo Kazablanko, kaj Stacidomo
Tulipán.

En 2004 la jara pasaĝer-kvanto estis 11 milionoj, kun la plej aktiva itinero
inter Havano kaj Santiago de Kubo, ĉ. 836 kilometroj per trajno. En 2000 la UKF
aĉetis francan unuaklasan trajnon.

En la 1980-aj jaroj estis planoj por konstruado de metroo en Havano simila al la
metroo de Moskvo, kiel rezulto de la influo de Sovetio en Kubo dum tiu epoko. La
studoj pri geologio kaj financoj faritaj de kubaj kaj sovetiaj fakuloj estis tre
avancitaj en la 1980-aj jaroj. La kuba gazetaro montris la konstruprojekton kaj
la itineron, ligante municipojn kaj kvartalojn en la ĉefurbo. Fine de la 1980-aj
jaroj, la projekto komenciĝis, sed kun la falo de Sovetio en 1991 ĝi estis poste
forlasita.

La urba ŝoseoreto estas sufiĉe vasta, kaj ĝi havas larĝajn avenuojn, ĉefstratojn
kaj grandajn alirojn al la urbo kiel la Nacia Aŭtovojo (A1), la Centra Ŝoseo kaj
Vojo Blanka. La vojreto estis sub konstruo kaj kresko ekde la kolonia epoko,
nuntempe ĝi spertas gravan difekton pro la malalta bontenado .

Havano gastigas 87 ambasadejojn, 11 konsulejojn, 1 interes-sekcion kaj
komercoficejon.



https://eo.wikipedia.org/wiki/MediaVikio

MediaVikio (angle MediaWiki) estas programaro por skribi kaj legi vikiojn en
interreto. La fondaĵo Wikimedia konservas ĝin sub la Publika Permesilo de GNU.
Vikipedio estas potencata de ĝi. MediaWiki ankaŭ estas la nomo de la retejo
uzata por evoluigi la programaron.

MediaWiki uzas la interrilatan datumbankon MySQL. Ekde la versio 1.5 ĝi enhavas
eksperimentan subtenon de PostgreSQL.

La programo estas skribata per PHP kaj estas instalebla sub diversaj sistemoj.
Krome necesas servilo, kiu subtenas PHP. Al la subtenantaj serviloj apartenas
Apache kaj IIS.

MediaWiki evoluis el Wiki-motoro, kiun la germana biologo Magnus Manske kreis
por la interreta enciklopedio Vikipedio, kiam la antaŭe uzita
"UseModWiki"-motoro montriĝis ne plu adaptebla.

La 25-an de januaro 2002 estis uzata unuafoje la unua versio, tiam nomita "2-a
fazo". Post reverkado, plejparte per Lee Daniel Crocker, estis instalita sur la
Vikipedia servilo en Junio 2002 plibonigita versio de la oficiale ankoraŭ
sennoma softvaro.

Dum la sekvaj jaroj evoluis MediaWiki al sukcesa libera programaro-projekto, en
kiu partoprenis en la jaro 2005 pli ol 60 programistoj kaj helpantoj. Ne nur
Vikipedio kaj MediaWiki-projektoj, sed ankaŭ multaj organizoj, entreprenoj kaj
institucioj uzas hodiaŭ MediaWiki-on.



https://eo.wikipedia.org/wiki/Laoso

Laoso (laose: ສາທາລະນະລັດ ປະຊາທິປະໄຕ ປະຊາຊົນລາວ Sathalanalat Paxathipatai
Paxaxon Lao, oficiale Laosa Popola Demokratia Respubliko), estas senmara lando
en Sud-Orienta Azio, ĉirkaŭata de Mjanmaro kaj Ĉina Popola Respubliko en la
nordokcidento, Vjetnamo en la oriento, Kamboĝo en la sudo kaj Tajlando en
okcidento. Ĝia loĝantaro estas kalkulata je 6,8 milionoj da personoj en 2009.

La historio de Laoso komenciĝas de la Reĝlando kiu ekzistis ekde la 14-a ĝis la
18-a jarcento kiam ĝi dividiĝis en tri apartaj reĝlandoj. En 1893, la tri
reĝlandoj iĝis franca protektorato, ili estis Reĝlando Luangprabango, Reĝlando
Vjentiano kaj Reĝlando Ĉampasako, sub la formo nun konata kiel Laoso. Ĝi atingis
mallongdaŭran sendependecon en la jaro 1945 post la japana okupado, sed revenis
al franca regado ĝis atingi aŭtonomion en 1949. Laoso sendependiĝis en 1954,
kiel parlamenta monarkio sub Sisavang Vong. Baldaŭ post la sendependiĝo,
komenciĝis longa enlanda milito, kiu metis finon al la monarkio, kiam la
komunisma movado Pathet Lao prenis la potencon en 1975.

Laoso estas unupartia socialisma respubliko. La ĉefurbo estas Vjentiano. Aliaj
grandaj urboj estas Luangprabango, Savannaĥet kaj Pakse. La oficiala lingvo
estas la laosa. La plejparto de la loĝantaro estas laosanoj, praktikantoj de
indiĝenaj religioj aŭ budhismo. Ĝi estas kreskanta potenco je elektra energio
eksportata al najbaraj landoj kiel Tajlando, Ĉinio kaj Vjetnamio kaj la ekonomio
rapide akceliĝas per la vendado de metaloj. Ĝi estas membro de la Komerca
Interkonsento Pacifiko-Ocanio, de la Asocio de Sud-Orient-Aziaj Nacioj (ASEAN),
Orient-Azia Pintkunveno kaj Franclingvio. Laoso formale petis aliĝon al la Monda
Organizaĵo pri Komerco en 1997.

En la laosa lingvo, la nomo de la lando estas "Meuang Lao", kiu laŭlitere
signifas "Laosa lando". La francoj, kiuj unuigis la tri apartajn laosajn
reĝlandojn ene de Franca Hindoĉinio en 1893, literumis ĝin kun fina (silenta en
la franca) "s" de la pluralo por ke ĝi reliefigu la unuecon de pluraj laosaj
reĝlandoj, tial "Laoso" (ansataŭ "Lao"). La laosa lingvo mem havas neniun finan
"s", kaj laosanoj prononcas ĝin kiel en sia denaska lingvo, kvankam kelkaj, kiuj
loĝas eksterlande, uzas la elparolon finiĝanta per "s". Ekde 1975 la oficiala
landnomo estas Laosa Popola Demokratia Respubliko.

Laoso havas siajn radikojn en la reĝlando Lan Xang (Miliono da Elefantoj),
fondita en la 14-a jarcento, de militisto, Fa Ngum, kiu prenis la urbon
Vjentiano kun trupo el 10 000 kmeroj. Ngum devenis de longa linio de laosaj
reĝoj. Li ŝtatigis la Teravadan Budhismon kaj sub lia regado Lan-Xang prosperis.
Post la 20 jaroj de ĝia formado, la reĝlando etendiĝis oriente de Ĉampao kaj
laŭlonge de la montaro Annamite en Vjetnamo. Liaj ministroj, nekapablaj toleri
la kruelecon de la reĝo, devigis lin ekziliĝi al la nuna taja provinco Nan en
1373, kie li poste mortis. La plej aĝa filo de Fa Ngum, Oun Heuan, (kiu prenis
por si la titolon Samsenthai) surtroniĝis kaj regis dum 43 jaroj. Dum lia
regado, Lan Xang iĝis grava komerca centro. Post lia morto en 1421, Lan Xang
kolapsis en pluraj frakcioj batalantaj unuj kontraŭ aliaj por la venontaj cent
jaroj.

En 1520, Photisarath atingis la tronon kaj translokigis la ĉefurbon de
Luangprabango al Vjentiano por eviti la invadon de la birmanoj. Setthathirat
estis reĝo en 1548, post kiam lia patro estis murdita, kaj ordonis la
konstruadon de tio kio poste iĝis simbolo de Laoso, Pha That Luang. Setthathirat
malaperis en la montaro dum la reveno el militista ekspedicio en Kamboĝo kaj Lan
Xang rapide malfortiĝis. Tio daŭris ĝis la jaro 1637, kiam Sulinjavongso atingis
la tronon de Lan Xang kaj denove etendigis la landlimojn. Sub lia regado, Laoso
atingis sian orepokon. Kiam li mortis, Lan Xang okazis esti sen heredanto kaj la
reĝlando dividiĝis en tri princlandojn. Inter 1763 kaj 1769, birmaj armenoj
invadis la nordon de nuna Laoso kaj aneksis Luangprabango, kiam Ĉampasako estis
sub siama suvereneco.

Chao Anouvong estis instalita kiel vasala reĝo de Vjentiano fare de la Siamo. Li
kuraĝigis kaj subtenis la kreadon de laosa beletro kaj pentrarto. Li ankaŭ
establis rilatojn kun Luangprabango. Malgraŭ tio ke li estis devigita pagi
tributon al la vjetnamanoj, li ribelis kontraŭ la siamanoj. La rezulto estis
malvenko kaj Vjentiano estis disrabita, Anouvong estis portita kiel
malliberigito al Bangkoko kaj tie poste mortis.

En la 19-a jarcento, Luangprabango estis disrabita de la Ĉina Nigra Flaga Armeo
kaj la francoj sukcesis savi la reĝon Oun Ĥam. En tiu momento pro bezonata urĝa
protekto, Luangprabango estis aneksita al la 'Protektorato' de la Franca
Hindoĉinio. Iom poste, la reĝlando Ĉampasako kaj la teritorio de Vjentiano estis
ankaŭ aldonitaj al la protektoraro. Sub la francoj, la reĝo Sisavang Vong de
Luangprabango, iĝis reĝo de unuiĝinta Laoso kaj Vjentiano denove estis la
ĉefurbo. Laoso neniam estis grava por Francio, escepte kiel bufroŝtato inter
Tajlando influita de Britio kaj ekonomia pli grava ol Anamo kaj Tonkino. Dum
ilia regado, la francoj enkondukis la korveo, sistemo per kiu ĉiu laosa malino
estis perforte devigita kontribui 10 tagojnda manlaborado jare por la kolonia
registaro. Malgraŭ la produktado de stano, kaŭĉuko kaj kafo, ĝi neniam konsistis
el pli ol 1% el la eksportado de Franca Hindoĉinio. En 1940, nur 600 francoj
loĝis en Laoso.

Post mallonga okupado de la japanoj dum la Dua Mondmilito, la lando deklaris la
sendependeco en 1945, sed la francoj sub Charles de Gaulle refirmigis la regadon
kaj nur en 1950 Laoso ricevis duon-aŭtonomion kiel "aliĝinta ŝtato" ene de
Franca Unio. Aliflanke, la francoj regis de facto ĝis 1954, kiam Laoso oficiale
estis sendependa kiel konstitucia monarkio.

Kiel speciala escepto en la Konvencioj de Ĝenevo, franca militista misio daŭre
trejnis la Reĝan Laosan Armeon. En 1955, la Ŝtata Departemento de Usono kreis
specialan Oficejo por anstataŭado de la franca subtno de la Laosa Reĝa Armeo
kontraŭ la komunisma Pathet Lao kiel parto de la usona politiko de retenado.

Laoso estis trenita al la Vjetnama Milito kaj la oriento de la lando sekvis
Nord-Vjetnamon kaj adoptis ĝin kiel frata lando. Laoso permesis al Nord-Vjetnamo
la uzadon de sia teritorio kiel provizad-vojo kontraŭ Sud-Vjetnamio. Kiel
respondo, Usono iniciatis bombad-kampanjon kontraŭ Nord-Vjetnamio, subtenis
regulajn kaj neregulajn kontraŭkomunismajn fortojn en Laoso kaj apogis la
invadon de Sud-Vjetnamio en Laoson. la rezulto de ĉi agoj kondukis al pluraj
ŝtatpuĉoj kaj fine, la Laosa Enlanda Milito inter la Reĝa laosa Registaro kaj la
komunisma Pathet Lao.

En la Enlanda Milito, la forte armita kaj kuraĝa armeo de Nord-Vjetnamio estis
la vera potenco malantaŭ la ribelo de Pathet Lao. En 1968, la Armeo de
Nord-Vjetnamio lanĉis multflankan atakon por helpi la komunisman Pathet Lao
batali kontraŭ la Reĝa Laosa Armeo. La armeo malfortigis la armeon kaj lasis la
konflikton sub la neregulaj fortoj de Usono kaj Tajlando. La atako mortigis
multajn personojn.

Usono okazigis amasan aeran bombardadon. The Guardian raportis ke Laoso estis
bombardita averaĝe per bomboj B-52 je ĉiu 8 minutoj, 24 hrojn tage, inter 1964
kaj 1973. La bombardistoj de Usono en ĉi tiu periodo forĵetis pli da bomboj ol
dum la Dua Mondmilito. El 260 milionoj da bomboj ĵetitaj, ĉefe en la provinco
Siangĥuang en la Plataĵo de la Kruĉoj, 80 milionoj ne eksplodis, lasante
mortigan heredaĵon. Ĝi distingiĝas kiel la plej bombardata lando en la tuta
mondo. Ĉar ĝi estas grave damaĝata de la grapolbomboj dum ĉi milito, Laoso forte
pledis por la Konvencio pri Grapolbomboj por malpermesi la armilojn kaj helpi la
viktimojn, kaj gastigi la Unuan Kunvenon de Membroŝtatoj de la konvencio en
novembro 2010.

En 1975, la komunisma Pathet Lao, kune kun la Popola Vjetnama Armeo kaj
subtenita de Sovetio, venkis la reĝan armeon, devigante al la reĝo Savang
Vatthana abdiki la 2-an de decembro 1975. Li poste mortis en malliberejo.

La 2-an de decembro 1975, post la regpreno de la lando, la registaro de Pathet
sub Kaysone Phomvihane rebaptis la landon kiel Laosa Popola Demokratia
Respubliko kaj subskribis interkonsentojn kun Vjetnamio pri la rajto de ĉi lasta
lando establi armeon en laosa teritorio. Vjetnamio ordonis al Laoso rompi la
rilatojn kun Ĉinio, izoligante ĝin disde Ĉinio, Usono kaj aliaj landoj. Tamen,
ekde la 1980-aj jaroj la ordono estis malrapide anstataŭita de aliaj ekonomiaj
rilatoj kaj la akcepto de laoso en ASEAN en la jaro 1997. Vjetnamio ankoraŭ
multe influas politike kaj ekonomie en Laoso.

Laoso estas lando sen mareliro en la sudoriento de Azio kaj la pejzaĝo, dense
arbara, konsistas el kruta montaro, el kiu la plej alta estas Phu Bia kun 2.820
metroj alte, kun kelkaj plataĵoj. La rivero Mekongo estas parto de la okcidenta
landlimo kun Tajlando kaj la montaro Annamite formas la plejparton de la orienta
landlimo kun Vjetnamio.

La loka klimato estas tropika kaj elstaras la musono; ekzistas pluvsezono de
majo ĝis novembro, sekve de seka sezono de decembro ĝis aprilo. Ĉirkaŭ la 65 %
de la areo estas kovrita de densa vegetaĵaro tipa de la subtropikaj arbaroj. La
ĉefurbo kaj plej granda urbo de Laoso estas Vjentiano; aliaj gravaj urboj estas
Luangprabango, Savannaĥet kaj Pakse.

Biogeografie la lando apartenas al la hindoĉina ekoprovinco de la orientalisa
ekozono laŭ la tipologio de la Monda Natur-Fonduso (WWF). Parto de Laoso estas
kovrata de ekoregionoj nomataj la nord-hindoĉinaj subtropikaj arbaroj kaj la
centra-hindoĉinaj sekaj arbaroj.

Laoso dividiĝas en 16 provincoj (kang) kaj unu prefektejo (Nakhonluang
ViengChan) kie troviĝas la nacia ĉefurbo Vjentiano (Na Kone Luang Vientiane). La
provincoj dividiĝas en distriktoj (muang) kaj dek urboj (baan).

Laoso estas komunisma unupartia socialisma respubliko. La ununura laŭleĝa
politika partio estas la Laosa Popola Revolucia Partio. La ŝtatestro estas la
Prezidento Choummaly Sayasone, kiu ankaŭ estas la Ĝenerala Sekretario de la
Laosa Popola Revolucia Partio. La registarestro estas la Ĉefministro Thongsing
Thammavong. La registaraj politikoj estas determinataj de la partia naŭmembra
ĉiopova politburoo kaj 49-membra centra kommitato. Gravaj politikaj decidoj
estas vetoitaj de la konsilio de ministroj.

La unua konstitucio de Laoso, estis monarkia kaj franclingve redaktita kaj
promulgita la 11-an de majo 1947. Ĝi deklaris ke Laoso estas sendependa ŝtato
ene de la Franca Unio. La konstitucio reviziita en majo 1957 forigis la
referencon al la Franca Unio, sed la mallarĝaj rilatoj pri edukado, tekniko kaj
sano daŭris kun la iama kolonia potenco. La konstitucio de 1957 estis nuligita
kiam la komunisma Popola Respubliko estis proklamita. Nova konstitucio estis
adoptita en 1991 kaj ĝi elstarigas la "ĉefan rolon" por la ununura komunisma
partio. En 1990, la vicministro pri Scienco kaj Teknologio Thongsouk Saysangkhi
rezignis sian postenon kaj forlasis la partion, vokante al politikaj reformoj.
Li mortis en malliberejo en 1998.

En 1992, okazis elektoj por la 85-sidloka Nacia Asembleo kun membroj sekrete
elektitaj por kvinjara periodo. Ĉi tiu Nacia Asembleo, aprobas ĉiujn novajn
leĝojn de la Partio, kvankam la Plenuma povo havas la aŭtoritaton fari rilatjn
dekretojn. La plej lasta balotado okazis en aprilo 2006. La asembleo ampleksiĝis
al 99 membroj en 1997 kaj en 2006 ĝi havis 115.

La registaro de Laoso estis akuzita je genocido kontraŭ la malplimulta landa
etno hmongoj.

Kelkaj hmongaj grupoj batalis kun subteno de la CIA kiel milico de la reĝa armeo
dum la Laosa enlanda milito. Post kiam Pathet Lao prenis la povon de la lando en
1975, la konflikto daŭris en izolitaj lokoj. En 1977 komunisma ĵurnalo promesis,
ke la partio batalos kontraŭ la "kunlaborantoj de Usono” kaj kontraŭ iliaj
familioj “ĝis la lasta radiko”.

Ĉirkaŭ 200.000 hmongoj ekziliĝis en Tajlandon, kaj multaj poste translokiĝis al
Usono. Pluraj hmongaj batalantoj kaŝiĝis en la montara provinco Siangĥuang dum
multaj jaroj, kaj kelkaj restantoj eliris de la ĵangalo en 2003.

La Konstitucio promulgita en 1991 kaj amendita en 2003 enhavas gravajn
dispoziciojn por la homaj rajtoj. Ekzemple, en la Artikolo 8 ĝi klarigas ke
Laoso estas multetna ŝtato kompromisita kun la egaleco de ĉiuj etnaj grupoj. La
Konstitucio ankaŭ havas dispoziciojn por la seksa egaleco, religia libereco,
parollibereco, kaj preslibereco kaj kunvenlibereco. La 25-an de septembro 2009,
Laoso ratifis la Internacian Pakton pri Civilaj kaj Politikaj Rajtoj, naŭ jarojn
post la traktat-subskribo. La politikaj celoj de la registaro de Laoso estas
fokusitaj sur la tenebla ekonomio kaj malpliigo de la malriĉeco.

Tamen, Amnestio Internacia montris sian maltrankviliĝon pro la ratifado fare de
la laosa registaro pri la normoj de la homaj rajtoj kaj la manko de kunlaborado
kun la mekanismoj por la protektado de la homaj rajtoj kaj leĝoj kun negativa
konsekveco. Ĝi ankaŭ montris maltrankviliĝon rilate al la esprimlibereco,
malriĉaj prizonkondiĉoj, limigoj al la religia libereco, protektado de
rifuĝintoj kaj mortpuno.

En oktobro 1999, 30 junuloj estis arestitaj ĉar ili provis montri afiŝojn
vokante al paca ekonomia kaj socia ŝanĝo en Laoso. Kvin el ili estis arestitaj
kaj konsekvence kondamnitaj al 10 jaroj mallibereje akuzitaj je perfida ago. Unu
el ili jam forpasis pri la traktado fare de policanoj, dum alia jam estis
liberigita. Tri el ili postvivis sed la restadejo estas tute nekonata.

La laosa ekonomio estas forte dependanta de la investado kaj komerco kun la
najbaraj landoj, Tajlando, Vjetnamio, kaj speciale kun Ĉinio. Pakse ankaŭ
spertis kreskadon surbaze de translima komercado kun Tajlando kaj Vjetnamio. En
2011, la Borso de Laoso ekkotizis.

Vivteniga agrikulturo ankoraŭ konsistigas pli ol duonon de la MEP kaj konsumas
80 % de la laborfortoj. Nur 4,01 % de la landa areo estas kultivebla, kaj 0,34 %
estas plentempe kultivata, kio estas la plej malalta procento en la subregiono
Granda Mekongo. Rizo regas la agrikulturon, okupante ĉirkaŭ 80 % de la
kultivebla areo. Proksimume 77 % de la kamparaj laosaj hejmoj estas memsufiĉaj
rilate al rizo.

Pere de la disvolvado, plibonigado kaj speciigado de la rizo, kaj danke al la
ekonomiaj reformoj, la produktado altiĝis je ĉiujara ritmo de 5 % inter 1990 kaj
2005, Laoso ebla havas la plej grandan riz-variecon en la subregiono Granda
Mekongo. Ekde 1995 la laosa registaro laboris kun la Internacia Esplor-Instituto
pri Rizo sur la rekolektado de semoj de ĉiu el la miloj da rizvarioj en Laoso.

La ekonomio ricevas la evoluhelpon de la Internacia Mona Fonduso, Banko por Azia
Disvolviĝo kaj de aliaj internaciaj organizoj, kaj pere de rekta eksterlanda
investado por evoluigado de la socio, la industrio, akvoenergio kaj minado, plej
rimarkinde kupro kaj oro. Turismo estas la plej rapide kreskanta komerca branĉo
de la lando. La ekonomia evoluado en Laoso estas bremsata de la cerbofuĝo, kun
granda procento da elmigrado.

Laoso estas riĉa je mineralaj rimedoj sed ĝi importas nafton kaj gason.
Metalurgio estas grava industrio, kaj la registaro esperas allogi eksterlandan
investon por disvolvigi la konsiderindan kvanton da mintavoloj (karbo, oro,
baŭksito, stano, kupro kaj aliaj valoraj gravaj metaloj. Aldone, la abundaj
akvorimedoj kaj montaraj teritorioj produktas kaj eksportas grandan kvanton da
akvoenergio. Preskaŭ 45 % de la eksportata energio iras al Tajlando kaj
Vjetnamo.

La plej rekonata laosa produkto estas Beerlao kiu estas eksportata al pluraj
landoj, inkluzive de Kamboĝo kaj Vjetnamio. Ĝi estas produktata de Lao Brewery
Company.

Turisma sektoro rapide kreskas, ekde 80,000 internaciaj vizitantoj en 1990, ĝis
1,876 milionoj en 2010. Turismo kontribuis per 679,1 milionoj da usonaj dolaroj
al la Malneta enlanda produkto en 2010, kaj laŭ tiu ritmo ĝi kontribuos per
1,585.7 milionoj da usonaj dolaroj en 2020. En 2010, unu el ĉiu 10,9
laborposteno troviĝis en la turisma sektoro.

Antaŭnelonge, Laoso iĝis populara por turistoj pro ĝia trankvila vivstilo kaj
famo je posedado de elementoj de "originala Azio" perditaj en aliaj lokoj. La
oficiala turisma devizo estas "Simpla Beleco". La plejaj allogaĵoj por turistoj
inkluzivas budhisman kulturon kaj kolonian arkitekturon en Luangprabango;
kuirarto kaj antikvaj temploj en la ĉefurbo (Vjentiano); la surmontaj
marŝadvojoj en Muang Ngoi Neua kaj Vang Vieng; antikva kaj moderna kulturo kaj
historio en la regiono Plataĵo de la Kruĉoj; marŝado kaj vizitado al la montaraj
triboj en regionoj kiel Phongsali kaj Luang Namtha; grotoj kaj akvofaloj
proksime de Thaĥek; la trankvileco, la delfeno Irrawaddy kaj akvofaloj Khone
Phapheng en Si Phan Don (Kvarmil Insuloj); Vat Phu, antikva kmera templa
komplekso; kaj la altebenaĵo Bolaven pro la akvofaloj kaj kafo.

Luangprabango kaj Wat Phu estas Monda heredaĵo de Unesko, kaj la Plataĵo de la
Kruĉoj ankaŭ aldoniĝus al la mondaj heredaĵoj post la forigado de neeksploditaj
bomboj. Ĉefaj festivaloj inkluzivas la Laosan Novjaron okazinta ĉ. la 13a–15a de
aprilo kaj konsistas el akvofestivalo simila al tiu de Tajlando kaj de alia
sud-orientaj aziaj landoj.

La Nacia Turisma Administrado, la registaraj instancoj kaj la privata sektoro
kune laboras por realigi la vizion elmontrita en la Nacia Strategia pri
Ekoturismo kaj Agadplano. Ili inkluzivas la malpliigadon de la konsekvencoj
kultura kaj media pro amasa eksterlanda turismado; edukado pri la graveco de
etnaj grupoj kaj biologia diverseco; konservi kaj protekti la reton da ŝirmitaj
regionoj, la monda heredaĵo de Unesko kaj krei allogan ekoturismon.

Laoso estas konata pro ĝia silko kaj lokaj manfaritaĵoj montritaj en la Nokta
Bazaro de Luangprabango kaj en aliaj lokoj. Alia specialaĵo estas la morusbera
teo.

Laos lastatempe ĉiam pli suferas naturmediajn problemojn, kaj la senarbarigado
estas la precipaĵo , la ampleksigado de la komercado de la arbaroj, aldonaj
instalaĵoj por akvoelektraĵoj, la eksterlanda mendado de enlandaj sovaĝaj bestoj
kaj nelignaj produktoj por manĝaĵoj kaj medikamentoj, kaj rapide kreskanta
loĝantaro kiu malaperigas la arbarojn.

La Programo de la Unuiĝintaj Nacioj pri Disvolvado avertas ke: "La protektado de
la medio kaj la eltenebla uzado de la naturaj rimedoj en Laoso estas nepraj por
la malpliigado de la malriĉeco kaj la ekonomia kresko."

En aprilo 2011, la ĵurnalo The Independent raportis ke Laos eklaboris en la
polemika akvorezervujo Xayaburi ĉe la rivero Mekongo sen akirado de formala
aprobado. La naturmediistoj diras ke la akvorezervujo damaĝos al 60 milionoj kaj
en Kamboĝo kaj en Vjetnamio, maltrankvilaj pro la fluado de la rivero malsupren,
ili oficiale kontraŭas la projekton. La Mekonga Komisiono, regiona
interregistaraĵo kreita por la evoluigado de eltenebla administrado de la
rivero, fama pro la mekonga giganta siluro, entreprenis esploron kiu avertas ke
se la akvorezervujo kaj ĝiaj postaj aldonaĵoj estas daŭrigataj, ili "minacas la
abundecon, prduktivecon kaj diversecon de la mekongaj fiŝrimedoj". Najbara
Vjetnamio jam avertis ke la akvorezervujo damaĝos la mekongan delton, hejmo de
pli ol 20 milionoj da personoj kaj provizas ĉ. 50 procento da rizo, pli ol 70
procento da marbestoj kaj fruuktoj en tuta Vjetnamio.

Kontraŭleĝa arbodehakado ankaŭ estas grava problemo. Naturmediaj grupoj kalkulas
ke 500,000 kubaj metroj da trunkoj estas transportataj de Laoso al Vjetnamio
ĉiujare, el kiuj oni faras meblojn por eksportado al okcidentaj landoj.

La ĉefaj flughavenoj de Vjentiano estas Internacia Flughaveno Wattay kaj
Internacia Flughaveno de Luangprabango kaj Internacia Flughaveno de Pakse ankaŭ
ofertas servojn je malpli granda skalo. La nacia flugkompanio estas Lao Airlines
kaj aliaj flugkompanioj kiuj disponigas servojn en la lando inkluzivas Bangkok
Airways, Vietnam Airlines, AirAsia, Thai Airways International kaj China Eastern
Airlines.

Ĝenerale, Laoso malhavas adekvatan infrastrukturon. Laoso ne posedas fervojon,
escepte de malgranda ligilo kiu kunigas Vjetnamon kun Tajlando ĉe la Ponto de la
Taja-Laosa Amikeco. Malgranda fervojo estis konstruita de la francoj en la
provinco Ĉampasako sed fermita ekde la 1940-aj jaroj. La plejparto de la ŝoseoj
atingas la gravajn urbojn, precipe la Ŝoseo 13, konsiderinde plibonigita en la
lastaj jaroj, sed vilaĝoj for de la ĉefaj ŝoseoj nur povas atingi ilin per teraj
vojoj eble ne alireblaj dum tuta jaro pro la pluvado.

La telekomunikado kaj ekstera kaj interne estas tre limigita, sed poŝtelefonoj
troviĝas en ĉiuj urbaj centroj. En multaj kamparaj areoj la elektro ekzistas.
Songtaeoj (kamionoj kun sidlokoj) estas uzataj en la lando por longdistanca kaj
loka transportado.

Laoso faris rimarkindan progreson pri la salubrigo kaj plibonigo de la
sansistemo kaj jam plenumis sian Jarmilan Evoluigan Celon por 2015. Laoso estas
precipe kamparana (84%) kaj tio malfaciligas la salubrigadon, kaj en 1990 nur 8%
el la kamparanoj havir aliron al la sansistemo. La aliro rapide kreskis de 10%
en 1995 al 38% en 2008, aŭ alivorte inter 1995 kaj 2008 ĉ. 1,232,900 pliaj homoj
havis aliron al la salubrigado kaj sansistemo en kamparaj regionoj. Tio estas
nekredebla sukceso, se oni komparas ĝin kun aliaj similaj evoluigaj projektoj en
aliaj same evoluintaj landoj. La sukceso je la salubrigo kaj sano estis
atingitaj, en malmultaj jaroj, parte pro la sendependaj aktivistoj kiuj laboras
je malgranda skalo, spontanaj donacoj aŭ projektoj de la ŝato.

En Laoso, 60% de la loĝantaro apartenas al la laosa etno, kiu estas la precipaj
loĝantoj de la malaltaj regionoj kaj ĉefa reganto de la politika kaj kultura
vivo. La laosanoj apartenas al la lingva familio de la tajaj lingvoj, kiu
elmigris de la suda Ĉinio dum la 1-a jarmilo p.K. Ĉirkaŭ 8% apartenas al aliaj
grupoj el "malaltaj regionoj", kiuj kune kun la laosa etno formas la grupon
Laolumoj. La grupoj de la montetoj kaj la kulturaj maplimultoj de Laoso, kiel la
hmongoj, mienoj, tajdummoj, dajoj, kaj diversaj birm-tibetaj etnoj loĝadas en
izolitaj regionoj de la lando ekde multaj jaroj.

La vorto "laosa" ne nur aludas la lingvon, la etnon aŭ la kulturon. Ĝi estas
politika termino, kiu inkluzivas ĉiujn etnajn grupojn de Laoso. Simile, la vorto
"laosa" povas priskribi la etnon, kuirarton, lingvon kaj kulturon de la
nordorientaj loĝantoj de Tajlando (Isano), norde de Tajlando (Chiang Mai) kaj
Chiang Rai, kiuj estas etne laosaj.

La ĉefa religio estas budhismo, kiu kune kun animismo estas praktikataj inter la
montaraj triboj, pace kunekzistas la adorado al spiritoj. Ekzistas malgrandaj
komunumoj de kristanoj grandparte en Vjentiano, de bahaanoj kaj de muzulmanoj,
landlime kun Mjanmaro.

La oficiala kaj ĉefa lingvo estas la laŭa. La laosanoj loĝantaj en mezaj
regionoj parolas diversajn tribajn lingvojn. La franca lingvo, kiu estis uzata
de la registaro kaj por la komerco, estas laŭgrade anstataŭata favore al la
angla lingvo, lingvo de la Asocio de Sudorientaj Aziaj Nacioj (ASEAN).

Nuntempe UNICEF kune kun la loka registaro ade akceliĝas inter aliaj celoj, la
disvolviĝo kaj kreskado de la edukado, faciligante la alireblon al bonkvalita
edukado, disvolvigante la bezonatan infrastrukturon por la eduksistemo. Tiu
projekto celas atingi la partoprenadon de la familioj kaj komunumoj por la baza
edukado de la geinfanoj.

Laoso posedas distingigan kulturon. Pere de Teravado la kulturo de Laoso estis
influita de Barato kaj ankaŭ ĝi montras aspektojn de la kulturo de Ĉinio. Ĉi
tiuj influoj videblas en tuta Laoso, ne nur en la lingvo sed ankaŭ en la arto,
literaturo, muziko kaj artaj reprezentaĵoj.

Grava festivalo de Laoso estas Boun Pha Vet kiu okazas unu fojon jare. Ĝi estas
budhana festivalo kiu daŭras du tagojn kaj ĝin partoprenas la tuta komunumo.
Tradicie, Boun Pha Vet estas realigataj en januaro aŭ februaro depende de la
lunciklo. Dum la ceremonio la monaĥoj predikas pri la ĉapitroj de la Maha
Wetsandon Chadok, ankaŭ nomata Granda Prediko pri la Naskiĝo.

Laosa muziko estas regata de la nacia muzikilo ĥeno kiu havas logan historion.
Muzikgrupoj kutime inkluzivas kantiston (mor lam) kaj ĥen-ludiston (mor khaen)
kune kun violonistoj kaj aliaj muzikistoj. Lam saravane estas la plej populara
laosa muzikstilo, sed etnaj laosanoj en Tajlando disvolvigis internacie pli
konatan version nomatan mo lam sing.

Unu el la gravaj lokoj, kie la antikva laosa kulturo konserviĝas, estas la
Plataĵo de la Kruĉoj en la provinco Xieng Khouang.

Laoso ne havas leĝojn pri la kopirajto, kio estas malofta kazo kompare kun aliaj
landoj.



https://eo.wikipedia.org/wiki/Alkoholo

La vorto devenas de la araba al-kohl, kiel oni nomas antimonan sulfidon. La ligo
inter ili estas, ke alkemiistoj izolis antimonan sulfuridon (por uzo kiel
kontraŭsepsaĵo kaj kosmetikaĵo) per sublimado. Oni latinigis la vorton kiel
alcohol, kaj uzis ĝin por nomi ankaŭ aliajn produktojn de sublimado aŭ
distilado, inkluzivante la distilaĵon de vino

La vorto alkoholo devenas de la araba الكحول al-kukhūl 'la spirito', de al-
(artikolo)) kaj kuḥūl kio signifas 'subtila'. Tio rilatas al la fakto ke antikve
"spirito" aludis al alkoholoj. Por ekzemplo "spirito de vino" aludis al etanolo,
kaj "spirito de ligno" al metanolo.

La metodo de distilado estis malkovrita per persoj en la araba imperio, per
"alambiko" (distililo). Muhammad ibn Zakariya al-Razi, persa kuracisto
(864-925), unue priskribis science principojn de alkohola distilado, la ilojn
bezonatajn, kaj elfarado de brando. Aviceno, persa filozofo (980-1037)
plibonigis la distililon per elpensado de la distil-serpento.

La araboj konis la alkoholon produktita el vino per distilado. Tamen, ties
malkovron foje oni datigis ĉe la 14a jarcento, atribuante al la kuracisto
Arnoldo de Vilanova, alkemia saĝulo kaj profesoro de medicino en Montpeliero. La
kvinesenco de Ramon Lullo estis nur alkoholo ŝanĝita je milda temperaturo.

Distililo kaj brando alvenis Andaluzion, kaj poste disvastiĝis tra Eŭropo. Ofte
la monaĥoj en la abatejoj estis la unuaj produktantoj kaj vendistoj de tiaj
"akvoj", kiel oni tiam ilin nomis. Tiel la abatejoj de Irlando jam distilis la
uisce beatha en 1170, kiam la soldatoj de Henriko la 2-a invadis Irlandon.

En 1661, per la distilado de buksa ligno, izolis Robert Boyle la substancon (ne
taŭga por trinki), kiun li nomis spirit of box (spirito de bukso). Pli malfrue
oni nomis tion substancon "ligna alkoholo", "metilalkoholo", "metanolo".

Antoine Lavoisier estis kiu diskonigis la devenon kaj la manieron produkti
alkoholon pere de la fermentado vina, pruvante ke sub la influo de bier-gisto la
sukero el binvero transformiĝas en karbonata acido kaj alkoholo. Ĝi estis
studita ankaŭ de Scheele, Gehle, Thénard, Duma kaj Boullay kaj en 1854 Berthelot
akiris ĝin per sintezado.

Oni diras alkoholo, kiam oni pensas pri alkoholaĵo, ebriigaĵo, trinkaĵo. La
efika parto de la naturaj ebriigaĵoj estas kemie etanolo.

En nuntempa kemio, la vorto "alkoholo" signifas ne nur la etanolon (aŭ
etilalkoholon) en trinkaĵoj. Anstataŭe, la vorto signifas iun ajn anon de klaso
de kombinaĵoj, inter kiuj etanolo estas unu.

Primara alkoholo, sekundara alkoholo kaj terciara alkoholo rilatas al alkoholoj
kun respektive unu, du aŭ tri alkiloj (Vd la apudajn desegnojn).

El alkanoj, alkenoj kaj alkinoj eblas obteni respektive alkanolojn, alkenolojn
kaj alkinolojn, kiuj laŭ la kazoj estas pli aŭ mapli stabilaj.

Per la uzo de la neoficiala postafikso ol-, PIV priskribas la alkoholon kun unu,
du, tri, kvar kaj pluraj hidroksiloj per respektive la terminoj monoolo, diolo,
triolo, tetraolo kaj poliolo.

Se la grupo ligiĝas al karbono de aromata ciklo (aromataj kombinaĵoj) temas pri
fenoloj.

Alkoholoj estas senkoloraj kaj preskaŭ senodoraj. Ili estas likvoj aŭ eĉ (se ili
estas grandmolekulaj) solidaj je 20 °C, ĉar la hidroksila grupo ebligas
hidrogenajn ligojn, kaj tiuj malplifaciligas gasiĝon. La malgrand-molekulaj
alkoholoj solveblas en akvo, ĉar la hidroksila grupo facile ligiĝas kun ĝi.

La fizikaj kaj kemiaj proprecoj dependas de la loko de la OH-grupo kaj de la
bazmolekulo (R), kiu povas enhavi aliajn funkciajn grupojn. Fakte, alkoholoj,
kiel akvo, povas montri aŭ acidajn aŭ bazajn proprecojn de la -OH grupo. Kun pKa
de ĉirkaŭ 16-19, ili estas, ĝenerale, iomete pli malfortaj acidoj ol pura akvo,
sed ili ankoraŭ povas reagi kun fortaj bazoj kiel natria hidrido aŭ reakciaj
metaloj (M) kiel natrio. La saloj, kiuj rezultas, respondas al la ĝenerala
formulo RO-M+.

Nature troviĝas multe en la volatilaj oleoj. Ili estas partoj (kiel esteroj) en
oleoj kaj vaksoj.

El tiuj kombinaĵoj, kelkaj estas venenaj, eĉ en malgrandaj kvantoj. Ekzemple,
konsumo de metanolo (aŭ metilalkoholo) povas kaŭzi dumvivan blindecon, ĉar la
metabolo de mamulo ŝanĝas ĝin en formaldehidon kaj formikan acidon.

Alkoholo estas uzata en diversaj sferoj tra la tuta mondo jam dum longa tempo.
Oni trovas ĝin en alkoholaĵoj, kiujn oni vendas al plenkreskuloj, en brulaĵo,
kaj krome ĝi estas uzata por pluraj sciencaj, medicinaj kaj industriaj aplikoj.
La vorto "senalkohola" ofte rilatas al produktaĵoj kiuj ne enhavas alkoholon,
partikulare al trinkaĵoj similaj (laŭ gusto, koloro, teksturo, tradicia uzado
ktp) al alkoholaĵoj, sed sen enhavo de alkoholo kaj foje kun ege malgranda
kvanto da alkoholo.

Certaj grupoj de konsumantoj povas havi diversajn limigojn pri la konsumo de
nutraĵoj kiuj povas enhavi alkoholon (infanoj), ekzemple en kukoj kaj aliaj
dolĉaĵoj kiuj povas enhavi alkoholon.

Akloholaĵoj kutime enhavas 3–40% da etanolo (volumenaj elcentoj) kaj estis
produktitaj kaj aktive konsumataj pere de homoj jam ekde antaŭ-prahistoria
tempo. Aliaj oftaj alkoholoj estas 2-metilo-2-butanolo (troviĝas en biero)
kaj γ-hidroksibutirata acido (GHB) estas konsumataj pro ties psikaj efektoj.

50% (volumena) solvaĵo de etilenglikolo en akvo estas kutime uzata por preventi
frostiĝon (malfrostilo).

Etanolo povas esti uzata kiel kontraŭsepsaĵo por seninfektigi haŭton antaŭ
injekto, ofte kunkun jodo. Sapoj surbaze de etanol fariĝas nun kutimaj en
restoracioj kaj estas utila metodo por ne instali sekigan aŭtomaton por manoj
kaj fariĝas modernaj metodoj por lavi manojn, ĉar tiu sapo mem evaporiĝas.



https://eo.wikipedia.org/wiki/Bagdado

Bagdado (arabe بغداد , [bagdad']) estas la ĉefurbo de la Respubliko Irako kaj
kun pli ol naŭ milionoj da loĝantoj (2015) estas la plej granda kaj grava urbo
de tiu ŝtato kaj la dua plej granda urbo en la Araba mondo (post Kairo,
Egiptio), kaj la dua plej granda urbo en Okcidenta Azio (post Teherano, Irano).
Laŭ la iraka registaro, la populacio de la lando estis atinginta 35 milionojn,
kun 9 milionoj en la ĉefurbo.

Situanta laŭlonge de la rivero Tigris, la urbo estis fondita en la 8a jarcento
(kalifo al-Mansur fondis la urbon) kaj iĝis la ĉefurbo de la Abasida Kaliflando.
Post mallonga tempo de ties fondo, Bagdado evoluis en grava kultura, komerca,
kaj intelektula centro por la Islama mondo. Tio, aldone al la gastigado de
kelkaj ŝlosilaj akademiaj institucioj (ekz. Hejmo de Saĝeco), havigis al la urbo
tutmondan reputacion kiel la "Centro de Lernado".

Tra la tuta Meza mezepoko, Bagdado estis konsiderata multe la plej granda urbo
en la mondo kun ĉirkaŭkalkulitaj 1,200,000 personoj. En jaro 1258 Mongoloj
detruis la urbon kaj mortigis la lastan bagdadan kalifon, kio rezultis en
malpliiĝo kiu pluos dum multaj jarcentoj pro oftaj malfacilaĵoj kaj multaj
sinsekvaj imperioj. En la jaro 1401 Mongoloj duan fojon detruis la urbon kaj en
la jaro 1534 Bagdadon konkeris la Osmanida imperio, kaj ĝi restis osmana ĝis
1917. En la jaro 1920 Bagdado fariĝis la ĉefurbo de Irako. Kun la agnosko de
Irako kiel sendependa ŝtato (iam Britia Mandato de Mezopotamio) en 1938, Bagdado
laŭgrade reakiris iome sian iaman hegemonion kiel grava centro de Araba kulturo.

En nuntempaj tempoj, la urbo suferis ofte gravajn infrastrukturajn damaĝojn,
ĉefe ĵuse pro la Invado de Irako de 2003, kaj la sekva Iraka Milito kiu daŭris
ĝis Decembro 2011 kaj iel ĝis nun. En ĵusaj jaroj, la urbo ofte suferis atakojn
de irakaj insurekciuloj. Ĉe 2012, Bagdado estis listita kiel unu el la plej
malagrablaj lokoj en la mondo por vivi, kaj estis rangita de la konsultaj firmao
Mercer kiel plej malbona el 221 urboj mezurita laŭ vivkvalito. En la du golfaj
militoj Usono bombardadis Bagdadon.

La nomo Bagdado estas antaŭ-islama. La loko kie la urbo Bagdado rezulte stariĝis
estis loĝataj dum jarmiloj kaj ĉirkaŭ la 8a jarcento n.e. disvolviĝis kelkaj
vilaĝoj (Asiriaj kristanoj), kiaj persa domaro nomata Bagdado, kies nomo estos
uzata por la Abasida metropolo.

Oni proponis ke tiu nomo estas de Hind-Eŭropa origino kiel mezpersa komponaĵo de
Bagh () "dio" kaj dād () "donacita de", tradukebla al "Donacita de Dio" aŭ
"Donaco de Dio". En malnovpersa la unua elemento povas esti komprenata kiel
boghu kaj estus rilata al slava bog "dio", dum la dua povas esti komprenata kiel
dadāti. Simila termino en mezpersa estas la nomo Mithradāt (Mihrdād en
novpersa), konata ankaŭ laŭ sia helenisma formo Mitridato signife "donaco de
Mitrao" (dāt estas la pli arkaika formo de dād, rilata al la latina dat kaj en
aliaj lingvoj donor aŭ donanto). Estas nombraj aliaj lokoj en plej ampleksa
regiono kies nomoj estas komponaĵoj de la vorto bagh, kiaj Baglan kaj Bagram en
Afganio aŭ vilaĝo nome Baĝ-ŝan en Irano.

Kiam la Abasida Kalifo, Al-Mansur, fondis tute novan urbon por sia ĉefurbo, li
elektis la nomon Madinat al-Salaam aŭ Urbo de Paco. Tiu estis la oficiala nomo
sur moneroj, pezunuoj kaj aliaj oficialaj uzadmanieroj, kvankam la normala
popolo pluuzadis la malnovan nomon. Ĉirkaŭ la 11a jarcento, "Bagdado" iĝis
preskaŭ la nura nomo por la mondfama metropolo.

Bagdado situas en centro de la lando sur ebenaĵo laŭ ambaŭ bordoj de Tigris. La
rivero Tigris dividas Bagdadon en du duonoj, kies orienta duono estas nomata
'Rusafa' dum la okcidenta duono estas konata kiel 'Karĥ'. La tero sur kiu estis
konstruita la urbo estas preskaŭ tute ebena kaj malalta, nome de aluvia deveno
pro la periodaj grandaj inundoj kiuj okazas ĉe la rivero.

Bagdado havas subtropikan aridan klimaton (laŭ la Klimata klasifiko de Köppen
BWh) kaj estas unu el la plej varmaj urboj el la mondo. Somere el Junio al
Aŭgusto, la averaĝa maksimuma temperaturo estas tiom alta kiom ĝis 44 °C
(111 °F) akompane de ardaj sunsubiroj: pluvo fakte estis registrita tiom
malmulte kiom nur seson da okazoj je tiu epoko de la jaro kaj neniam superis 1
milimetron. Eĉ noktaj temperaturoj en somero estas rare sub 24 °C (75 °F). La
rekorda plej alta temperaturo registrita en Bagdado estis de 124 gradoj
Fahrenheit (51 gradoj Celsius) registritaj en Julio 2015. La malsekeco estas
tipe tre malalta (sub 10%) pro la granda distanco al la marĉeca Persa Golfo, kaj
tiele polvaj ŝtormoj el la dezertoj okcidentaj estas normalaj okazaĵoj dum la
somero.

Post la falo de la Umajidoj, nome la unua dinastio el Islamo, la venkintaj
Abasidaj regantoj volis sian propran ĉefurbon por regadi el tie. Por tio ili
elektis lokon norde de la Sasanida ĉefurbo nome Ktesifono (kaj ankaŭ ĝuste norde
de kie iam estis la antikva Babilono), la 30an de Julio 762, la kalifo Al-Mansur
komisiis la konstruon de la urbo, kaj ĝi estis konstruita sub la superkontrolo
de la Barmakidoj. Mansur kredis ke Bagdado estis la perfekta urbo por esti la
ĉefurbo de la Islama Imperio sub la Abasidoj. Mansur tiom multe amis la lokon ke
oni citis lian diraĵon, "Tiu estas la urbo kiun mi trovis, kie mi vivos, kaj kie
miaj posteuloj regos poste".

La kresko de la urbo estis helpita de sia elstara loko, bazita sur almenaŭ du
faktoroj: ĝi havis kontrolon super strategiaj kaj komercaj vojoj laŭlonge de la
rivero Tigris; kaj la abundo de akvo en seka klimato. Akvo ekzistas kaj ĉe la
norda kaj ĉe la suda pintoj de la urboj, permesante al ĉiuj hejmoj havi sufiĉan
disponeblon, kio estis tre malofta dum tiu tempo kaj regiono.

Bagdado superis Ktesifonon, nome ĉefurbo de la Persa Imperio, kiu estis situanta
ĉirkaŭ 30 km sudoriente. Nuntempe, ĉio kio restis el Ktesifono estas la sankta
urbo Salman Pak, ĝuste sude de Granda Bagdado. Ktesifono mem estis anstataŭata
kaj anstataŭis Seleŭkion, nome la unua ĉefurbo de la Seleŭkia Imperio. Seleŭkio
estis antaŭe siavice anstataŭata de la urbo Babilono.

En siaj komencaj jaroj, la urbo estis konata kiel intenca memorigilo pri esprimo
de la Korano, kiam ĝi aludas al Paradizo. Necesis kvar jaroj por konstrui ĝin
(764-768). Mansur kunigis inĝenierojn, kontrolistojn kaj artokonstruistojn el le
tuta mondo por ariĝi kaj prilabori planojn por la urbo. Ĉirkaŭ 100,000
konstrulaboristoj venis por studi la planojn; oni distribuis multajn salajrojn
por ekkonstrui la urbon. Julio estis elektita por la starta tempo ĉar du
astrologoj, nome Naubaĥt Ahvazi kaj Maŝallah ibn Athari, kredis ke la urbo estu
konstruita sub la signo de la leono, Leono. Leono estis asocia kun fajro kaj
estas simbolo de produktiveco, fiero, kaj ekspansio.

La brikoj uzitaj por konstrui la urbon estis 460 mm je ĉiuj flankoj. Abu Hanifah
estis la kalkulisto de la brikoj kaj li disvolvigis kanalon, kiu alportis akvon
al la laborejo por la uzado kaj de homa konsumado kaj de fabrikado de la brikoj.
Oni uzis ankaŭ marmoron por fari konstruaĵojn tra la tuta urbo, kaj ankaŭ
marmoraj ŝtupoj kondukis al la bordoj de la rivero.

La baza plano de la urboverkoj konsistis el du grandaj duoncirkloj de ĉirkaŭ 19
km de diametro. La urbo mem estis desegnita kiel cirklo de ĉirkaŭ 2 km de
diamtro, kio kondukis ĝin al la nomo de "Ronda Urbo". La origina desegno montris
unusolan ringon de loĝejaj kaj komercaj strukturoj laŭlonge de la interno de la
urbomuregoj, sed la fina konstruo aldonis alian ringon ene de la unua. Ene de la
urbo estis multaj parkoj, ĝardenoj, vilaoj, kaj promenejoj. En la centro de la
urbo estis moskeo, same kiel sidejoj por gvardioj. La celo aŭ uzo de la restanta
spaco en la centro estas nekonata. La cirkla desegno de la urbo estis rekta
respegulo de la tradicia persa sasanida urba desegno. La sasanida urbo Gur en
Provinco Farso de la unua Irano, konstruita 500 jarojn antaŭ Bagdado, estis
preskaŭ identa en sia ĝenerala cirkla desegno de radiantaj avenuoj, kaj la
registaraj konstruaĵoj kaj temploj ĉe la centro de la urbo. Tiu stilo de urba
planado kontrastis kun tiuj de antikvaj greka kaj roma urboplanado, en kiuj
urboj estis desegnitaj kiel kvadratoj aŭ rektanguloj kun stratoj interkunigante
unu la alian per ortaj anguloj.

La kvar ĉirkaŭaj muregoj de Bagdado estis nomitaj Kufa, Basra, Ĥorasan, kaj
Sirio; nomitaj tiele ĉar ties pordegoj indikis al la direktoj de tiuj celvojoj.
La distanco inter tiuj pordewgoj estis iomete malpli ol 2.4 km (1.5 mi). Ĉiu
pordego havis duoblajn pordojn kiuj estis faritaj el fero; la pordegoj estis
tiom pezaj ke necesis kelkaj homoj por fermi kaj malfermi ilin. La muro mem
estis ĉirkaŭ 44 m dikaj ĉe la bazo kaj ĉirkaŭ 12 dikaj ĉe la pinto. Krome, la
murego estis 30 m alta, kio inkludis krenelojn, nome fortikiga parto de eroj de
parapeto kutime trapasataj de embrazuroj. Tiu murego estis ĉirkaŭata de alia
murego kun dikeco de 50 m. Tiu dua murego havis turojn kaj rondoformajn
krenelojn, kiuj ĉirkaŭis la turojn. Tiu ekstera murego estis protektita de
fortika glaciso, kiu estis farita el brikoj kaj kalko. Ekster la ekstera murego
estis fosaĵo plenigebla je akvo.

En la mezo de Bagdado, sur la centra placo estis la Orporda Palaco. Tiu Palaco
estis la rezidejo de la kalifo kaj de lia familio. En la centra parto de la
konstruaĵo estis verda kupolo kiu estis 39 m alta. Ĉirkaŭ la palaco estis ĉeakva
promenejo, en kiu nur la kalifo rajtis veni rajde surĉevale. Aldone, la palaco
estis ĉe aliaj domegoj kaj oficiraj loĝejoj. Ĉe la Pordego de Sirio konstruaĵo
servis kiel hejmo por la gvardioj. Ĝi estis farita el brikoj kaj marmoro. La
palaco guberniestro loĝis en tiu laata parto de la konstruaĵo kaj la komandanto
de la gvardio antaŭe. En 813, post la morto de la kalifo Al-Amin la palaco ne
estis plu uzata kiel hejmo por la kalifo kaj lia familio. Ĉio tio estis bazita
sur la Araba skribmaniero. La du desegnistoj kiuj estis dungitaj de Al-Mansur
por plani la urbajn desegnojn estis Naubaĥto, nome zoroastristo kiu determinis
ankaŭ ke la dato de la fondo de la urbo estos astrologie favora, kaj Maŝallah
ibn Athari, nome judo el Ĥorasano, Irano.

La Abasida Kaliflando estis bazita sur la fakto ke oni supozis tiujn kalifojn
descendantoj aŭ posteuloj de la onklo de Muhammad kaj estis tiele parto de la
tribo de Kurajŝoj. Ili uzis malamikecon Ŝijaisman, movadon por Granda Ĥorasano
kaj alvokojn al ambicioj kaj tradicioj de la ĵus konkerita persa aristokrataro
por superi la Umajadojn. La Abasidoj serĉis kombini la hegemonion de la Arabaj
triboj pere de la imperiaj, kortegaj, ceremoniaj, kaj administraciaj strukturoj
de la Persianoj. La Abasidoj konsideris sin mem kiel la heredantoj kaj la
neceson de Mansur por lokigi la ĉefurbon en loko kiu estu reprezenta de la
arab-islama identeco per konstruado de la Hejmo de Saĝeco, kie estu tradukitaj
antikvaj tekstoj el siaj originaj lingvoj, kiaj la greka, al araba. Mansur estas
konsiderata kiel pioniro de "Traduka Movado" pro tio. Krome, Bagdado estas ankaŭ
ĉe la antikva Sasanida imperia sidejo de Ktesifono ĉe la rivero Tigris.

La Sieĝo de Bagdado estis parto de la kvara fitna nome enlanda milito inter
al-Amin kaj al-Ma'mun. La sieĝo daŭris el Aŭgusto 812 ĝis Septembro 813. Kvankam
la urbo estis ĉirkaŭata de muroj plej el la loĝantaro loĝis en ĉeurboj kiuj ne
estis enmurigitaj. La sieĝo estis tiele ne atako al fortikigita perimetro sed
pli bone temis pri luktado surstrata, nome invado el hejmo al hejmo same kiel al
provizoraj improvizitaj fortikaĵoj. Ĝi estis tre detrua speciale por la civila
loĝantaro.

Unu generacion post ties fondo, Bagdado iĝis kerno de lernado kaj de komerco. La
Hejmo de Saĝeco estis institucio dediĉata al la tradukado de grekaj, mezpersaj
kaj siriakaj verkoj. Fakuloj venis al Bagdado el la tuta Abasida Kaliflando,
faciligante la enkondukon de persa, greka kaj hindia scienco en la araban kaj
islaman mondon de tiu tempo. Bagdado estis plej verŝajne la plej granda urbo en
la mondo tuj post sia fondo ĝis la 930-aj jaroj, kiam ĝi estis ligita al
Kordovo. Kelkaj ĉirkaŭkalkuloj sugestas ke la urbo enhavis ĉirkaŭ unu milionon
da loĝantoj je sia pinto. Multaj el la rakontoj de Mil kaj unu noktoj okazas en
Bagdado dum tiu periodo.

Inter elstaraj trajtoj de Bagdado dum tiu periodo estis ties rimarkindaj
bibliotekoj. Multaj el la Abasidaj kalifoj estis patronoj aŭ mecenatoj de
lernado kaj ĝuis kolektadon de kaj antikva kaj tiutempa literaturo. Kvankam
kelkaj el la princoj de la antaŭa Umajada dinastio komencis arigadon kaj
tradukadon de greka scienca literaturo, estis Abasidoj kiuj la unuaj kolektis
grekajn lernotekstojn je granda skalo. Multaj el tiuj bibliotekoj estis privataj
kolektoj intencintaj nur por la uzado de ties posedantoj kaj de ties apudaj
amikoj, sed la bibliotekoj de la kalifoj kaj de aliaj funkciuloj ekhavis
publikan aŭ duon-publikan karakteron. Kvar grandaj bibliotekoj estis establitaj
en Bagdado dum tiu periodo. La plej frua estis tiu de la fama Al Mamun, kiu
estis kalifo el 813 al 833. Alia estis establita de Sabur Ibn Ardaŝir en 991 aŭ
993 por kleruloj kaj fakuloj kiuj ĉeestis en lia akademio. Malfeliĉe, tiu dua
biblioteko estis rabita kaj bruligita fare de Seljukoj nur sepdek jarojn post ĝi
estis establita. Tio estis bona ekzemplo de la speco de bibliotekoj formitaj laŭ
la necesoj kaj interesoj de klera socio. La du lastaj estis ekzemploj de madraso
nome de teologiaj lernejaj bibliotekoj. La Nizamijah estis fondita de la perso
Nizam al Mulk, kiu estis viziro de du fruaj Seljukaj sultanoj. Ĝi plue funkciis
eĉ post la alveno de la Mongoloj en 1258. La Mustansirijah madraso, al kiu
apartenis ege riĉa biblioteko, estis fondita de Al Mustansir, nome la dua lasta
Abasida kalifo, kiu mortiĝis en 1242. Tiu rezultis la lasta granda biblioteko
konstruita de la kalifoj de Bagdado.

La Tahirida dinastio (perse طاهریان) estis dinastio, de persa dihkana deveno,
kiu regadis en la urbo Bagdado el 820 ĝis 891.

Ĉirkaŭ la 10a jarcento, la urba loĝantaro estis inter 1.2 milionoj kaj 2
milionoj. La frua spektakla kresko de Bagdado finfine malakcelis pro
malfacilaĵoj ene de la Kaliflando, kiaj relokigoj de la ĉefurbo al Samaro (dum
808–819 kaj 836–892), la perdo de la plej okcidentaj kaj orientaj provincoj, kaj
periodoj de politika dominado fare de la iranaj Buŭajidoj (945–1055) kaj de
Turko-Selĝukoj (1055–1135).

La Selĝukoj estis klano de Oguzaj Turkoj el Centra Azio kiuj estis konvertintaj
al la sunaisma branĉo de Islamo. En 1040, ili detruis la hegemonion de la
Gaznavida Imperio, kaj konkeris ties teritorion kaj en 1055, Tugril Beg, nome la
estro de la Selĝukoj, konkeris Bagdadon. La Selĝukoj forigis la ŝijaisman
dinastion de Buŭajidoj kiuj estis reganta dum iome da tempo kaj ekprenis povon
kaj kontrolon de Bagdado. Ili regis kiel Sultanoj ja la konto de la Abasidaj
kalifoj (ili vidis sin mem kiel parto de la Abasida reĝimo). Tughril Beg vidis
sin mem kiel la protektanto de la Abasidaj kalifoj.

En 1058, Bagdado estis kaptita de Fatimidoj sub la turka generalo Abu'l-Ḥārith
Arslān al-Basasiri, aliĝinto de Ismailanismo kun la Ukajlidaj Kurajŝoj. Ne multe
antaŭ la alveno de la Selĝukoj en Bagdadon, al-Basasiri petis al la Fatimida
Imam-Kalifo al-Mustansir helpi lin por la konkero de Bagdado je konto de la
Ismailia Imamo. Oni ĵus sciis ke la fama Fatimida misiisto da'i, nome
al-Mu'ajjad al-Ŝirazi, ludis rektan rolon por elteni al-Basasiri kaj helpis tiun
generalon por sukcesi en la konkero de Mosulo, Ŭasit kaj Kufa. Tuj poste, ĉirkaŭ
Decembro de 1058, ŝijaisma azano (nome alvoko al preĝo) estis plenumita en
Bagdado kaj ĥutbah (prediko) estis liverita je la nomo de la Fatimida
Imam-Kalifo. Spite siajn ŝijaismajn inklinojn, Al-Basasiri ricevis eltenon el
Sunaistoj same kiel el Ŝijaistoj, ĉar la opozicio al la povo de Selĝukoj estis
komuna faktoro.

La 10an de Februaro 1258, Bagdado estis kaptita de Mongoloj estritaj de Hulegu,
pranepo de Ĝingis-Ĥano, dum la sieĝo de Bagdado. Multaj kvartaloj estis
ruinigitaj per incendioj, la sieĝo mem aŭ rabado. La Mongoloj masakris plej el
la urba loĝantaro, inklude la kalifon Al-Musta'sim, kaj detruis grandajn partojn
de la urbo. Ankaŭ la kanaloj kaj digoj kiuj estis forminta la urban sistemon de
irigacio estis same detruitaj. Dum tiu tempo, en Bagdado, kristanoj kaj
ŝijaistoj estis tolerataj, dum sunaistoj estis traktataj kiel malamikoj. La
rabado de Bagdado metis fino al la Abasida Kaliflando, frapego el kiu la Islama
civilizo neniam rekuperiĝis.

Je tiu punkto, Bagdado estis regita de Ilĥanlando, disigita ŝtato de la Mongola
Imperio, reganta el Irano. En 1401, Bagdado estis denove rabita, tiam fare de la
centrazia tjurka konkeranto Timur ("Tamerlano"). Kiam liaj fortoj kaptis
Bagdadon, li pardonis neniun, kaj ordonis ke ĉiu el liaj soldatoj alportu reen
du fortranĉitajn homajn kapojn. Ĝi iĝis provinca ĉefurbo kontrolita de la
dinastioj de la Mongolaj Jalajeridoj (1400–1411), Tjurka Kara Kojunlu
(1411–1469), Tjurka Ak Kojunlu (1469–1508), kaj la Iranaj Safavidoj (1508–1534).

En 1534, Bagdado estis kaptita de la Otomanaj Turkoj. Dum la regado de la
Otomanoj, Bagdado pluestis en periodo de dekadenco, parte kiel rezulto de
malamikeco inter ties regantoj kaj la Iranaj Safavidoj, kiuj ne akceptis la
Sunaisman kontrolon de la urbo. Inter 1623 kaj 1638, ĝi revenis sub irana regado
antaŭ fali reen en otomanajn manojn.

Bagdado suferis drasre el vizitoj de pesto kaj ĥolero, kaj foje ĝis du trionoj
el ties loĝantaro estis forbalaitaj.

Dum tempo, Bagdado estis la plej granda urbo en Mezoriento. La urbo vidis
relative revivigon en la lasta parto de la 18a jarcento dum la regado de
Mamelukoj. Rekta otomana regado estis reenmetita fare de Ali Rıza Paŝao en 1831.
El 1851 al 1852 kaj el 1861 al 1867, Bagdado estis regata, sub la Otomana
Imperio fare de Mehmed Namik Paŝao. The Nuttall Encyclopædia informis ke la
loĝantaro de Bagdado de 1907 estis de 185,000 personoj.

Bagdado kaj suda Irako restis sub Otomana regado ĝis 1917, kiam ĝi estis kaptita
de la Britoj dum la Unua Mondmilito. En 1920, Bagdado iĝis la ĉefurbo de la
Brita Mandato de Mezopotamio kaj post ricevi sendependon en 1932, la ĉefurbo de
la Regno Irako. La urba loĝantaro kreskiĝis el ĉirkaŭkalkulitaj 145,000 en 1900
al 580,000 en 1950. Dum la Mandato, la grava juda komunumo de Bagdado konsistis
el kvarono de la urba loĝantaro.

La 1an de Aprilo 1941, membroj de la "Ora Kvaropo" kaj Raŝid Ali al-Kajlani
realigis puĉon en Bagdado. Raŝid Ali instalis pro-germana kaj pro-itala
registaron por anstataŭi la pro-britan registaron de la Regento Abdul Ilah. La
31an de Majo, post la rezulta Angl-Iraka Milito kaj post Raŝid Ali kaj lia
registaro estis elirinta, la Urbestro de Bagdado submetiĝis al la fortoj de
Britio kaj de la Brita Komunumo.

La 14an de Julio 1958, membroj de la Iraka Armeo, sub estreco de Abd al-Karim
Kasim, realigis revolucion nome puĉon. La reĝo Faisal la 2-a, iama Ĉefministro
Nuri as-Said, iama Regenta Princo 'Abd al-Ilah, membroj de la reĝa familio, kaj
aliaj estis sovaĝe mortigitaj dum la puĉo. Multaj el la korpoj de viktimoj estis
poste trenitaj surstrate de Bagdado.

Dum la 1970-aj jaroj, Bagdado pasis tra periodo de prospereco kaj kresko pro
forta plialtigo de la naftoprezo, nome la ĉefa eksportaĵo de Irako. Oni
konstruis novajn infrastrukturojn kiaj moderna akvo-liveriga kaj -foriga
sistemoj, kaj ŝoseoj dum tiu periodo. La ĉefaj planoj por la urbo estis
disponigitaj (1967, 1973) el la socialisma Pollanda oficejo Miastoprojekt-Kraków
el Krakovo, pere de Polservice. Tamen, la Iran–Iraka Milito de la 1980-aj jaroj
estis epoko de malfacilaĵoj por la urbo, ĉar mono estis direktita de Saddam
Hussein al la armeo kaj miloj da loĝantoj mortiĝis. Irano lanĉis nombrajn
misilatakojn kontraŭ Bagdado reage al la konstantaj bombardadoj de Teherano fare
de la iraka armeo.

En 1991 kaj 2003, unue la Golfa Milito kaj poste la invado de Irako kaŭzis
gravan damaĝon ĉe la transporta, energia, kaj sansistema infrastrukturoj ĉar la
fortoj de la uson-estrita koalicio lanĉis amasajn aerajn atakojn en la urboj en
ambaŭ militoj. Ankaŭ en 2003, minoraj tumultoj en la urbo (kiuj okazis ĉefe la
21an de Julio) kaŭzis kelkajn ĝenadojn en la loĝantaro.

La historia "Asiria Kvartalo" de la urbo, nome Dora, kiu estis enhavinta
loĝantaron de 150,000 asirianoj en 2003, konsistigis ĉirkaŭ 3% el la ĉefa asiria
populacio tiam. La komunumo ekde tiam suferis rabadon, mortominacojn,
vandalismon, kaj dombruligojn fare ĉefe de Al-Kaida sed ankaŭ de aliaj
insurekciaj grupoj. Je la fino de 2014, nur 1,500 asirianoj restis en Dora.

La malfacilaĵoj en Bagdado pliakriĝis ekde kiam ĉefaj trupoj de Usono abandonis
la irakan teritorion kaj poste komencis la Milito kontraŭ la Islama Ŝtato ĉirkaŭ
2014. De tiam abundis atencoj ĉefe kontraŭ ŝijaismaj kvartaloj.

La 27a de decembro 2015 la iraka armeo rekonkeris la urbon Ramadi, proksima al
Bagdado, ekde aprilo en teritorio ĝis tiam kontrolita de ĝihadistoj de ISIS. Tio
iom sekurigis la potencon de Bagdado sed aliflanke kolerigis la insurekciulojn
kiuj realigas ĉefe memmortigajn atencojn.

La Al-Mustansirija Universitato (arabe: الجامعة المستنصرية) estas universitato
en Bagdado. La origina Al-Mustansirija Madraso, estis establita en 1227 (aŭ
1232/34 laŭ kelkaj rakontoj) fare de la Abasida Kalifo Al-Mustansir kaj estis
unu el la plej antikvaj universitatoj en la mondo. Ties konstruaĵo, ĉe la
maldekstra bordo de la rivero Tigris, survivis la Mongolan invadon de 1258 kaj
estis restaŭrita kiel moderna universitato. En 1967 oni iniciatis pli grandan
reorganizadon de altnivela edukado, cele al intenco ke ĉirkaŭ 1969 ĉiuj antaŭaj
institucioj estu nuligitaj kaj rekonstituitaj. Al-Mustansirija estis deklarita
kiel aparta Universitato en 1968, kaj ties branĉaj kampusoj estis disigitaj por
formi parton de la Universitato de Mosulo kaj la Universitato de Basra.

Bagdado havas varman senpluvan klimaton. En la somero de junio ĝis aŭgusto estas
varmego: nokte 24, tage 50 °C, kiun ofte akompanas polvo-ŝtormoj. Vintre de
decembro ĝis februaro la temperaturo foje atingas la 0 °C-on. Jare pluvas po 575
milimetroj, precipe inter novembro ĝis marto. En 2008 eksterordinare neĝis.



https://eo.wikipedia.org/wiki/Usono

Usono, oficiale la Unuiĝintaj Ŝtatoj de Ameriko (angle: United States of
America; mallonge: USA, U.S., America), estas federacia konstitucia respubliko
kiu konsistas el 50 subŝtatoj, federala distrikto, kaj 565 indianaj kaj inuitaj
tribaj registaroj.

Usono situas preskaŭ tute en la okcidenta hemisfero. Ĝiaj 48 koheraj subŝtatoj
kaj ĝia ĉefurbo Vaŝingtono situas en Nordameriko; la plej granda parto de Usono
(la t.n. 48 ŝtatoj, krom Alasko kaj Havajo) havas limojn norde kun Kanado,
oriente kun la Atlantika Oceano, sude kun la Golfo de Meksiko kaj Meksiko, kaj
okcidente kun Pacifiko. Alasko lokiĝas nord-okcidente de Kanado, kaj Havajo
lokiĝas meze de la Pacifika Oceano. Usono ankaŭ posedas dek kvar teritoriojn,
inkluzive de Gvamo kaj Porto-Riko.

Kun pli ol 300 milionoj da loĝantoj, kiuj loĝas sur 9,63 milionoj da kvadrataj
kilometroj, Usono estas la tria plej granda lando de la mondo laŭ loĝantaro, kaj
la tria laŭ areo (la kvara, se oni kalkulas nur la tersurfacon). Usono estas unu
el la plej diversetnaj nacioj en la mondo, rezulte de jarcentoj de amasa
enmigrado, ĉefe el Eŭropo, sed ankaŭ el aliaj mondopartoj. Kiel rezulto la usona
socio estas unu el la plej variaj kaj kompleksaj en la mondo. La reganta kulturo
baziĝas klare sur la kristana, eŭropa kulturo. La originaj loĝantoj (indiĝenaj
nordamerikaj triboj) estis forpelitaj de siaj teritorioj kaj metitaj en
rezervejojn; de la 17-a ĝis la 19-a jarcentoj, multaj el ili mortis pro malsanoj
(portitaj de eŭropaj koloniantoj) kaj militoj. Nuntempe, ilia kulturo preskaŭ
malaperis.

La aktuala nacio estis fondita de la originalaj dek tri kolonioj de Britio, kiuj
situas ĉe la plej orienta landlimo de la lando, borde de la Atlantika Oceano.
Post kiam ili deklaris sin sendependaj ŝtatoj, ili la 4-an de julio 1776 eldonis
la Usonan Deklaron de Sendependeco. La ribelaj ŝtatoj venkis Brition en la Usona
Revolucio. Tio estis la unua sukcesplena kolonia milito de sendependeco.

Federala kunveno adoptis la nuntempan Usonan Konstitucion la 17-an de decembro
1783. Ĝia ratifo dum la sekva jaro kunigis la subŝtatojn je unu federala
respubliko. En 1791, la unuaj dek amendoj al la Usona Konstitucio estis
ratifitaj. Ĉi tiuj dek amendoj (nomitaj angle la "Bill of Rights"—Ĉarto de
Rajtoj) garantias protektadon de la usonaj civitanoj de registara potenco.
Ekzemple, la unua amendo al la Usona Konstitucio garantias, ke usonaj civitanoj
per leĝo rajtas havi iun ajn religion, paroli libere pri iu ajn temo, kunveni
por protesti, ktp.

En la 19-a jarcento Usono akiris terenon de Francio, Meksiko, Hispanio, de la
Rusia Imperio, aldone la Respublikon Teksaso kaj la Respublikon Havajo. La Usona
Enlanda Milito metis finon al sklaveco en Usono kaj preventis konstantan
fendiĝon de la lando. Mallonga milito kontraŭ Hispanio en 1898 kaj la partopreno
en la Unua Mondmilito montris, ke Usono estis monda milita potenco. Dum la Dua
mondmilito Usono iĝis la unua lando, kiu kreis nuklean armilon.

Usono estas nuntempe konsiderata la plej potenca kaj riĉa lando en la mondo.
Havante la plej grandan amaskulturon, ĝi profunde influas amaskulturon tra la
mondo, ekde Holivudo ĝis hiphopo, kaj, per tiuj ĉi, influas la morojn de aliaj
landoj.

En 1507, germana kartografo Martin Waldseemüller prilaboris mondomapon en kiu li
nomis la terojn de la okcidenta Hemisfero, «Ameriko» omaĝe al la itala
esploristo kaj kartografo Amerigo Vespucci. La antaŭaj britaj kolonioj unue uzis
la nunan nomon de la lando en la Usona Deklaro de Sendependeco, la «unuanima
Deklaro de la Dek tri Unuiĝintaj Ŝtatoj de Ameriko» adoptita de la
«Reprezentantoj de la Unuiĝintaj Ŝtatoj de Ameriko» la 4-an de julio 1776. Je la
15-a de novembro 1777, la Dua Kontinenta Kongreso adoptis la Artikolojn de
Konfederacio, kiu diris: «La nomo de ĉi tiu Konfederacio devos esti "Unuiĝintaj
Ŝtatoj de Ameriko"». La Franc-Usonaj traktatoj de 1778 uzis la terminon
«Unuiĝintaj Ŝtatoj de Nordameriko», sed je la 11-a de julio 1778, «Unuiĝintaj
Ŝtatoj de Ameriko» estis uzita en la fakturoj de la lando por interŝanĝo, kaj ĝi
iĝis la oficiala nomo.

En la angla lingvo kaj en multaj aliaj, oni kutime kaj malprecize diras nur
«Ameriko» kaj «amerikano» por la lando kaj ties loĝantoj respektive. Siavice, en
Usono la tuta amerika kontinento estas konata en pluralo kiel «Amerikoj» (angle
The Americas).

La esperanta etimologio de la vorto Usono ŝajnas kvazaŭ-mistera, sed laŭ la Reta
Vortaro statas tiele:

En Esperanto oni uzas la vortojn Usono kaj usonano ekskluzive por la lando kaj
ties loĝantoj respektive, dum Ameriko, en singularo, estas por la tuta
kontinento. El tio sekvas, ke amerikanoj — ties loĝantaro — estas la loĝantoj de
la Okcidenta Duonsfero, inkluzive de la lando Usono.

Laŭ pluraj teorioj kaj diverstipaj esploroj, oni kutime pensas, ke la indiĝenaj
popoloj de la kontinenta Usono, inkluzive de indiĝenoj el Alasko, elmigris de
Azio inter 12.000 kaj 40.000 jaroj antaŭe. Kelkaj el ili, kiel la kulturo de
Misisipo, disvolvigis agrikulturon, grandajn arkitekturajn verkojn kaj socion
kun hierarkia ordo. Post kiam la eŭropanoj ekloĝis en Ameriko, milionoj da
amerikaj indiĝenoj mortis pro la epidemioj kaŭzitaj de malsanoj venintaj el
Eŭropo, kiel la variolo.

En 1492, la esploristo Kristoforo Kolumbo, sponsorita de la Hispana Krono,
atingis plurajn insulojn de Karibio, realigante la unuan kontakton kun la
indiĝenaj popoloj. La 2-an de aprilo 1513, la hispana konkeranto Juan Ponce de
León elŝipiĝis sur Florido kaj tio estis la unua dokumentita eŭropa alveno en la
usona teritorio. La hispanaj kolonioj en la regiono estis sekvitaj de aliaj en
la nuna sudokcidenta Usono. La francaj ledkomercistoj establiĝis en Nova
Francio, ĉirkaŭ la zono de la Grandaj Lagoj; eventuale Francio postulis grandan
parton de la interno de Usono, ĝis la marbordo de la golfo de Meksiko. La unuaj
prosperaj anglaj setlejoj estis la kolonio Jamestown en Virginio en 1607 kaj la
kolonio Plymouth fondita de pilgrimantoj en 1620. En 1628, la starigo de la
provinco de la golfeto de Masaĉuseco okazigis novan ondon da enmigrado: en 1634,
Nova Anglio estis loĝita de ĉ. 10.000 puritanoj. Inter la jardeko 1610 kaj la
milito de sendependeco, proksimume 50.000 kondamnitoj estis senditaj el la
Malnova Kontinento al la kolonioj. Ekde 1614, la nederlandanoj establiĝis
laŭlonge de la rivero Hudsono, fondante la urbon Nov-Amsterdamo en la insulo de
Manhatano.

En 1674, Nederlando cedis sian teritorion al Anglio kaj la provinco Nova
Nederlando renomiĝis Nov-Jorko. Multaj enmigrintoj ĵus alvenitaj, speciale el la
sudo, estis dungitaj kiel servistoj, tiel ke ĉirkaŭ du trionoj el ĉiuj
enmigrintoj kiuj venis al Virginio inter 1630 kaj 1680 laboris kiel servutuloj.
Je la fino de tiu jarcento, la afrikaj sklavoj iĝis la ĉefa fonto de laborforto.
Per la divido de la Karolinoj en 1729 kaj la koloniado de Georgio en 1732,
establiĝis la dek tri britaj kolonioj, kiuj eventuale iĝis Usono. Ĉiu havis
lokan elektitan registaron, proksiman al respublikismo, krom tiuj, kiuj permesis
la sklavkomercon. Pro multaj naskiĝoj kaj la konstanta enmigrado, la kolonia
loĝantaro kreskis rapide. La kristana movado de la 1730-aj kaj 1740-aj jaroj,
konata kiel «la Granda Vekiĝo», revivigis la intereson pri la religio kaj la
religia libereco. En la Indiana-Franca Milito, la britaj fortoj forprenis
Kanadon al Francio, sed la franclingva loĝantaro restis politike izolita de la
kolonioj de la sudo. Sen kalkulo de la indiĝenaj amerikanoj (konataj kiel
«indianoj») kiuj estis delokitaj, en 1770 la dek tri kolonioj havis 2,6
milionojn da loĝantoj, ĉirkaŭ triona parto de la Brita Regno, kvankam preskaŭ
ĉiu kvina usonano estis nigra sklavo. Malgraŭ tio, la usonaj kolonianoj ne havis
reprezenton en la Parlamento de Britio.

Streĉitecoj inter usonaj kolonianoj kaj la britoj dum la revolucia periodo de la
1760-aj kaj fruaj 1770-aj jaroj kondukis al la Usona Milito de Sendependeco,
okazinta inter 1775 kaj 1781. Je la 14-a de junio 1775, la Kontinenta Kongreso,
kunveninte en Filadelfio, establis la Kontinentan Armeon sub la komando de
George Washington. Proklamante ke «ĉiuj homoj estas kreitaj egalaj» kaj dotitaj
de «certaj necedeblaj rajtoj», la Kongreso adoptis la Deklaron de Sendependeco,
redaktitan plejparte de Thomas Jefferson, la 4-an de julio 1776. Tiu dato nun
estas festata ĉiujare kiel la Sendependectago de Usono. En 1777, la Artikoloj de
Konfederacio establis malfortan konfederacian registaron kiu funkciis ĝis 1789.

Post la malvenko de la britoj fare de la usonaj fortoj helpataj de la francoj
kaj hispanoj, Britio agnoskis la sendependecon de Usono kaj la suverenecon de la
ŝtatoj en la amerika teritorio okcidente de la rivero Misisipo. Konstitucia
kongreso estis organizita en 1787 kun la deziro establi fortan nacian
registaron, kun imposta potenco. La Usona Konstitucio estis ratifita en 1788,
kaj la Unua Senato de la nova respubliko, Usona Domo de Reprezentantoj, kaj la
prezidento, George Washington, ekoficiĝis en 1789. La Ĉarto de Rajtoj,
malpermesinta la federacian limigon de personaj liberecoj kaj garantiinta
ampleksan gamon de juraj protektoj, estis adoptita en 1791.

Sintenoj al sklaveco ŝanĝiĝis; paragrafo en la konstitucio protektis la
transatlantikan sklavkomercon nur ĝis 1808. La nordaj ŝtatoj aboliciis sklavecon
inter 1780 kaj 1804, forlasante la sklavismajn respublikojn de la sudaj ŝtatoj
kiel defendantoj de la «stranga institucio». La Dua Granda Vekiĝo, komenciĝanta
ĉ. 1800, igis evangeliismon forto malantaŭ diversaj sociaj reformo-movadoj,
inkluzive de la aboliciismo.

La entuziasmo de la usonanoj disetendiĝi okcidenten ekigis longan serion de la
Indiaj Militoj. La Vendo de Luiziano fare de la francoj al la usonanoj sub la
Prezidento Thomas Jefferson en 1803 preskaŭ duobligis la grandecon de la nacio.
La Milito de 1812, deklarita kontraŭ Britio pro diversaj plendoj, fortigis la
usonan naciismon. Serio de usonaj armeaj trudeniroj en Florido devigis Hispanion
cedi ĝin kaj aliajn teritoriojn ĉe la golfobordo en 1819. La Larmo-vojo en la
1830-aj jaroj ekzempligis la politikon pri delokigo de indianoj kiu senigis la
indiĝenojn je iliaj teritorioj. Usono aneksis la Respublikon Teksaso en 1845 laŭ
petoj de ties civitanoj. En tiu tempo, la koncepto pri Manifestita destino estis
popularigita. La Oregona traktato de 1846 kun Britio kondukis al usona regado la
nunan Nordokcidentan Usonon. La usona venko en la Meksika-Usona Milito kondukis
al la cedo, en la jaro 1848, de Kalifornio kaj granda parto de la nuna
Sudokcidenta Usono. La Kalifornia deliro pri oro en la jaroj 1848-1849 plue
spronis okcidentan migradon. Novaj fervojoj plifaciligis la movadon kaj
translokiĝon de novaj setlejanoj kaj akre pliigis la konfliktojn kun la
indianoj. Dum duon-jarcento, ĉirkaŭ 40 milionoj da usonaj bizonoj estis buĉitaj
por ledaĵo kaj viando. La perdo de la bizonoj, primara rimedo por la indianoj de
la ebenaĵoj, estis forta bato por multaj indiĝenaj kulturoj.

Streĉitecoj inter la sklavismaj kaj liberemaj ŝtatoj pliiĝis sub argumentoj pri
la rilatoj inter la ŝtata kaj la federacia registaroj, samkiel violentaj
konfliktoj pro disvastiĝo de la sklaveco en novaj ŝtatoj. Abraham Lincoln, la
kandidato de la plejparte kontraŭsklaveca Respublikana Partio, estis elektita
prezidento en 1860. Antaŭ lia enposteniĝo, sep sklavismaj respublikoj deklaris
sian secesion, kiun la federacia registaro konsideris kontraŭleĝa. Ili formis la
Konfederaciitajn ŝtatoj de Usono. Kun la konfederaciita atako kontraŭ la
Fortikaĵo Sumter, la Usona Enlanda Milito komenciĝis kaj kvar pliaj sklavismaj
respublikoj eniris en la Konfederacion. La Emancipoproklamo fare de Lincoln en
1863 deklaris ke la sklavoj en la Konfederacio estas liberaj. Post la venko de
la Unio en 1865, tri amendoj al la Usona Konstitucio garantiis la liberecon por
preskaŭ kvar milionoj da afrik-usonanoj kiuj estis sklavoj. Ili iĝis civitanoj,
kaj ricevis la voĉdonrajtojn. La milito kaj ties rezulto kondukis al granda
pliiĝo de la federacia potenco Ĉi tiu milito daŭre estas la plej mortiga
konflikto en la historio de Usono, en ĝi pereis pli ol 620 000 homoj—2% el la
tuta popolo de la nacio, do unu el la plej mortigaj konfliktoj en monda
historio.

Post la milito, la atenco kontraŭ Abraham Lincoln radikaligis respublikanojn por
entrepreni politikon por rekonstruado kaj reintegriĝo de la sudaj ŝtatoj
certigante la rajtojn de la ĵus liberigitaj sklavoj. La rezolucio de la
pridisputata prezident-elekto de 1876 de la Kompromiso de 1877 metis finon al la
Rekonstruo. La leĝoj de Jim Crow baldaŭ senrajtigis multajn afrik-usonanojn. En
la nordo, urbigo kaj senprecedenca enfluo de enmigrintoj de suda kaj orienta
Eŭropo akcelis la industriigon de la lando. La ondo de enmigrado, kiu daŭris ĝis
1929, disponigis laboron kaj ŝanĝis la usonan kulturon. La evoluo de la nacia
infrastrukturo spronis ekonomian kreskon. La Vendo de Alasko en 1867 de Rusia
imperio kompletigis la vastiĝon de la lando en la kontinento. La Masakro de
Wounded Knee en 1890 estis la lasta grava armita konflikto de la Indianaj
Militoj. En 1893, la indiĝena monarkio ĉe Pacifiko, la Havaja reĝlando estis
senpotencigita per puĉo komandita de usonanoj. Usono aneksis la insularon en
1898. La venko en la Hispana-usona milito samjare montris ke Usono estis
mondpotenco kaj sekve aneksis la iamajn koloniojn de Hispanio: Puerto-Riko,
Gvamo, kaj Filipinio. Kubo iĝis protektorato de Usono dum kvar jaroj kaj poste
retis ligita al ĝi ĝis la 1940-aj jaroj pere de la Amendo Platt. Filipinio
akiris sendependecon duon-jarcenton poste. Puerto-Riko kaj Gvamo restas usonaj
teritorioj.

Ĉe la ekflamo de la Unua Mondmilito en 1914, Usono restis neŭtrala. La plejmulto
el la usonanoj simpatiis al la britoj kaj francoj, kvankam multaj kontraŭis
intervenon. En 1917, Usono interligis la aliancanojn, helpante turni la tajdon
kontraŭ la Centraj Potencoj. Post la milito, la Senato ne ratifis la Traktaton
de Versajlo, kiu establis la Ligon de Nacioj. La lando traktis politikon de
unuflankismo, simila al izolismo. En 1920, la feminisma movado venkis per amendo
donanta al virinoj balotrajton. La prospero de la Feliĉaj 1920-aj jaroj finiĝis
kun la Krizo de 1929 kiu ekigis la Grandan Depresion. Post la elekto kiel
prezidento en 1932, Franklin D. Roosevelt reagis per la New Deal, vico da
politikoj kiuj pliigis la registaran enmiksiĝon en la ekonomio inkluzive de la
kreado de socia asekursistemo. La Dust Bowl de la 1930-aj jaroj malriĉigis
multajn terkultivajn komunumojn kaj ekigis novan ondon de okcidenta migrado.

Usono, efektive neŭtrala dum la komenco de la Dua Mondmilito post la invado de
Nazia Germanio en Pollandon en septembro 1939, komencis liveri materialojn al la
Aliancanoj en marto 1941 pere de la programo Lend-Lease. La 7-an de decembro
1941, la Japana Imperio lanĉis surprizan atakon sur Pearl Harbor, instigante
Usonon ligi sin al la Aliancanoj kontraŭ la Akspotencoj kaj kaŭzante la
malliberigon de miloj da japanoj, usonaj civitanoj el Japanujo, kaj denaskaj
usonaj civitanoj de japanaj gepatroj en usonaj koncentrejoj (japanoj en usonaj
koncentrejoj). Partopreno en la milito favorigis la kapitalinveston kaj
industrian forton. Inter la plej gravaj batalistoj, Usono estis la sola nacio
kiu iĝis pli riĉa, fakte, multe pli riĉa ol la eŭropaj landoj pro la milito.
Aliancitaj konferencoj ĉe Bretton Woods kaj Jalto skizis novan sistemon de
internaciaj organizaĵoj kiuj poziciigis Usonon kaj Sovetunion en la centro de la
mondaj aferoj. Ĉar la venko estis atingita en Eŭropo en 1945, internacia
konferenco aranĝita en San-Francisko naskis la Ĉarton de la Unuiĝintaj Nacioj,
kiu iĝis aktiva post la milito. Usono, evoluigis la unuajn atombombojn, uzis
ilin sur la japanajn urbojn Hiroŝimo kaj Nagasako en aŭgusto. Japanio
kapitulacis la 2-an de septembro, per kio finiĝis la milito.

Usono kaj Sovetunio konkuris por la potenco post la Dua Mondmilito dum la
Malvarma Milito, regante la armeajn aferojn de Eŭropo pere de NATO kaj la
Varsovia Kontrakto respektive. Fakte, dum ĉi tiuj du landoj konkuris por la
potenco kaj disvolvigis potencan kaj nuklean armilaron, ambaŭ potencoj evitis la
rektan militan konfrontadon. Kiel parto de ĝia opozicio al Sovetunio, Usono
batalis kontraŭ maldekstremaj projektoj rilate al disdono de tero kaj
redistribuo de enspezoj en la mondo kaj ofte apogis la aŭtoritatecajn
registarojn en Proksima Oriento, Latinameriko, kaj Azio. La usonaj trupoj
kontraŭbatalis la ĉinajn komunismajn fortojn en la Korea milito de 1950-1953. La
Komitato de Kontraŭusonaj Agadoj okazigis serion de esploroj pri la verŝajna
maldekstrema subfosado, dum la senatano Joseph McCarthy iĝis la frontbildo de la
kontraŭkomunisma sento en Usono.

La sovetia ekfunkciigo en 1961 de la unua pilotata spacmisio instigis la alvokon
al la prezidento John F. Kennedy por ke Usono estu la unua lando kiu sendu
«viron sur la lunon», plenumita en 1969. Kennedy ankaŭ travivis streĉan
atomkonflikton kun sovetaj trupoj en Kubo. Dume, Usono spertis daŭran ekonomian
vastiĝon. Kreskanta popola movado por la rajtoj, simboligita kaj gvidita de la
afrik-usonanoj, kiel ekzemple Rosa Parks, Martin Luther King, kaj James Bevel,
uzis neperforton por alfronti apartigon kaj diskriminacion. Post la atenco
kontraŭ Kennedy en 1963, la Leĝo de Civilaj Rajtoj de 1964 kaj la Leĝo de
Voĉdonrajto de 1965 estis aprobitaj sub la prezidento Lyndon B. Johnson.

Johnson kaj lia posteulo, Richard Nixon, vastigis militon en Sudorienta Azio en
la malsukcesa Vjetnama milito. Ĝeneraligita kontraŭkultura movado kreskis, parte
pro la opozicio al la milito, la nigra naciismo, kaj la seksa revolucio. Betty
Friedan, Gloria Steinem, kaj aliaj gvidis novan ondon de feminismo kiu celis la
politikan, socian, kaj ekonomian egalecon por virinoj.

Kiel rezulto de la skandalo Watergate, en 1974 Nixon iĝis la unua usona
prezidento kiu eksiĝis, por eviti akuzojn je obstrukco de la justico kaj misuzo
de la potenco. Li estis sukcedita de la vicprezidanto Gerald Ford. La
Administracio de Jimmy Carter de la fino de la 1970-aj jaroj estis markita de
stagflacio kaj la Irana ostaĝokrizo. La elekto de Ronald Reagan kiel prezidento
en 1980 anoncis la alvenon de la konservativismo en usona politiko, reflektita
en gravaj ŝanĝoj kiel la prioritato de la impostoj. Lian duan oficperiodon
markis ankaŭ la skandalo Irano-Kontraŭ kaj signifa diplomatia progreso kun
Sovetunio. La posta sovetia kolapso metis finon al la Malvarma Milito.

Sub la prezidento George H. W. Bush, Usono prenis gvidrolon en la UN-sankciita
Golfa Milito. La plej longa ekonomia vastiĝo en moderna usona historio, de marto
1991 ĝis marto 2001, ĝi ampleksiĝis al la oficperiodo de William J. Clinton kaj
la George W. Bush. Civila procezo kaj seksaj skandaloj kondukis al la depovigo
de Clinton en 1998, sed li restis en la ofico. La prezident-elekto de 2000, unu
el la plej konkuraj en la historio de Usono, estis solvita per decido de la
Supera Usona Kortumo. La filo de George H. W. Bush, George W. Bush , iĝis
prezidento.

La 11-an de septembro 2001, islamaj teroristoj de al-Kaida frapis la Internacian
Komerco-Centron en Novjorko kaj la Pentagonon proksime de Vaŝingtono, mortigante
preskaŭ tri mil homojn. Reage al tio, la registaro de Bush lanĉis la tutmondan
militon kontraŭ la terorismo. En oktobro 2001, usonaj fortoj invadis Afganion,
forigante la talibajn registaron kaj trejnejojn de al-Kaida. Talibaj ribelintoj
daŭre batalas en la gerilmilitoj. En 2002, la registaro de Bush komencis
subpremi por reĝimoŝanĝon en Irako pro polemikaĵoj. Malhavante la subtenon de
NATO aŭ eksplicita UN-konsento por armea interveno, Bush organizis la Koalicion
de la Volo kaj la koaliciaj armeoj profilakte invadis Irakon en 2003, forigante
la diktatoron Saddam Hussein. En 2005, la Uragano Katrina kaŭzis severan detruon
en granda parto laŭlonge de la golfobordo, detruante Nov-Orleanon. La 4-an de
novembro 2008, meze de tutmonda ekonomia krizo la unua afrik-usona prezidento,
Barack Obama, estis elektita. En 2010, grava sanserva kaj financaj reformoj
estis realigitaj. En 2011, atako de la Usona Mararmea Maaelao en Pakistano
mortigis la gvidanton de al-Kaida, Osama bin Laden. La Iraka milito finiĝis per
la translokigo de restantaj usonaj trupoj.

La landa areo de la koheraj subŝtatoj estas ĉirkaŭ 7,700,000 km². Alasko,
disigita de tiuj koheraj subŝtatoj kaj situanta proksime de Kanado, estas la
plej granda subŝtato kun 1,480,000 km². Havajo, insularo en la centra Pacifiko,
sudokcidente de Nordameriko, havas iom pli 16,000 km². Usono estas la tria aŭ
kvara plej granda lando laŭ totala areo (tero kaj akvo), en la vico malantaŭ
Rusio kaj Kanado kaj tuj super aŭ sub Ĉinio. La situo en la vico varias
dependante de kiom da teritorioj postulitaj de Ĉinio kaj Barato estas
kalkulitaj, kaj kiel oni kalkulas la grandecon de Usono. Kalkuloj por la tuta
teritorio de Usono povas varii de 9,522,055 km² al 9,629,091 km² kaj eĉ
9,826,676 km². Inkluzive nur de la landa areo, Usono estas tria laŭ grandeco
malantaŭ Rusio kaj Ĉinio, tuj antaŭ Kanado.

La nacia teritorio de Usono havas diversajn landformojn kaj reliefojn. Enirante
en la internon, la marborda ebenaĵo de la Antlantika marbordo cedas paŝon por la
foliarbaroj kaj la altebenaĵo Piedmonto. La Apalaĉoj disigas la orientan
marbordon de la Grandaj Lagoj kaj la herbejoj de la Mezokcidento. La rivero
Misisipo-Misuro, la kvara plej longa riversistemo de la mondo, fluas plejparte
nord-suden tra la koro de la lando. La plata, fekunda prerio de la Nordamerikaj
Grandaj Ebenaĵoj etendiĝas okcidenten, interrompita de altebenaĵa regiono en la
sudoriento. La Roka Montaro, ĉe la okcidenta flanko de la Nordamerikaj Grandaj
Ebenaĵoj, etendiĝas de nordo al sudo trans la lando, atingante altecojn je 4 300
metroj en Kolorado. En pli fora okcidento estas la ŝtona Granda Baseno kaj
dezertoj kiel ekzemple la Mojave-dezerto. La montarĉenoj Sierra Nevada kaj
Kaskada Montaro estas proksimaj al la marbodo de Pacifiko. Je 6 194 metroj, en
Alasko, la Monto McKinley estas la plej alta pinto en la lando kaj en
Nordameriko. Aktivaj vulkanoj estas oftaj ĝenerale en Alasko kaj Aleutaj
insuloj, kaj Havajo estas subŝtato kiu konsistas el vulkaninsuloj. La granda
vulkano situanta sub la Nacia Parko Yellowstone en la Roka Montaro estas la plej
granda vulkanaĵo de la kontinento.

Pro la granda vasteco kaj geografia diverseco de Usono, ĝi havas ĉiajn
klimatojn. Oriente en la meridiano 100, la klimato varias de humida kontinenta
klimato en la nordo ĝis humida subtropika klimato en la sudo. La suda pinto de
Florido estas tropika, samkiel Havajo. La Nordamerikaj Grandaj Ebenaĵoj
okcidente de la meridiano 100 estas duon-senpluvaj. Multaj el la okcidentaj
montoj estas alpaj. La klimato estas senpluva en la Granda Baseno, dezertas en
la Sudokcidento, mediteraneas en la marborda Kalifornio, kaj oceana en marborda
Oregono, Vaŝingtono kaj suda Alasko. La plej granda parto de Alasko
karakteriziĝas je subarkta aŭ polusa. La ekstremaj meteologiaj fenomenoj ne
estas maloftaj. La subŝtatoj kiuj limas kun la Meksika golfo estas trafataj de
uraganoj, kaj la plejmulto el la tornadoj de la mondo okazas ene de la lando,
plejparte en la Tornadaleo de la Mezokcidento.

Usono estas konsiderata «egdiversa lando»: ĉirkaŭ 17 000 specioj de vaskulaj
plantoj troviĝas en la koheraj subŝtatoj kaj Alasko, kaj pli ol 1 800 specioj de
angiospermoj estas troveblaj nur en Havajo, el kiuj malmultaj kreskas en la
kontinento. Usono estas hejmo por multaj bestospecioj. Inter ili pli ol 400
specioj de mamuloj, 750 de birdoj, kaj 500 de reptilioj kaj amfibioj. Ĉirkaŭ 91
000 malsamaj specioj de insektoj estis priskribitaj. La Leĝo pri Specioj en
Danĝero de 1973 protektas minacitajn kaj endanĝerigitajn speciojn kaj iliajn
vivejojn, kiuj estas gvidataj kaj prizorgataj de la Fiŝkapta kaj Natura Servo de
Usono. Ekzistas 58 naciaj parkoj kaj centoj da aliaj federalaj administritaj
parkoj, arbaroj, kaj sovaĝejoj. Entute, la registaro posedas 28.8% areoj en la
kampara regiono de la lando. La plej granda parto da ili estas protektitaj,
kvankam la cetero estas luata por elfosado de petrolo kaj tergaso, minado. Nur
2.4% de la teritorio estas uzata kun armeaj celoj.

Usono estas federala unio konsistanta el 50 subŝtatoj. La originaj dek tri
ŝtatoj estis la sukcedintoj de la Dek tri Kolonioj kiuj ribelis kontraŭ la Brita
Imperio. Iom post la sendependiĝo, oni kreis tri novajn subŝtatojn surbaze de
aliaj jam ekzistantaj: Kentukio el Virginio; Tenesio el Nord-Karolino kaj Majno
el Masaĉuseco. La plejparto de la aliaj ŝtatoj estis kreitaj surbaze de
teritorioj akiritaj per militoj aŭ aĉetado de la registaro. Vermonto, Teksaso
kaj Havajo estas la esceptoj: ili estis sendependaj ŝtatoj antaŭ la integriĝo en
la Unio. Dum la Usona Enlanda Milito, Okcidenta Virginio disiĝis de Virginio. La
plej laste kreita ŝtato estas Havajo, kiu atingis la agnoskon kiel subŝtato la
21-an de aŭgusto 1959. La Usono federacia registaro ne permesu ŝtatoj apartiĝi
de la unio

La subŝtatoj konsistigas la plejparton de la usona teritorio; la aliaj du areoj
kiuj estas konsiderataj integra parto de la lando estas la distrikto Kolumbio,
la federala distrikto kie troviĝas la ĉefurbo Vaŝingtono, kaj la roko Palmiro,
senhoma teritorio sed aneksita, situanta en Pacifiko. Usono ankaŭ posedas kvin
grandajn transmarajn teritoriojn: Puerto-Riko kaj la Usonaj Virgulininsuloj en
Karibio kaj Usona Samoo, Gvamo kaj Nord-Marianoj en Pacifiko. Naskiĝintoj en
tiuj teritorioj, krom Usona Samoo, havas la usonan civitanecon. La usonaj
civitanoj kiuj loĝas en tiuj teritorioj havas multajn el la rajtoj kaj devoj
kiej tiuj de la civitanoj kiuj naskiĝas en la subŝtatoj; tamen, ili ne pagas
federalajn impostojn, ne povas voĉdoni en la usonaj prezident-balotadoj kaj nur
havas reprezentanton kiel observanto en la Kongreso.

Ne-enkorpigita teritorio estas termino uzata en Usono por teritorio kiu estas
administrata de Usono, sed ne estas integra parto de Usono.

Usono estas la plej antikva federacio ankoraŭ funkcianta en la mondo. Ĝi estas
konstitucia, reprezenta kaj demokratia respubliko, «en kiu la regado de la
plimulto estas reguligita per la rajtoj de la minoritatoj, protektitaj de la
leĝo». La registaro estas per la disigo de povoj, difinita de la Konstitucio,
kiu funkcias kiel la supera laŭleĝa dokumento de la lando. En la usona
federaciisma sistemo, civitanoj estas kutime submetitaj je tri registarniveloj:
federacia, ŝtata kaj loka; la devontigoj de la loka administracio estas ofte
dividitaj inter distrikta kaj municipa registaroj. En preskaŭ ĉiuj kazoj,
administraj kaj leĝdonaj ŝtatlaboristoj estas elektitaj per rekta voĉdono de la
civitanoj, loĝantoj de la distrikto. Ekzistas neniu proporcia balotsistemo je la
federacia nivelo, kaj ĝi estas tre malofta je pli malaltaj niveloj.

La Domo de Reprezentantoj havas 435 elektitajn membrojn, ĉiu el ili reprezentas
kongresan distrikton por dujara periodo. La sidlokoj de la Ĉambro estas
disdonataj inter la ŝtatoj laŭ loĝantaro ĉiun dekan jaron. En la censo de 2000,
sep subŝtatoj havis la minimumon je unu reprezentanto, dum Kalifornio, la plej
loĝata ŝtato, havis kvindek tri. La Senato havas 100 membrojn en kiu ĉiu ŝtato
havas du senatanojn, elektitajn por sesjaraj oficperiodoj; triono de la sidlokoj
estas elektita ĉiun duan jaron. La prezidento estas elektata por kvarjara
periodo kaj povas esti reelektita por ne pli ol du fojoj. La prezidento ne estas
elektebla per rekta voĉdonado, sed per nerekta balot-sistemo en kiu la voĉdonoj
estas distribuitaj laŭ ŝtato. La Ĉefkortumo, gvidata de la Ĉefjuĝisto de Usono,
havas naŭ membrojn, kiuj labori ĝismorto.

La subŝtataj registaroj estas strukturitaj pli malpli simile; Nebrasko estas
escepto ĉar ĝi havas nur unuĉambran parlamenton. La guberniestro de ĉiu ŝtato
estas rekte elektita. Kelkaj ŝtatjuĝistoj kaj kabinetoficistoj estas nomumitaj
de la guberniestroj de la respektivaj ŝtatoj, dum aliaj estas elektitaj per la
popola voĉdono.

Ĉiuj leĝoj kaj registaraj proceduroj estas submetitaj al jura revizio, kaj ajna
leĝo kontraŭkonstitucia estas nuligita. La originala teksto de la konstitucio
establas la strukturon kaj respondecajn kampojn de la federacia registaro kaj
ĝian rilaton kun la unuopaj subŝtatoj. La Artikolo 1 de la konstitucio protektas
la rajton je «bona rimedo» (Habeas corpus), kaj la Artikolo 2 garantias la
rajton je juĝo kun juĝistoj en ĉiuj krimprocezoj. Amendoj al la Konstitucio
bezonas la aprobon de tri kvaronoj de la ŝtatoj. La konstitucio estis ŝanĝita
dudek sep fojojn; la unuaj dek konstituciaj amendoj, kiuj konsistigas la Ĉarton
de Rajtoj; kaj la dek kvara amendo formas la centran bazon de la individuaj
rajtoj de la usonanoj.

Usono funkcias sub dupartia sistemo dum la plej granda parto de ĝia historio.
Por elekteblaj oficperiodoj je bazaj niveloj, la ŝtate administritaj
antaŭbalotoj elektas la plej gravajn parti-kandidatojn por postaj parlamentaj
balotadoj. Ekde la parlamenta balotado de 1856, la plej gravaj partioj estis la
Demokrata Partio, fondita en 1824, kaj la Respublikana Partio, fondita en 1854.
Ekde la Usona Enlanda Milito, ne estis sukcesa triapartia prezidenta kandidato.

Ene de la usona politika kulturo, la Respublikana Partio estas konsiderita
centro-dekstra aŭ «konservativa» kaj la Demokrata Partio estas konsiderita
centro-maldekstra aŭ «liberala». La subŝtatoj de la Nordoriento kaj Okcidenta
marbordo kaj kelkaj el la subŝtatoj de la Regiono de Grandaj Lagoj, konataj kiel
«bluaj subŝtatoj», estas relative liberalaj. La «ruĝaj subŝtatoj» de la sudaj
subŝtatoj kaj partoj de la Nordamerikaj Grandaj Ebenaĵoj kaj Roka Montaro estas
relative konservativaj.

La gajninto de la prezidant-elekto de 2008, la demokrato Barack Obama, estas la
44-a usona prezidento. Ĉiuj antaŭaj prezidentoj estis viroj el nur eŭropa
deveno. La sesmonataj elektoj de 2010 vidis la ascendon de la Respublikana
Partio kaj ĝia regado super la Domo de Reprezentantoj kaj super parto de la
Senato, kie la demokratoj retenas la plimulton. En la 112-a Usona Kongreso, la
Senato konsistas el 51 demokratoj, du nepartianoj kiuj aliĝas al la demokratoj,
kaj 47 respublikanoj; la Domo konsistas el 242 respublikanoj kaj 193 demokratoj.
Ekzistas 29 respublikanaj kaj 20 demokrataj subŝtataj guberniestroj, same kiel
unu sendependa.

La usona elektantaro (angle: United States Electoral College) estas la meĥanismo
establita de la usona konstitucio por la nerekta elekto de la prezidanto de
Usono kaj vicprezidanto de Usono. Civitanoj de Usono voĉdonas en ĉiu subŝtato en
ĝenerala balotado por elekti aron de "elektantoj," kiuj ĵuris voĉdoni por la
kandidato de iu partio.

Usono havas tutmonde ekonomian, politikan, kaj armean influon. Ĝi estas
konstanta membro de la Konsilio de Sekureco de Unuiĝintaj Nacioj kaj Novjorko
gastigas la ĉefstabejon de Unuiĝintaj Nacioj. Ĝi estas membro de la G8, G20, kaj
Organizo por Ekonomia Kunlaborado kaj Evoluo. Preskaŭ ĉiuj landoj havas
ambasadojn en Vaŝingtono, kaj multaj havas konsulejojn en la tuta lando. Same,
preskaŭ ĉiuj nacioj gastigas usonajn diplomatiajn misiojn. Tamen, Kubo, Irano,
Nord-Koreio, Butano, Libio, Sudano kaj la Respubliko Ĉinio (Tajvano) ne havas
formalajn diplomatiajn rilatojn kun Usono.

Usono havas «specialan rilaton» kun Britio kaj fortajn ligojn kun Kanado,
Aŭstralio, Nov-Zelando, la Filipinoj, Japanio, Sud-Koreio, kaj Israelo. Ĝi ankaŭ
kunlaboras kun aliaj NATO-membroj pri militistaro kaj sekurecproblemoj kaj kun
siaj najbaroj per la Organizaĵo de Amerikaj Ŝtatoj kaj liberkomercaj
interkonsentoj kiel ekzemple la triflanka NAFTA kun Kanado kaj Meksiko. En 2008,
Usono elspezis nete 28 665 milionojn da dolaroj por oficiala evoluasistado, la
plej granda kvanto en la mondo. Tamen, taksita kiel parto de la Malneta enlanda
produkto, la usona kontribuo de 0,18% viciĝis inter la lastaj lokoj inter dudek
tri helpdonaj ŝtatoj. En kontrasto, la privataj usonaj entreprenoj estas
relative pli malavaraj.

La prezidento posedas la titolon Ĉefkomandanto de la nacia armeo kaj nomumas
ĝiajn gvidantojn, la Usona Sekretario pri Defendo kaj la Usona Stabestraro. La
Usona Departemento pri Defendo administras la armeon, inkluzive de la Terarmeo,
Mararmeo, Martrupo, kaj Aerarmeo. La Marborda gardistaro estas prizorgata de la
Usona Departemento pri Nacia Sekureco en pactempo kaj la Usona Departemento de
la Mararmeo en milita tempo. En 2008, la armeo havis 1,4 milionojn da aktivaj
membroj. La rezervoj kaj la Nacia gvardio entute havis 2,3 milionojn da
trupanoj. La Ministerio pri Defendo ankaŭ dungis proksimume 700 000 civilulojn,
sen inkludo de solduloj.

Militservo estas libervola, kvankam deviga militservo povas okazi en milita
tempo pere de la Selektema Servosistemo. Usonaj fortoj povas esti rapide
disfalditaj danke al la granda aro de aviadil-transportiloj de la Aerarmeo, la
dek unu aktivaj aviadilaj ŝipoj de la mararmeo troviĝas en la Atlantiko kaj
Pacifiko. La militistaro funkciigas 865 militbazojn kaj instalaĵojn eksterlande.
La amplekso de tiu tutmonda armea ĉeesto instigis kelkajn akademiulojn priskribi
Usonon kiel «imperio de bazoj».

Totala usona armea elspezado en 2008 egalis al pli ol 600 000 milionoj da
dolaroj, tio estas je 41% pli ol la tutmonda armea elspezado kaj pli alta ol
ĉiuj elspezoj de la 14 plej grandaj naciaj armeoj. La pokapa elspezado de 1 967
dolaroj estis proksimume naŭ foje pli granda ol la monda mezumo. Okupante 4% de
la MEP, tiu indico estis la dua plej alta inter la 15 plej altaj armeaj
elspezantoj, post Saud-Arabio. La baza buĝeto por la Ministerio pri Defendo por
2011, 549 000 milionoj da dolaroj, estas pliiĝo de 3,4% inter 2010 kaj 85% pli
alta ol tiu de 2001; kromaj 159 000 milionoj da dolaroj estas proponitaj por la
kampanjoj en Irako kaj Afganio. En septembro 2010, estis ĉirkaŭ 94 000 usonaj
soldatoj disfalditaj enAfganio, kaj 50 000 en Irako. Ĝis la 5-an de januaro
2011, Usono travivis 4 432 armeajn mortojn dum la Iraka milito, kaj 1 448 dum la
milito en Afganio.

Usono havas kapitalisman miksitan ekonomion, kiu estas favorigata de riĉaj
krudmaterialoj, tre evoluigita infrastrukturo, kaj alta produktiveco. Laŭ la
Internacia Monunua Fonduso, la Usona MEP el 14,4 bilionoj da usonaj dolaroj
konsistigas 24% el la Malneta Monda Produktado kaj preskaŭ 21% el la egala
aĉetpovo. Ĝi havas la plej grandan nacian MEP en la mondo, kvankam ĝi estas
proksimume 5% malpli ol la MEP de Eŭropa Unio en 2008. Ĝi estas la 17-a lando
laŭ MEP po kapo.

Usono estas la plej granda var-importisto kaj la tria plej granda eksportisto,
kvankam eksportoj po kapo estas relative malaltaj. En 2008, la totala usona
komerca deficito estis 696 000 milionoj da dolaroj. Kanado, Ĉinio, Meksiko,
Japanio, kaj Germanio estas ĝiaj precipaj komercaj partneroj. En 2007, veturiloj
estas la ĉefaj importaĵoj kaj eksportaĵoj. La publika ŝuldo de Usono superis la
ĉinan en 2010. Usono estas la dua lando, laŭ raporto, pri tutmonda konkurencivo.

En 2009, la privata sektoro konsistis je 55,3% de la ekonomio, la federacia
registara aktiveco kalkulis je 24,1% kaj la aktiveco de la subŝtatoj kaj lokaj
administracioj (inkluzive de federaciaj translokigoj) estis la ceteraj 20,6%. La
ekonomio estas postindustria, en kiu la sektoro serva kontribuas per 67,8% de
MEP, la nacio daŭre estas industria potenco. En la komercareo la precipa
aktiveco laŭ enspezoj estas la komerco pogranda kaj pomalgranda; laŭ netaj
enspezoj estas la industrio, en kiu la ĥemiaj produktoj estas la plej gravaj.
Usono estas la tria plej granda produktanto de petrolo en la mondo, same kiel
ĝia plej granda importisto.

Ĝi estas la numero 1 en la mondo laŭ produktado de elektra kaj atom- energio,
same kiel likvigita natura gaso, sulfuro, fosfatoj, kaj salo. Dum agrikulturo
reprezentas iom malpli ol 1% el MEP, Usono estas la plej elstara en la mondo
produktanto de maizo kaj sojfaboj. La Novjorka Borso estas tutmonde la plej
granda laŭ dolarkvanto. Koka-kolao, McDonald's kaj Microsoft estas la tri plej
rekonataj usonaj markoj en la mondo.

En la tria jarkvarono de 2010, la usona laborforto konsistis el 154,4 milionoj
da homoj. Kun 21,2 milionoj da homoj, la registaro estas la ĉefa dunganto. La
plej granda privata dungosektoro estas sanservo kaj socia asistado, kun 16,4
milionoj da homoj. Proksimume 12% el laboristoj estas sindikatigitaj, kompare
kun 30% en Okcidenta Eŭropo. Laŭ listo de la Monda Banko, Usono estas la unua
lando en kiu pli facilas la dungado kaj pagado al laboristoj. En 2009, Usono
havis la trian plej altan labor-produktivecon por persono en la mondo, malantaŭ
Luksemburgo kaj Norvegio. Ĝi estis kvara laŭ produktiveco por horo, malantaŭ
tiuj du landoj kaj Nederlando. Kompare kun Eŭropo, la korporaciaj kaj personaj
impostoj estas ĝenerale pli altaj, dum laboraj kaj, precipe, konsumimpostoj
estas pli malaltaj.

Estante evoluinta lando, Usono havas unu el la plej modernaj kaj ampleksaj
transportaj infrastrukturoj: 6.465.799 km de aŭtovojoj, 226.427 km da fervojoj,
15.095 flughavenoj kaj 41.009 km de akvovojoj. Por plejparto de la loĝantaro, la
aŭto estas la ĉefa transportilo. En 2003 estis 759 aŭtoj por ĉiu 1.000 homoj,
kompare kun 472 por ĉiu 1.000 loĝantoj de la Eŭropa Unio. Pli ol 40% el la
personaj veturiloj estas kamionetoj, sportutilaj veturiloj aŭ leĝeraj kamionoj.
La averaĝa usonano (inkluzive de stirantoj kaj ne stirantoj) veturas dum 55
minutoj por 47 km ĉiutage.

La tuta civila aerindustrio estas privata, plejparto el la ĉefaj flughavenoj
estas publikaj. La tri fluglinioj plej grandaj en la mondo havas usonan
kapitalon: Southwest Airlines, American Airlines kaj Delta Air Lines. El la 30
flughavenoj kun pleja pasaĝertrafiko en la mondo, 16 troviĝas en Usono. La plej
uzata estas la Internacia Flughaveno Hartsfield-Jackson en Atlanto. Dum la
vartransportado per fervojoj estas tre grava, relative malmultaj personoj ĝin
uzas por vojaĝi, ene aŭ inter la urbaj zonoj. Nur 9% el la loĝantaro uzas la
publikan transporton por atingi laborlokon, tre malalta nivelo kompare kun 38,8%
en Eŭropo. Ankaŭ la uzado de bicikloj estas minimuma, multe pli malalta ol en
Eŭropo.

Totala energikonsumo enlanda estas 3,873 bilionoj da kWh jare, kies ekvivalento
estas konsumo de 7,8 tunoj da petrolo po kapa ĉiujare. En 2005, ĉ. 40% de tiu
energio venis el la petrolo, 23% el karbo kaj 22% el tergaso; la cetero venis el
nukleaj centraloj kaj fontoj el renoviĝanta energio. Usono estas la lando kiu
pli konsumas petrolon kaj tergason: ĉiujare ĝi uzas 19,5 milionojn da bareloj da
petrolo kaj 627.200 m³ milionoj da tergaso. Aliflanke, en la lando troviĝas la
27% el la monda karborezervoj. Dum jardekoj, la nuklea energio ludis limigitan
rolon en la energiproduktado kune kun la plejmulto de evoluintaj landoj, parte
pro la publika reago post la akcidento en Three Mile Island. Tamen, en 2007 la
registaro ricevis plurajn petojn pri la konstruado de novaj nukleaj centraloj,
per kio konsiderinde malkreskus la uzado de fosiliaj brulaĵoj kaj ŝanĝoj en la
politiko pri energio de Usono. Dum lastaj jaroj multe kreskis elminigado de
skistogaso, kio igis Usonon la plej granda gasproduktanto kaj vekis grandan
interesiĝon pri tiu energifonto tra la tuta mondo.

Usona publika eduko estas prizorgata de la ŝtato kaj lokaj administracioj,
reguligitaj de la Usona Departemento de Edukado. La edukado estas deviga por
infanoj ekde 6 aŭ 7 jariĝo (ĝenerale, infanĝardeno aŭ unua grado) ĝis la
18jariĝo (kutime ĝis dekdua grado, fino de la mezlernejo); kelkaj subŝtatoj
permesas al studentoj forlasi la lernejon je 16 aŭ 17 jaroj. Proksimume 12% el
la infanoj estas edukitaj en privataj lernejoj kaj iom pli ol 2% el infanoj
estas hejmedukitaj.

Usono havas multajn konkurencivajn privatajn kaj publikajn altlernejojn, samkiel
komunumajn lernejojn malfermajn al ĉiuj. El la usonanoj kun pli ol 25 jaroj,
84.6% studentiĝis en mezlernejo, 52.6% ekzameniĝis en iu kolegio, 27.2%
bakalaŭriĝis, kaj 9.6% ricevis la diplomiĝon. La baza procentaĵo je legoscio
estas ĉirkaŭ 99%. Unuiĝintaj Nacioj donas al ĝi 0.97 laŭ legoscio, t.e. la 12-a
en la mondo.

Usono estas monda gvidanto de la scienca esplorado kaj teknologia novigado ekde
la fino de la 19-a jarcento. En 1876, Alexander Graham Bell ricevis la unuan
usonan patenton pro la telefono. La laboratorio de Thomas Alva Edison evoluigis
la fonografon, la unuan long-daŭran ampolon, kaj la unuan realigeblan filmilon.
Nikola Tesla estis pioniro en la esplorado de la alterna kurento, la motoro de
alterna kurento, kaj la radio. En la komenco de la 20-a jarcento, la aŭtofirmaoj
de Ransom E. Olds kaj Henry Ford antaŭenigis la muntoĉenon. La fratoj Wright, en
1903, faris la unuan daŭrigan kaj regitan flugon per la unua aviadilo.

La pliiĝo de Naziismo en la 1930-aj jaroj instigis multajn eŭropajn
sciencistojn, inkluzive de Albert Einstein kaj Enrico Fermi, enmigri al Usono.
Dum la Dua Mondmilito, la Projekto Manhattan evoluigis atombombojn, tiel
anoncante la atomepokon. La Kosmokonkuro produktis rapidajn progresojn en
raketoj, materiala scienco, kaj informadiko. Usono plejparte evoluigis la
ARPANET kaj ĝian posteulon, la Interreto. Hodiaŭ, plejparto el la esplorado kaj
evoluofinancado (64%), venas de la privata sektoro. Usono estas la ĉefgvidanto
en la mondo de sciencaj esplorartikoloj. Usonanoj posedas altnivelajn
teknologiaĵojn, kaj preskaŭ duono el usonaj domoj havas aliron al intereto tra
larĝa bendo. La lando estas la unua ellaboranto kaj kultivanto de genetike
modifita manĝaĵo, reprezentante la duonon de la bioteknologiaj kultivaĵoj de la
mondo.

Laŭ raportoj de la Usona Buroo de la Censo, fine de aprilo 2011 vivis en la
lando 311.259.187 personoj, inkluzive de ĉirkaŭ 11.2 milionoj da kontraŭleĝaj
enmigrintoj. La tria plej loĝata nacio en la mondo, post Ĉinio kaj Barato. Usono
estas la sola industriigita nacio en kiu granda pliiĝo de la loĝantato estas
antaŭvidata. Kun naskfrekvenco de 13,82 por 1 000, 30% sub la monda mezumo, ĝia
kresk-indico estas 0,98%, konsiderinde pli alta ol tiuj de Okcidenta Eŭropo,
Japanio, kaj Sud-Koreio. En la fiska jaro 2010, oni koncedis restadpermeson al
pli ol 1 miliono da enmigrintoj, la plej granda parto el ili eniris en la landon
pere de familia reunuiĝo.. Meksiko estis la plej elstara fonto de novaj loĝantoj
dum pli ol du jardekoj; ekde 1998, Ĉinio, Barato, kaj la Filipinoj ankaŭ
elstaris en tiu senco.

Usono havas tre diversan loĝantaron: tridek unu etnaj grupoj havas po pli ol unu
miliono da membroj. La Eŭrop-usonaj estas la plej granda rasa grupo;
german-usonanoj, irland-usonanoj, kaj angl-usonanoj konsistigas tri el la kvar
plej grandaj etnaj grupoj de la lando. Afrik-usonanoj estas la plej granda rasa
malplimulto de la nacio kaj tria plej granda etna grupo. Aziaj usonanoj estas la
dua plej granda rasa malplimulto de la lando; la du plej grandaj azi-usonaj
etnoj estas la ĉinoj kaj filipinanoj. En 2010, la usona loĝantaro inkluzivis
ĉirkaŭ 6 milionojn da homoj el indiĝena deveno: indianoj (1,8 milionoj) kaj
alaskaj indiĝenoj (3,1 milionoj ekskluzive el tiu deveno) kaj 1,2 milionoj kun
ia indiĝen-havaja aŭ pacifik-insula deveno (0,5 milionoj). La censo nun
inkluzivas la kategorion "Some Other Race" (Aliaj rasoj) por «respondantoj
nekapablaj identigi sin kun iu ajn» el ĝiaj kvin oficialaj ras-kategorioj; pli
ol 19 milionoj da homoj estis poziciigitaj en tiu kategorio en 2010.

La kreskado de la hispanlingva komunumo (angle nomataj «Latinos» aŭ
hispanlingvaj latinamerikanoj) estas grava demografia tendenco. La 50,5 milionoj
da hispanlingvaj latinamerikdevenaj usonanoj estas identigitaj kiel homogena
etno de la Buroo de la Censo kvankam temas pri homoj el diversaj devenoj
venintaj el la centro kaj sudo de Ameriko, el landoj kie la hispana estas
parolata. 64% el la hispanlingvaj usonanoj havas meksikan devenon. Inter 2000
kaj 2010, la hispanlingva latinamerika loĝantaro de la lando pliiĝis je 43% dum
la ne-hispana loĝantaro kreskis nur 4,9%. Parto de tiu kresko ŝuldas al la
enmigrado. En 2007, 12,6% el la usona loĝantaro naskiĝis eksterlande, kaj 54% el
tiu procento naskiĝis en Latinameriko. Fekundeco ankaŭ estas grava faktoro; la
mezuma latinamerika virino naskas 3,0 infanojn en sia vivo, kompare kun 2,2 por
ne-latinamerikaj nigrulinoj kaj 1,8 por ne-latinamerikaj blankaj virinoj.
Malplimultoj (kiel difinitaj en la Buroo de Censo) konsistigas 34% el la
loĝantaro; oni antaŭvidas ke ili iĝos la plimulto antaŭ 2042.

Ĉirkaŭ 82% el la usonanoj loĝas en urbaj areoj (tiaj areoj inkluzivas la
antaŭurbojn); preskaŭ la duono loĝas en urboj kun pli ol 50 000 homoj. En 2008,
273 loĝlokoj havis po pli ol 100 000 loĝantoj, naŭ grandurboj havis po pli ol 1
miliono da loĝantoj, kaj kvar mondurboj havis po pli ol 2 milionoj (Novjorko,
Los-Anĝeleso, Ĉikago, kaj Houston). Ekzistas 52 metropolaj areoj kun populacioj
pli grandaj ol 1 miliono. El la 50 plej rapide kreskantaj metropolaj regionoj,
47 troviĝas en la okcidento aŭ sudo de Usono. La metropolaj regionoj de Dalaso,
Hustono, Atlanto, kaj Fenikso kreskis ĝis pli ol unu miliono da homoj inter 2000
kaj 2008.

La angla estas la nacia lingvo de facto. Kvankam ekzistas neniu oficiala lingvo
je federacia nivelo, kelkaj leĝoj, kiel ekzemple por la usona civitaniĝo,
devigas la scipovon de la angla. En 2007, ĉirkaŭ 226 milionoj da usonanoj, aŭ
80% el la loĝantaro pli ol 5 jarojn aĝaj, parolis hejme nur la anglan. La
hispana, parolata hejme de 12% el la loĝantaro, estas la dua plej ofta kaj la
dua plej vaste instruita lingvo. Kelkaj usonanoj pledas por la oficialigo de la
angla lingvo en la tuta lando, ĉar la lingvo estas oficiala en almenaŭ dudek ok
ŝtatoj. La havaja kaj la angla estas la du oficialaj lingvoj en Havajo.

Kvankam sen oficiala lingvo, Nov-Meksiko havas leĝojn kiuj instigas la uzon kaj
de la angla kaj de la hispana, samkiel Luiziano faras por la angla kaj la
franca. Aliaj ŝtatoj, kiel ekzemple Kalifornio, postulas la publikigon de
hispanlingvaj versioj de kelkaj registaraj dokumentoj. Pluraj insulaj teritorioj
garantias la oficialan rekonon de la tieaj lokaj lingvoj, kune kun la angla: la
samoa kaj ĉamora estas agnoskitaj de Usona Samoo kaj Gvamo, respektive; karolina
kaj ĉamora estas rekonitaj de Nord-Marianoj; la hispana estas oficiala kaj plej
vaste parolata lingvo de Puerto-Riko.

Usono estas oficiale laika ŝtato; la Unua Amendo de la Usona Konstitucio
garantias liberan praktikadon de religio kaj malpermesas la establadon de ajna
religia administrado. Laŭ esploro de 2002, 59% el la usonanoj diris ke religio
ludis «gravegan rolon en siaj vivoj», multe pli alta indico ol en iu ajn alia
riĉa nacio. Laŭ enketo de 2007, 78,4% el plenkreskuloj identigis sin kiel
kristanoj, kio estis malpliiĝo kompare al la enketo de 1990 kiam estis 86,4%.
Protestantaj konfesioj havas 51,3%, dum la Romkatolika Eklezio kun 23,9%, estis
la plej granda aparta kristana eklezio. La studo klasifikas blankajn
evangelianojn, 26,3% el la loĝantaro, kiel la plej granda religia grupo de la
lando; alia studo arigas ĉiujn evangelianojn je 30-35%. Al la ne-kristanaj
religioj en 2007 apartenis 4,7% enketitoj. La precipaj ne-kristanaj kredoj estis
Judismo (1,7%), Budhismo (0,7%), Islamo (0,6%), Hinduismo (0,4%), kaj Unitaria
Universalismo (0,3%) kaj Bahaismo (753,423 kredantoj). La enketo ankaŭ raportis
ke 16,1% el la usonanoj estas ateistoj aŭ agnostikuloj, aŭ simple ne havis
religion.

Usono estas la naskiĝlando de multaj el la nunaj tutmondaj kristanaj movadoj
kiel Adventistoj de la Sepa Tago, Kristana Scienco, Eklezio de Jesuo Kristo de
la Sanktuloj de la Lastaj Tagoj aŭ la Atestantoj de Jehovo. Ĝi ankaŭ gastigas la
ĉefsidejojn de tiuj kristanaj movadoj. Alia polemika eklezio, la Scientologio,
havas plurajn centrojn kaj la nacian sidejon en Usono. Santerio, Vuduo kaj aliaj
afrikdevenaj religioj estas ofte praktikataj de afrik-usonanoj kaj enmigrintoj
el Latinameriko, ĉefe el Kubo, Brazilo, Kolombio, Dominika Respubliko, Haitio
kaj Venezuelo. Kvankam multaj indianoj kaj indiĝenaj alaskanoj kaj usonanoj el
Havajo kaj aliaj pacifikaj insuloj, konvertiĝis al novaj religioj, multaj el ili
ankoraŭ praktikas animismajn tribajn religiojn.

En la jaro 2006, la vivdaŭro en Usono estis 77,8 jaroj ĉe naskiĝo, unu jaron
malpli ol en la landoj de Okcidenta Eŭropo, kaj tri ĝis kvar jarojn sub la
nivelo de Norvegio, Svislando, kaj Kanado. Dum la lastaj du jardekoj, la
vivdaŭro de la usonanoj falis de la 11-a ĝis la 42-a en la mondo. La bebmorta
ofteco je 6,37 por mil naskitoj. Ĉirkaŭ unu triono el la plenkreskuloj estas
dikegaj kaj kroma triono estas obeza; la obezindico, la plej alta en la
industriigita mondo, duobliĝis en la lasta jarcent-kvarono. La obezeco kaŭzas
diabeton 2, kiu de multaj fakuloj estas konsiderata epidemio.

La usona gravedecindico inter adoleskulinoj egalas al 79,8 por 1 000 virinoj,
tio estas preskaŭ kvaroble pli ol tiu en Francio kaj kvin fojojn tiu en
Germanio. Aborto, laŭleĝa en kelkaj kazoj, estas tre polemika afero. Multaj
subŝtatoj malpermesas publikan financadon por la abortigo kaj restriktas
malfruajn abortojn, postulas ke gepatroj sciu pri la afero kaj lasas
atendoperiodon. Dum la abortindico malkreskas, la abortoproporcio de 241 por 1
000 vivaj naskiĝoj kaj abortindico je 15 por 1 000 virinoj ankoraŭ estas pli
altaj ol tiuj de la plej multaj okcidentaj nacioj.

La elspezoj de la usona sansistemo longe superas ajnan nacion, kaj pokape kaj
laŭ la procento en la MEP. La Monda Organizaĵo pri Sano vicigis la usonan
sansistemon en 2000 en la unua loko surbaze de kapacito-respondo, sed en la 37-a
loko laŭ totala efikeco. Usono estas ĉefgvidanto en la medicina novigado. En
2004, la neindustria sektoro foruzis trioble pli multe ol Eŭropo pokape en
biomedicina esplorado.

Male al ĉiuj aliaj industriaj landoj, sanservo en Usono ne estas universala. En
2004, la privata asekuro pagis 36% el la personaj san-elspezoj, kaj la
federacia, ŝtata, kaj lokaj administracioj pagis 44%. En 2005, 46,6 milionoj da
usonanoj, 15,9% el la populacio, estis neasekuritaj, je 5,4 milionoj pli ol en
2001. La ĉefa kaŭzo de tiu pliiĝo estas la falo en la nombro de usonaj dungitoj
kun asekuro. La afero pri neasekuritaj kaj subasekuritaj usonanoj estas grava
politika temo. Esploro de la jaro 2009 taksis ke tiu manko de asekuro iel kaŭzis
morton al 45 000 homoj jare. En 2006, Masaĉuseco iĝis la unua subŝtato kiu
postulis universalan asekuron. Federacia leĝaro aprobita en la komenco de 2010
devigos individuo aĉeti asekuro antaŭ 2014.

Usono estas multkultura nacio, hejmo de multaj etnaj grupoj, tradicioj, kaj
valoroj. Krom la nuna malgranda aborigena loĝantato kiu konsistas el indianoj
kaj indiĝenaj havajanoj, preskaŭ ĉiuj usonanoj aŭ ties prapatroj enmigris dum la
pasintaj kvin jarcentoj.. La komuna kulturo por la plejparto de la usonanoj
estas la okcidenta kulturo, veninta kun la eŭropaj enmigrintoj sed ankaŭ kun
influoj de multaj aliaj fontoj, kiel ekzemple tradicioj alportitaj de sklavoj el
Afriko>. La lastatempa enmigrado el Azio kaj speciale Latinameriko aldonis pli
da elementoj al la kultura miksaĵo kiu estis priskribita kiel «homogena
fandopoto» kaj «heterogena salatujo» en kiu enmigrintoj kaj ties posteuloj
konservas kaj kundividas siajn kulturaĵojn.

Laŭ analizo pri la kultura dimensio farita de Geert Hofstede, Usono havas la
plej altan individuismon ol ajna lando analizita. Dum en la populara kulturo oni
diras ke Usono estas senklasa socio, akademiuloj identigas signifajn diferencojn
inter la sociaj klasoj de la lando, influante socianiĝon, lingvon, kaj
principojn. La usona laborista meza klaso antaŭenigis multajn nuntempajn sociajn
tendencojn kiel ekzemple modernan feminismon, ekologiismon, kaj multkulturismon.
La sama esploro diris ke la usonanoj grandparte ligas siajn sociajn vidpunktojn,
kaj kulturajn atingojn al siaj postenoj. Ankaŭ ekzistas la tendenco valorigi la
sociekonomian atingon, kaj mezume ordinaraj homoj estas ĝenerale rigardataj kiel
pozitivaĵo. Tamen la tiel nomata usona revo, aŭ la percepto ke usonanoj ĝuas
altan socian vivon, ludas ŝlosilan rolon por la altirado de enmigrintoj. Sed
diversaj studoj indikas ke Usono havas malpli altan socian vivon ol Kanado kaj
Eŭropo.

Plejparte virinoj laboras ekster la hejmo kaj havas ian diplomiĝon. En 2007, 58%
el la usonanoj pli ol 18 jarojn aĝaj estis geedziĝintaj, 6% estis vidvaj, 10%
estis divorcitaj, kaj 25% neniam estis geedziĝintaj. Samseksa edz(in)eco estas
polemika afero. Kelkaj subŝtatoj permesas registritajn partnerecojn anstataŭ
edziĝo. Ekde 2003, pluraj subŝtatoj permesis edziĝon inter samseksuloj kiel
rezulto de jura aŭ leĝdona ago, dum balotantoj en pli ol 12 da subŝtatoj baris
la praktikon per referendumo.

La unua komerca filmekspozicio de la mondo okazis en Novjorko en 1894, uzante la
kinetoskopon de Thomas Edison. La sekvan jaron estis projekciita la unua
komercocela filmo, ankaŭ en Novjorko, kaj Usono dum la sekvaj jardekoj estis je
la avangardo rilate al la evoluo de la sonfilmoj. Ekde la komenco de la 20-a
jarcento, la usona kin-industrio estis plejparte bazita en kaj ĉirkaŭ Holivudo,
Kalifornio. La direktoro David Wark Griffith estis nepra por la evoluo de la
baza strukturo de la filmoj kaj Citizen Kane de Orson Welles (1941) estas ofte
citita kiel la plej bonega filmo el ĉiuj epokoj. Aliaj usonaj ŝlosilaj
direktoroj estas: John Ford, Howard Hawks, Elia Kazan kaj Michael Curtiz, kaj
inter la plej lastaj troviĝas Stanley Kubrick, Francis Ford Coppola kaj Steven
Spielberg. Usonaj filmaktoroj kiel Humphrey Bogart, John Wayne kaj Marilyn
Monroe iĝis ikonecaj figuroj, dum la produktanto/entreprenisto Walt Disney estis
unu el la ĉefgvidantoj de la animacio. La plej gravaj filmstudioj de Holivudo
produktis la plej komerce sukcesajn filmojn, kiel ekzemple Stelmilitoj (1977)
kaj Titanic (1997), Avatar (2009), kaj la produktoj de Holivudo hodiaŭ regas la
tutmondan kin-industrion.

Usono estas la lando kun ple multnombra televidspektantaro en la mondo, kaj la
meza spekto-tempo daŭre pliiĝas, atingante kvin horojn tage en 2006. La kvar
gravaj elsendretoj estas komercaj unuoj. Usonanoj aŭskultas la radion, ankaŭ
plejparte komercigita, averaĝe dum du horoj kaj duonhoro tage. Krom retportaloj
kaj serĉiloj, la plej popularaj retejoj estas Facebook, YouTube, Vikipedio,
Blogger, EBay, kaj Yahoo!.

La ritmaj kaj lirikaj stiloj de la afrik-usona muziko profunde influis la usonan
muzikon kio distingas ĝin de eŭropaj tradicioj. Elementoj el la folklora muziko
kiel ekzemple la bluso kaj kio nun estas konata kiel olda muziko estis adoptitaj
kaj transformitaj en popularajn ĝenrojn kun tutmonda spektantaro. Ĵazo estis
evoluigita de novigantoj kiel ekzemple Louis Armstrong kaj Duke Ellington
komence de la 20-a jarcento. Kontreo evoluis en la 1920-aj jaroj, kaj
ritmenbluso en la 1940-aj jaroj. Elvis Presley kaj Chuck Berry estis inter la
unuaj pioniroj de rokenrolo. En la 1960-aj jaroj, la populareco de Bob Dylan
helpis la renaskiĝon de la folklora muziko kaj li konvertiĝis en unu el la plej
famkonataj kantverkistoj de Usono; samtempe James Brown ĉefgvidis la evoluon de
funko. Pli lastatempaj usonaj kreaĵoj inkluzivas repon kaj haŭzon. Usonaj
popsteluloj kiel ekzemple Elvis Presley, Michael Jackson, kaj Madonna estas
tutmondaj famuloj.

En la 18 kaj 19-a jarcentoj, la usonaj arto kaj literaturo trovis sian
inspirfonton en la Malnova Mondo. Verkistoj kiel ekzemple Nathaniel Hawthorne,
Edgar Allan Poe, kaj Henry David Thoreau establis karakterizan usonan
literaturan voĉon meze de la 19-a jarcento. Mark Twain kaj la poeto Walt Whitman
estis gravaj figuroj en la dua duono de la jarcento; Emily Dickinson, praktike
nekonata dum sia vivo, estas nun rekonita kiel esenca usona poeto. Verkoj
rigardataj kiel kaptado de fundamentaj aspektoj de la nacia travivaĵo kaj
karaktero, kiel ekzemple Moby-Dick de Herman Melville (1851), La Aventuroj de
Huckleberry Finn de Twain (1885), kaj La Grandioza Gatsby de F. Scott Fitzgerald
(1925), povas esti nomataj «la granda usona romano».

Dek unu usonaj civitanoj gajnis la Nobelo-premion de Literaturo, la lasta estis
Toni Morrison en 1993. William Faulkner kaj Ernest Hemingway ofte estas nomataj
inter la plej influaj verkistoj de la 20-a jarcento. Popularaj literaturaj
ĝenroj kiel ekzemple la okcidenta fikcio kaj krimfikcio evoluis en Usono. La
verkistoj de la Beat-generacio malfermis novajn literaturajn vojojn, same kiel
la postmodernismaj verkistoj kiel ekzemple John Barth, Thomas Pynchon, kaj Don
DeLillo.

La transcendistoj, ĉefgviditaj de Ralph Waldo Emerson, establis la unuan gravan
usonan filozofian movadon. Post la Usona Enlanda Milito, Charles Sanders Peirce,
William James kaj John Dewey estis gvidantoj en la evoluo de pragmatismo. En la
20-a jarcento, la verkado de Willard Quine kaj Richard Rorty, konstruita surbaze
de Noam Chomsky, alportis analizan filozofion al la usonaj akademiuloj. John
Rawls kaj Robert Nozick gvidis la revigliĝon de la politika filozofio.

En la vidartoj, la Skolo de la rivero Hudsono estis movado de la 19-a jarcento
pri la tradicio de eŭropa naturalismo. La realismaj pentraĵoj de Thomas Eakins
nun estas famegaj. La Armory Show de 1913 en Novjorko, ekspozicio de eŭropa
moderna arto, ŝokis publikon kaj transformis la usona artan scenejon. Georgia
O'Keeffe, Marsden Hartley, kaj aliaj provis kun novaj stiloj, elmontrante tre
individuisman sentemon. Gravaj artaj movadoj kiel ekzemple la abstrakta
ekspresionismo de Jackson Pollock kaj Willem de Kooning kaj la poparto de Andy
Warhol kaj Roy Lichtenstein evoluis plejparte en Usono. La tajdo de modernismo
kaj postmodernismo alportis famon al usonaj arkitektoj kiel ekzemple Frank Lloyd
Wright, Philip Johnson, kaj Frank Gehry.

Inter la unuaj gravaj promociantoj de la usona teatro estis la entreprenisto P.
T. Barnum, kiu komencis funkciigi la distrokomplekson Manhatano en 1841. La
teamo de Edward Harrigan produktis serion de popularaj operetoj en Novjorko en
la fino de la 1870-aj jaroj. En la 20-a jarcento, la modernaj muzikaloj aperis
en Broadway; la kantoj de muzikaj teatro-komponistoj kiel ekzemple Irving
Berlin, Cole Porter, kaj Stephen Sondheim fariĝas popnormoj. La dramisto Eugene
O'Neill gajnis la Nobel-premion pri literaturo en 1936; aliaj aklamitaj usonaj
dramistoj inkluzvas la multfoje gajnintojn de la Premio Pulitzer: Tennessee
Williams, Edward Albee, kaj August Wilson.

Kvankam plejparte preterlasita en tiu epoko, la verkaro de Charles Ives de la
1910-aj jaroj elstarigis lin kiel la unuan gravan usonan komponiston en la
klasika tradicio; aliaj eksperimentistoj kiel ekzemple Henry Cowell kaj John
Cage alproksimiĝas al klasika kunmetaĵo. Aaron Copland kaj George Gershwin
evoluigis novan sintezon de populara kaj klasika muziko.

Koreografoj Isadora Duncan kaj Martha Graham estis kreintoj de moderna danco,
dum George Balanchine kaj Jerome Robbins estis ĉefgvidantoj de la baleto en la
20-a jarcento. Usonanoj daŭre estas gravaj en la moderna fotarto, kun gravaj
fotistoj inkluzive de Alfred Stieglitz, Edward Steichen, kaj Ansel Adams. La
gazeta bildstrio kaj la komikso ambaŭ estas usonaj inventaĵoj. Superman (la
superheroo), iĝis usona ikono.

La usona kuirarto similas al la kuirarto de aliaj okcidentaj landoj. Tritiko
estas la plej uzata cerealo. La tradicia usona kuirarto uzas lokaĵojn, kiel
ekzemple meleagro, cervoviando, terpomoj, batatoj, maizo, kukurbo, kaj
acerosiropo, kiuj estis manĝataj de la indianoj kaj unuaj eŭropaj ekloĝantoj.
Kradrostado el porkaĵo kaj bovaĵo, krabokukoj, ĉipsoj, kaj biskvitoj estas tipe
usonaj manĝaĵoj. La animnutraĵo, evoluigita de la afrikaj sklavoj, estas
populara ĉirkaŭ la sudaj subŝtatoj kaj inter multaj afrik-usonanoj ĉie.
Sinkretiaj kuirartoj kiel ekzemple la kreola kuirarto de Luiziano, la kaĵuna
kuirarto kaj la teksas-meksika kuirarto estas regione gravaj.

Tipaj pladoj kiel ekzemple pomokuko, rostita kokidaĵo, pico, burgeroj, kaj
kolbasobulkoj venas de receptoj de diversaj enmigrintoj. Terpomfingroj, meksikaj
pladoj kiel ekzemple faruntakoj kaj takoj, kaj pladoj surbaze de pasto libere
adaptitaj el italaj fontoj estas vaste manĝataj. Usonanoj ĝenerale preferas
kafon ol teo. La reklamoj de la usonaj entreprenoj pri la oranĝa suko kaj lakto
igis ilin la oftaj trinkaĵoj por la matenmanĝo. La ofta manĝado ĉe rapidmanĝejoj
estas unu el la kaŭzoj de obezeco en Usono. Gastrinkaĵoj estas vaste popularaj;
sukerigitaj trinkaĵoj okupas 9% en la kaloria konsumado de la mezuma usonano.

Ekde la fino de la 19-a jarcento, basbalo estas konsiderata la nacia sporto en
Usono, eĉ post populariĝo de usona piedpilkado. Basketbalo, kaj glacihokeo estas
la aliaj du precipaj sportoj kun profesiaj teamoj. La Universitataj Ligoj pri
usona piedpilkado kaj basketbalo altiras grandajn spektantarojn. Usona
piedpilkado estas la plej populara sporto. Boksado kaj ĉevalvetkuro estis la
individuaj sportoj plej spektitaj, sed nuntempe pli popularas golfo kaj
aŭtosporto, precipe NASCAR. Kvankam futbalo ne estas inter la plej popularaj
sportoj je profesia nivelo, ĝi havas vastan ludantaron inter junuloj kaj
amatoroj. Teniso kaj multaj subĉielaj sportoj ankaŭ estas popularaj.

Malgraxu tio ke la plej gravaj usonaj sportoj evoluis el eŭropaj praktikoj,
basketbalo, flugpilko, kuraĝigistinoj kaj neĝtabulado estas usonaj inventoj.
Lakroso kaj ondorajdado estis inventitaj de la indianoj kaj indiĝenaj havajanoj
kaj ekzistis antaŭ la okcidenta kontakto. Ok Olimpikoj okazis en Usono. Usono
gajnis 2 301 medalojn ĉe la Someraj Olimpikoj, pli ol ajna lando, kaj 253 en la
Vintraj Olimpikoj.



https://eo.wikipedia.org/wiki/Brazilo

Brazilo (portugale Brasil, prononcata "Braziŭ" [bɾɐziw]), oficiale la Federacia
Respubliko Brazilo, portugale República Federativa do Brasil), estas lando en
Sudameriko. Ĝi estas la kvina plej granda lando en la mondo laŭ surfaco (post
Rusio, Kanado, Usono kaj Ĉinio, kaj la kvina plej granda en la mondo laŭ
loĝantaro (post Ĉinio, Barato, Usono, kaj Indonezio). La unua eksteramerikano
kiu "malkovris" hodiaŭan Brazilon estis la portugalo Pedro Álvares Cabral en
1500. La lando havas grandan rasan kaj kulturan diversecon. La portugaloj
intermiksiĝis kun la indiĝenoj. Al ili aldoniĝis afrikaj negroj, alportitaj dum
la kolonia periodo ĝis 1888. Al ĉiuj aliĝis enmigrintoj el pli ol 50 landoj,
precipe de Eŭropo kaj Japanio.

Historio, laŭ strikta senco, dependas de skribaj dokumentoj. Sekve, kvankam la
geografia regiono hodiaŭ okupita de Brazilo jam havis homojn antaŭ la alveno de
eŭropanoj, kaj eĉ kvankam aliaj eŭropanoj alvenis al ĝi antaŭ esploristo Pedro
Álvares Cabral, ne estas skribaj dokumentoj pri tio. Pero Vaz de Caminha
produktis la unuan skriban dokumenton pri tio, kio hodiaŭ estas Brazilo, en
aprilo aŭ majo 1500, pro tio oni povas komenci la Brazilan historion de tiam.
Antaŭ Caminha, ni havas pra-historion.

Tradiciaj historiistoj parolis ankaŭ pri "proto-historio" de Brazilo, t. e.,
historiaj motivoj por eliro de portugaloj de Eŭropo. Kelkaj, malmultaj,
historiistoj konsideras nord-eŭropajn legendojn pri insulo Hi-Brazilo kiel
parton de brazila proto-historio.

Antaŭ la alveno de portugaloj, multaj homoj loĝis tie kie hodiaŭ estas Brazilo.
La origino de tiuj homoj estas la sama kiel tiu de aliaj pra-amerikanoj. Eble
ili alvenis de Azio per tiama tera vojo en la nuna markolo de Bering. Kelkaj tre
malnovaj homaj fosilioj eltrovitaj en Sudameriko malsimpligis tiun teorion.
Hodiaŭ oni akceptas ne nur unu, sed multajn transirojn de Beringa Markolo.

La dependa periodo de la brazila historio komenciĝas en 22-a de aprilo 1500,
kiam Pedro Álvares Cabral alvenis al la nuna Bahio kaj deklaris la posedon de
parto de Ameriko flanke de Portugalio. Tiu "rajtigis" sian regadon per Traktato
de Tordesiljas kaj ĝin daŭrigis ĝis la 7-a de septembro 1822 kiam la portugala
princo oficiale deklaris la sendependecon de Brazilo. Sed pli ol en aliaj landoj
tiuj datoj estas nur formalaĵoj.

Oni povas dividi la dependan periodon je du partoj: kolonia periodo 1500-1808
kaj regna periodo 1808-1822.

La termino kolonia Brazilo (portugale Brasil Colonial) priskribas la teritorion
de la nuna ŝtato Brazilo en la periodo ekde 1500, kiam al la teritorio alvenis
la unuaj portugaloj, ĝis 1815, kiam Brazilo estis levita al reĝlando samranga al
Portugalio en la Unuiĝinta Reĝlando de Portugalio, Brazilo kaj Algarvo. Dum la
300 jaroj de brazila kolonia historio, la ekonomia ekspluatado de la teritorio
estis bazita unue sur eltiro de brazil-arboj (16-a jarcento), produktado de
sukero (16-a ĝis 18-a jarcentoj), kaj fine sur minado de oro kaj diamantoj (18-a
jarcento). Sklavoj, speciale tiuj portitaj el Afriko, disponigis la plejmulton
de la laborforto de la brazila ekonomio. En kontrasto kun la najbaraj
fragmentitaj hispanaj posedaĵoj, la brazilaj kolonioj konstruitaj fare de la
portugaloj en Latinameriko tenis sian teritorian unuecon kaj lingvan integrecon
post la ŝtata sendependiĝo de Portugalio, tiel ke la Brazila Imperio (de 1822
ĝis 1889) kaj la sekva respubliko Brazilo iĝos la plej granda lando en la
regiono.

Bandeirantes estis la militistoj kaj koloniistoj kiuj el la 16a jarcento eniris
en la internaj teritorioj de Sudameriko, elirinte el San-Paŭlo de Piratininga
(San-Paŭlo) en kio poste estos Brazilo. La nomo "bandeirante" devenas de la
portugala vorto "bandeira" (flago) ĉar ili grupiĝis uzante flagojn kiuj
distingis ilin; metafore poste estis nomitaj "bandeiras" la armitaj bandoj kaj
ankaŭ la invadoj fare de portugalanoj en teritorioj poste reklamitaj de
Portugalio.

En Novembro 1807, trupoj de Napoleono Bonaparto igis la portugalan kortegon fuĝi
al Brazilo. La regenta princo Princo Johano kaj la reĝino Maria la 1-a,
alinomata la Freneza, alvenis Rio-de-Ĵanejron en 1808, poste faris defendan
aliancon kun Britio. La brazilaj havenoj estis malfermitaj al internacia komerco
kaj finis la kolonia monopolo. Rio-de-Ĵanejro fariĝis ĉefurbo de Portugalio. La
princo kreis la Imprensa Nacional (Nacian Presejon) (13-a de majo 1808), la
Banco do Brasil (Brazilan Bankon) (12-a de oktobro 1808), la Caixa Econômica
(Ŝparkason) ktp. Tiuj fondaĵoj ekzistis ĝis hodiaŭ kaj estas simboloj de nacia
sendependo.

Post la Viena kongreso je la 16-a de decembro 1815 Brazilo estiĝis regno ene de
la portugala ŝtato, kiu nomiĝis de tiam Unuiĝita Reĝlando de Portugalio, Brazilo
kaj Algarvoj.

La Brazila Imperio (Império do Brasil en portugala) estis ŝtato ekzistinta inter
1822 kaj 1889 kiu antaŭis tiun de la Unuiĝintaj Ŝtatoj de Brazilo kiu funkciis
el 1889 al 1968, kiu siavice antaŭis tiun de la nuna Federacia Respubliko
Brazilo.

En 1930 okazis puĉo kiu finis la unuan respublikon. Kiam Vargas puĉis en 1930,
li intencis estri absolute, sen konstitucio, kaj finis la "provizoran"
respublikan periodon de la brazila historio laŭ ideoj de Pozitivismo. En 1932 la
Pro-Konstitucia Revolucio en San-Paŭlio devigis Vargas-on akcepti novan
konstitucion en 1934, sed en la 10-a de novembro 1937 li denove puĉis kaj kreis
la "Novan Ŝtaton", en kiu li intencis anstataŭigi la parlamenton per scienca
akademio. Sed tiam la influo de la faŝismo en Brazilo jam estis tre forta, kaj
la diktaturo de Vargas fariĝis iom post iom pli faŝisma ol pozitivisma.

Dum tio periodo, en 1935, okazis komunisma ribelo en Norda Rio-Grando kaj
Rio-de-Ĵanejro. Vargas uzis tion por persekuti siajn malamikojn kaj timigi la
superajn klasojn pri komunismo.

Same kiel la faŝistoj en Eŭropo, Vargas eluzis tiujn ĉi timojn pri komunismo por
pravigi diktatorecan regadon. Sian modelon de "Nova Ŝtato" li realigis ekde 1937
laŭ la ekzemplo de samnoma sistemo sub Salazar en Portugalio.

Tiu periodo estis diktaturo, en kiu la prezidanto estas ne nur ŝtatestro kaj
registarestro sed ankaŭ plej supera leĝdonato kaj plej supera juĝisto. Tiu
diktaturo daŭris ĝis la 29-a de oktobro 1945 kiam okazis puĉo apogita de Usono.

Tiu tempo estas ankaŭ nomata oraj jaroj de la brazila historio. En tiu periodo,
kvankam komunisma partio ne povis elekti reprezentantojn, Brazilo vivis
"normalan" parlamentan demokration laŭ usona modelo. Nur en 1954 oni provis
blankan puĉon kiu fiaskis. En tiu periodo, aperis en Brazilo televidaparatoj,
modernaj fabrikoj kaj iom post iom finis la laŭleĝa kvazaŭsklavigo pro ŝuldoj.
Juscelino Kubitschek fondis Braziljon en la 21-a de aprilo 1960.

Sed en la 31-a de januaro 1961 Jânio Quadros enoficiĝis kiel prezidanto kaj
rezignis je la 25-a de aŭgusto 1961, kaj ekis gravega krizo. La socialisma
vicprezidanto João Goulart estis en Ĉinio kaj oni proponis puĉon por ke li ne
enoficiĝu kiel prezidanto. Ranieri Mazzilli, estante prezidanto de la
parlamento, estris de la 25-a de aŭgusto 1961 ĝis la 8-a de septembro 1961.

Oni kreis la oficon de ĉefministro, kaj la prezidanto estis nur ŝtatestro. João
Goulart povis esti prezidanto. Plebiscito malkreis la oficon de ĉefministro kaj
la prezidanto reestis ŝtatestro kaj registarestro en la 24-a de januaro 1963.

Kvankam Ranieri Mazzilli estis konsiderata laŭleĝa provizora prezidanto (2-a de
aprilo 1964 ĝis 15-a de aprilo 1964) ĉar li estis la prezidanto de la
parlamento, tamen la vera povo apartenis al "Supera Komando de Revolucio", t. e.
la aro de brazilaj generaloj. Marŝalo Humberto de Alencar Castello Branco iĝis
diktatoro de la 15-a de aprilo 1964 ĝis 15-a de marto 1967. Castelo Branco
ekziligis la ĉefajn politikajn figurojn de Brazilo. En 1965 oni malpermesis la
ekziston de politikaj partioj. En 1967 oni trudis novan konstitucion.

Tancredo Neves kaj Ulisses Guimarães sukcesis gvidi popolan movadon kiu komencis
spontane en 1984. En la 15-a de novembro 1984 Tancredo Neves estis deklarita
prezidento de Brazilo de la Parlamento kaj devis enoficiĝi en 15-a de marto
1985, sed antaŭ enoficiĝo li mortis. La parlamento deklaris la prezidanton de la
Senato José Sarney prezidento en la 15-a de marto 1985 kun ĉiuj diktatorecaj
povoj kaj sen limtempo por fino de lia regado.

Sarney okazigis balotadon por konstitucia asembleo. En 1986 li sanĝis la nomon
de la brazila mono, malpermesis la plialtigon de prezoj en Brazilo kaj deklaris
nepagadon de internacia debeto de Brazilo. En 1989 li denove sanĝis la nomon de
brazila mono. Lia ekonomia politiko estis fiaska kaj inflacio atingis 80% monate
(1,5% tage!). Li regis ĝis 15-a de marto 1990.

Fernando Collor de Mello estis la unua brazila prezidento elektita per popola
balotado ekde 1961. Lia regado, kiu komenciĝis la 15-an de marto 1990, estis
ruiniga. En la unua tago de lia regado li konfiskis tutan monon de l' popolo,
kiu estis en bankoj, por ĉesigi la inflacion (vere, sen mono ne estas
inflacio!). Li ankaŭ ŝanĝis la nomon de la brazila valuto. Li permesis eniron de
fremdaj varoj kontraŭ malaltaj impostoj. Krome li fakte permesis koruptecon kaj
li mem estis koruptita. La 29-an de decembro 1992 li estis impedita(?) de la
parlamento, kaj enoficiĝis la vicprezidanto Itamar Franco.

Itamar Franco estis malvigla prezidento, ĉiuj timis ke li ne sukcesas estri, pro
tio oni evitis oponon al li. Ĉiu timis ke fiasko de lia registaro povus frakasi
Brazilon kaj meti la landon en novan diktaturan periodon, tial ĉiu helpis lin
dum lia periodo, kaj li sukcesis atingi nacian unuecon.

Itamar Franco redonis monon al la popolo, ŝanĝis la nomon de la brazila valuto,
kontrolis inflacion, rekomencis pagadon de internaciaj debetoj ktp. Fine li
denove sanĝis la nomon de brazila valuto. Lia regado finiĝis la 1-an de januaro
de 1995.

Fernando Henrique Cardoso estis elektita de rekta popola balotado, enposteniĝis
la 1-an de januaro de 1995 kaj estis la unua prezidento de Brazilo ekde 1961 kiu
ricevis la simbolojn de prezidenteco de sia antaŭulo. Li estis la unua
prezidento ekde 1986 kiu ne ŝanĝis la nomon de brazila valuto, kvankam li
ordonis faradon de novaj moneroj. Li estis la unua "normala" prezidento de
Brazilo ekde Juscelino Kubitschek. CARDOSO estis reelektita en 1998 per normala
balotado kaj regis ĝis 2003, kiam oni elektis la popularan brazilan prezidenton
Luiz Inácio Lula da Silva. LULA estis reelektita en 2006 kaj regis ĝis 2010. Li
profitis sian popularecon kaj indikis la novan kandidaton por enposteniĝi kiel
prezidento de Brazilo. Dilma Vana Rousseff, indikata de Lula, estis elektita de
rekta popola balotado la 31-an de oktobro de 2010 kaj enposteniĝis la 1-an de
januaro de 2011. ROUSSEFF estis la unua prezidentino de Brazilo kaj ŝi estis
elpostenigita pere de jur`politika proceso la 12-an de majo 2016. Tiam estis
enpostenigita Michel Temer.

Historie, Brazila respublika registaro baziigis sur Usona registara sistemo. Ĝi
estas en normalaj historiaj periodoj, estigita de la Brazila Konstitucio, estas
federacia respubliko. La nacia registaro konsistas el la ekzekutiva, leĝdona,
kaj juĝista branĉoj. La kapo de la ekzekutiva branĉo estas la Prezidento de
Brazilo. La leĝdona branĉo konsistas el la Brazila Kongreso, kun du tipoj de
ĉambristoj: deputitoj kaj senatanoj, dum la Plejsupera Federacia Tribunalo estas
kapo de la juĝista branĉo. Laŭ la stato de 2016 la parlamento konsistas el sume
594 membroj: 81 senatanoj kaj 513 deputitoj.

Estas tre diversaj politikaj partioj en Brazilo (Pri tio rigardu ĉe Listo de
politikaj partioj).

Brazilo havas 8.514.877 km² de areo, kaj estas la kvina lando en la mondo laŭ
grandeco. Ĉiuj teroj en Brazilo estas kultiveblaj kaj plimalpli fertilaj, dum
granda parto de aliaj pli grandaj landoj (Rusio, Kanado, Ĉinio kaj Usono) estas
dezertoj aŭ nekultiveblaj teroj. Ne estas en Brazilo dezertoj, krom apudmara
dezerteto Lençóis Maranhenses (270 km²), la nura varma dezerto en la mondo kun
abunda dolĉa akvo, kiu estas turismejo. Brazilo havas plej grandajn riverojn kaj
tropikajn arbarojn en la mondo en Amazonio. Krom tio, estas interesaj biomoj
kiel Pantanalo, Katingao kaj Atlantika arbaro. Ne estas grandaj montoj aŭ
vulkanoj.

En Brazilo estas ĉirkaŭ 5 mil urboj, multaj kun pli ol 1 miliono da loĝantoj,
kaj eĉ San-Paŭlo kun pli ol 10 milionoj da loĝantoj.

Brazilo havas kvin geografiajn regionojn: la Norda Regiono, karakterizata per
grava ekologia sistemo, la Amazona arbaro, kaj la Amazono, la plej granda rivero
en la mondo; la Nordorienta Regiono, karakterizata per iomete arida klimato
landinterne kaj pli mildajn temperaturojn marborde; la Centrokcidenta Regiono,
karakterizata per vastaj savanoj kaj per la Pantanalo, grandega marĉa regiono
kiu entenas riĉan faŭnon kaj flaŭron; la Sudorienta Regiono, kiu estas la plej
industrialigita regiono de la lando, kie troviĝas, interalie, la bela urbo
Rio-de-Ĵanejro kaj la potenca San-Paŭlo, financa centro de la lando, kaj Ouro
Preto (esp-e, Nigra Oro), kie oni povas vidi la verkojn de Aleijadinho, la plej
grava baroka skulptisto en Brazilo; kaj, finfine, la Suda Regiono, karakterizata
de montara pejzaĝo kaj forta eŭropeca kulturo pro la plurlandaj enmigrintoj tie
loĝantaj, kaj kie estas unu el plej elstaraj akvofaloj de la mondo, Igŭacuo,
deklarita de Unesko kiel mondheredaĵo pro sia natura beleco.

Sertao (portugale Sertão) estas la nomo por duondezertaj pejzaĝoj en la
internlando de Brazilo.

Pro sia vasteco, Brazilo estas karakterizata de diverstipaj klimatoj, laŭ la
latitudo kaj la longitudo. La tuta lando situas en la suda duonsfero de Tero,
tiel ke la sezonoj sekvas unu la alian laŭ la tipa ritmo de tiu mondoparto.

Laŭ la klimata klasifiko de Köppen, en Brazilo estas ses ĉefaj klimataj
regionoj: ekvatora, tropika, subtropika, duonseka, milda, tropika montara.

La ĉefa rivero de Brazilo estas la Amazono, kiu trairas la samnoman amazonan
arbaron. Ĉe la landlimoj kun Argentino kaj Paragvajo situas 275 akvofaloj, kiuj
transiras plurajn altec-diferencojn je suma longeco de kvar kilometroj. La
rivero longas 6280 kilometrojn, el kiuj 4000 estas laŭireblaj ŝipe.

Brazilo estas la deka ekonomio de la mondo, la plej granda de Sudameriko. La
Brazila ekonomio bazas ekvilibre inter granda agrikultura sektoro kaj industrio.
Tiu ebligas ke brazilanoj povas aĉeti en sia propra lando industriajn kaj
agrikulturajn varojn kaj, sekve, importado estas ĉiam malpligranda ol
eksportado. Agrikulture, la plej gravaj importoj estas rizo kaj tritiko, alie
Brazilo eksportas viandon, lakton, sojon, kafon kaj maizon. Brazilo eksportas
mineralojn kiel feron, aluminon, oron, ktp. kaj importas ĉefe karbon, kupron,
natrion kaj sulfuron.

Brazilo produktas teorie la tutan nafton kiun ĝi bezonas, sed en praktiko ĝi
devas eksporti pezan nafton por aĉeti malpezan nafton kaj naturan gason.

Brazila industrio estas tre diversa, ĝi produktas kaj eksportas aŭtomobilojn,
aviadilojn, teksaĵojn, kemiaĵojn, ktp. Brazilo importas ĉefe komputilojn kaj
elektronikajn ilojn. Hodiaŭ ĉinaj brikabrakoj konkurencas al nacia malpeza
industrio.

Laŭ nombrado farita en 2007, la loĝantaro kreskas je 1,2% jare, malpli ol la
antaŭe supozita kresko (1,4%). En 1990 la kresko estis je 1,64% jare.

Averaĝe, virinoj naskas po 1.99 infanojn. La loĝantaro do atingos maksimumon en
2060 (per ĉ. 260 milionoj) kaj tiam ekestos malkresko, se konserviĝos la
nuntempaj parametroj pri nasko kaj morto.

Kiel en ĉiu lando, kiu konstatas sian "maljuniĝon", oni ekdiskutas en Brazilo
strategiojn kaj politiko-ŝanĝojn, kiuj atentu pri ŝanĝoj rilate al medicinaj
zorgoj (kun pli da gerontologoj kaj ne tiom da pediatroj), transportado aŭ la
sekvoj de malpli granda nombro da aktivaj laboristoj kontribuantaj al la ŝtata
sociasekura sistemo.

Granda parto de brazilanoj estas mestizoj. En Brazilo, oni povas deklari
apartenon al ian etnon kaj ŝanĝi tiun deklaron dum la vivo, kiu estas tre ofta.
Sekve, iu povas deklari sin blankulo, indiĝeno, mestizo, nigrulo sinsekve, laŭ
deziro. Laŭ informo de la Instituto Brazila de Geografio kaj Statistiko el 2005,
ĉirkaŭ 49,9% el la popolo deklaras sin blanka, ĉirkaŭ 6,3% deklaras sin nigrulo,
ĉirkaŭ 43,2% deklaras sin mestizo (vi du artikolon kaboklo), la aliaj deklaras
sin orientaj aŭ indiĝenoj.

Oni taksas, ke 15 % de la loĝantaro de Ooizumi, Japanio, parolas la portugalan
kiel denaskan lingvon, kaj en 2007, Ooizumi havis la plej altan koncentriĝon de
brazilanoj en Japanujo.

Oficiala lingvo de Brazilo estas la portugala lingvo, preskaŭ 99% de la
loĝantaro havas ĝin kiel gepatran lingvon, nur ĉirkaŭ 1 miliono da homoj havas
alian el ĉirkaŭ 200 lingvoj kiel gepatran. Krom la portugala, oni parolas ofte,
kiel gepatran lingvon ĉefe la japanan (ĉirkaŭ 300 mil loĝantoj), la talianan
dialekton (itala), kaj la sudriograndan germanan dialekton (germana). El la
indigena lingvo, nur la gvarania lingvo kaj yathë havas pli ol mil parolantojn.
Hodiaŭ, pro forta migrado el aliaj sudamerikaj landoj, ĉirkaŭ 300 mil
enmigrintoj parolas la hispanan kiel gepatran lingvon.

La substrukturo de Brazilo estas agada grupo kaj brazila ekonomia strukturo kiu
servas por plivastigado de diversaj agadoj. Ekzemple, por ke landaj entreprenoj
povas eksporti, necesas havenoj kaj flughavenoj, elementoj de substrukturo.

La Federala Konstitucio kaj la Leĝo de Instruoj kaj Bazoj de Nacia Edukado
determinas ke Federala Registaro, Ŝtatoj, Federala Distrikto kaj Municipoj devas
administri kaj organizi siajn respektivajn lernadajn sistemojn. Ĉiuj tiuj
publikaj edukadaj sistemoj estas responsuloj por siaj propaj konservadoj, kiu
administras viajn rimerojn, tiel kiel mekanismojn kaj fontojn de monaj rimedoj.
La nova Konstitucio rezervas 25% da buĝeto de Ŝtato kaj 18% da federalaj
impostoj kaj municipaj procentoj al edukado.

Scienca produktado vere ekis en Brazilo dum la unuaj jardekoj de la 19-a
jarcento, kiam la Reĝa Familio de Portugalio, gvidita de Dom João VI, alvenis al
Rio-de-Ĵanejro, forkurante el la invado de Portugalio per la armeo de Napoleono
Bonaparte, en 1807. Ĝis tiam, Brazilo estis kolonio portugalia, sen
universitatoj aŭ sciencaj organizaĵoj, malsame al la tiamaj kolonioj amerikaj
kontrolitaj de la Hispana Imperio, kiuj, malgraŭ vasta anafalbeteco, ja havis
grandan numeron da universitatoj ekde la 16-a jarcento.

Teknologia splorado en Brazilo estas plejparte organizita de publikaj
universitatoj kaj institutoj por splorado. Kelkaj el la plej bonaj teknologiaj
centroj en Braziloj estas la institutoj Oswaldo Cruz, Butantan, Comando-Geral de
Tecnologia Aeroespacial, Empresa Brasileira de Pesquisa Agropecuária kaj INPE.

Brazilo havas la plej modernaj Kosma-programo de Latin-Ameriko, kun kapablo
sufiĉa por lanĉiloj kaj por konstruo de satelitoj. Je la 14-a de oktobro 1997,
la Brazila Spaca Agentejo akordiĝis kun NASA por liveri pecojn de ekipaĵoj por
la Internacia Kosmostacio. Tiu akordo ebligis ke Brazilo trejnu sian unuan
kosmonaŭto. Je la 30-a de marto 2006, Kolonelo Marcos Pontes vojaĝis en Sojuz
kaj fariĝis la unua kosmonaŭto brazila kaj la tria el Latin-Ameriko orbiti nian
planedon.

La brazila publika sana sistemo estas direktata kaj liverata per ĉiuj malsamaj
niveloj de la registaro, kvankam la privata sana sistemo rolas kiel komplemento.
Estas multaj problemoj en la publika sana sistemo en Brazilo. En 2006, la ĉefaj
problemoj estis la altiga procentiĝo de infana kaj patrineca mortemo, mortemo
per ne-transmisiantaj malsanoj kaj morteco pere de eksteraj kaŭzoj, nome:
trafika akcidento, perforto kaj memmortigo.

La brazilan kulturon ĉefe influis la kulturo, la lingvo kaj la vivkutimoj de
Portugalio, enkondukitaj de la portugalaj koloniistoj dum sia alveno. La influo
de la lokaj popoloj klare videblas en la brazilaj lingvo kaj kuirarto, dum la
alveno de sklavoj el Afriko havis rimarkindan influon en la fakoj de muziko,
kuirarto, lingvo kaj religio.

En la suda kaj sudorienta parto de la lando eblas rimarki influon italan kaj
germanan. La alveno de italaj enmigrintoj estis aparte abunda inter la jaroj
1870 kaj 1920.

La unuaj ekzempleroj pri brazila literaturo ŝuldiĝas al verkoj de religiuloj kaj
kronikoj de esploristoj kiuj trairis la landon dum la 16-a jarcento. En la 17-a
jarcento floris la skolo de Bahia, kiu inkluzivis historiistojn kaj poeziistojn,
inter kiuj estis Gregório de Matos (1636-1695). Nur en la sekva jarcento, tamen,
oni povas oficiale rekoni la naskiĝon de brazila literatura sento.

La 19-a jarcento estis la tempo de Romantikismo, enkondukita de Gonçalves de
Magalhães (1811-1882). En la sama periodo verkadis la du plej popularaj
romantikaj poeziistoj, Gonçalves Dias (1823-1864) kaj Castro Alves (1847-1871),
kaj la unuaj romanistoj, Manuel Antonio de Almeida (1830-1861) kaj Joaquim
Manuel de Macedo (1820-1882).

Oswald de Andrade (naskiĝinta la 11-an de januaro 1890 en San-Paŭlo; mortinta la
22-an de oktobro 1954 samurbe) estis brazila verkisto kaj kunfondinto de la
brazila modernismo.

Inter la nuntempaj ĉefverkistoj menciindas Paulo Coelho, João Guimarães Rosa kaj
Jorge Amado.

En Brazilo estas multaj tipaj muzikaj stiloj aŭ eventoj (sambo, bosanovo,
kandombleo, samboregeo, timbalada, koko, bajao, cirando, ŝoteo, embolado,
repento, forró, lunduo, modinjo, ĉoro, aŝeo, brazila tango, sembo, Mangue Beat,
funkeado, kaboklinjo, kalango, karimboo ktp.) kaj instrumentoj (kavakinjo,
afoŝeo, sanfono, tamburino, surdo, repiniko, kuiko, ĉokaljo, agogoo, atabako,
timbo, pandero, zabumbo, iluo, batuko, apito, rekoreko ktp.), multaj el ili por
perkuto.

Estis kaj estas multaj famaj kantistoj kaj muzikistoj (Ernesto Nazareth,
Anacleto de Medeiros, Chiquinha Gonzaga, Maria Bethânia, Luiz Gonzaga, Caetano
Veloso, Gilberto Gil, Chico Buarque, Tom Jobim, Pixinguinha, Ary Barroso, Milton
Nascimento, Waldir Azevedo, Daniela Mercury, Ivete Sangalo, Ara Ketu, Olodum,
Chico César, Jacob do Bandolim, Chico Science, Pinduca). Inter bandoj menciindas
Monobloco, Funk'n'Lata

Katolikismo estas la ĉefa kredo de la lando; pro tio, Brazilo havas la plej
grandan katolikan loĝantaron de la mondo. Laŭ la popolnombrado de 2000, 73,57%
el la populacio sekvis katolikismo; 15,41% protestantismo; 1,33% spiritismo;
1,22% aliaj branĉoj de kristianismo; 0,31% afro-brazilaj religioj; 0,13%
budhismo; 0,05% judismo; 0,02% islamismo; 0,01% indianaj religioj; 0,59% aliaj
religioj, nedeklaritaj aŭ nedeterminitaj; kvankam 7,35% havis neniun religion.

Afrikobrazilaj religioj estas religioj praktikataj en Brazilo, kiuj estas
afrikdevenaj aŭ enhavas elementojn de afrikaj religioj. Al ili apartenas
kandombleo, kies ĉefa tereno troviĝas en Bahio, la kultoj de ŝangoo en
nordorienta Brazilo, batuko en la sudoriento kaj la spiritisme influita umbando.
La afrikobrazilaj religioj havas multan komunan kaj ofte estas subigata sub la
terminon makumbo.

Sian originon ĉi tiuj religioj havas en la epoko de sklaveco. Ofte ili prezentas
sinkretisman sintezon el afrika (precipe joruba), eŭropa kaj kiel restaĵoj ankaŭ
indiana religio. Kiel ankaŭ en aliaj afrikoamerikaj religioj, ofte kristanisma
fasado servis kiel legitimado por la sklavoj, por povi festi siajn proprajn
tradicojn kaj ritojn. Krom tio ankaŭ ekzistis kristanismaj sklavoj, dum kiam
islamaj tradicioj el Afriko laŭ nuna kono preskaŭ ne transvivis kaj pereis.

Benedito Calixto de Jesus (naskiĝis la 14-an de oktobro 1853, mortis la 31-an de
majo 1927) estis brazila pentristo. Liaj verkoj kutime bildigas figurojn de
Brazilo kaj brazila kulturo, inkluzive de fama portreto de la 17-jarcenta
portugaldevena esploristo Domingos Jorge Velho en 1923 kaj scenoj de la marbordo
de San-Paŭlo.

En lando de tiom da loĝantoj, kompreneble troveblas kluboj de ĉiaj sportaj
disciplinoj. Aparte populara en Brazilo - samkiel en la najbaraj landoj
Argentino kaj Urugvajo - estas futbalo. Kiam konkuras la vira brazila nacia
teamo de futbalo, milionoj da subtenantoj sekvas ĉiujn movojn. Kvin fojojn, en
1958, 1962, 1970, 1994 kaj 2002, la teamo gajnis la Futbalan Mondpokalon, sed en
la matĉoj de la Futbala Mondpokalo 2010 ili nur eniris la grupon de plej bonaj
ok teamoj, tie malvenkante kontraŭ la nederlanda teamo. Enlande grandis la
atendoj ke en la matĉoj de la Futbala Mondpokalo 2014, kiu en junio 2014 okazis
en pluraj urboj de Brazilo.

Kapoejro (capoeira, en la portugala) estas luktoarto disvolvita de afrikaj
sklavoj alportitaj al Brazilo kaj de iliaj posteuloj. Ĝin karakterizas lertaj
kaj kompleksaj korpomovoj, farataj ofte sur la planko aŭ kapmalsupre kaj
piedleve, kaj havantaj kelkfoje fortan akrobatan komponanton. Karakterizaĵo
distinganta ĝin disde aliaj luktoj estas la fakto, ke ĝi estas akompanata de
propa muziko. Ofta dubo estas, ĉu kapoejro estas danco aŭ lukto; kapoejro, en
vero, estas kaj danco kaj lukto. La vorto kapoejro havas kelkajn signifojn, el
kiuj unu rilatas al la arbaraj aŭ ĝangalaj areoj en la brazila internlando.
Estas sugestite, ke kapoejro ekhavis sian nomon de tiaj lokoj, kie la sklavoj
forfuĝintaj provis kaŝi sin. Vidu ankaŭ artikolon pri Makuleleo.



https://eo.wikipedia.org/wiki/Angla_lingvo

La angla lingvo (angle: English [IN-gliŝ]) estas ĝermana lingvo kun granda
influo de latinidaj vortoj, kiu evoluis en Anglio de la anglosaksa lingvo al la
meza angla lingvo por finfine formi la modernan anglan lingvon. Ĝi estas la
gepatra lingvo de 309 ĝis 380 milionoj da parolantoj, precipe loĝantaj en Britio
(Brita angla) kaj ties eksaj kolonioj kiel Usono (Usona angla), Irlando, Kanado,
Aŭstralio, Nov-Zelando kaj multaj landoj en Karibio. Ĝi estas oficiala lingvo de
71 landoj tutmonde, kiel Barato, Pakistano aŭ Sud-Afriko, kie la angla estas
uzata kiel unua aŭ dua lingvo.

La angla ankaŭ estas la plej uzata "lingvafrankao" kaj la plej lernita kaj
lernata fremdlingvo tutmonde. Tiun fenomenon kaŭzis ĉefe la disvastiĝo de la
brita imperio, kaj poste la kreskinta ekonomia kaj kultura influo de Usono
depost la Dua Mondmilito. En 2000, oni taksis, ke la angla estas lernita kaj
parolata de pli ol unu miliardo da homoj. Ĝi estas la ĉefa lingvo de la
interreto.

La angla estas la internacia lingvo de scienco, komputiko, komerco, popmuziko
kaj aviado, inter aliaj. Ĝi estas laborlingvo de UN kaj ASEAN kaj, praktike, la
ĉefa laborlingvo de EU: kvankam multaj dokumentoj de EU estas haveblaj en la
franca kaj la germana kaj, iafoje, aliaj el la 20 oficialaj lingvoj, nur en la
angla estas ĉiuj dokumentoj haveblaj. La angla ankaŭ estas la ĉefa laborlingvo
de multaj transnaciaj entreprenoj.

Aliflanke, ĝi estas malfacile lernebla, ĉar la ortografio estas nefonetika kaj
arĥaika (moderna ortografio reflektas la prononcon de la mezepoka angla, kiam la
veno de la presilo konformigis la literumadon, ĉefe laŭ la tiama Londona
dialekto, ekzemple laugh [laf], daughter [DO:-ta], though [foŭ], thought [fo:t],
cough [kof], rough [raf], island [AJ-lnd], nation [NEJ-ŝn], national [NE-ŝnel])
kaj la lingvo enhavas multe da idiotismoj. La angla ankaŭ havas sonojn ne ofte
uzatajn en aliaj lingvoj, ekzemple la sonoj reprezentataj de "th" angle, do [θ]
kiel thought (penso), thin (maldika), maths (matematiko) (proksimigata per [f],
do thought [fot], thin [fin], maths [mafs]) kaj [ð] kiel the (la), then (tiam),
brother (frato) (proksimigata per [v] aŭ [d] vortkomence, do the [di], then
[den], brother [BRA-ver]).

La angla estas hindeŭropa lingvo de la okcidenta ĝermana grupo. Tamen pro la
sociolingvistikaj aspektoj de la Brita Insularo el la vikingaj invadoj kaj la
posta normana invado, ĝi ricevis gravajn pruntojn el la nordĝermanaj lingvoj kaj
de la franca, kaj granda parto de ties vortotrezoro estis prilaborita pere de
kultismoj el la latino. Tiuj du lastaj influoj faras ke la angla estas eble unu
el la ĝermanaj lingvoj plej maltipaj kaj laŭ vortotrezoro kaj laŭ gramatiko.

La lingva parenco vivanta plej simila al la angla estas sendube la frisa, nome
lingvo parolata de proksimume duonmiliono da personoj en la nederlanda provinco
Frislando, proksima al Germanio, kaj en kelkaj insuloj en la Norda Maro. La
simileco inter la frisa kaj la angla estas pli klara kiam oni komparas la
malnovfrisan lingvon kun la malnovangla, ĉar la restrukturigo de la angla pro la
eksterlandaj influoj faris la modernan anglan lingvo rimarkinde malpli simila al
la frisa ol tio kio ĝi estis en antikvaj epokoj.

La fonemoj montrantaj asteriskon (*) estas nur en kelkaj variaĵoj de angla (ĉefe
ĉe la skotangla kaj ĉe kelkaj variaĵoj de Usono kaj Kanado), dum la cetero estas
tutlokaj kaj aperas en ĉiuj variaĵoj. Ĉiu el tiuj fonemoj povas prezenti
alofonajn variaĵojn laŭ la fonetika kunteksto. Por ekzemplo:

La ortografio de la angla fiksiĝis proksimume ĉirkaŭ la 15a jarcento. Tamen ekde
tiam la lingvo suferis gravajn fonetikajn ŝanĝojn, ĉefe ĉe la vokaloj, kio faras
ke la ortografio ne estas certa gvidilo por la prononco. Kiel ekzemplo oni povas
konsideri la serion -ea-, kiu havas ĝis ok malsamajn prononceblojn nur parte
antaŭdireblaj el la fonetika kunteksto:

La angla prezentas multajn el la tipaj trajtoj de la lingvoj de Eŭropo. La
substantivo prezentas diferencon inter singularo kaj pluralo. En moderna angla,
diference disde ties antaŭaĵo, nome la antikva angla, la substantivo ne faras
distingojn de genro aŭ kazo. La kazaj diferencoj limiĝas en moderna angla al la
pronomo, kiel okazas por ekzemplo en la latinidaj lingvoj.

En la verba sistemo la angla, same kiel ĉe la germana kaj ĉe la latinidaj
lingvoj, suferis similan evoluon. Oni kreis "pasintecajn komponitajn formojn"
por esprimi la finitan aspekton kaj "perifrazajn formojn" kun la verbo esti por
esprimi la progresan aŭ kontinuan aspekton. Alia similaĵo estas la disvolvigo de
-os formoj el helpoverboj. Grava diferenco inter la angla kaj aliaj ĝermanaj kaj
latinidaj lingvoj estas la malfortigo de la subjunktivo. Simile la angla, same
kiel la germana, la nederlanda aŭ la latinidaj lingvoj, estis kreinta difinajn
artikolojn proprajn el la indikaj pronomoj.

La vortotrezoro de la angla aktuale estas formita de kerno de propraj vortoj
rekte hereditaj de la antikva angla, inter kiuj troviĝas la plej granda parto de
vortoj pure gramatikaj same kiel la plej granda parto de la plej oftaj vortoj.
Tamen, inter la ne tiom oftaj vortoj hegemonias la pruntoj de la latina kaj de
la franca, kiuj ofte estas kultismoj, kvankam ili estas ofte uzataj ankaŭ en la
populara konversacinivelo.

Fakte inter la dek mil vortoj plej oftaj iom pli ol unu triono estas vortoj de
ĝermana deveno, dum pli ol 60 % estas vortoj de latina aŭ latinida deveno. La
jena tabelo montras la hegemonion de diversaj devenoj de la vortotrezoro laŭ
proporcioj de ofteco.

La vortoj derivitaj de la antikva angla, populare nomataj "ĝermanaj", plej ofte
esprimas seriozecon kaj dediĉon. Kiam Winston Churchill diris, en sia unua
diskurso kiel Ĉefministro de la Unuiĝinta Reĝlando (1940), ke li povas proponi
al sia popolo dum milito nur "blood, toil, tears, and sweat" (sango, laboro,
larmoj kaj svito), la seriozeco de la situacio videblas en lia uzo de vortoj nur
ĝermandevenaj. Male, abunda uzado de latiniddevenaj vortoj, ĝenerale derivitaj
el la franca, indikas bagatelojn aŭ burokratecon. En juraj dokumentoj de la
pasinteco estis ofta la uzado de paroj de sinonimoj, unu de anglosaksa kaj alia
de latinida devenoj, kiel "last will and testament" (lasta testamento), por
eviti miskomprenojn. La deveno de la vortoj en angla povas havigi antropologiajn
konkludojn: la bestoj sheep, pig, kaj cow (ŝafo, porko, bovino) estas
ĝermandevenaj, dum la nomoj de la viandoj el tiuj bestoj estas latiniddevenaj:
mutton (ne uzata en Usono), pork, beef (ŝafaĵo, porkaĵo, bovaĵo). Kio indikas la
socian klason kiu bredozorgis la animalojn – la anglosaksaj konkeritoj – kaj
kiuj ĝuis ties viandojn: nome la normanaj konkerintoj (francoj).

La angla uzas la latinan alfabeton sen aldono, escepte en la vortoj rekte
prenitaj el aliaj lingvoj kun diferencaj alfabetoj. Tamen historie la antikva
angla estis uzinta specialajn signojn por kelkaj el ties sonoj: < Ā, Æ, Ǣ, Ǽ, Ċ,
Ð, Ē, Ġ, Ī, Ō, Ū, Ƿ, Ȳ. Þ, Ȝ > kaj la korespondajn minusklojn < ā, æ, ǣ, ǽ, ċ,
ð, ē, ġ, ī, ō, ū, ƿ, ȳ, þ, ȝ >.

La plej frua versio de la angla estas la anglosaksa. Post la normanda konkero de
Anglio, parte pro la influo de la anglo-normanda, la anglosaksa evoluis en la
mezan anglan, kiu enhavis multajn vortojn de franca deveno. Plua granda evoluo
okazis dum la 15‑a kaj 16‑a jarcentoj, kiam la gramatiko iĝis malpli kompleksa
kaj aldoniĝis multaj vortoj de latina kaj franca devenoj, kaj la moderna angla
estiĝis.

En la 18‑a jarcento eldoniĝis la unuaj vortaroj (ekzemple tiu de Samuel
Johnson), kiuj ludis gravan rolon rilate la normigon de la literumado de la
angla.

La angla estas la tria lingvo de la mondo laŭ nombro de parolantoj kiuj havas
ĝin kiel gepatra lingvo (inter 300 kaj 400 milionoj de personoj), same kiel la
tria plej parolata, post la mandarena kaj la hispanal, kaj se oni enkalkulas
ankaŭ tiujn kiuj havas ĝin kiel dua lingvo, kiuj estas 200 milionoj da personoj
plie.

La angla, ĉar etendis Anglio sian lingvon tra la tuta mondo (Brita Imperio), kaj
ĉar iĝis Usono la plej granda potenco kaj ekonomia kaj milita, ĝi iĝis de facto
la lingua franca nuntempa.

Spite la ekziston de aliaj internaciaj lingoj (kiaj la franca, germana, rusa,
ĉina, araba, hispana ktp.) kaj de internaciaj planlingvoj, kiaj Esperanto aŭ
malpli grave interlingua kiuj estas neŭtralaj frankalingvaoj kvankam kun malpli
da parolantoj, la angla konstituas nuntempe la ĉefan lingvon por internacia
komunikado. Tio rilatas al la hegemonio de la dominanta civilizacio, kiu
ĝenerale ne ŝatas adopti alian lingvon, sed male, trudas la anglan kun la
koncernaj privilegioj kiujn ĝuas parolantoj de la angla kiel gepatra kaj eĉ ties
landoj, kontraŭ la 96 % de la tutmonda loĝantaro en la aktualo, kiu ne havas la
anglan kiel gepatra. Pro simila tialo en multaj eŭropaj landoj oni parolas
lingvojn derivatajn el la latino, kiu estis la oficiala (aŭ ĉefa) lingvo de la
Romia Imperio. Kaj pro tiaj tendencoj, ĉefe la intelektaj elitoj pasis de la
latino al la franca, poste al la angla post la dua mondmilito kaj oni antaŭvidas
ke la angla suferos malpliigon en la venontaj jardekoj kontraŭ aliaj lingvoj de
forta hegemonio ĉu loĝantara ĉu ekonomia ĉu milit-politika kiaj la hispana, la
araba aŭ la mandarena, inter aliaj.

Aktuale ekzistas milionoj da personoj kiuj ankaŭ uzas kiel alternativo neŭtralan
internacian helplingvon, simplan laŭ desegno kaj nekondiĉatan al ŝanĝoj de la
mondaj potencoj. Tamen, laŭ la Raporto Grin, kiu konkludas ke la uzado de
Esperanto estus la plej bona solvo je meza kaj longa tempolimo por la Eŭropa
Unio kaj ties civitanoj, estas certe ke je mallonga tempolimo tio necesigus
grandan investon aŭ koston en informaj kampanjoj kaj en ŝanĝoj de la procezo de
instruado kaj lernado.

Estas multaj dialektoj de la angla. En Britio la diversaj dialektoj devenas de
regionaj varioj de la anglosaksa kaj meza angla. La skota estas tute aparta
lingvo.

En diversaj landoj estas diversaj varioj de la lingvo, kun gramatikaj kaj
leksikaj diferencoj. Pro tiaj diferencoj, estas diraĵo ke Usono kaj Anglio estas
apartigataj per komuna lingvo.

Anglish aŭ Engla lingvo estas tipo de lingva purismo aplikata al la angla
lingvo, en kiu la vortoj devenaj de la greka, la latina, kaj la latinidaj
lingvoj estis anstataŭigitaj per ĝermandevenaj vortoj. En tiuj okazoj, temas pri
uzado de sinonimoj kaj aliokaze neologismoj.

Laŭ Encyclopædia Britannica, almenaŭ dek ses ŝtatoj enhavis pli ol unu milionon
da anglalingvanoj en 1990:

Aktuale la angla lingvo plu disvastiĝas. Estas tamen indikoj, ke en la venontaj
jardekoj aliaj lingvoj gajnos pli kaj pli da tereno, ĉefe la ĉina, la hispana
kaj la araba. "Kvankam la nombro de parolantoj de la angla pligrandiĝas, estas
signoj ke la tutmonda superregado de la lingvo eble malgrandiĝos en la
antaŭvidebla estonteco", skribis Neil Kinnock, ĉefo de British Council, en 2006.

Studo dividas la malnetan enlandan produkton en la tuta mondo laŭ la diversaj
lingvoj kaj aplikas prognozojn. Oni taksas, ke fine de 2002 proksimume 29,3 % de
la tutmondaj enspezoj estas produktataj de anglaparolantoj, ĉ. 12,5 % de
ĉinaparolantoj. (Fakte oni uzas por la divido la aĉetpovon.) Laŭ la prognozo tiu
rilato ŝanĝiĝos al 28,2 % por la angla lingvo kaj 22,8 % por la ĉina lingvo en
2010. Se la kresko de la ĉina ekonomio restos simila, estas atendeble, ke la
ĉina tiurilate superos la anglan antaŭ la jaro 2020. Oni nepre konsideru, ke la
studo esploras la lingvojn nur rilate al la produktado kaj ne konsideras la
superregan rolon de la angla en la internacia komerco.

Sufiĉe multe da angla literaturo estis esperantigita, sed ne multaj verkoj
originale skribitaj en Esperanto estis ĝis nun eldonitaj en angla traduko. La
aŭtorino Anna Löwenstein verkis siajn romanojn kaj en la angla kaj en Esperanto.
Kelkaj anglalingvaj versioj de poemoj de Kálmán Kalocsay estas inkluditaj en la
kompilaĵo En nacia vesto de Ada Csiszár, Budapesto 2004.



https://eo.wikipedia.org/wiki/RSS

RSS estas teĥniko, kiu ebligas al la uzanto aboni la enhavon de iu retpaĝaro. La
nomo naskiĝis en la angla lingvo kiel mallongigo de Really Simple Syndication
("vere simpla abonrilato"). En Esperanto, la mallongigo klarigeblas kiel
Retej-Stata Sciigo.

La novaj enhaveroj povas esti aŭtomate elŝutitaj al la komputilo aŭ aliaj iloj
de la aboninto tuj post la publikigo. Tiel la aboninto ĉiam ricevas la plej
novajn informojn kaj ne devas regule viziti la interesajn retpaĝojn por
kontroli. RSS-aj funkcioj estas pli kaj pli enkonstruataj en programoj, kiel
ekzemple retpoŝtprogramoj aŭ retumiloj (ia. Firefox, Safari).

La abono tamen ne povas nur konsisti el nura teksto. La uzado en podkasto
montras, ke oni ankaŭ povas tiel aboni aŭdvidaĵojn. La disponigo en formato RSS
estas nomita RSS-fluo aŭ abonfluo. La RSS-teĥniko plejparte venkis pro blogoj,
ĉar jam tre frue ekzistis RSS-fluoj por la blogafiŝoj.

Laŭ teĥnika vidpunkto RSS estas familio de XML-bazitaj dosierformatoj. Ekzistas
kelkaj versioj de RSS: 0.9x, 1.0 kaj 2.x, la lasta reprezentas provon stabiligi
la normon.

Vikipedio ebligas per RSS sekvi la lastajn ŝanĝojn de artikoloj: vidu ligilon en
la paĝo Lastaj ŝanĝoj.



https://eo.wikipedia.org/wiki/ISBN

ISBN estas internacia normigita numero de libro (angle International Standard
Book Number, signife Internacia Standarda Libronumero). En Esperanto oni uzas,
konservante la literojn ISBN: Internacia Sistema Bibliografia Numero.

Ĝin difinas la normo ISO 2108. ISBN unusignife identigas neperiodan publikaĵon:
libron aŭ alian similan komunikilon. Por gazetoj kaj aliaj periodaĵoj validas
ISSN.

ISBN konsistas el la vorto ISBN sekvata de kvar-parta numero kun disigaj
streketoj. La numero longas 10 signojn antaŭ 1997 (ISBN-10), kaj 13 signojn ekde
2007 (ISBN-13), sen enkalkulante la streketojn. Se la kvar partoj sume malpli
longas ol 10 aŭ respektive 13 signoj, oni ŝtopas la trian parton per nuloj.

En la nova ISBN-13, la GS1-prefikso estas 978 kaj fariĝos 979, kiam la nunaj
ISBN-oj elĉerpighos.

La lasta cifero dekstre estas kontrolcifero, kiu estas kalkulita per modulo 11
kun pezoj maldekstre-dekstren de 10 ĝis 2, uzante X anstaŭ 10 (kaj 0 anstataŭ
11). Tio signifas ke oni multiplikas la 9 unuajn ciferojn de la ISBN, per
sekvenco de 10 ĝis 2 kaj ke oni dividas la sumon per 11. La reston de la divido
oni subtrahas de 11 kaj jen la kontrolcifero.

Ni prenu kiel ekzemplon la ISBN 0-415-28807-? de la libro de Robert Phillipson
"Ĉu nur-angla Eŭropo?" redaktita en la angla.

La lasta cifero dekstre estas kontrolcifero, kiu estas kalkulita per multipliko
de la 12 ciferoj de la ISBN, maldekstre-dekstren per alternative 1 kaj 3. Poste
oni dividas la rezulton per 10 (modulo 10) kaj subtrahas la reston el 10 por
obteni la kontrolciferon. Se la resto de la divido estas 10, oni anstataŭas ĝin
per 0. Ekzemple, la kontrocifero (ISBN-13) de la sama libro, 978-9209-17084-?
kalkuliĝas ĉi-tiele:



https://eo.wikipedia.org/wiki/Tuluzo

Tuluzo (okcitanlingve Tolosa, franclingve Toulouse) estas la kvara plej granda
urbo de Francio, post Parizo, Marsejlo kaj Liono. Ĝi estas la prefektejo de la
departemento Alta Garono, sed ankaŭ la ĉefurbo de la tuta regiono Sudo-Pireneoj.
En la franca lingvo, la loĝantojn de Tuluzo oni kutime nomas Toulousains kaj
Toulousaines en la franca lingvo kaj Tolosenc kaj Tolosenca en la okcitana.

Tuluzo estis ĉefurbo dum pli mapli cent jaroj de la visigota reĝlando kaj
historia ĉefurbo de Langvedoko, hodiaŭ ĝi estas la ĉefloko de la prefektejo Alta
Garono kaj la sidejo de la Urba komunumo de Metropola Tuluzo.

Kun 447 340 loĝantoj je la 1-a de januaro 2011, ĝi estas la kvara plej loĝata
urbo de Francio. La urba areo de Tuluzo arigas 1 250 251 loĝantojn en 2011 kiu
estas ankaŭ la kvara de la lando. Kun 892 115 loĝantoj, la loĝantaro estas la
sesa post tiu de Lilo kaj Nizo kaj antaŭ tiu de Bordozo.

Tuluzo estas urbo kiu sekvas la ĝeneralajn tipajn arkitekturajn trajtojn de la
sudo de Francio kaj konata kiel la « rozkolora urbo » pro la koloro de la loka
tradicia konstrumaterialo, la briko el terakoto. La disvolviĝo de la kulturo de
la violo de Tuluzo en la 19-a jarcento igis ĝin la emblemo de la urbo kaj donis
la surnomon al la urbo « urbo de violoj ». Ankaŭ ĝi estas iom malpli ofte konata
kiel « cité Mondine » (la Ciutat Mondina okcitane), reference al la dinastio de
la grafoj de la urbo, kelkfoje nomataj Raymond.

Ligante Tuluzon kun Sète, la Sud-franca Kanalo estas en la listo de Monda
heredaĵo de Unesko ekde 1996. La Baziliko Sankta Saturnino, la plej granda
romana kirko de Eŭropo ankaŭ troviĝas en ĉi listo ekde 1998 ene de la titolo
pilgrimvojoj de Jakobo de Kompostelo.

Sidejo de Airbus kaj Airbus Group, Tuluzo estas la eŭropa ĉefurbo de la
kosmonaŭtika industrio. Ĝi havas pli ol 100 000 studantojn kaj, laŭ L'Express ĝi
estas la plej dinamika urbo en Francio en 2009. La reta versio de la magazino
Challenges renovigis tiun titolon en 2012.

La emblema sporto de Tuluzo estas la rugbeo 15, kaj ties klubo naciskale havas
la plej altajn medalojn. La kasuleto kaj la kolbaso estas la emblemaj
specialaĵoj de la tuluza kuirarto.

La nomo Tolosa aperis en la malnovaj skribaĵoj sed ne antaŭ ol la 2-a jarcento,
(Τώλοσσα en la greka lingvo de Poseidonios, Tolosa en latino de Cicerono,
Cezaro, Plinio etc.). Ĝin oni ligas kun la tektosaĝaj volkoj.

La esploristoj pensis ke la nomo Tolosa povas deveni el * Tolso kiu signifas
«torda, tordita ».

La substrato de la praeŭska, nehindeŭropa lingvo lasas plurajn spurojn en
loknomoj sur vasta teritorio de la sudo de la lando pli identigebla sur la
masivo pirinea aŭ en la regionoj de gaskonio okcidente de la rivero Garono.

La latina nomo de la urbo Tolosa estas ankaŭ la nomo en la okcitana lingvo por
la urbo Tuluzo, kiu sin trovas en la nuntempa devizo Per Tolosa totjorn mai. Ĝi
iĝis Tholose unue en la franca, poste ĝi transformiĝis en Toulouse, plejverŝajne
sub la influo de la okcitana prononco, je la fino de la 17-a jarcento.

Ĝi estas ankaŭ grava universitata urbo, kies universitato estis fondita jam en
la Mezepoko (en 1229, unu el la plej malnovaj en Francio kune kun tiuj de Parizo
kaj Montpeliero), kiu gastigas 100.000 studentojn. Jean Jaurès estis docento ĉe
la Fakultato de Literaturo, Paul Sabatier, Nobel-premiito pri kemio en 1912
estis dekano de la Fakultato de Sciencoj kaj Vincent Auriol, prezidento de la
Franca Respubliko estis laŭreato de la Fakultato de Juro.

Tuluzo situas en la Sudo (Midi) de Francio, norde en la departemento Alta
Garono, sur la komunika akso inter la Mediteraneo kaj la Atlantiko. Ĝi situas
sur kubuto de la rivero Garono kiu, venanta el la Pireneoj, orientiĝas
nordoriente antaŭ la direkt-ŝanĝiĝo en Tuluzo de kie ĝi iras nordokcidente ĝis
la Atlantiko. Suden, kiam la vetero estas agrabla, la pireneaj montoĉenoj estas
videblaj. Estas sur tiu kubuto de la Garono, natura nodo por la komercaj
komunikiloj, kie la unuaj homoj ekloĝis en la praa epoko de Tuluzo.

Geografio ĝi situas je 122 kilometroj de pic d'Aneto kulmina pinto de la
Pireneoj, fonto de la Garono en la masivo de Maladeto (Hispanio), 144 kilometroj
de la Mediteraneo al Gruissan en la departemento Aude oriente kaj 233 kilometroj
de la Atlantiko al Capbreton en Landes okcidente.

La dekstra parto de Tuluzo troviĝas sur nemergebla teraso sur kiu la romia
urbeto establiĝis. Estas tie ankaŭ kie la komerca urbo estis formata. Aliflanke
de la rivero Garono, troviĝas la maldekstra bordo kun malnova setlejo
Saint-Cyprien, dum longa tempo malriĉa kvartalo ĉar konstruita ekster la muregoj
de la urbo kaj en neregebla zono : situanta je kelkaj metroj malalte ĉe la
dekstra bordo, la kvartalo Sant Çubran (nun Saint-Cyprien) ofte suferas gravajn
inundojn. Tiel, en 1875, la kvartalo Saint-Cyprien estis inundita kaj pluraj
pontoj estis detruitaj.

La Sudfranca Kanalo, verko de Pierre-Paul Riquet, kiu reprenis artefaritan
kurbon de la Garono al la Mediteraneo trakuras la urbon kaj la regionon ĉe la
dekstra flanko.

Laŭ la Köppen-klasifiko, la klimato de Tuluzo kongruas kun la karakterizaĵoj de
la malseka subtropika klimato (mildaj temperaturoj dum la tuta jaro, atingante
22 °C averaĝe ĝis la somero kun abunda pluvado). Krome, tie estas mezvarma
oceana klimato, kun mediteranea kaj kontinenta influo, karakterizita per sekaj
someroj kaj varma suna aŭtuno, milda vintro kaj printempo markita per fortaj
pluvoj kaj fulmotondroj, kiel ekzemplo, la hajlfalo en majo 2008 kaj 2009.
Regantaj ventoj estas, laŭ la ordo de graveco, la okcidenta vento (ĝenerale
alportante malsekecon el la Atlantiko), la suda vento (el la sudoriento) kaj la
vento norda, malpli ofta kaj kutime malvarma kaj seka. La vent d'autan estas
ankaŭ nomata "la vento kiu frenezigas " aŭ "diabla vento" , pro la influo sur la
homa kaj besta kondutoj (ĉagreniĝo, korritma malordo, ktp.) kio okazas pro la
alta aer-ionigo alportita de ĝi. Kelkfoje la vento povas esti tre potenca kiel
tiu de la 4-a de majo 1916 , kiam ĝi renversis la trajnon Tuluzo-Revel.

Tuluzo estas la kvara plej granda urbo en Francio post Parizo, Marsejlo kaj
Liono, kaj la kvara plej granda metropola areo post Parizo, Liono kaj Marsejlo .

Oni kalkulas ke estas ĉirkaŭ 2.500 judaj familioj en Tuluzo. Islama asocio
kalkulis 35.000 islamanojn en la urbo. Aliaj grandaj grupoj estas la hispanoj,
afrikanoj, latinamerikanoj kaj armenoj.

La Garona Valo estis fokuso por komerco inter Pireneoj, Mediteraneo kaj
Atlantiko ekde minimume la Ferepoko. La historia nomo de la urbo, Tolosa
(τώλοσσα, kaj de ĝiaj loĝantoj, la Tolosates, unue registrita en la dua jarcento
a.K.), ĝi havas nekonatan signifon kaj originon, eventuale el la akvitana aŭ
ibera lingvoj, sed ankaŭ ĝi estas ligita al la nomo de la la gaŭlaj tektosaĝaj
volkoj.

Tuluzo eniras la historian periodon en la 2-a jarcento a.K., kiam ĝi iĝis romia
armea bazo. Post la konkero de Gaŭlio, evoluis kiel romia urbo de Gallia
Narbonensis. En la 5-a jarcento, Tuluzo falis antaŭ la visigota reĝlando kaj
iĝis unu el ĝiaj plej gravaj urboj, en la frua 6-a jarcento eĉ funkciante kiel
ĝia ĉefurbo, antaŭ ol ĝi falis antaŭ la frankoj sub Kloviso la 1-a en 507
(Batalo de Vouillé). De tiu tempo, Tuluzo estis la ĉefurbo de Akvitanio ene de
la franka sfero.

En 721, la duko Odo la Granda de Akvitanio venkis la invadan umajadan islaman
armeon dum la Batalo de Tuluzo. La venko de Odo estis malgranda malhelpo por la
islama vastiĝo en la kristana Eŭropo, kaj islamanoj finfine okupis grandan
teritorion inkluzive de Poitiers. Karolo Martelo, jardekon poste, gajnis la
faman Batalo de Tours, ankaŭ nomita, Batalo de Poitiers.

La franka konkero de Septimanio sekvis en la jaro 750, kaj duonsendependa
Distrikto de Tuluzo aperis ene de la karolinga sub-regno de Akvitanio ekde la
malfrua 8-a jarcento.

Dum la karolida renesanco, Tuluzo elstariĝis kaj estis la ĉefurbo de la samnoma
Graflando. En la 12-a jarcento, konsuloj transprenis la administradon de la urbo
kaj venis malfacilaj jaroj. Krome, estis epoko el religia konfuzo. En Tuluzo, la
kataroj provis starigi komunumon, sed ili estis malvenkitaj de la soldatoj de
Simon de Montfort. La posta enmarŝo de la Inkvizicio kondukis al periodo de
religia fervoro dum kiu estis fondita la dominikana monaĥejo de la jakobenoj.
Sub la rego de Rajmondo la 2-a kaj de tuluzaj nobeluloj, la urbaj limoj
etendiĝis trans la murojn en la nordo kaj same longe en la sudon.

En la Paco de Parizo de 1229, Tuluzo estis formale submetita al la krono de
Francio. La sola heredantino de la distrikto, Johana, estis engaĝita al Alfonso,
grafo de Poitiers, pli juna frato de Ludoviko la 9-a. La geedziĝo iĝis laŭleĝa
en 1241, sed ĝi restis seninfana, tiel, ke post la morto de Johana la distrikto
apartenis al la krono de Francio kiel heredo. Ankaŭ en 1229, la Universitato de
Tuluzo estis establita post la pariza modelo, celita kiel rimedo por disigi la
herezan movadon. Diversaj monaĥaj ordenoj, kiel la parokanaro de la ordeno de
predikantaj fratoj, estis komencitaj. Paralele, longa periodo de inkvizicio
komenciĝis ene de la Tuluzaj muroj. La timo pro subpremo devigis la dignulojn al
ekzilo, aŭ transformi sin. La inkvizicio daŭris preskaŭ 400 jarojn, kies ĉefurbo
estis Tuluzo. Grafo Rajmondo la 7-a estis juĝita pro herezo kaj mortis en 1249
sen heredanto.

En 1271, Tuluzo integriĝis en la Francia reĝlando kaj deklaris ĝin "reĝan
urbon". Per tiu laŭdo, ĝi komencis transformiĝi en intelektan kaj artan centron.
Sed la 14-a jarcento devis marki malhaŭson en la riĉaĵoj de la urbo. Unue venis
ekaperoj de pesto, poste la Centjara Milito. Malsatego kaj inundoj lasis siajn
akrajn spurojn en la urbo. Malgraŭ forta enmigrado, foriris ĉirkaŭ 10,000
loĝantoj en 70 jaroj. Tuluzo nur havis 22,000 homojn en 1405. En 1323 la
Konsistorio de Gai Saber estis establita en Tuluzo por konservi la lirikan arton
de la trobadoroj. Tuluzo iĝis la centro de okcitana literatura kulturo dum la
venontaj cent jaroj. La Konsistorio havis sian lastan aktivaĵon en 1484.

Ne estis ĝis la 15-a jarcento kiam Tuluzo komencis ĝui "oran epokon". Danke al
la statuso je administra centro, la urbo kreskis kaj iĝis pli riĉa,
partoprenante la komercon de Bordozo kun Anglio, same kiel cerealoj kaj
tekstiloj. Parlamento estis starigita en ĝi fare de Karolo la 7-a kaj la
komercistoj de la urbo daŭre pliriĉiĝis. Ilia ekonomia bonfarto estis plejparte
bazita sur fabrik-bazita blua tinkturfarbo konata kiel paŝtelo, kiun ili
eksportis ĉie en Eŭropo. Tiuj paŝtelkomercistoj konstruis grandiozajn domegojn
kaj la arkitekturo kaj beletro prosperis en Tuluzo kiel neniam antaŭe.

La bubelo fine eksplodis en la duono de la 16-a jarcento. Alia blua tinkturfarbo
alvenis de Ameriko, konata kiel indiga. Ĝi forviŝis la paŝtelkomercon kaj ĝi
plonĝis. Religia konflikto eksplodis inter la katolikoj kaj la kalvinistoj. Dum
la sama epoko, konstruaĵoj estis detruitaj per fajro kaj ekzistis ankoraŭ pli da
ekaperoj de malsatego kaj pesto.

En 1761, tuluza komercisto, Joan Calàs, estis imputita je murdado de sia propra
filo por malhelpi lian katolikiĝon. Calas estis mortigita unu jaron poste. La
persekuto en Tuluzo de protestantoj kiel ekzemple, Calas, estis vaste kondamnita
kaj religia maltoleremo iom post iom malaperis.

Dum la cetero de la 18-a jarcento, la urbo estis malrapide modernigita. Tio
inkludis periodon de urba rekonstruado, kiu iĝis pli serioza en 1750. Nova
projekto inkludis la konstruaĵon de la Reĝa Ĝardeno. La Granda Rondo ankaŭ
datrilatas al tiu periodo, kune kun la Kanalo de Brienne kaj la Quai Dillon.

La Batalo de Tuluzo (1814) estis unu el la lastaj bataloj de la Napoleonaj
Militoj, kvar tagojn post la kapitulaco de Napoleono kaj la Franca Imperio al la
nacioj de la Sesa Koalicio. Tuluzo, la regiona ĉefurbo, pruvis esti forte
defendita de la Marŝalo Soult.

Dum la fruaj jardekoj de la 20jarcenta historio, Tuluzo atestis la amasan
alvenon de enmigrintoj el norda Francio, Italio kaj Hispanio. Novaj industrioj
alvenis en la urbo, inkluzive de aviadilproduktado kaj kemiaj fabrikoj. La
franca aerpoŝtoservo estis starigita ĉi tie ankaŭ, dum en la Dua Mondmilito,
Tuluzo ludis decidan rolon en la rezista movado.

En la 1960-aj jaroj, nova ondo de enmigrintoj alvenis en la urbo, en tiu epoko
el Alĝerio. Novaj hejmoj estis konstruitaj kaj la limoj de la urbo ankoraŭ estis
plivastigitaj. La industri-interesoj de Tuluzo ampleksiĝis por inkludi
kosmoesploron kaj elektronikon, kaj hodiaŭ, ĝi estas la kvara plej granda urbo
de Francio.

Unu el la plej gravaj politikaj figuroj en Tuluzo estis Dominique Baudis, la
urbestro de Tuluzo inter 1983 kaj 2001, membro de la centrisma partio UDF. Unue
konata kiel ĵurnalisto fama pro lia priraportado de la milito en Libano, 36
jarojn aĝa Dominique Baudis sukcedis sian patron Pierre Baudis en 1983 kiel
urbestro de Tuluzo. Pierre Baudis estis urbestro de 1971 ĝis 1983. La dinastio
Baudis transformis Tuluzlon en centro-dekstran fortikaĵon, ĉar la urbo estis
historie maldekstrema ekde la 19-a jarcento. Dominique Baudis ankaŭ estas konata
kiel verkisto kiu verkis historiajn romanojn pri la antikvaj grafoj de Tuluzo,
la Krucmilitoj kaj la Albigensismo.

La okcitana substrato, akademie (floraj ludoj, forta tradicio je pentrarto kaj
lokaj arkitektoj) kaj universitate ĉiam vigla aldoniĝis specifa kultura
situacio: en la 19-a jarcento la politika loka situacio malfermis la elitajn
ejojn (operejoj, konferencejoj, muzeoj, sportejoj) al ĉiuj sociaj grupoj
tuluzaj. La malproksimo de Parizo kaj ĝia miksita kulturo kondukis al la kreado
de loka kulturo (eldonistoj, verkistoj, kantistoj...) tre bone identigeblaj kaj
transdonitaj pere de amatoraj praktikoj riĉigitaj de diversaj tipoj de enmigrado
(hispana dum la enlanda milito, nigruloj en la 1960aj jaroj, magrebaj en la
1970aj jaroj kaj ankaŭ danke al la diverseco kaj juneco de la studenta
loĝantaro: tiu ĉi kreado de miksita kultura identeco estas la marko de nova
movado alternativa (ekde la 1980aj Claude Sicre, pli ĵuse Motivé-e-s).

La multenombraj muzeoj de la urbo reprezentas gravan historian heredaĵon. La
muzeo Sankta Rajmondo situanta proksime de la Baziliko Sankta Sernino estis
kreita en 1892. Ĝi estis dediĉita al la arto kaj la arkeologio de la Antikveco.
La muzeo de Malnova Tuluzo estas privata muzeo kiu montras objektojn aŭ
malnovajn dokumentojn de la urbo. La muzeo Paul-Dupuy montras kolekton de
objektoj kun rilatoj al la artoj grafikaj kaj dekoraciaj el la Mezepoko ĝis
1939. La muzeo Georges-Labit montras ekzotikajn objektojn kolektitajn de la
aventuranto Georges Labit.

Le Muzeo de la Aŭgustenanoj estas la muzeo de belartoj de Tuluzo kreita en 1795.
Temas pri la plej malnova muzeo de la urbo kaj ankaŭ de Francio por la centra
muzeo de Parizo. Ĝi arigas kolekton de pentraĵoj de malnovaj epokoj, kolekton de
italaj pentristoj kaj alian de flandraj kaj nederlandaj tapiŝoj. Ĝi ankaŭ
posedas kolekton de skulptaĵoj. La Hôtel d'Assézat gastigas ankaŭ la fondaĵo
Bemberg kiu arigas kolekton de libroj, tapiŝoj kaj skulptaĵoj. La muzeo de
moderna arto kaj nuntempa ĉe Abattoirs, kreita en 2000, okupas la konstruaĵojn
de la iama abatejo de la urbo.

Le muzeo de la natura historio post renovigo kaj remalfermo en oktobro 2007.
Fine, oni devas mencii ankaŭ la teman parkon Cité de l'espace.

La Muzeo Georges-Labit situanta en la strato de Japanio numero 17, konstruita en
1893 kun ekzotika japana kaj mediteranea ĝardeno proponas montron de aziaj
artaĵoj (Barato, Kamboĝo, Tajlando, Indonezio, Nepalo, Ĉinio kaj Japanio) kaj
antikvaĵoj egiptaj.

Les Abattoirs (en esperanto "La buĉejoj") estas ekspoziciejo pri moderna kaj
nuntempa arto.

Ekde 1736, la urbo Tuluzo havas sian propran teatran trupon kiu nun havas fortan
tradicion. Ĝia sidejo troviĝas en la sama konstruaĵo de la urbodomo. Hodiaŭ ĝi
estas ekskluzive konsakrita al la liriko kaj baleto, administrita de aŭtonoma
municipa konsilantaro ekde 1994, la teatro de la Kapitolo estas baleta grupo el
35 dancistoj plentempe dungitaj kaj miksita ĥoro el 45 kantistoj.

Tuluzo vidis la amasan aperon de surstrataj teatraj trupoj kiel Royal de luxe
kaj de movado de artistoj ligitaj al la urba sceno. Sed la ĉefa teatro precipe
konsakrita al la dramarto estas la Teatro de la Cité TNT kiu estas grava
konstruaĵo malfermita en en 1998 konstruita de la arkitekto Alain Sarfati. Ĝi
posedas amfiteatron por 898 sidantoj, malgrandan teatrejon por 250 homoj kaj
studion por 74 homoj. Ĝi akceptas 100.000 spektantojn ĉiujare. Du aliaj teatroj
estas spaciale menciindaj: la teatro de la Digo kaj la teatro Garono. La unua
montras regionajn teatraĵojn dum la dua estas teatro kiu serĉas la originalan
kreadon. Pluraj aliaj teatroj kiel la Urbo-teatro, la teatro Daniel-Sorano, la
teatro Pavé, la Grenier-Taetro gastigas plurajn teatraĵojn ĉiujare.

La operaĵoj kaj baletoj estas proponitaj al la Teatro de la Kapitolo, kiu
mastrumas la baletkompanion konsistanta el 35 dancistoj plentempaj kaj miksitan
ĥoron el 45 kantistoj. La Nacia orkestro de la Kapitolo akiris reputacion
internacian en la mondo de la klasika muziko, trovanta sin en la unuaj rangoj de
la nacia sceno de la orkestrestro Michel Plasson, kaj sub la gvido de la nuna
estraro de Tugan Sokhiev. En la 17-a kaj 19-a jarcentoj, grandaj voĉoj kiaj
Pierre de Jélyotte kaj Victor Capoul formiĝis en Tuluzo. Aliaj steluloj kiaj
Mady Mesplé, Tony Poncet, Jean-Philippe Lafont aŭ Pierre Nougaro.

La 13-an de februaro 2008, okaze de la 15-a datreveno de la venkoj de la klasika
muziko (la plej granda jara koncerto pri klasika muziko en Francio) okazis en la
Halle aux Grains de Tuluzo. Dum la ceremonio, la Nacia orkestro de la Kapitolo
estis longe laŭdita pro ĝia tutmonda renomo.

Same renoma, la Ĉambra orkestro de Tuluzo, fondita de Louis Auriacombe, estas
nuntempe gvidata de la violonisto Gilles Colliard. Ĝiaj pluraj iniciatoj estas
la karakterizaĵo de ĉi ensemblo, kiu havas varian kaj buntan repertuaron el la
baroka muziko ĝis la moderna muziko. Ĝi prezentiĝas en diversaj lokoj de la
urbo, sed precipe en la aŭditorio de la Preĝejo sankta Petro de la Kuirejoj, en
la kapelo Sankta Ana, en la kinejo Utopia de Tournefeuille, ktp.

Pluraj artistoj kaj muzikgrupok tuluzaj gajnis internacian reputacion ĉe pluraj
muzikaj stiloj kiel ekzemple Claude Nougaro, Art Mengo, Diabologum, Gold,
Images, Jean-Pierre Mader, Pauline Ester, Les Malpolis, Zebda kaj Cats on Trees.
La repo ankaŭ estas reprezentita de artistoj kaj grupoj kiaj Dadoo, Fabulous
Trobadors, KDD kaj aliaj 200 repistoj , la skao kun Spook & The Guay, Beautés
Vulgaires, rokmuziko kaj metalmuziko kun Psykup, Sidilarsen, Punish Yourself aŭ
The Dodoz kaj la elektronika muziko kun musique électronique Mondkopf,
Electrosexual kaj la DĴ Laurent Wolf.

Tuluzo estas la hejmo de pluraj lokaj televidkanaloj. France 3 Sud havas sian
sidejon en Tuluzo kaj ĝiaj studioj situas en Cépière. Ĝi proponas ĉiutage la
regionan aktualecon kaj ankaŭ televidprogramon en la okcitana lingvo, Viure al
Païs. M6 havis lokan oficejon ĉe la avenuo Jean Jaurès kiu jam fermiĝis kaj Télé
Toulouse estas la loka televidkanalo de la urbo, kies ejoj situas en la
Mediateko José-Cabanis, en Marengo (origine ĝi troviĝis en Compans-Caffarelli).
Fine, aliaj televidaĵoj estas elsendataj el Tuluzo, kiel ekzemple TV Bruits kiu
arigas asociajn televidkanalojn kaj OC-TV kiu diskonigas interetan televidon.

Krom multaj naciaj radiostacioj, la urbo estas kovrita de multenombraj stacioj
lokaj: Sud Radio (101.4) gvidita de la grupo Start, France Bleu Toulouse (90.5),
Canal Sud (92.2), FMR, Toulouse FM (92.6), Skyrock (100.0), NRJ (100.4), Fun
Radio (105.9), RTL (103.9), RMC (104.3), Europe 1 (106.3), Radio Plus,
Radio-Radio (106.8), Booster FM, Radio Campus (94.0), Radio Mon Païs kaj Radio
Occitània.

La gazetaro estas reprezentita plimulte de la ĉiutaga regionaj magazinoj, kiel
ekzemple La Dépêche du Midi. Ĉe interreto ekzistas ankaŭ pluraj informiloj
tuluzaj: Toulouseblog, Toulouse7.com et ToulouseInfos.

Tuluzo, dua urbo de Okcitanio kie ĝi estas la nacia lingvo. La singulareco de la
urbo konsistas el tio ke ĝi situas ĉe la limo inter la dialektoj langvedoka kaj
gaskona. Laŭ la legendo, la gaskona estis parolata ĉe la maldekstra flanko de la
rivero Garono (kvartalo Saint-Cyprien) kaj la langvedoka en la urbocentro. La
langvedoka vario de Tuluzo, la « tuluza » (tolosan en okcitana), estas
sud-langvedoka variaĵo. La urbo donis plurajn ilustrajn verkistojn kaj poetojn
en la okcitana, kiel Pèire Godolin. En 1323, estis kreitaj la Floraj Ludoj, la
plej malnova poem-konkurso ankoraŭ celebrata, ĉiujare premiante aŭtoron en
okcitana lingvo per orkolora violo. Kadre de la konkurso, Guilhem Molinier
skribis Las Leys d'Amor (La Leĝoj de Amo), lingvaj dekretoj kiuj rekomendas la
tuluzan variaĵon kiel preferindan norman lingvon el inter la diversaj okcitanaj
teritorioj (krom Provenco kaj Gaskonio).

Longtempe malpermesita la instruado en la Nacia Eduksistemo, la okcitana ĉesis
esti regule parolata sur la stratoj jam en la 1920aj jaroj sed restis en kelkaj
periferiaj popularaj kvartaloj (Lalande kaj Saint-Cyprien) kie oni povis ĝin
aŭskulti ĝis la 1960aj jaroj. La franca lingvo penetris en la altajn klasojn de
la urbo fine de la Mezepoko kaj la anstataŭo de la lingvo (almenaŭ en la
registroj) de la elito ekokazis inter 1500 kaj 1530. La franca parolita en
Tuluzo ankoraŭ havas okcitanismojn, kiu percepteblas en la prononcado, la
sintakso aŭ ĉe la vortprovizo . Tio klarigas, ekzemple, ke, parolante pri
verkisto strikte en franca lingvo, Pierre Gamarra, oni diris ke li estis
“okcitana verkisto en la franca.”

La 16-an de decembro 2006, estis inaŭgurita la ejon Ostal d'Occitània (Domo de
Okcitanio), kiu celas esti la fenestro de la okcitana en Tuluzo. Tiu ĉi ejo,
konstruaĵo el la 15-a jarcento, renovigita de la lokaj publikaj instancoj,
gastigas kvindekon da asocioj kiuj rilatas al la lingvo,. Ekde oktobro 2009, la
nomoj de la metrostacioj estis tradukitaj en la okcitanan.

La Kapitolo de Tuluzo enhavas la Urbdomon de Tuluzo, Operon, kaj la
Kapitol-Turon (el la 16-a jarcento). Ĝi situas sur la loko de la nuna Kapitolo.
La Cité de l'espace (Spac-areo) estas amuzparko pri kosmoesploro. La Mediateko
José Cabanis estas vizitinda biblioteko. La Ĝardeno de la Plantoj estas botanika
ĝardeno kiun multaj vizitas precipe dum sunaj tagoj. La plej signifa palaca domo
en Tuluzo estas la Hôtel d'Assézat.

La Bazaklo estas vadejo trans la Garono, konstruita en la malfrua 12-a jarcento
kaj ankaŭ uzata por hidroelektraj aferoj. La rivero estas transirita de la Nova
Ponto, konstruita en la 16-a jarcento, kaj de la Ponto de la katalunoj,
konstruita komence de la 20-a jarcento.

La katedralo de Tuluzo estas la sidejo de la Romkatolika Ĉefdiocezo de Tuluzo.
La Baziliko Sankta Sernino, parto de la Jakoba vojo estis inkluzivita kiel monda
heredaĵo de Unesko. Ĝi estas la plej granda romanika kirko en Eŭropo. Ĝi enhavas
tion, kio estas ĝenerale konsiderata la plej bela tuborgeno en Francio. La
Baziliko Daurade, konstruita inter la 18-a kaj 19-a jarcentoj, estis fondita
kiel templo al la romia dio Apolono, antaŭ konvertiĝo al kristanismo en 410 p.K.
La Kirko de la jakobenoj en Tuluzo estas la tombo de Sankta Tomaso de Akvino.

La Preĝejo Sankta Petro de la Kuirejoj estas situanta en la strato de la Bulo,
apud la placo Sankta Petro en Tuluzo; temas pri la plej malnova kirko de la
sud-okcidento de Francio.

Toulouse dependas de la samnoma akademio, unu el la plej granda de Francio.
Olivier Dugrip estas la rektoro de la Akademio de Tuluzo ekde la 6-a de februaro
2008.

Infanĝardenoj kaj bazlernejoj: Por la unua ŝtupo en la edukado, Tuluzo havas 104
publikajn infanĝardenojn kaj 22 privatajn, 93 publikaj bazlernejoj kaj 22
privataj.

Mezlerneja edukado: Por la merlerneja ŝtupo, Tuluzo havas 24 publikajn koleĝojn
kaj 12 privatajn. La urbo posedas 12 publikajn liceojn inter kiuj la plej
konataj estas la Liceo Pierre-de-Fermat, la Liceo Ozenne kaj la Liceo
Déodat-de-Séverac, kaj 13 privatajn liceojn inter kiuj elstaras la Ensemble
Scolaire Saint-Joseph kaj Le Caousou.

Supera edukado: En la lerneja jaro 2008-2009, la aglomerado de Tuluzo havis 92
820 studentojn. Tradicie ĝi estas la tria studenta urbo de Francio post Parizo
kaj Liono, Tuluzo iĝis la kvara universitata urbo ekde 2007. La universitato de
Tuluzo estis fondita en 1229 post la kataraj okazintaĵoj. Ĝi spertis gravan
disvolviĝon ekde la fondiĝo danke al la renomaj kursoj de juro. La tri aliaj
universitatoj kreitaj post ĉi lasta estas la Universitato Tuluzo 1 Kapitolo, la
Universitato Tuluzo II-Le Mirail kaj la Universitato Paul-Sabatier. Ĉi lasta
estas la plej granda universitato de Tuluzo, kun 28056 studentoj. Al ĉi tiuj tri
aldoniĝas la Nacia politeknika instituto de Tuluzo kiu havas universitatan
statuson.

En la privata flanko troviĝas la Katolika instituo de Tuluzo kiu estas supera
lernejo konsistanta el pluraj fakultatoj (juro, filozofio, teologio, ktp.) kaj
superaj lernejoj profesiaj aŭ por inĝenierado kiaj lernejo de ĵurnalismo de
Tuluzo kaj la lernejo de inĝenieroj de Purpan.

En la koro mem de la sudokcidento, Tuluzo okupas gravan strategian lokon
proksime de Gaskonio. La restoracioj de la urbo servas plurajn specialaĵojn baze
de anaso (grasa prefere). Dum laplado plej konata sendube estas la cassoulet, el
kolbaso de Tuluzo kaj blankaj fazeoloj. Ĝi estas la centro de praa kverelo inter
tri urboj: Castelnaudary, Karkasuno kaj Tuluzo. Sed la legendo situigas la
kasuleton en la urbo Castelnaudary, dum la centjara milito (1337-1453) dum
sieĝado de Castelnaudary fare de la angloj. La Cachou Lajaunie estis inventita
en 1880 de Léon Lajaunie, apotekisto de la urbo.

Pluraj restoracioj tuluzaj gajnis stelojn en la jardekoj 1970-1980 kiel
Dominique Toulousy, Pierre Roudgé kaj Lucien Vanel. Grandaj ĉefkuiristoj kiaj
Michel Sarran, Patrick Donnay kaj Yannick Delpech partoprenas en la tuluza
kuirarta vivo kaj en la sud-okcidento ĝenerale.

La urbo Tuluzo produktas sian propran vinon. Ĝi estas posedanto de vitejo, ĉe
Domaine de Candie, situanta en la okcidento tuluza, kie oni produktas la blankan
vinon, rozkoloran vinon kaj ruĝan vinon, kelkaj el ili estas malnovigitaj en
ĉenbareletoj. Ĉi vino estas komercigita en Comté Tolosan (aŭ « comté de
Toulouse »).

La violo estas alia simbolo forte ligita al la urbo. Pluraj sukeritaj
specialaĵoj montras ĝin (violpetaloj, likvoraj bombonoj, ktp.), ĉiuj ĉi
troveblaj en certaj dolĉaĵvendejoj en la urbocentro.

La loĝado estas aparte vasta kaj fragmentita inter diversaj loĝareoj, komercaj
zonoj kaj centro el renomaj laborejoj, la veturilo estas la ĉefa transportilo en
tiuj lokoj (64 % el la moviĝoj). La tuto de la metroreto kaj la busaro povas
transporti ĝis 412.000 pasaĝeroj en kelkaj tagoj de la semajno (la 10-an de dec.
2010).

La urba reto de busoj, nomata Tisséo, havis 83 busliniojn la 19-an de marto 2012
kiu ne nur funkciis en la urbo sed ligis ĝin kun la periferiaj loĝlokoj.

La tuluza metropola loĝareo havas je sia dispono metroreton kiu funkcias
aŭtomate, sen ŝoforo, konsistanta el du linioj, t.e. la linio A kaj linio B. La
antaŭaj rekordoj pri uzado de la metroo tage estis 212.000 en la linio A kaj
200.000 en la linio B (16 okt 2009) sed tio malaltiĝas.

Tuluzo nuntempe havas kvar grandajn fervojajn liniojn kiuj estas la Linio
Bordozo-Saint-Jean al Seto-Ville, la Linio de Aubrais-Orléans al
Montauban-Ville-Bourbon venanta el Parizo tra Limoĝo, la linio Tuluzo- Bajono
(kaj ĝia etendiĝo Linio Portet-Saint-Simon al Puigcerda) kaj la Linio Saint-Agne
al Auch.

La trajnstacidomo Tuluzo-Matabiau, ĉefa stacidomo, situas en la kvartalo samnoma
tre proksime de la urbocentro. Aliaj duarangaj stacidomoj toviĝas en la urbo,
prizorgataj nur de TER Midi-Pyrénées.

La urbo ankoraŭ ne havas altrapidan linion. Dum la linio de Bordozo al Seto
estas ekipita por la cirkulado de la TGV, per ku atingeblos Tuluzon je 5 horoj
kaj duono el la stacidomo Parizo-Montparnaso, tra la linio Parizo-Montparnaso al
Monts, sep el la stacidomo Lille-Europe kaj kvar el la stacidomo Lyon-Part-Dieu.
Du projektoj en Tuluzo por konstruado de altrapidaj linioj estas farataj: la LGV
Bordozo - Tuluzo kaj Linio Tuluzo- Narbono.

La abonkarto Pastel permesas al la pasaĝero havi en unu fojo la eblon uzi la
publikajn trasportilojn de TER, Tisséo kaj de la Ĝenerala Konsilio.

Ekde la 12-a jarcento Tuluzo posedas plurajn hospitalojn kaj "domojn de Dio",
kiel ĉiuj la mezepokaj ejoj similaj gastigas la malriĉulojn, la preterpasantojn
kaj la pilgrimantojn. Kelkaj volis vidis specialan gastejon por la pilgrimantoj
al Jakobo Kompostela sed tiu hipotezo ne estas konfirmita de la historiaj
esploroj. La arkeologiaj eltrovoj evidentigis la ekziston de pluraj tomboj en
kiuj oni trovis kelkajn simbolojn sed tio ne indikas rekte ke temas pri
pilgrimantoj. En 1505, ĉiuj ĉi ejoj estas ligitaj al la hospitalo Sankta Jakobo
kiu iĝis la Hôtel-Dieu. La hospitalo de La Grave restas sendependa ĉe la
maldekstra bordo de la Garono por prizorgado de penst-malsanuloj. La
hospitalistoj de la ordeno de Johanitoj instalis prioraton kaj fondis en ĝiaj
dependaĵoj: la vilaĝon Goutz lernejo pri kirurgio. En la 19-a jarcento,
medicinistoj kiaj Dominique Larrey kaj Jean-Étienne Esquirol laboris en la
tuluzaj hospitaloj.

La Stadiono Municipa de Tuluzo, aŭ franclingve Stadium Municipal de Toulouse,
estas la plej granda stadiono en la urbo Tuluzo: ĝi povas gastigi multajn
spektantojn dum futbalaj aŭ rugbeaj maĉoj. La stadiono estis konstruita en 1937
kaj 1938, kaj uziĝis en la Futbala Mondpokalo 1938. Post renovigoj en 1949 kaj
1997 ĝi ankaŭ gastigis matĉojn de la Futbala Mondpokalo 1998, kaj post pliaa
renovigo de 2015 estas unu el dek eventejoj de la Eŭropa Futbala Ĉampionado
2016.

En Tuluzo funkcias Esperanto-Kultur-Centro. En la urbo troviĝas ankaŭ ZEO: la
strato Zamenhof.

Okaze de la eŭropaj balotoj, Eŭropo - Demokratio - Esperanto ricevis 197
voĉdonojn (0,21 % de voĉoj) en 2004, kaj 64 voĉdonojn (0,06 % de voĉoj) en 2009.

En 2010, la renkontiĝo de la Junulara Esperantista Franca Organizo FESTO okazis
en apuda vilaĝo.



https://eo.wikipedia.org/wiki/ISO_8601

ISO 8601 estas internacia normo por nombra dato- kaj tempo-indikado. La nuna
versio estas la tria, ISO 8601:2004 datita je la 3-a de decembro 2004, skribite
laŭ tiu normo 2004-12-03. La notacio estas planata por eviti miskomprenojn en
internaciaj komunikoj kaŭzitajn de malsamaj naciaj notacioj. Plue, tiu notacio
havas multajn avantaĝojn por informadikaj uzoj.

1995-01 egalas al la monato januaro en la jaro 1995; 1995 egalas al la jaro
1995, kaj, strange, 19 egalas al la jaroj 1900 ĝis 1999, la ne-oficiala 20-a
jarcento (= la jarcento, kies 99 unuaj jaroj komenciĝas per "19").

Semajna dato estas plene esprimata kiel JJJJ-WSS-T, kie W estas litero W, JJJJ
signifas la jaron, SS signifas la numeron de la semajno en la jaro, kaj T estas
la numero de la tago en la semajno. La unua semajno en la jaro estas semajno 01,
difinata kiel la unua semajno de la jaro enhavanta almenaŭ kvar tagojn en la
nova jaro. La unua tago de la semajno estas difinita kiel lundo. Same kiel ĉe
kalendaraj datoj, mallonga versio JJJJ-WSS eblas.

Ekzemploj: 2005-W01-1 = la unua tago de la unua semajno de 2005 = lundo, la 3-a
de januaro 2005 2004-W53-1 = lundo, la 27-a de decembro 2004 2004-W53-7 =
atentu! dimanĉo, la 2-a de januaro 2005 2005-W02 = lundo, la 10-a de januaro
2005 ĝis dimanĉo, la 16-a de januaro 2005.

Vicmontra dato estas dato, kie la tagoj de la jaro estas numerataj de 001 ĝis
365 (366 en superjaro). Ĝi skribiĝas kiel: JJJJ-TTT.

Ekzemploj: 2005-001 = la 1-a de januaro 2005 2005-032 = la 1-a de februaro 2005
2005-365 = la 31-a de decembro 2005 2004-366 = la 31-a de decembro 2004
(superjaro)

Ekzemploj (la 31-a decembro 2004): 20041231 = 2004-12-31 2004W535 = 2004-W53-5
2004366 = 2004-366

La simpla reprezentaĵo estas HH:MM:SS laŭ la kutima 24-hora sistemo. HH estas la
horo, 00 ĝis 24; MM estas la minuto, 00 ĝis 59; SS estas la sekundo, 00 ĝis 60.
Ekzemple: 04:32:07. La horo 24 egalas al la horo 00, ambaŭ signifas meznokton,
sed 24:00:00 estas malpreferinda. 24:00:00 je la 1-a de aprilo egalas al
00:00:00 je la 2-a de aprilo. Normale, la plej alta sekundo estas 59, sed 60
estas uzata, kiam supersekundo estas aldonita. Kiel datoj, tempoj povas esti
mallongigataj: HH, HH:MM estas uzataj.

Oni povas uzi frakciojn kun ĉiuj 3 tempaj elementoj. Frakcio estas indikata per
decimala (dekuma) punkto aŭ komo, laŭ loka uzo. Ekzemploj: 04,5 = 04:30:00;
04:30,25 = 04:30:15 kaj 04:30:15,2 egalas al 04:30:15 plus kvinona sekundo.

Se oni ne donas informon pri la horzono, la aktuala horo estas ambigua.
Komunikante inter du malsamaj areoj de la mondo, ofte estas preferinde inkluzivi
la horzonan informon kun la tempo.

Se la horzono estas UTC, simple aldonu la literon Z rekte post la tempo, sen
interspaco. Ekzemple: 05:15:05Z egalas al 05:15:05 UTC.

Simile kiel ĉe datoj, la baza formo de tempoj ne enhavas dupunktojn. Ekzemple
05:15:23+01:00 egalas al 051523+0100.

Kombinu datajn kaj tempajn reprezentaĵojn simple uzante la aranĝon
<dato>T<tempo>, kie la sekcioj <dato> kaj <tempo> estas ia ĝusta reprezentaĵo
laŭ la normo ISO 8601. Ekzemple: 1981-04-05T14:30:27+01:00. Oni povas
anstataŭigi la literon T per interspaco, se ne eblas miskompreno, ekzemple
1981-04-05 14:30:27+01:00. Ĉe uzo de la baza aranĝo necesas la litero T,
ekzemple 19810405T143027+0100.



https://eo.wikipedia.org/wiki/Fluto

Fluto estas muzikinstrumento kaj ano de la blovinstrumenta grupo. La ludanto per
fluto estas nomata flutisto. Konata figuro de la eŭropa folkloro estas La
flutisto de Hameleno.

La principo de son-produktado (vibranta aero tra cilindra tubo) estas arkaika
kaj troveblas en preskaŭ ĉiaj kulturoj. Nome temas pri tubo kien oni blovas per
dekomenca fendo kaj oni ŝanĝas la sonojn per ŝtopado aŭ malŝtopado de diversaj
truoj normale per fingroj ĉu de unu mano ĉu de ambaŭ. Helpe al fingro-truoj
povas oni konstrui preskaŭ ĉiujn tonojn de la kromatika tonskalo. Materialo
ĝenerale estas ligno aŭ metalo, sed historie kaj tradicie ankaŭ kano, osto ktp.,
fakte pli facile prilaboreblaj materialoj.

Malkiel al lignaj blovinstrumentoj kun anĉoj, fluto estas aerosoniloj aŭ
senanĉaj blovinstrumentoj kiuj produktas sian sonon per la flublovo de aero tra
malfermaĵo, fendo aŭ truo. Laŭ la instrumenta klasifiko de Hornbostel–Sachs,
flutoj estas kategoriigitaj kiel rangoblovaj aerosoniloj.

Flutoj estas la plej fruaj ankoraŭ ekzistantaj muzikinstrumentoj. Nombraj flutoj
datitaj el antaŭ ĉirkaŭ 43,000 al 35,000 jaroj estis trovitaj en la regiono
Schwäbische Alb de Germanio. Tiuj flutoj pruvas ke ekzistis jam disvolvigita
muzika tradicio el la plej frua periodo de moderna homa ĉeesto en Eŭropo.
Flutoj, kiaj la fama Bansuri, estis estinta integra parto de hindia klasika
muziko ekde la jaro 1500 a.K. Ĉefa dio de Hinduismo, nome Kriŝno, estis
asociataj kun la fluto.

Historiaj flutistoj estas Pajno la greka dio de la paŝtistoj kaj la prusa reĝo
Frederiko la 2-a.

En mezepokaj muziko kaj folkloro (ekz. ĉe Irlando) ĝi estas ĉefa
muzikinstrumento.

La vorto fluto estas jam dokumentita ekzemple en angla lingvo dum la periodo de
meza angla, kiel floute, aŭ ankaŭ flowte, flo(y)te, eble el la malnovfranca
flaute kaj el malnova okcitana flaüt, aŭ eĉ el malnovfranca fleüte, flaüte,
flahute tra mezaltgermana floite aŭ nederlanda fluit. La anglalingva verbo flout
havas la saman radikon, kaj la moderna nederlanda verbo fluiten ankoraŭ kunhavas
ambaŭ signifojn. Klopodoj por marki la vojon reen ĝis la latina flare (blovi,
ŝveligi, aeri) estis konsideritaj "fonologie maleblaj" aŭ "neakcepteblaj". La
unua konata uzo de la anglalingva vorto fluto okazis en la 14a jarcento. Laŭ la
Oxford English Dictionary, tio okazis en la verko de Geoffrey Chaucer nome The
Hous of Fame, ĉ. 1380.

Nuntempe, muzikisto kiu ludas ajnan instrumenton de la fluta familio povas esti
nomata flutisto. La anglalingva vorto flutist datas el almenaŭ 1603, kies plej
antikva citaĵo estas citita de Oxford English Dictionary. Flautist estis uzata
ekzemple en 1860 fare de Nathaniel Hawthorne en The Marble Faun, post esti
adoptita dum la 18a jarcento el Italio (flautista, mem el flauto), kiel multaj
muzikaj terminoj en anglan ekde la Itala Renesanco. Aliaj anglalingvaj terminoj,
nune preskaŭ eksmodaj estas fluter (15a–19a jarcentoj) kaj flutenist (17a–18a
jarcentoj).

La plej antikva fluto iam malkovrita eble estas fragmento de femuro de juna
kavernurso, kun du aŭ kvar truoj, trovita ĉe Divje Babe en Slovenio kaj datita
je antaŭ ĉirkaŭ 43,000 jaroj. Tamen, tio estis pridubita. En 2008 alia fluto
datita el almenaŭ antaŭ 35,000 jaroj estis malkovrita en la kaverno Hohle Fels
ĉe Ulm, Germanio. La kvintrua fluto havas V-forman buŝaĵon kaj estas farita el
osto de flugiloj de vulturo. La esploristoj implikitaj en la malkovro oficiale
publikigis siajn trovojn en la gazeto Nature, en Aŭgusto 2009. La malkovro estis
ankaŭ la plej antikva konfirmita trovo de ajna muzika instrumento en historio,
ĝis redatigo de flutoj trovitaj en kaverno de Geißenklösterle montris ilin kiel
eĉ pli antikva kun aĝo de 42,000 al 43,000 jaroj.

La fluto, unu el kelkaj trovitaj, estis trovitaj en la kaverno de Hohle Fels
proksime al la Venuso de Hohle Fels kaj je mallonga distanco el la plej antikva
konata homa skulptaĵo. Anoncinte la malkovron, sciencistoj sugestis ke la
"trovoj pruvas la eston de bone establita muzika tradicio tiutempe kiam la
modernaj homoj koloniigis Eŭropon". Sciencistoj sugestis ankaŭ ke la malkovro de
la fluto povas helpi klarigi "la probablan kondutan kaj sciaran vakuon inter"
Neandertaloj kaj fruaj modernaj homoj.

Tritrua fluto, 18.7 cm longa, farita el mamuta eburo (el la kaverno de
Geißenklösterle, ĉe Ulm, en sudgermana Schwäbische Alb kaj datita el antaŭ
30,000 al 37,000 jaroj) estis malkovrita en 2004, kaj du flutoj faritaj el ostoj
de cignoj elfositaj unu jardekon antaŭe (el la sama kaverno en Germanio, datitaj
en antaŭ ĉirkaŭ 36,000 jaroj) estas inter la plej konataj muzikaj instrumentoj.

Ludebla 9,000-jaraĝa gudi (laŭvorte, "osta fluto") estis elfosita el tombo en
Jiahu kun 29 mortintaj ĝemeloj, farita el la flugilaj ostoj de ruĝ-kronaj gruoj
kun po kvin al ok truoj, en la centra ĉina provinco Henano. La plej frua
nuntempa ĉina transversa fluto estis ĉi (篪) nome fluto malkovrita en la Tombo de
Markizo Ji de Zeng ĉe loko de Suizhou, en la provinco Hubejo de Ĉinio. Ĝi datas
el 433 a.K., de la posta Dinastio Zhou. Ĝi estis fabrikita el ŝelaka bambuo kun
fermitaj finaĵoj kaj havas kvin ŝtopejojn kiuj estas ĉe la fluta flanko anstataŭ
ĉe la pinto. Ĉi flutoj estas menciitaj en Ŝi Jing, kompilita kaj eldonita fare
de Konfuceo, laŭ la tradicio.

La plej frua skribita referenco al fluto estis el sumerlingva kojnoskriba
tabuleto datita el ĉ. 2600–2700 a.K. Flutoj estas menciitaj ankaŭ en ĵuse
tradukita tabuleto de la Eposo de Gilgameŝo, nome eposa poemo kies disvolviĝo
daŭris dum la periodo de proksimume 2100–600 a.K. Aldone, serio de kojnoskribaj
tabuletoj konataj kiel "muzikaj tekstoj" havigas precizajn melodiajn
instrukciojn por sep skaloj de korda instrumento (supozeble babilonia liro). Unu
el tiuj skaloj estas nomata embūbum, kiu estas akada vorto por "fluto".

La Biblio, en Genezo 4:21, citas Jubal kiel la "patro de ĉiuj kiuj ludas la ugab
kaj la kinnor". La iama hebrea termino ŝajne referencas al kelkaj
blovinstrumentoj, aŭ al blovinstrumentoj ĝenerale, dum tiu lasta al
kordinstrumento, aŭ al kordinstrumentoj ĝenerale. Tiele, Jubal estis konsiderata
en la jud-kristana tradicio kiel inventinto de la fluto (vorto uzita en kelkaj
tradukoj de tiu biblia fragmento). Aliloke en la Biblio, la fluto estas
referencata kiel "ĉalil" (el la vortoradiko por "truo"), partikulare en 1 Samuel
10:5, 1 Reĝoj 1:40, Jesaja 5:12 and 30:29, kaj Jeremia 48:36. Arkeologiaj
elfosaĵoj faritaj en Palestino malkovris flutojn kaj el la Bronzepoko (ĉ.
4000-1200 a.K.) kaj el la Ferepoko (1200-586 a.K.), el kiuj la lasta epoko estis
"atestante la kreadon de la Israela regno kaj ties separadon en du regnoj de
Israelo kaj Judeo."

Kelkaj fruaj flutoj estis faritaj el tibioj (tibiaj ostoj). La fluto estis ankaŭ
ĉiam esenca parto de la Hindia kulturoj kaj mitologio, kaj la krucfluto estas
laŭ kelkaj rakontoj originita en Hindio ĉar la hindia literaturo el 1500 a.K.
faris svagajn referencojn al la krucfluto.

Fluto produktas sonon kiam fluaĵo de aero direktita tra truo aŭ fendo en la
instrumento kreas vibradon de aero ĉe truo. La aerfluo tra tiu truo kreas
bernulian efikon aŭ sifono. Tio pelas la aeron enhavita en la kutime cilindra
resoniga kavaĵo ene de la fluto. La ludanto ŝanĝas la tonalton de la sono
produktita per sinskeva malfermo kaj fermo de la truoj en la korpo de la
instrumento, tiele ŝanĝante la efektivan longon de la resonigujo kaj ties
koresponda resonanca frekvenco. Per variado de la aerpremo, fluta ludanto povas
ankaŭ ŝanĝi la tonalton de noto per enmeto de aero en la fluton por ke ĝi
resoniĝu je harmono pli ol je fundamenta frekvenco sen malfermi aŭ fermi truojn.

Por esti pli laŭta, fluto devas uzi pli grandan resonigilon, pli grandan
aerfluon, aŭ pliigitan aerfluan rapidon. La volumeno de fluto povas ĝenerale
esti pliigita per farado de ties resonigilo kaj ties tontruojn pli grandaj. Pro
tio polica fajfilo, fakte formo de fluto, estas tre larĝa por ties tonalto, kaj
tuborgeno povas esti multe pli laŭta ol la koncerta fluto: granda orgenfajfilo
povas enhavi kelkajn kubajn futojn da aero, kaj ties tontruo povas esti kelkajn
colojn larĝa, dum tontruo de koncerta fluto estas ĉirkaŭ duoncolan larĝa.

La aerfluo devas esti direktita laŭ ĝusta angulo kaj rapido, aŭ alimaniere la
aero en la fluto ne vibros. En flutoj fajfilaj, precize formita kaj lokita
ventovojo premas kaj enkanaligas la aeron al la lipa bordo tra la malferma truo.
En la tuborgeno, tiu aero estas havigita per regulita blovilo. En ne
fajfilflutoj, la aerfluo estas formita kaj direktita pere de la lipoj de la
ludantoj, nome buŝteno. Tio permesas al la ludanto ampleksan gamon de esprimivon
laŭ tonalto, volumeno, kaj tembro, speciale kompare kun la fajfilaj flutoj.
Tamen, ĝi ankaŭ faras finblovajn flutojn aŭ transversajn flutojn konsiderinde
pli malfacilaj por komencanto kiu produktas kompletan sonon ol per fajfilaj
flutoj, kiaj ĉe la bekflutoj. Ankaŭ transversaj kaj finblovaj flutoj prenas pli
da aero por ludi, kio postulas pli profundan spiradon kaj faras cirkulan
spiradon konsiderinda pli komplika propono.

Ĝenerale, la kvalito nomata tembro aŭ "tonkoloro" varias ĉar la fluto povas
produkti harmonojn en diferencaj proporcioj aŭ intensecoj. La tonkoloro povas
esti modifita pere de la ŝanĝo de la interna formo de la cilindro, kiaj la
konusa mallarĝejo, aŭ la proporcio diametro-longo. Harmono estas frekvenco kiu
estas la tuta nombra multoblo de pli malalta registro, aŭ "fundamenta" noto de
la fluto. Ĝenerale la aerfluo estas pli fajna (vibranta en pliaj manieroj), pli
rapida (havigante pli da energio por eksciti la aeran resonancon), kaj celita
tra la truo malpli profunde (permesante pli profundan reflekton de la aerfluo)
en la produktado de pli altaj harmonoj aŭ supraj partaj.

Eble la plej konata kaj disvastigata kategorio de flutoj estas la transversa
fluto kiu estas blovinstrumento, kio aperas en simfonia orkestro. La klasika
okcidenta orkestra variaĵo estas el arĝento, sed ankaŭ ekzistas multaj lignaj
kaj bambuaj variaĵoj.



https://eo.wikipedia.org/wiki/Berlino

Berlino (germane Berlin [berLIN]) estas la federacia ĉefurbo kaj sidejo de la
registaro de Germanio. Kiel urboŝtato Berlino estas aparta federacia lando kaj
estas la centro de la metropola regiono Berlino-Brandenburgio. Pro siaj ĉirkaŭ
3,4 milionoj da loĝantoj, Berlino estas la plej dense loĝata urbo de Germanio,
sed ankaŭ la plej grandarea. Laŭ nombro de loĝantoj ĝi estas la dua plej granda,
kaj laŭ areo la kvina plej granda urbo de la Eŭropa Unio.

Post disfalo de la Muro kaj unuiĝo de la orienta kaj okcidenta partoj, kun 3,4
milionoj da loĝantoj Berlino denove estas la plej granda kaj grava urbo de
Germanio kaj nun estas la ĉefurbo de la unuigita lando. Ĝia aglomeraĵo, en 2000,
enhavis 4,15 milionojn da loĝantoj. Berlino situas borde de la riveroj Havel kaj
Spree, kaj disponas pri multaj lagoj, kiuj estas valoraj ripozejoj por la
urbanoj.

La berlina urbodomo situas je 52° 31' 6" de norda latitudo kaj je 13° 24' 30" de
orienta longitudo. La plej granda etendiĝo de la urba areo de oriento al
okcidento mezuras ĉirkaŭ 45 km, de nordo al sudo ĉirkaŭ 38 km. La areo mezuras
892 km². Berlino situas en la orienta parto de Germanio, ĉirkaŭ 70 km okcidente
de la landlimo al Pollando kaj estas tute ĉirkaŭita de la lando Brandenburgio.
La metropola regiono Berlino-Brandenburgio estas unu el la regionoj plej dense
loĝataj de Germanio.

En Berlino loĝas pli ol 3 milionoj da loĝantoj kaj la nombro ankoraŭ kreskas,
kvankam ne tro rapide. Fino de la jaro 2008 en Berlino loĝis 470 051 da
negermanoj (tio estas ĉ. 14 % el ĉiuj urbanoj). Plej multe da negermanaj urbanoj
estas turkoj (24 %), de diversaj aziaj landoj devenas 15 %, 11 % de iama
Jugoslavio (do de ĉiuj hodiaŭaj ŝtatoj kreitaj post disfalo de Jugoslavio), 9 %
estas poloj kaj 7 % venis de eksa Sovetunio.

La pejzaĝo de Berlino estas markita de iamaj glaĉeroj. La historia centro situas
ĉe la malplej larĝa kaj tiel plej trafikavantaĝa loko de la berlina pravalo, kiu
trairas Berlinon de la sudoriento al la nordokcidento kaj estas trafluata de la
rivero Spree de oriento al okcidento.

La plej nordorienta parto de Berlino situas sur la altebenaĵo de Barnim, preskaŭ
la duono de la areo de la sudokcidenta parto situas sur la altebenaĵo de Teltow.
La plej okcidenta parto de Berlino, Spandau, troviĝas kaj ene de la berlina
pravalo kaj sur la ĉefe okcidente de Berlino situanta ebenaĵo de Nauen.

La pejzaĝo de Berlino estiĝis en la glaciepoko dum la lasta glaciepoko, nomata
"vistula". Antaŭ ĉirkaŭ 20.000 jaroj la regiono de Berlino estis ankoraŭ kovrita
de la kelkcent metrojn alta impona skandinava glaciplato. Dum la malglaciiĝo de
la glaĉero antaŭ 18 000 jaroj estiĝis la berlina pravalo, kiam la degela akvo
faris al si vojon al la nuna Balta Maro.

En la kvartalo Spandau, la rivero Spree enfluas en la riveron Havel, kiu
trafluas la okcidenton de Berlino de nordo al sudo. La riverujo de la Havel,
fakte tunela valo, ofte similas al multlaga pejzaĝo, la plej grandaj golfetoj
estas la lagoj Tegeler See kaj Großer Wannsee. La sume plej granda urba lago
tamen estas la Müggelsee en la urba sudoriento, trafluata de la rivero Spree.

La plej altaj montetoj en Berlino estas la Großer Müggelberg (115,4 m alta) en
la kvartalo Treptow-Köpenick, la el konstrurubaĵoj de la Dua Mondmilito kreita
Teufelsberg (Diablomonto, 114,7 m alta) en Charlottenburg-Wilmersdorf kaj la
montoj de Ahrensfelde (112,1 m altaj) en la naturparko Wuhletal en
Marzahn-Hellersdorf. La plej malaltaj lokoj de Berlino estas tiuj de la
Havel-lagoj en la sudokcidento, ili situas je 32 m super la marnivelo.

La urbo situas en klimata zono inter oceana kaj kontinenta klimatoj. La averaĝa
jara temperaturo en la urboparto Dahlem estas 8,9 °C kaj la averaĝa jara
pluvkvanto 581 mm. La plej varmaj monatoj estas julio kaj aŭgusto je averaĝe
18,5 respektive 17,7 °C kaj la plej malvarmaj januaro kaj februaro je averaĝe
−0,6 respektive −0,3 °C. Pluvas plej multe en julio, ĉirkaŭ 70 mm, plej malmulte
en marto, 31 mm.

Ekzistas 12 distriktoj en Berlino, kiuj estas subdividitaj en 95 kvartalojn. La
kvartaloj ne gravas por la administracio, sed estas aparte uzataj en la ĉiutaga
lingvouzo, ĉar ilia deveno estas historia. Leĝo de la 10-a de junio 1998
malpliigis la nombron de distriktoj de 23 al 12.

Berlino estas tute ĉirkaŭata de la lando Brandenburgio kaj havas limojn al ok
distriktoj kaj unu eksterdistrikta urbo. Troviĝas ĉelime la sekvaj komunumoj
(holoĝdirekte kaj ekde la nordoriento):

Antaŭ la Dua Mondmilito Berlino estis ĉefa transporta nodo, komerca centro kaj
ekonomia metropolo de la lando. Eĉ dum la periodo de divido, la du partoj de la
urbo estis grandaj industriaj centroj. Ĉiuj branĉoj de industrio kaj servo estas
prezentitaj ĉi tie. Konataj berlinaj firmaoj estas AEG kaj Siemens, farmacia
entrepreno Schering (ekde 2006 Bayer Schering Pharma) kaj gazetara giganto
Springer).

Depost la disfalo de la muro Berlino forte progresas. Multaj germanaj kaj
internaciaj firmaoj translokis siajn oficejojn kaj filiojn en la novan ĉefurbon.
La iama urba centro, Placo de Potsdam, nun fariĝis la plej grava konstruobjekto
de la lando. Aperas novaj stratoj kaj pontoj, konzernoj Daimler-Benz kaj Sony
konstruas novajn oficajn centrojn

Berlino eĉ hodiaŭ vivas de sia iama honoro, esti ekzemple la rezidejo de la
Hohenzollerna dinastio, ĉefurbo de Prusio kaj la Germana Regno kaj unu el la
eŭropaj kulturcentroj.

La unua skriba noto pri Berlino estas de la jaro 1244. En la hodiaŭa regiono
estis tiam tie du foiraj centroj: Berlin kaj Cölln (tiu oficiale fondiĝis en
1237, Berlino en 1234). En 1307 Berlin kaj Cölln unuiĝas ankaŭ pro komuna
defendo kontraŭ najbaroj. En nova, komuna urbodomo estas 12 konsilianoj de
Berlino kaj 6 konsilianoj de Cölln. Ĉiu parto ja havas tamen proprajn
administradon kaj budĝeton. En la jaro 1400 Berlino kaj Cölln havas ĉirkaŭ 8 500
enloĝantojn kaj 1 100 konstruaĵojn; ekzistas tie tri urbodomoj, tri malsanulejoj
kaj pluraj preĝejoj kaj monaĥejoj.

En la jaro 1411 administrado kaj regado de la markio Brandenburgio apartenas al
Frederiko la kvina, el la dinastio de Hohencolernoj. Dum 500 jaroj Berlino estos
sub regado de la Hohencolernoj. En 1415 dum koncilio de la Sankta Romia Imperio
en Konstanco, reĝo Sigismund iĝas princoelektisto kaj markgrafo de Brandenburgio
kaj alprenas la nomon Frederiko la unua. En 1432 Berlino kaj Cölln unuiĝas. Pro
la volo de reĝo Frederiko, en 1442 la du urboj denove disiĝas. 1443 – Sur insulo
de la rivero Spree en Cölln ekkonstruiĝas bazoj de estonta berlina urba
fortikaĵo. La fortikaĵo estis kelkfoje rekonstruita ĝis la jaro 1716. 1486 –
Princoelektisto Johann Cicero igas la fortikaĵon en Cölln konstanta sidejo de la
brandenburgiaj princoelektistoj de Hohencolernoj. Tio donas al Berlino pli da
graveco, sed la urbo samtempe perdas iom de sia libereco.

La 18-an de januaro 1791 Frederiko la 1-a iĝis reĝo de Prusio kaj difinis
Berlinon sia rezidejo. Preskaŭ precize ok jarojn poste, la 17-an
de januaro 1709, li konfirmis tion per edikto, kiu kunigis la urbojn Berlino,
Cölln, Friedrichswerder, Dorotheenstadt kaj Friedrichstadt al la "Rega Rezidurbo
Berlino" (Königliche Residenz Berlin). Malgraŭ tiu kunigo la rezidejo ne povis
akcepti ĉiujn homojn, kiujn ĝi allogis; ekestis antaŭurboj ĉirkaŭe.

Kiam en 1806 Prusio malvenkis kontraŭ Napoleono en la bataloj de Jena kaj
Auerstedt, la prusia reĝo foriris el Berlino, kaj ankaŭ ŝtataj aŭtoritatoj kaj
riĉaj familioj forloĝiĝis. Ĝis 1808 la urbo estis sub franca okupacio. La 19-an
de novembro 1808 estis decidita nova urba regularo kun konsiderindaj reformoj;
en 1809 okazis liberaj elektoj de urba deputitaro kaj ĉefurbestro. Fine de 1809
la reĝo revenis al Berlino.

En 1810 estis, laŭ propono de Wilhelm von Humboldt, fondita nova Berlina
Universitato, kiu evoluis kiel spirita centro de la urbo kaj allogis klerulojn.
En la unua duono de la 19-a jarcento ekestis fabrikoj antaŭ la urbaj muroj;
ekestis la entreprenoj AEG, Borsig, Siemens kaj aliaj kaj donis al Berlino
reputacion de industria urbo. Ili provizis laborlokojn por multaj almigrantoj,
kiuj kutime same loĝis ekster la kerna urbo.

Post la Marta Revolucio de 1848 la prusia reĝo devis konsenti pliajn reformojn
pri civilaj liberoj kaj administracio. Sed jam en 1850 la novaj liberoj
(gazetaro, kunvenoj) estis nuligitaj; triklasa balotsistemo favoris riĉulojn, la
nesekreta elektado permesis influi la elektantojn. Tiu sistemo esence restis
valida ĝis 1918.

Al tio aldoniĝas mondfamaj muzeoj (Pergamon, Bode, Egipta), tri operaj teatroj,
dekoj da teatroj, centoj da kinejoj, restoracioj, trinkejoj, diskotekoj,
altlernejoj, universitatoj k.a. Tio atestas ke Berlino estas urbo kun monda
signifo je politika, ekonomia, scienca kaj kultura mezuroj.

En la urbo ekzistas kvar ŝtataj universitatoj: la Humboldt-Universitato en
Berlino, la Libera Universitato Berlino, la Teknologia Universitato Berlino kaj
la Universitato de Artoj Berlino. Aldoniĝas ses ŝtataj altlernejoj, pluraj
privataj altlernejoj, kvar artaj altlernejoj sen universitata statuso kaj pliaj
akademioj kaj konservatorioj.

La Akademio de Sciencoj de Berlino kaj Brandenburgio aŭ plejeble proksima al la
germanlingva originalo Berlin-Brandenburgia Akademio de Sciencoj, germane
Berlin-Brandenburgische Akademie der Wissenschaften, latine Academia Scientiarum
Berolinensis et Brandenburgensis, estas akademio de sciencoj fondita en 1992 per
ŝtata traktato inter la federaciaj landoj Berlino kaj Brandenburgio. La akademio
estas subjekto de publika juro kun la rajto je memadministrado.

Berlino havas grandan reton de publikaj transportiloj, kiun vivtenas ĉefe la
firmao Berliner Verkehrsbetriebe (Berlinaj Trafikaj Entreprenoj, BVB). Tipa
koloro de metrooj, tramoj kaj busoj estas flava. Berlino estas dividita en 3
tarifajn zonojn. Por tuttaga bileto (validas ĝis la tria horo matena de la sekva
tago) por zonoj A kaj B plenkreskuloj pagas 6,10 €, infanoj ĝis la 14-a jaro nur
4,40 €.

Ekzistas 22 linioj, inter ili 9 noktaj linioj. Entute la tuta trakaro ampleksas
preskaŭ 190 kilometrojn , el tio estas 108 kilometroj da trakoj sur memstara
trakejo. Entute estas 377 haltejoj dum tago, dum nokto 208 da haltejoj. La
averaĝa rapideco de tramoj estas 19,2 km/h. Ekzistas ankaŭ 9 linioj, kiuj
veturas kiel aldonaĵo al metroo.

Ekzistas 148 busaj linioj, inter ili 65 noktaj linioj. Ĉiuj tagaj linioj mezuras
entute 1 703 kilometrojn (la noktaj linioj mezuras entute 799 kilometrojn).
Averaĝa distanco inter du sinsekvaj haltejoj estas 480 metroj. Ekzistas ankaŭ 17
linioj, kiuj veturas kiel aldonaĵo al metroo. En la zonoj B kaj C oni post la
20-a horo povas peti ŝoforon halti inter du haltejoj kaj elbusiĝi (nur tra la
unua pordo).

Berlino havas ankaŭ reton de regionaj trajnoj. Pri regionaj trajnoj zorgas la
entrepreno S-Bahn Berlin GmbH.

Berlino havas rektan trajnkonekton kun multaj eŭropaj urboj (Vieno, Prago,
Varsovio (Berlin-Warszawa-Express), Moskvo, Zuriko, Berno, Parizo, Kievo kaj
multaj aliaj). Ĉefa kaj plej granda stacidomo estas Berlin Hauptbahnhof.

Berlino hodiaŭ havas du ĉefajn flughavenojn: Tegel kaj Schönefeld. La unuan,
situantan en la urbocentro (en la iama okcidenta Berlino), oni planas en la
estonteco fermi kaj anstataŭe pligrandigi la flughavenon Schönefeld. Tia sorto
jam en 2008 trafis la flughavenon Tempelhof.

En Berlino mortis hungaraj dramisto Gyula Lipót Klein, literaturhistoriisto
Róbert Gragger kaj arkitekto Emil Ágoston.

Inter la 9-a de junio kaj la 9-a de julio 2006 en Germanio okazis la Futbala
Mondpokalo, interalie en Berlino. En la plej granda stadiono de tiu turniro, la
Olimpika Stadiono en la okcidenta parto de la urbo, kiu havas 66.021 sidlokojn,
okazis pluraj matĉoj kaj ankaŭ la 9-an de julio la finalo. Oficiala festostrato
por futbaloŝatantoj estis la Strato de la 17-a de junio en la parko Tiergarten
urbocentre. Sur tiu strato, kaj ankaŭ sur la placoj Platz der Republik kaj
Potsdamer Platz estis ekranegoj, helpe de kiuj spekteblis ĉiuj matĉoj.



https://eo.wikipedia.org/wiki/Vikipedio

Vikipedio (angle Wikipedia [ˌwɪkiˈpiːdi.ə]) estas interreta, plurlingva
enciklopedio kun enhavo laŭ la koncepto de libera verko. Ĝin verkadas volontuloj
surbaze de amaskunlaboro – ĉiu homo kun aliro al la Interreto rajtas ŝanĝi la
enhavon de preskaŭ ĉiu artikolo. Tamen oni ne rajtas fari ion ajn, sed devas
sekvi al certaj reguloj. La plej gravaj estas konformo al enciklopedieco,
neŭtraleco kaj respekto.

La projekto komenciĝis je 15-a de januaro 2001 apud Nupedia – simila, sed de
fakuloj verkita projekto. Vikipedion nun administras la senprofitcela Fondaĵo
Vikimedio.

Dum aprilo de 2015 jaro ekzistis 288 lingvo-versioj de Vikipedio. En oktobro
2015 ĉiuj diverslingvaj Vikipedioj entute havis pli ol 36 milionojn da
artikoloj. Preskaŭ kvin milionoj el ili estis en la anglalingva versio, ĉirkaŭ
du milionoj en la sveda kaj germana, dum la Esperanta enhavas nun 237 845
artikolojn. Kvindek kvar vikipedioj havis pli ol 100 000 artikolojn. Ekde sia
fondiĝo Vikipedio daŭre pli populariĝis, kaj ĝia sukceso instigis fondon de
pluraj frataj projektoj.

La nomo Vikipedio estas esperantigo de la angla Wikipedia, kunfando de la havaja
vorto wiki (signifas 'rapide') kaj la angla encyclop(a)edia (‘enciklopedio’). La
vortero paedia venas tralatine el la greka paideia, ‘eduko’, tiu siavice el
pais, ‘infano’.

La anglalingva Vikipedio estis la unua Vikipedio. Fondite je la 15-a de januaro
2001, fare de Jimmy Wales kaj Larry Sanger, ĝi montras, ke la principo de libera
scio ja estas aplikebla al reta enciklopedio. Malgraŭ la meza kvalito de multaj
artikoloj en la komenco, tra tempo ili pliboniĝas kaj altiĝas en kvalito. Jam
fine de 2001 ekzistis preskaŭ dudek lingvo-versioj.

La Esperanta Vikipedio estis fondita je la 6-a de novembro 2001 de Chuck Smith.
En decembro 2001, li laboris kun Jerry Muelver kaj Stefano Kalb por fari bazan
vikipedion de 139 artikoloj. La Esperanto-Vikipedio publikiĝis je la 2-a de
januaro 2002 kun pli ol 300 paĝoj. Ĝi ricevis la tutajn enhavojn de Enciklopedio
Cigneta, Enciklopedio Kalblanda kaj Monda Faktolibro. Ceteraj tekstdonacoj venas
de la Enciklopedio de Esperanto, de Monato kaj pluraj libroj, kun konsento de la
aŭtoroj.

La 17-an de junio 2015 oni atribuis al Wikipedia la premion Princo de Asturio
pri Kunlaborado.

Kritikistoj asertas, ke permeso redakti Vikipedion fare de kiu ajn igas ĝin
nefidinda. Vikipedio enhavas nenian oficialan institucion, kiu okupiĝus per
verkontrolado de faktoj, kaj la redaktantoj mem ne ĉiam devas bone koni temon,
pri kiu ili verkas. En interparolo kun The Guardian bibliotekisto Philip Bradley
esprimis sin, ke "li ne uzus Vikipedion kaj ke li ne konas eĉ unu
bibliotekiston, kiu uzas Vikipedion. Ĉefa problemo estas manko de organoj. De
eldonejo de presitaj publikaĵoj eblas atendi garantion, ke iliaj informoj estas
fidindaj, ĉar de tio dependas ilia vivtenado. Diference de io tia (Vikipedio),
kio bildiĝas sur ekrano." (Waldman, 2004). Simile reagas ankaŭ Ted Pappas,
ĉefredaktoro de Encyclopaedia Britannica, kiu diris en The Guardian: "Supozo por
Vikipedio estas, ke per iom-post-ioma plibonigado ĝi perfektiĝos en senerarecon,
sed tiu ĉi supozo estas neniel pruvita." Pri Vikipedio kiel fonto de informoj
esprimis sin Danah Boyd en la jaro 2005: "Tio neniam estos enciklopedio, sed ĝi
enhavos ampleksan konon, kiu estos tute taŭga por aliaj celoj. Sed malgraŭ tio
tradiciaj enciklopedioj senĉese enhavas laŭleĝan revokon, kiu proklamas, ke ili
rifuzas kian ajn respondecon pri eraroj en publikaĵo."

En 2004, Robert McHenry, la eksa redaktoro de Encyclopaedia Britannica, en
artikolo Je fidindeco fondita enciklopedio kritikis metodojn kaj verkado kiel:
"kiel ajn proksime la artikoloj de Vikipedio gvidos al fidindeco, ĝi estos por
ĉiam malfermita al neinformitoj kaj duon-analfabetuloj, kiuj puŝas la nazon en
ĉion… Uzanto, kiu vizitos Vikipedion, por ke li eklernu ion, estos ĉiam en
pozicio de vizitanto de publika necesejo. Aŭ je unua ekvido ĝi estas
malpurigita, do ĉiu scias, ke li atentu aŭ ĝi aspektos tute pure, kio povas
kaŭzi falsan senton de sekureco. Sed la persono neniam certe scias, kiu uzis
tiun ĉi aparaton antaŭ li." Aaron Krowne verkis artikolon, kiu rebatis la
metodojn uzitajn de McHenry nomante ilin "TND" (angle FUD), kio estas komerca
mallongigo de "timo, necerteco kaj dubo". Larry Sanger, la eksa ĉefredaktoro,
kritikis Vikipedion fine de la jaro 2004 pro tio, ke ĝi malŝatigas fakecon. Pli
poste li ankoraŭ kulpigis plimulton de tiuj, kiuj donas interretajn servojn, ke
"ili okupas" Vikipedion. Vikipedio kredas, ke ties procedo de reguligado de
artikoloj estos tio, ke ties enhavo estas donita al granda nombro de uzantoj,
kio gvidos al precizeco de informo. Citante leĝon de Linis pri evoluo de
malfermita fonto Sanger antaŭe esprimis sin: "Supozante sufiĉon de okuloj ĉiuj
eraroj estas malhaveblaj." La teknologiulo Joi Ito skribis pri Vikipedio:
"Kvankam dependas de la tereno, la demando senĉese restas, ĉu vera estas tio,
kio devenas el kredinda fonto aŭ el fonto, kiun rigardis miloj da homoj (kun
ebleco de komentario) kaj kiu supervivis." Male, aŭtoroj, kiuj partoprenis en
neformala testo pri konstato de kapableco de Vikipedio kapti erarajn informojn,
notis, ke: "tio ne estas mekanismo, kiu verkontroligas faktojn, sed prefere tio
estas formo de balotsistemo" kaj tiu fakto, kiu videble ne aspektas tre trompe,
povas esti akceptita kiel vero.

Vikipedio estas kulpigita pro manko de kapableco pri vasta spektro de temoj. La
kaŭzo estas propravola karaktero de la projekto kaj la tuta interesiĝo de ties
kontribuantoj. Dale Hoiberg, ĉefredaktoro de Encyclopaedia Britannica, asertas:
"oni skribas pri aferoj, kiuj interesas onin, do multe da temoj restos ne
enprenitaj. Kontribuo pri uragano Francis estas kvinoble pli longa ol artikolo
pri ĉina arto kaj kontribuo pri Coronation Street estas duoble pli longa ol
artikolo pri Tony Blair." Larry Sanger, la unua ĉefredaktoro de Nupedia, diris:
"Kiam estas bezone skribi pri relative fakaj temoj (ekster intereso de multaj
kontribuantoj), do fidindeco de la tuta projekto estas senegala."

En alia flanko Vikipedio estas laŭdita por tio, ke ĝi ebligas aktualigon de
artikoloj aŭ novaj artikoloj estas kreitaj kiel reago je specifa evento.
Ekzemple tiam aktuala artikolo pri tertremo en Hinda oceano el la jaro 2004 en
la angla versio de Vikipedio estis ofte citita fare de ĵurnalistoj post la
tertremo. Redaktoroj de sciigrimedoj ankaŭ asertas, ke enciklopedio kiel
Vikipedio havas multoblajn eblecojn ampleksi pli da temoj, ol povas ampleksi
presitaj formoj de enciklopedioj.

Plie, estus menciinde, ke la ekzemploj de Hoiberg jam ne validas de majo de
2005: La artikolo pri la ĉina arto estas preskaŭ trioble pli longa ol la
artikolo pri uragano Francis, kaj la artikolo pri Tony Blair estas proksimume je
50 % pli longa ol tiu pri Coronation Street. Por ke ni metu la aferojn en ĝustan
perspektivon, la menciitaj artikoloj estas indikitaj nur kiel ekzemploj de
ekinteresinta raportado, sed same ili povas montri tion, kiel Vikipedio
proksimiĝas al prudenta egaleco.

Esperantistoj ludas pli gravan rolon en diverslingvaj vikipedioj ol oni ĝenerale
taksas. Unu de la ĉefaj teknikistoj de la tutmonda Vikipedio, Brion Vibber,
estas esperantisto.

La ĉeĥan, kartvelan, slovakan kaj svahilan versiojn de Vikipedio kreis
esperantistoj (Miroslav Malovec, Avtandil Abuladze, Viliam Búr kaj Marcos
Cramer), kaj en pluraj vikipedioj esperantistoj estas administrantoj. Martin
Haase, direktoro de Germana Esperanto-Instituto, estis estrarano de Wikimedia
Deutschland, kaj Ziko van Dijk estas ekde 2011 prezidanto de Wikimedia
Nederland.

Unu el la trajtoj de la diversaj nacilingvaj eldonoj estas, ke ilin kreas ĉefe
loĝantoj de la lando aŭ landoj, kie oni parolas la koncernan lingvon. Laŭ
statistiko el 2006 ĉ. 52 % de la kunlaborantoj de la anglalingva versio loĝis en
Usono, 15,9 % en Britio, 7,3 % en Kanado kaj 4,4 % en Aŭstralio - do sume ĉ.
80 % de la kontribuintoj loĝis en kvar (ĉefe) anglalingvaj landoj. La plej altan
procentaĵon en unu lando havis la japana vikipedio, kies kontribuintoj loĝis je
93,2 % en Japanio; la plej malaltan procentaĵon de la ĉefa kontribulando havas
la ĉina lingvo, kiun tiutempe kreis je 28,6 % homoj el Honkongo; sekvis 25,9 %
en Tajvano. La Esperanto-versio tiutempe havis 36,3 % de kontribuoj el
Nederlando, 10,6 % el Ĉeĥio.



https://eo.wikipedia.org/wiki/Hispanio

Hispanio, Hispanujo, reĝlando Hispanio aŭ Hispana ŝtato (hispane kaj galege:
España, Reino de España, eŭske: Espainiako Erresuma, okcitane: Reialme
d'Espanha, katalune: Regne d'Espanya), estas suverena kaj sendependa ŝtato kaj
membro de Eŭropa Unio. Ĝi estas demokratia kaj sociala ŝtato kies regado estas
parlamenta monarkio. Ĝia teritorio, kun ĉefurbo en Madrido, okupas la plejparton
de la Iberia Duoninsulo, al kiu aldoniĝas la arkipelago de la Balearoj (ĉe
okcidenta Mediteraneo), la arkipelago de la Kanarioj (en la nordorienta
Atlantiko), la aŭtonomaj urboj Ceŭto kaj Melilo en norda Afriko kaj aliaj
malgrandaj posedaĵoj. La enklavo Llívia en la Pireneoj konsistigas la aron de
teritorioj kune kun la insulo Alborano, la insuloj Kolumbretoj kaj aro de
insuloj kaj insuletoj antaŭ ĝia marbordo.

Hispanio havas areon de 504.645 km², kio igas ĝin la kvara plej granda lando de
la kontinento, post Rusio, Ukrainio kaj Francio. Kun meza alteco de 650 metroj
super la marnivelo, ĝi estas la kvina plej montara lando de Eŭropo, post
Svislando, Aŭstrio, Andoro kaj Liĥtenŝtejno. Ĝi havas 46.745.807 loĝantojn, laŭ
datumoj de la municipa registrado de 2009.

Laŭ la hispana konstitucio, la kastilia / hispana estas la oficiala lingvo de la
ŝtato. En 2006, ĝi estis la gepatra lingvo de 89% de la hispanoj. Aliaj lingvoj,
ankaŭ hispaniaj, estas agnoskataj kiel kunoficialaj en diversaj aŭtonomaj
regionoj laŭ la respektivaj leĝoj de aŭtonomio. La konstitucio agnoskas, ke la
lingvaj variantoj de Hispanio estas unu el ĝiaj kulturaj heredaĵoj, kiuj devas
esti respektataj kaj protektataj.

La duoninsula teritorio kundividas landlimojn kun Francio kaj Andoro norde, kun
Portugalio okcidente kaj kun la brita teritorio Ĝibraltaro sude. En ĝiaj afrikaj
teritorioj, ĝi havas landlimojn terajn kaj marajn kun Maroko. Ĝi kundividas la
suverenecon sur la insulo de la Fazanoj en la elfluejo de la rivero Bidasoa.

La nomo de Hispanio (hispane: España) devenas el Hispania, nomo per kiu la
antikvaj romianoj nomis geografie la iberian duoninsulon, kies nomo siavice
devenas de Iberia, preferata de la grekaj verkistoj rilate al la sama teritorio.
Tamen la fakto, ke la vorto Hispania ne estas latina kreis plurajn teoriojn pri
ĝia deveno, kelkaj el ili kontraŭdiraj.

«Hispania» venas el la fenicia lingvo i-spn-ya, vorto kies uzado estas
dokumentita ekde la 2-a jarmilo antaŭ Kristo, en ugaritaj skribaĵoj. La fenicoj
estis la unua civilizacio ne iberia kiu alvenis al la duoninsulo kaj etendigis
ĝian komercon kaj fondis, interalie la urbon Gadir, tio estas la nuna Kadizo, la
plej antikva urbo en Okcidenta Eŭropo. La romianoj prenis la nomon uzatan de
iliaj najbaroj, la kartaganoj, interpretante la prefikson i kiel "bordo",
"insulo" aŭ "tero", kun ya kun la signifo "regiono". La vortero spn, kiu en la
hebrea legeblas kiel saphan, tradukiĝis kiel "kuniklo". Por la romianoj ĝi
signifis "tero abunda je kunikloj", uzo registrita de Cicero, Cezaro, Plinio la
Maljuna, Katono, Tito Livio kaj Katulo.

Aliaj hipotezoj supozigis, ke la vortoj Hispalis kaj Hispania estis derivaĵoj de
la nomoj de du legendaj reĝoj de Iberio, Hispalo kaj lia filo Hispano aŭ Hispan,
respektive filo kaj nepo de Herkulo.

Ekde la visigota periodo la vorto Hispania, ĝis tiam nur uzata geografie,
ekuziĝis kun politikaj celoj, kiel montraĵo ekzistas la tiuepoka esprimo Laus
Hispaniae por priskribi la historion de la popoloj de la duoninsulo en la
kronikoj de Isidoro de Sevilo.

La iberoj estis la unua popolo de kiu ekzistas skribitaj pruvaĵoj pri ilia
okupado de la Iberia Duoninsulo. Oni scias ke ankaŭ ekzistis praiberaj popoloj
danke al la arkeologiaj restaĵoj. La grekoj kaj fenicoj estis la unuaj kiuj
lasis skribaĵojn, kvankam ili ŝajne neniam havis kontaktojn kun la iberoj. La
vaskonoj enniris en ĉi tiun kategorion.

Nuntempe, la iberoj estas priskribataj pro iliaj kulturaj trajtoj. Laŭ tiu ĉi
kriterio, la turdetanoj, kiuj okupis la teron de la antikva reĝlando Tartezo,
estas konsiderataj iberoj; dume, laŭ etnografiaj kaj lingvaj kriterioj, ili ne
estas. La bibliografio pri iberoj kelkfoje enhavas kontraŭdirajn faktojn kaj tio
ŝuldiĝas al la adoptado de diversaj kriterioj.

Inter la jaroj 1200 kaj 800 a.K. formiĝis la antaŭromiaj komunumoj de la
nordoriento kaj la Kantabra Kornico, en la Ferepoko. La popoloj kiuj okupis
ampleksan strion inter tiuj du popoloj estas konataj kiel keltiberoj. Ŝajnas ke
la montaroj kie loĝis la vaskonoj estis tute romiigitaj, pro kio oni konsideras
la originon de tiu popolo necerta kaj verŝajne tre antikva, kiel la lingvo.
Kelkaj konsideras ĝin kiel praibera popolo.

Ĉirkaŭ la jaro 1100 a.K, la fenicoj alvenis al la duoninsulo kaj fondis, 80
jarojn post la milito de Trojo, la urbon Gadir, la urbo de Okcidenta Eŭropo, kiu
hodiaŭ estas Kadizo. Tio signifas ke ĝi estis fondata en 1104 a.K., kaj
konvertis ĝin en la okcidenteŭropa urbo de kies fondaĵo oni havas referencojn
kiel la plej antikva. Krom tio, la grekoj fondis siajn koloniojn ĉe la
mediteranea bordo de Iberio, nomo donata al la duoninsulo.

Inter la unua kaj dua de la Punikaj Militoj inter Romio kaj Kartago, la
kartaganoj invadis la duoninsulon. Iliaj plej gravaj kolonioj establiĝis en la
insulo Ibizo kaj en Kartageno, nomo kiu rilatiĝas kun la nomo de la nova
Kartago, kaj ili okupis aliajn urbojn komence fenicaj kiel Kadizo aŭ Malago.
Malvenkita Kartago, Romio ekigis laŭgradan okupadon de la duoninsulo, kiu
plilongiĝis laŭlonge de preskaŭ 200 jaroj. En la unuaj jardekoj de la okupado la
romianoj devis konfronti Numancon, keltibera urbo situanta ĉe la riverbordoj de
Doŭro, en la proksimaĵoj de la nuna Sorio, kiu daŭris ĉ. 30 jaroj kaj la militon
de la gvidanto Viriato. Post la forpaso de Viriato (139 a.K.), la batalo de la
antaŭromiaj popoloj kontraŭ Romio fariĝis pli sporada kaj disa, kvankam ĝi tute
ne finiĝis ĝis la epoko de la imperiestro Aŭgusto kun la relativa submetiĝo de
kantabroj kaj asturoj

La okupado finiĝis per la tute regado de la duoninsulo sub romia kontrolo kaj
ĝia konvertiĝo en provinco per la nomo Hispania. La loĝantaro adoptis la romiajn
kulturon, lingvon, leĝojn, akirante gravecon ene de la imperio, ĉar eĉ tri
romiaj imperiestroj, Trajano, Hadriano kaj Teodosio, krom la filozofo Seneko la
pli juna kaj aliaj gravaj elstaruloj, naskiĝis en la duoninsulo.

En la jaro 409, sueboj, alanoj kaj vandaloj invadis la iberian duoninsulon.
Malmultajn jarojn poste, en 416, la visigotoj eniris en Hispanion kiel
aliancitoj de Romio, forpelante la alanojn kaj vandalojn de la duoninsulo kaj
metante la suevojn en nuna Galegio.

La unua ideo pri Hispanio kiel lando realiĝas per la visigota monarkio. La
visigotoj sopiris pri la teritoria unueco de la tuta Hispanio kaj atingis ĝin
per sinsekvaj venkoj sur la sueboj, vaskonoj kaj bizancanoj. La religia unueco
venis per la repaciĝo inter katolikoj kaj arianoj kaj kun la koncilioj de la
visigota eklezio, organo per kiu, kunvenintaj en asambleo, la reĝo kaj la
episkopoj de ĉiuj diocezoj de la reĝlando submetis je konsidero aferojn kaj
religiajn kaj politikajn, por leĝigi en la tuta nacia teritorio. Tiel, Isidoro
de Sevilo en sia Historia Gothorum gratulas ĉar Suintila "estis la unua kiu
posedis la monarkion de la reĝlando de tuta Hispanio kiu ĉirkaŭas la oceanon,
afero kiun ne havis la aliaj prauloj...". La visigota monarkio establis ĉefurbon
kiu centralizis kaj la religian kaj la politikan povon en Toledo. Tamen, la
elekto-karaktero de la visigota monarkio determinis preskaŭ ĉiam enorman
politikan nestabilecon karakterizita de sinsekvaj ribeliĝoj kaj murdadoj.

En 711, la araboj, kiuj estis en malmultaj jaroj konkerintaj la nordon de
Afriko, profitis la internan lukton de la visigotaj gvidantoj, kaj trapasis la
Ĝibraltaran Markolon en 711. Ili baldaŭ venkis la defendantajn trupojn kaj en
malmultaj jaroj okupis la tutan duoninsulon, krom kelkajn izolitajn lokojn en la
nordo, kie poste organiziĝos la rezisto kaj komenciĝos la kristana reconquista
(rekonkero).

La araboj organizis propran socion, kiu akiris aŭtonomion (emirejo) disde la
centraj povoj en Arabio aŭ Bagdado, kaj poste sendependiĝis kaj formis la
hispanan ĥalifejon. La araba dominado ricevis la nomon de Al-Andalus, kaj ĝi
floradis pove kaj kulture dum multaj jaroj. La povo tamen baldaŭ diseriĝis kaj
formiĝis apartaj regnoj, konataj kiel tajfoj.

Dume, plifirmiĝis la regnoj en la nordo. La plej aktiva komence estis el asturia
kerno, kiu baldaŭ formis la Reĝlandon de Leono, el kiu poste splitiĝos la
nukleoj, pli dinamikaj, de Portugalio kaj Kastilio. En tiu parto, oni baldaŭ
rekonkeris la centrajn urbojn (ekzemple, Toledo en 1085). En la orienta parto
disvolviĝis la reĝlandoj de Navaro, Aragono kaj la Kataluna Graflando, kiu kiel
Marca Hispanica estis komence vasalo de la francaj reĝoj, sed kiu poste
sendependiĝos kaj prenos la iniciaton en tiu parto de la duoninsulo.

Dum pluraj jarcentoj sinsekvos periodoj de kunvivado (pli-malpli paca) kun aliaj
de malferma milito, ne nur inter araboj kaj kristanoj, sed ankaŭ ene de ĉiu
parto aparte. La araba parto ricevos plurfoje la apogon de berberaj nordafrikaj
triboj (almohadoj kaj almoravidoj). La kristanaj teritorioj fine unuiĝos en tri
grandajn regnojn, Portugalio, Kastilio-Leono kaj la Kronlando de Aragono
(Katalunio, Aragono, Valencio kaj Balearoj), kaj aparte la pli malgranda Navaro.

Oni devas konsideri ke ekzistis loĝantoj de alia religio en ĉiu teritorio:
islamanoj en kristanaj regnoj (muladioj, poste nomotaj moriskoj), kristanoj en
la araba parto (mozaraboj), plus granda malplimulto de judoj en ambaŭ partoj. La
kunvivado estis plejofte paca, sed kun periodoj de granda streĉiteco en ambaŭ
partoj, depende de la internaj kaj eksteraj kondiĉoj.

Dum tiuj jaroj naskiĝis la diversaj latinidaj lingvoj, kun bazo en ĉiu el la
regnoj: portugala, kastilia (nuna hispana) kaj kataluna. Ankaŭ estis tiam
parolataj la astura kaj la aragona, nun tre minoritataj. Aparte, la mozaraboj
parolis latinidan lingvon, la mozaraban, poste malaperontan. La portugala
parolata en la nordo, kiu apartenis al la kastilia regno, disiĝos de tiu
parolata en la sudo, kaj fariĝos la galega.

Post diversaj bataloj, la kristanoj konkeris la plejmulton de la teritorio jam
en la 13-a jarcento, kaj nur restis malgranda restaĵo kiu formis la reĝlandon
Granado.

En 1469 edziĝis la reĝo de Aragono, Fernando la 2-a, kaj la reĝino de Kastilio,
Izabela la 1-a, la t.n. Katolikaj Gereĝoj, kaj tiel unuiĝis ambaŭ regnoj,
kvankam ili konservis preskaŭ kompletan aŭtonomecon dekomence.

Fine de tiu ĉi periodo, 1402, kaj konkure kun Portugalio, la Regno de Kastilio
ekigis la konkeron de Kanariaj Insuloj ĝis tiam ekskluzive loĝataj de la
guanĉoj. La komenca okupado estis entreprenita de Johano de Béthencourt kiu
estis sub la vasaleco al la reĝo Henriko la 3-a de Kastilio. Ĉi tiu procezo de
la konkero ne finiĝis ĝis 1496 kaj estis finigita fare de la kastilia regno mem.

Dume en la Regno de Aragono, la amasa mortado pro la epidemio de la nigra morto
de 1348, kaj la malbonaj rikoltoj kiuj komenciĝis en la ciklo de 1333 («lo mal
any primer»), provokis grandan nestabilecon kaj socian kaj ekonomian.

Post la forpaso de la reĝo Marteno 1-a la Homa (1410), la reprezentantoj de la
ŝtatoj kiuj konsistigis la regnon de Aragono, elektis per la Kompromiso de Caspe
al Fernando de Antekero, el la kastilia dinastio de Trastamaro kiel estonta reĝo
Fernando la 1-a sur kiu falis per patrina heredo la dinastiajn rajtojn. Malgraŭ
tumulto ĉefrolludita de la Grafo de Urgel, Fernando la 1-a estis kronita kaj
komenciĝis la regado de la Trastamaroj en la Regno de Aragono.

Post la etendiĝo ĝis la Regno de Napolo en la periodo de Alfonso la 5-a, la
Regno de Aragono suferis krizon en la Princlando Katalunio provokita de la
disputoj inter Johano la 2-a, filo de Fernando de Antequera, kaj la Generalitat
de Catalunya kaj la Konsilio de Cent (Consell de Cent), pro la arestado de sia
filo kaj heredanto Karlo de Viano; kaj pro la streĉaĵoj de la sociaj klasoj
inter la Biga kaj la Busca kaj la tumultoj de la kamparanoj de Remensa, kiuj
koincidis kun la Kataluna Interna Milito (1462 - 1472) kaj ili malfortigis
Katalunion, kiu perdis la hegemonion en la aragona regno.

Kontraŭstare, Valencio fariĝis la havenurbo kiu centralizis la komercan
etendiĝon de la Regno de Aragono. Montro de ĝia graveco estis la atingo de
75.000 loĝantoj meze de la 15-a jarcento. Paralele, la regiona ĉefurbo spertis
kulturan disvolviĝon konata kie la Valencia Ora Jarcento.

Aragono, sen marelirejo, restis kiel provizianto de cerealoj, bovoj kaj lano por
la cetero de la ŝtatoj de la regno. Ĝia ekonomio estis bazita sur la
terkultivado kaj la privilegioj de la riĉuloj kaj nobeluloj bremsis la
disvolvigadon de kompetenta burĝaro, pro kio ĝia graveco ene de la regnaj ŝtatoj
malpliiĝis.

Per la entroniĝo de Fernando la Katolika, dua filo kaj heredanto de Johano la
2-a, (1479) la sociaj streĉitaĵoj malpliiĝis; per la subskribo de la Arbitracia
Verdikto de Guadalupe (1486) kreiĝis nova strukturo en la kataluna kamparo por
finigi la konfliktojn en la kamparana medio.

Fine de la Mezepoko, per la geedziĝo de Izabela la 1-a kaj Fernando la 2-a
(Aragono), ĉi tiuj du duoninsulaj reĝlandoj alianciĝis, konkerante la muzulmanan
Granadon en 1492 kaj, poste, Navaron en 1512 kiu daŭre restis kiel reĝlando,
eldonante propran moneron kaj kun doganejoj ĉe la rivero Ebro ĝis la Karlismaj
Militoj de la 19-a jarcento. La navaraj reĝoj rifuĝis sin en siajn proprietaĵojn
ĉe la Pireneoj kaj poste ili fariĝis la reĝoj de Francio.

En tiu periodo komenciĝis geedziĝa politiko kun Portugalio kiu finiĝis en 1580,
kiam Filipo la 2-a entroniĝis, unuigante lastafoje sub sama suverenulo la tutan
duoninsulon.

En 1492, dekretiĝis la forpelado de la judoj kiuj ne akceptis la kristaniĝon,
imitante la reĝon Filipo la 4-a (Francio). La 12-an de oktobro samjare
Kristoforo Kolumbo, nome de la Katolikaj Gereĝoj, alvenis unuafoje, al Ameriko
per karaveloj (memore al tiu tago oni establis la 12-an de oktobro kiel la Nacia
Hispana Festotago, antikve ankaŭ konata de la Hispaneco). Tiam komenciĝis la
konkurado por la esplorado kaj konkero de Ameriko, al kiu poste aliĝis aliaj
landoj kiel Portugalio, Francio kaj Britio komencante per la eŭropa koloniado de
Ameriko ekde la karibaj insuloj ĝis Centrameriko sub Francisco Hernández de
Córdoba (malkovrinto de Jukatano) kaj poste Hernán Cortés. La Hispana Monarkio
konvertiĝis, en procezo ekigita fine de la Rekonkero, en la plej potenca kaj
influa nacio de la mondo. Dum la regado de la Katolikaj Gereĝoj ekiĝis timida
etendiĝo al norda Afriko, konkerante kelkajn urbojn, inter ili Melilo (1497).

Post la forpaso de Izabela la Katolika en 1504, ŝia filino Johana de Kastilio
sukcedis en la trono de Kastilio. Johana estis edzino de Filipo la 1-a, konata
kiel "La Bela", filo de la Arkiduko de Aŭstrio kaj Imperiestro de la Sankta
Romia Imperio. Filipo forpasis tre juna kaj Johana estis deklarita kiel
nekapabla je regado pro supozata frenezeco. Ŝia filo, Karlo la 1-a (Hispanio)
heredis la regnojn de Kastilio kaj Aragono, krome la Sankta Romia Imperio kaj la
posedaĵojn de la Dinastio de Burgonjo. En lia maturaĝo decidis retiriĝi al
religia vivo en la Monaĥejo de Yuste (Cáceres) en 1556. Sia filo Filipo la 2-a
heredis la hispanan regnon kun ĉiuj ĝiaj posedaĵoj kaj lia frato Ferdinando la
1-a de Habsburgo la Sanktan Romian Imperion.

Filipo la 2-a de Hispanio kroniĝis kiel reĝo de Portugalio en 1580 per la nomo
Filipo la 1-a de Portugalio. La ordinalo "2-a" restis en Hispanio por respekti
la kastilian (Filipo la 1-a (Kastilio) estis Filipo la Bela). Dum lia regado
okazis la venko de la Batalo de Lepanto en 1571, per kiu sukcese oni bremsis la
avancon de la turkoj en la Mediteraneo, kaj la katastrofa aventuro de la "Grande
y Felicísima Armada" en 1588.

Hispanio, aŭ Kastilio, pro la malpermeso de la komerco por la Regno de Aragono,
daŭre prosperis sub la dinastio de la Habsburgoj, danke al la komerco kun la
amerikaj kolonioj; sed samtempe ĝi havis militojn kun Francio, Britio kaj
Respubliko de la Sep Unuiĝintaj Provincoj. Kiam la lasta reĝo de la dinastio de
la Habsburgoj, Karlo la 2-a (Hispanio), mortis sen posteuloj, Filipo de Burbono,
nevo de Karlo la 2-a kaj nepo de la reĝo de Francio, Ludoviko la 14-a, sukcedis
lin en la trono sub la nomo Filipo la 5-a (Hispanio), estante akceptata kaj
agnoskata en ĉiuj teritorioj de Hispanio. Post malmultaj jaroj de lia regado
okazis la Milito de hispana sukcedo.

Inter 1707 kaj 1716, la Dekretoj de Nueva Planta de Filipo la 5-a nuligis aŭ
malpliigis la foruojn kaj morojn de la regnoj kaj teritorioj kiuj batalis
kontraŭ li en la sukceda milito.

Kelkaj volas vidi en tiuj dekretoj la leĝan unuigadon de Hispanio, sed
aliflanke, la dekretoj, pro ĝiaj malsamaĵoj por Valencio, Aragono (unue estis
sama al tiu de Valencio sed poste modifata), Balearoj kaj Katalunio, estis
modifataj en ĉiu teritorio kaj krome, Navaro, la Vaskaj Provincoj kaj la Arana
valo, kiuj restis lojalaj al la reĝo Filipo la 5-a, ne perdis la foruojn. En
1713, Hispanio subskribis la Traktaton de Utreĥto per kiu ĝi perdas la eŭropajn
posedaĵojn kaj pro tio ĝi ne plu estos la unua monda potenco.

La cetero de la 18-a jarcento, estis la jarcento de la politika klerismo en
Hispanio. Fernando la 6-a kaj Karlo la 3-a, filoj kaj sukcedintoj de Filipo la
5-a, renovigis la politikon kiu modernigis Hispanion, kio estis konata kiel
Klera despotismo. En ĉi tiu jarcento, eĉ se Hispanio restis kiel grava potenco,
Francio kaj Britio okupis protagonismon ĉiam pli grava internaciskale.

La nuntempa epoko ne komenciĝis tre bone por Hispanio, en 1805, en la Batalo de
Trafalgar la hispana-franca plotono malvenkis antaŭ Britio, per kio venis la
fino de la hispana supereco en la mondaj maroj favore de Britio, dum Napoléon
Bonaparte kiu prenis la povon post la venko de la Franca Revolucio, profitante
la disputojn inter Karlo la 4-a kaj lia filo Fernando, ordonis la sendadon de
lia armeo kontraŭ Hispanio en 1808, sub la preteksto invadi Portugalion kaj
kalkulante je la kompliceco de Manuel Godoy, al kiu li promesis la tronon de unu
el la flankoj en kiuj li planis dividi la landon; altrudante lian fraton Joseph
Bonaparte en la trono. Tio okazigis la Militon de Hispana Sendependiĝo, kiu
daŭris 5 jarojn. En tiu tempo ellaboriĝis la unua hispana konstitucio, kaj unu
el la unuaj de la mondo, en la nomataj Kortumo de Kadizo. Ĝi estis promulgita la
19-an de marto 1812, festotago de Sankta Jozefo, pro kio estis populare konata
kiel La Joznjo. Post la malvenko de la napoleonaj trupoj en la batalo de Vitorio
en 1813; Fernando la 7-a revenis al la trono de Hispanio.

Dum la regado de Fernando la 7-a la hispana monarkio spertis la transiron de la
malnova reĝimo konsistante el absolutismo al la liberala ŝtato. Post lia reveno
al Hispanio, Fernando la 7-a nuligis la Konstitucion de 1812 kaj persekutis la
konstituciismajn liberalulojn, ekigante la komencon de rigida absolutismo. Dume,
la milito de hispanamerika sendependo daŭre okazis, kaj malgraŭ la militema peno
de la defendantoj de la hispana monarkio, je la fino de la konflikto nur la
insuloj Kubo kaj Puerto-Riko, en Ameriko, daŭre restis kiel parto de la nacia
teritorio de Hispanio, kiu je la fino de la "abomeninda jardeko" kaj kun la
liberala apogo de la Pragmata Sankcio de 1830 estis denove organizata en
parlamenta monarkio. Tiamaniere ambaŭ revoluciaj procezoj originigis la novajn
naciajn ŝtatojn ekzistantajn en la nuntempo, kaj fine de la regado de Fernando
la 7-a finiĝis la Absolutismo en la tuta hispana mondo.

La morto de Fernando la 7-a malfermis novan periodon je nestabileco ekonomika
kaj politika: lia frato Carlos María Isidro apogata de la absolutismaj
partianoj, ribeliĝis kontraŭ la nomumado de Izabela la 2-a, filino de Fernando
la 7-a, kiel heredantino kaj konstitucia reĝino, kaj kontraŭ la forigado de la
Salfranka leĝo de la Burbonoj, kiu malpermesis la sukcedon de la virinoj en la
krono, ekiĝante la Unua Karlisma Milito. La regado de Izabela la 2-a
karakteriziĝis pro la alternado en la povo de progresistoj kaj moderuloj eĉ se
tiu alternado estis pli motivita pro la militistaj ribeloj de ambaŭ grupoj ol
pro signoj de paciĝo kun celo el elektadoj.

La revolucio de 1868, konata kiel La Glora, devigis al Izabela la 2-a forlasi
Hispanion. Estis kunvokitaj la Konstituigaj Kortegoj kiuj estis favoraj al la
monarkia reĝimo kaj, je la iniciato de la Generalo Prim, ofertiĝis la krono al
Amadeo la 1-a, filo de la reĝo de Italio. Lia regado estis mallonga pro la
laciĝo provokita de la politikistoj en la momento kaj la malakcepto de gravaj
sektoroj de la socio, krome pro la perdo de lia ĉefa subtenanto, la menciita
Generalo Prim, murdita antaŭ la alveno de Amadeo en Hispanion. Tuj post tio
proklamiĝis la Unua Hispana Respubliko, kiu ankaŭ ne havis longan vivon, sed tre
nebula: dum 11 monatoj ĝi havis kvar prezidantojn (Figueras, Pi y Margall,
Salmerón kaj Castelar); dum tiu konvulsia periodo okazis gravaj teritoriaj
streĉitaĵoj kiel la deklarado de la urbo Kartageno kiel "sendependa kantono" kaj
finiĝis en 1874 per la ribeloj de la generaloj Arsenio Martínez Campos kaj
Pavía, kiu disigis la Parlamenton.

La Restaŭrado proklamis reĝon al Alfonso la 12-a, filo de Izabela la 2-a.
Hispanio spertis grandan politikan stabilecon pro la sistemo de la regado
pledata de la konservativulo Antonio Cánovas del Castillo. Ĝi baziĝas sur la
vico de la partioj Konservativa (Cánovas del Castillo) kaj Liberala (Sagasta) en
la registaro. En 1885 forpasis Alfonso la 12-a kaj la regentado estis
entreprenita de lia vidvino Maria Kristina, ĝis la adoltiĝo de ilia filo Alfonso
la 13-a, naskiĝinta post la forpaso de lia patro. La sendependiga ribeliĝo de
Kubo en 1895 igas al Usono interveni en la konflikto kaj post la incidento de la
eksplodo de la kirasŝipo Maine la 15-an de februaro de 1898 en la haveno de
Havano, deklaris la militon al Hispanio. Pro la malvenko, Hispanio perdis ĝiajn
lastajn koloniojn en Ameriko kaj Azio (Kubo, Filipinoj, Guamo kaj Puerto-Riko).

La 20-a jarcento komenciĝis per granda ekonomia krizo kaj la konsekvenca
politika nestabileco. Tamen, ekzistis parentezo je prospera komercado pro la
neŭtraleco de Hispanio dum la Unua Mondmilito. La sinsekvo de registaraj krizoj,
la malfavoraĵoj en la milito de Rif, la socia agitado kaj la malkontento flanke
de la armeo ekigas militistan puĉon fare de la generalo Miguel Primo de Rivera,
la 13-an de septembro 1923. Ĝi establis militisman diktaturon kiu estis
akceptita de multaj politikaj fortoj inkluzive de la reĝo Alfonso la 13-a, sed
ne de sociaj movadoj, kiaj tiuj de la luktemmaj anarkiismaj laboristoj (CNT), de
respublikanoj aŭ de la regionismaj aŭtonomistoj (Katalunio).

Dum la diktaturo estis forigataj la liberecoj kaj rajtoj. La malfacila ekonomia
cirkonstanco kaj la kreskado de la respublikanaj partioj igis la situacion ĉiam
pli neeltenebla. En 1930, Primo de Rivera prezentis sian rezignadon antaŭ la
reĝo kaj foriris al Parizo, kie li forpasis post kelke da tempo. Sukcedis lin en
la regado de la Direktoraro la Generalo Dámaso Berenguer; kaj poste dum mallonga
tempo, Juan Bautista Aznar-Cabañas. Ĉi tiu periodo estas konata kiel Dictablanda
(vortoludo kiu aludas al pli malmola karaktero, fronte al la dura Diktaturo).

Decidita serĉi solvon al la politika situacio kaj establi la konstitucion, la
reĝimo kunvokis municipajn elektojn la 12-an de aprilo 1931, kiuj donis
avantaĝan venkon al la kandidatoj de la respublikanoj-socialistoj en la grandaj
urboj kaj provincaj ĉefurboj. Kvankam la totala nombro de magistratanoj estis
plimulte pormonarkiaj, pro la forto de la konservativuloj en la ruralaj
sektoroj, la klara venko de la opozicio okazigis manifestaciojn kiuj postulis la
kreadon de la respubliko, kio igis la reĝon forlasi la landon. Kiam la reĝo
rezignis sian postenon estis proklamita la Dua Respubliko la 14-an de aprilo.

La respublikanaj fortoj komencis periodon de reformoj kaj modernigado de la
lando. Dum la unuaj du jaroj, regis la koalicio de respublikanaj kaj socialistaj
partioj. La plej grava gvidanto dum la unua periodo estis Manuel Azaña, gvidanto
de la progresema etburĝaro, kiu ricevis la apogon de la Socialista Partio,
tiutempe la plej amasa partio. La reformoj (agrara distribuado, etendo de la
edukado, laikigo de la ŝtato, malcentrigo kaj aŭtonomio de la regionoj, ktp)
estis akre oponataj de la dekstrularo, grupigita de la katolikaj kaj monarĥemaj
partioj, kaj ankaŭ ricevis kritikojn de iuj maldekstraj fortoj, pli notinde de
la anarĥiistoj, tre fortaj ĉefe en Andaluzio kaj Katalunio.

En la balotadoj okazintaj en 1933, venkis la dekstruloj kaj en 1936, la
maldekstruloj. La kreskanta perfort-ondo inkluzivis la konstantan staton de
strikoj kaj nestabileco en la ruraj regionoj, fojan bruligon de preĝejoj en
grandaj urboj, la promonarkian ribeliĝon de Sanjurjo, kaj la pli gravan eventon
de la hispana revolucio de 1934 krom multnombraj atencoj kontraŭ rivaloj
politikaj ĉu gvidantoj ĉu simplaj membroj.

La 17-an de julio 1936 ribeliĝis la garnizonoj de Maroko, ekigante la Enlandan
Militon. Hispanio dividiĝis en du zonoj: unu sub kontrolo de la respublikanoj
kaj alia sub la ribeliĝintoj, en kiu la generalo Francisco Franco estis nomumata
ŝtatestro. La germana kaj itala apogoj al la ribeliĝintoj estis multe pli firma
ol la helpo de Sovetio kaj Meksiko al la respublikana Hispanio, kaj la sinsekvaj
konfrontoj inter la respublikanaj koterioj, permesis la venkon al la
ribeliĝintoj la 1-an de aprilo de 1939.

La venko de la generalo Franco supozigis la instaŭradon de aŭtoritateca reĝimo.
La disvolviĝo de akra subpremado kontraŭ la malvenkintoj, devigis al la ekzilo
al miloj da hispanoj kaj ĝi mortkondamnis multajn aliajn aŭ al perfortaj
laborkoncentrejoj. Malgraŭ tio ke Franco restigis Hispanion ekster la militantaj
landoj dum la Dua Mondmilito, lia ne kaŝita apogo al la Akso Berlino-Romo-Tokio
kondukis ĝin al la internacia izoliĝo politika kaj ekonomia. Tamen, la kondiĉoj
de la malvarma milito inter Usono kaj Sovetio kaj ĝiaj respektivaj aliancitoj
igis ke la frankisma reĝimo estu tolerata de la okcidentaj potencoj kaj fine
agnoskata kaj per ĝi finiĝis la izoliĝo. Oni subskribis interkonsentojn kun
Usono permesante la instaladon de hispan-usonaj militbazoj en Hispanio. En 1956,
Maroko, kiu estis hispana kaj franca protektorato, akiris sian sendependecon kaj
oni demarŝigis planon por la ekonomia stabiligado en la lando. En 1969, Franco
nomumis al Johano Karlo la 1-a, nepo de Alfonso la 13-a, princo de Hispanio, lia
sukcedonto kun la titolo kiel Reĝo. Malgraŭ tio ke la reĝimo ĉiam havis feran
premadon kontraŭ ia ajn politika opozicio, la industria kaj ekonomia disvolviĝoj
estis tre gravaj dum la dua duono de la diktaturo.

La diktatoro forpasis la 20-an de novembro 1975 kaj Johano Karlo la 1-a iĝis
post du tagoj la reĝo de Hispanio. En tiu momento malfermiĝis periodo konata
kiel hispana transiro. Ĝi finiĝis per la instaŭrado de parlamenta monarkio en
1978, post la rezigno de siaj historiaj rajtoj fare de Johano de Burbono kaj
Batenbergo, patro de la reĝo. Post la unuaj demokratiaj elektoj, Adolfo Suárez,
de la partio Unio de Demokratia Centro (centro-dekstra), estis elektita
prezidanto de la registaro. Li entreprenis gravajn politikajn reformojn kaj
ekigis la negocadon por la membriĝo de Hispanio en la Eŭropa Ekonomia Komunumo.
Li rezignis la postenon en 1981. Dum tiu ĉi periodo la eŭska terorisma bando ETA
faris plurajn atencojn speciale kontraŭ armeanoj kaj sekurgardistoj kaj aliaj
sendiskriminacie. Dum la sesio de la enposteniĝo de la sukcedinto de Suárez,
Leopoldo Calvo-Sotelo , la 23-an de februaro, okazis intenco je puĉo iniciatinta
de altrangaj militistoj. La Kongreso de Deputitoj estis prenita de la
vickolonelo Antonio Tejero. La intenco estis bremsita samtage, interalie per la
intervenoj de la reĝo Johano Karlo defende de la konstitucia ordo kaj surstrate
de la klara kontraŭstaro de la tuta aro de politikaj kaj sociaj movadoj. En 1981
subskribiĝis en Bruselo la protokolo por la aliĝo al NATO, ekigante procezon por
la integriĝo kiu finiĝis en la printempo 1982, dum regado de la partio Unio de
Demokratia Centro (UCD).

En la sekvaj elektoj (1982), venkis la Partido Socialista Obrero Español, kun
Felipe González kiel prezidanto de la registaro. Li restis kiel prezidanto dum
la tri sekvaj prezidantecperiodoj. En 1986 Hispanio aliĝis al la Eŭropa Ekonomia
Komunumo, antaŭulo de la nuna Eŭropa Unio kaj samjare ĝi celebris referendumon
en kiu oni konsultis al la popolo pri la restado aŭ ne de Hispanio ĉe NATO. La
PSOE defendis la jeson kontraŭ sia antaŭa opinio kaj tiu venkis. En 1992
Hispanio aperis en la internacia scenejo per la celebrado de la Olimpikaj Ludoj
en Barcelono, la deklarado de Madrido kiel Eŭropa Kultura Ĉefurbo kaj la
celebrado en Sevilo de la Universala Ekspozicio EXPO 92.

Dum tiu ĉi periodo okazis profunda modernigado de la hispanaj ekonomio kaj
socio, karakterizita de la industriaj rekonvertiĝoj kaj la malfrua anstataŭado
de la ekonomika frankisma modelo por alia pli liberala —kio kondukis al tri
gravaj ĝeneralaj strikoj—, la ĝeneraligo de la pensmaniero kaj la tiutempaj
etikaj valoroj de la hispana socio, la disvolviĝo de la statuso pri la regionaj
aŭtonomioj, la transformado de la Armeo kaj la ega disvolviĝo de la civilaj
infrastrukturoj. Tamen, ankaŭ ekzistis altnombra maldungado kaj fine de tiu
procezo estiĝis grava ekonomika stagnado, kiu ne ekrekuperiĝis ĝis 1993 —kiam la
maldungado malaltiĝis de 23% al 15%—. Dum la lastaj jaroj de la regado de la
socialista partio eksplodis diversaj akuzoj pri koruptado, kaj diskoniĝis la
kazo GAL de la ŝtata terorismo. La balotadoj de 1996 venkigis la dekstran
Partido Popular, kun José María Aznar kiel prezidanto, posteno kiun li havis dum
du regperiodoj, atingante la absolutan plimulton en la balotadoj de la jaro
2000.

La 21-a jarcento komenciĝis per la efikoj de la 11-a de septembro 2001, kiuj
implikis Hispanion en du konfliktojn: en la Militon en Afganio kaj en la invadon
de Irako. Ĉi-lasta konflikto kaj la traktado de la atakoj de la 11-a de marto
2004 en Madrido okazigis malproksimiĝon inter la registaro kaj parto de la
hispana publika opinio. Ĉio ĉi venkigis la socialistojn en la baloto de la 14-a
de marto 2004.

La eŭro, oficiala valuto en la t.n. «Eŭrozono» de Eŭropo ekde 1999, konvertiĝis
en la oficiala valuto de Hispanio la 1-an de januaro 2002, per anstataŭo de la
pesetoj. La civitanoj ekuzis ĝin en la ĉiutagaĵo, malgraŭ la protestoj pro la
prezaltiĝo okazigata de la nova valuto. Inter 1993 kaj 2007 estiĝis grava
ekspansio de la hispana ekonomio, ĉefe bazita sur la konstruado, kiu estis
minacita pro la tutmondaj konsekvencoj de la ekonomia krizo de 2008.

Fine de la 20-a jarcento Hispanio ricevis grandan nombron da enmigrintoj el
latinamerikaj landoj kiel Ekvadoro, Kolombio, Argentino, Bolivio, Peruo aŭ
Domingo, kaj el diversaj regionoj de Afriko, Azio kaj Eŭropo. La forta ekonomika
ekspansiiga kreskado en Hispanio ekde 1993 bezonis multnombrajn laboristojn por
tiu celo. Laŭ anonco de la direktoro de la Banko de Hispanio en februaro 2007,
Hispanio eble estas la sepa plej granda ekonomio en la mondo.

La Hispana Laborista Socialisma Partio venkis en la balotado de 2004, kaj per ĝi
José Luis Rodríguez Zapatero fariĝis la kvina prezidanto de la demokratia
Hispanio.

Kun Zapatero kiel prezidanto de la Registaro la hispanaj trupoj kiuj ankoraŭ
troviĝis en Irako revenis hejmen. Tio okazigis konsiderindan malvarmiĝon de la
diplomatiaj rilatoj kun Usono. Oni subskribis la Eŭropan Konstitucion kaj
realigiĝis referendumo pri la Eŭropa Konstitucio, per kiu la hispanoj aprobis la
traktaton, kiu tuteŭrope fiaskis. En tiu ĉi epoko ankaŭ estis aprobitaj
samseksaj edzecoj kaj edzinecoj, inter aliaj sociaj reformoj promesitaj en la
elektoprogramo de la socialistoj.

Merkredon la 22-an de marto 2006 la terorisma organizo ETA anoncis sian duan
halton, rompita sabate la 30-an de decembro samjare per la metado de kamioneto
enhavanta bombon en la ĵus inaŭgurita Terminalo 4 de la Flughaveno
Madrido-Baraĥo, atenco en kiu estis mortigataj du personoj.

La balotado de la 9-a de marto 2008 revenkigis la socialistojn kaj renovigis la
registaron de José Luis Rodríguez Zapatero. La socialistoj gajnis la balotadon
per 169 ŝtupoj (5 pli ol la elektoj de 2004) kontraŭ la 154 de la Partido
Popular (6 pli ol en 2004). La naciismaj partioj suferis gravan falon, escepte
de Convergencia i Unió kiu restigis ĝiajn 10 deputitojn. Izquierda Unida perdis
sian parlamentan grupon en la Congreso de los Diputados, pro atingo de nur 2
ŝtupoj. La balotado de 2008 plifortigis la dupartiismon.

En postaj jaroj la lando suferis fortan ekonomian krizon. En regionaj kaj
municipaj balotadoj en majo 2011 la socialista partio perdas grandan procenton
de voĉoj. Estas kunvokataj anticipaj novaj balotadoj, por la 20-a de novembro
2011, en kiuj la ĉefministro Rodríguez Zapatero de kandidatis denove. Venkas kun
absoluta plimulto la Popola Partio, kaj ĝia prezidanto Mariano Rajoy fariĝas la
nova ĉefministro en decembro.

Hispanio estas parlamenta monarkio, kun hereda monarko kies funkcio estas
Ŝtatestro —la Reĝo de Hispanio—, kaj duĉambra parlamento, la Ĝeneralaj Kortesoj.

La plenuma povo estas formata de Konsilio de Ministroj prezidita de la landa
prezidanto, kiu ekzercas kiel Registarestro. Estas la reĝo kiu proponas al la
registrarestro post la balotadoj kaj kiu restigas lin/ŝin en tiu posteno dum
li/ŝi konservas la fidon je la Kongreso de la Deputitoj.

La leĝdona povo establiĝas en la Ĝeneralaj Kortesoj, kiuj estas la plej
reprezenta organo de la hispana popolo. La Ĝeneralaj Kortesoj konsistas el
malalta ĉambro, la Congreso de los Diputados, kaj alta ĉambro, la Senato. La
Kongreso de la Deputitoj havas 350 elektitajn membrojn per popola voĉdono, en
fermitaj balotlistoj kaj per proporcia reprezentado elektitaj en provincaj
distriktoj, por kvar-jara periodo. La sistemo ne estas tute proporcia ĉar
ekzistas minimuma nombro da ŝtupoj por distrikto (3) kaj estas uzata proporcia
sistemo supraĵe ĝustigata por favorigi la plimultajn listojn (la Sistemo
d'Hondt). La Senato havas 259 ŝtupojn, el kiuj 208 estis rekte elektitaj per
popola voĉdonado en provincaj distriktoj, en ĉiu distrikto estas elektataj 4
senatanoj, sekvante plimultan sistemon (3 por la plimulta listo, 1 por la
sekva), escepte de la insuloj, Balearoj kaj Kanarioj (en kiuj la distriktoj
estas la insuloj) kaj la aliaj 51 estas nomumataj de la regionaj ŝtat-organoj
por servi, ankaŭ por 4-jara periodo.

La jura povo estas formata de la aro de Juĝejoj kaj tribunaloj, integritaj de
juĝistoj kaj magistratanoj, kiuj rajtas administri la justicon nome de la
popolo.

Hispanio estas en la nuntempo tio kio estas konata kiel “Ŝtato el Aŭtonomaj
Regionoj”, formale unitara lando sed kiu funkcias kiel malcentralizita federacio
konsistanta el aŭtonomaj komunumoj, ĉiu el ili kun diversaj niveloj je
memregado. La diferencoj de tiu ĉi sistemo ŝuldiĝas al tio ke la procezo pri
transdono de koncernaĵoj de la centro ĝis la periferio estis elpensita komence
kiel nesimetria procezo, kiu garantiu pli altan gradon je memregado nur al tiuj
komunumoj kiuj serĉis federaciismajn rilatojn kun la resto de la lando
–aŭtonomaj regionoj sub speciala reĝimo– (Andaluzio, Katalunio, Galegio, Navaro
kaj Eŭskio). Aliflanke, la cetero de la aŭtonomaj regionoj–sub komuna reĝimo–
havas pli malaltan memregadon. Tamen, estis antaŭvidita ke laŭ la paso de la
jaroj, tiuj regionoj ankaŭ akiru iom post iom pli da koncernaĵoj.

Nuntempe, Hispanio estas konsiderata kiel unu el la eŭropaj landoj malplej
centralizitaj, ĉar ĉiuj regionoj administras lokaskale la eduk- kaj
san-sistemojn, kaj ankaŭ kelkajn aspektojn de la publika buĝeto; kelkaj el ili,
kiel Eŭskio kaj Navaro, cetere administras la publikan financadon sen kontrolo
de la hispana centra registaro. En la kazo de Katalunio, Navaro kaj Eŭskio, ili
posedas siajn proprajn policajn korpojn, tute aŭtonomaj kiuj anstataŭas la
funkciojn de la nacia polico en tiuj teritorioj, escepte de Navaro kiu troviĝas
en transdona procezo ( vidu: Mossos d'Esquadra, Ertzaintza, kaj Forua Polico de
Navaro).

La respondeco de la nacia defendo falas sur la Armitaj Fortoj kiuj havas la
respondecon pere de la oka artikolo de la Hispana Konstitucio de 1978 "garantii
la suverenceon kaj sendependecon de Hispanio kaj defendi ĝian teritorian unuecon
kaj la konstitucian ordon".

La Hispanaj Armitaj Fortoj tradicie dividiĝas en tri branĉoj: Ter-Armeo, Armeo
kaj Aer-Armeo. Al tiuj branĉo ankaŭ kuniĝas la Reĝa Gardistaro, protokola korpo
disigita kiu realigas fundamentajn sekureclaborojn.

Hispanio membras inter la plej gravaj ŝtatoj de EUFOR, kaj Eŭrokorpo, kaj ĝi
okupas elstaran pozicion en la strukturo de NATO, al kiu ĝi aliĝis en 1982. Krom
estis la sesa militŝiparo plej pova kaj posedas la korpon de Mar-Infanterio plej
antikvan en la mondo.

Hispanio apartenas al tutmondaj organizoj kiel UN (ekde la 14-a de decembro
1955), NATO (ekde la 30-a de majo 1982) kaj la Organizaĵo pri Ekonomiaj
Kunlaboro kaj Evoluigo; kontinentaj kiel la Eŭropa Unio (ekde la 1-a de januaro
1986), la Organizo por Sekureco kaj Kunlaboro en Eŭropo, la traktato de la
Okcident-Eŭropa Unio kaj la Eŭropa Agentejo pri Defendo; kaj organizoj kiuj
kunigas historiajn kaj kulturajn ligojn ĉe Latinida Unuiĝo, la Iberamerika
Komunumo de Nacioj, kaj ABINIA.

La hispana registaro kontribuas al la financado de UN je 2,52% de sia ĉiujara
buĝeto (2006).

Hispanio estas ŝtato teritorie organizata en 17 aŭtonomaj regionoj kaj 2
aŭtonomaj urboj. La titolo 8 de la konstitucio starigas la teritorian
organizadon de la ŝtato laŭ municipoj, provincoj kaj aŭtonomaj regionoj, ĉi
lastaj kun la rajto pro koncernaĵoj al iliaj propraj aferoj kun ampleksa
aŭtonomio, leĝdona povo, buĝetoj, administraĵoj kaj plenuma povo koncerne al la
ekskluzivaĵoj kiujn la ŝtato garantias al ili per la Konstitucio kaj ĉi
aŭtonomia statuto. Kvankam Navaro ne fariĝis aŭtonoma regiono, sed Forua
Komunumo, kaj pro tio ĝi ne havis sian aŭtonomian statuton, sed ĝi plibonigis la
tradiciajn foruajn rajtojn, malgraŭ tio ĝi estas konsiderata kiel aŭtonoma
komunumo je ĉiuj niveloj, laŭ interpreto de la Konstitucia Tribunalo.

Ekde 2003 adoptiĝis la "Nomenklaturo de Unuiĝoj Teritoriaj Statistikaj ", aŭ
unuaĵoj NUTS, el tri niveloj, kun statistikaj celoj laŭ la eŭropa regularo kaj
fiksita de la Eŭrostat. La 50 hispanaj provincoj kaj la 2 aŭtonomaj urboj estas
klasifitaj en la niveloj NUTS-3; la 17 regionoj en la nivelo NUTS-2; kaj por la
niveloj NUTS-1 kreiĝis grupoj de aŭtonomaj komunumoj.

Hispanio historie depostulas la retrocedon de la brita kolonio (nuntempe Britaj
transmaraj teritorioj) Ĝibraltaro, kvankam lastatampe ĝi montriĝis favora al
konsentoj pri kundividita suvereneco. La depostulado komenciĝis ekde la momento
kiam angla-nederlanda truparo prenis la placon nome de arkiduko Karlo dum la
Milito de Hispana Sukcedo (1704), kaj poste fariĝis proprietaĵo de la britoj per
la Traktato de Utreĥto (1713). La depostulo, kiu inkluzivis militistajn
operacojn, estis intensa ĉefe dum la 18-a jarcento, langvoris dum la 19-a kaj la
unua duono de la 20-a kaj estis prezentita de la frankisma registaro al la UN
dum la 1960-aj jaroj. Tie, inter la senkoloniigaj procezoj, Hispanio ricevis
apogon al ĝia sinteno kiam agnoskis la rezoluciojn (2231 kaj 2353) ke la
senkoloniiga procezo devis respekti la rajton al la teritoria unueco de Hispanio
kaj ke la intereso, kaj ne la volo de la ĝibraltaranoj devis esti respektataj.
Hispanio ne agnoskas, tamen, la britan suverenecon sur la terkolo kiu kunigas la
kontinenton kun la roko de Ĝibraltaro.

Aliflanke, Portugalio ne agnoskas la hispanan suverenecon sur la komarko
Olivenza, en la provinco de Badajoz kiu inkluzivas la municipojn Olivenza kaj
Táliga (tamen, ĝi ne depostulas ilin aktive), donitajn de Portugalio al Hispanio
per la traktato de Badajoz (1801). La rezolucioj de la Kongreso de Vieno estas
interpretitaj kiel diverĝaj fare de ambaŭ landoj. Dume Portugalio diras ke tiuj
rezolucioj devigis al Hispanio redoni Olivenza-n, Hispanio opinias ke temas pri
simpla deklaro, el bonvolaj deziroj, sen rezoluciaj povoj, pro kio Olivenza
daŭre apartenas al Hispanio. Fine, Hispanio ne agnoskas la suverencajn
pretendojn de Portugalio sur la Sovaĝaj Insuloj.

Ankaŭ la suvereneco de la neloĝata Petrosela insulo estas disputata kun Maroko.
Kvankam evakuata post la krizo en la Petrosela insulo (2002), interkonsente
inter ambaŭ landoj tie ne troviĝas polica aŭ militista forto, sed neniu el la du
partoj forĵetis la pretendojn je suvereneco. Aliflanke, Maroko neformale
depostulas la ĉeson de la hispana suvereneco sur Ceŭto kaj Melilo , kaj de la
t.n. "suverenecaj areoj" en la afrika kontinento (la distriktoj kaj posedaĵoj de
la insuloj Ĉafarinoj, la roko Vélez de la Gomera kaj la roko Alhucemas). Kelkaj
iredentismaj movadoj en Maroko, kiel la partio Istiqlal, ankaŭ inkluzivas en la
t.n "Granda Maroko" la Kanariajn Insulojn.

En Hispanio ekzistas diversaj politikaj sendependismaj movadoj, ligitaj al
periferiaj naciismoj, kiel ekzemple la eŭska, la galega aŭ la kataluna, kiuj
depostulas la sendependecon disde Hispanio de la teritorioj kie ili aktivas.
Por-sendependaj movadoj en aliaj regionoj kiel Andaluzio, Valencilando, Asturio
aŭ Kantabrio estas minoritataj. Ĉi tiuj movadoj ĉefe troviĝas en Katalunio,
Galegio, Navaro kaj Eŭskio, kie ekzistas partioj eksplicite naciismaj kaj
sendependismaj kiel Unión do Povo Galego, Esquerra Republicana de Catalunya,
Aralar aŭ Eusko Alkartasuna, kaj la sekvantoj de la t.k. maldekstra abertzale
kiu ne malligiĝas de ETA (ĝia lasta nomo estas Batasuna, neleĝigita partio en
Hispanio sed leĝa en Francio). Aliflanke, partioj kiel Galega Naciisma Bloko,
Eŭska Naciisma Partio kaj CiU troviĝas inter la aŭtonomismaj sintenoj ĝis la
malferme sendependismaj.

Situanta en Okcidenta Eŭropo, Hispanio okupas la plejparton de la Iberia
duoninsulo kaj, ekster ĝi, du ĉefaj arkipelagoj (Kanariaj Insuloj en Atlantiko
kaj Balearoj en Mediteraneo), du urboj, Ceŭto kaj Melilo, en la nordo de Afriko,
la insulo Alborano kaj serio da insuloj kaj insuletoj kiuj troviĝas antaŭ la
duoninsula marbordo, kiel la insuloj Kolumbretoj. Krome, ĝi havas malpli
grandajn nekontinentajn posedaĵojn kiel Ĉafarinoj, la roko Vélez de la Gomera
kaj la roko Alhucemas, ĉiuj ili antaŭ la afrika marbordo.

Laŭ teritoria grando, ĝia estas la kvara lando de Eŭropo post Rusio, Ukrainio
kaj Francio, kaj la dua de la Eŭropa Unio.

La fizikaj limoj de Hispanio estas la jenaj: okcidente, Portugalio kaj
Atlantiko; Mediteraneo oriente; la Ĝibraltara Markolo, Atlantiko kaj Mediteraneo
sude; kaj Pireneoj, kune kun la Biskaja Golfo norde.

Hispanio havas diversan klimaton laŭlonge de ĝia teritorio. La mediteranea
klimato regas preskaŭ ĝian tutan geografion. La suda marbordo kaj mediteranea
havas klimaton kiu estas nomata "marborda mediteranea klimato" kiu ankaŭ
troviĝas en la Valo de Guadalquivir: leĝeraj temperaturoj, abunda pluvado dum la
tuta jaro escepte de la somero.

En la interno de la duoninsulo la klimato estas pli ekstrema, tie troviĝas la
kontinenta mediteranea klimato, kiu ampleksiĝas al preskaŭ la tuta duoninsulo,
malaltaj temperaturoj dum vintro, altaj dum somero kaj neregula pluvado (depende
de la geografia situo). Ĝenerale, la okcidentaj regionoj ricevas pli da pluvado
ol la orientaj. Tiamaniere, Galegio kaj la Kantabra Maro posedas oceanan
klimaton, karakterizita de abunda pluvado dum la tuta jaro ĉefe dum vintro, kaj
temperaturo relative malvarmeta.

La montara klimato troviĝas en la altaĵoj, Kantabra Montaro, Pireneoj, altaj
pintoj de la Iberia Montĉenaro, Centra Sistemo de Hispanio kaj Betika
Montĉenaro, kaj ankaŭ en altaĵoj de Kanarioj, kie ankaŭ estas malaltaj
temperaturoj (vintroj malvarmaj aŭ tre malvarmaj) kaj pluvado ĝenerale abundega.

La aridaj klimatoj aŭ duonaridaj (malpli ol 300 mm jare) troviĝas en kelkaj
lokoj de la duoninsula oriento: Almerio (dezerto de Tabernas) aŭ la Natura Parko
Cabo de Gata-Níjar (kie registriĝas malpli ol 200 mm jare), Granado (Guadix),
Murcio, Alikanto kaj Valo de Ebro kie la efekto Foehn estas la ĉefa kaŭzanto de
tiom malaltaj pluvadoj.

La subtropika klimato estas karakterizo de Kanarioj, kun varmaj temperaturoj dum
la tuta jaro kaj malmulte da pluvado (pli abundaj en la okcidentaj insuloj).
Tamen, tiu klimato ankaŭ troviĝas en la sudaj marbordoj de la duoninsulo
(Malago, Granado, Almerio), kie la temperaturo estas relative varma sed la
pluvado estas pli abunda ol en Kanarioj.

La hispana reliefo karakteriziĝas pro ĝia alteco, kun meza alteco je 660 metroj,
kaj montara se oni komparas ĝin kun la cetero de la landoj de Eŭropo, escepte de
Svislando, Aŭstrio kaj la ŝtatetoj Andoro kaj Liĥtenŝtejno, kiel mezuma alteco
estas multe pli alta. En la duoninsula Hispanio, la reliefo artikulaciiĝas
ĉirkaŭ la granda Hispana Centra Altebenaĵo kiu okupas la plejparton de la centro
de la Iberia duoninsulo kaj ĝi havas mezuman altecon je 660 metroj. Ekster la
altebenaĵo, troviĝas la basprema zono de la rivero Guadalquivir, situanta en la
sudokcidento de la duoninsulo, kaj la de la rivero Ebro, en la nordoriento de la
sama. La ĉefaj montaraj sistemoj estas: Pireneoj, Iberia Sistemo, Kantabra
Montaro, Hispana Centra Sistemo kaj Betika Montaro.

La INE kalkulis je 46.951.532 da personoj la loĝantoj je la 1-a de januaro 2010,
dume la reala loĝantaro je la 1-a de januaro 2009 estis 46.745.807 da loĝantoj.
La loĝdenso, je 91,13 loĝ/km², estas malpli ol la plimulto de aliaj landoj de
Okcidenta Eŭropo kaj ĝis distribuado laŭlonge de la teritorio estas tre
neregula: la zonoj dense loĝataj koncentriĝas en la marbordo, la valo de
Guadalquivir (kaj iom malpli ĉe la valo de Ebro) kaj la metropolita areo de
Madrido, dum la cetero de la lando en la interno estas malforte loĝata.

La kreado de administraj organizoj kiuj grupigas la municipojn kiuj konsistigas
la metropolitan areon, estas koncernaĵo de la aŭtonomaj regionoj. Tamen, ĝis la
nuntempo ne ekzistas metropolita areo regata de administra organismo. Tiel,
ekzemple, la Metropolita areo de Barcelono estis nuligita en 1987 fare de la
Generalitat de Catalunya. Kelkaj metropolitaj areoj koincidas kun komarkoj kies
regulado ankaŭ koncernas al la aŭtonomaj regionoj.

Ĉiakaze, laŭ neoficialaj esploroj, la metropolitaj areoj laŭ demografia
vidpunkto kiuj superis en 2009 la 500.000 loĝantojn estis la jenaj:

Laŭ la censo de la jaro 2009 de la Nacia Instituto de Statistiko, la 12 % de la
hispania loĝantaro estis eksterlanda. Tamen, dum la lastaj jaroj Hispanio
prezentas konsiderindan malpliiĝon en la enmigrada neta indico, per kiu ĝi
perdas unu el la plej altaj indicoj da enmigrado en Eŭropo (en 2005 je 1,5%
ĉiujare nur superita en EU de Kipro)

En la nuntempo tiu neta enmigrad-indico nur atingas 0,99%, okupante la lokon 15
en Eŭropa Unio. Krom tio, ĝi estas la naŭa lando kun pli granda procento da
enmigrantoj en la EU, malantaŭ landoj kiel Luksemburgo, Irlando, Aŭstrio aŭ
Germanio. En 2005 Hispanio ricevis 38,6% de la enmigrado en la Eŭropan Union,
ĉefe de civitanoj el Latinameriko, aliaj landoj de Okcidenta Eŭropo, Orienta
Eŭropo kaj Magrebo.

En 2009, ĉ. 12% de la loĝantaro havas eksterlandan devenon, kun pli granda
nombro da rumanoj (796.576 personoj), marokanoj (710.401) kaj ekvadoranoj
(413.715). La civitanoj de la Eŭropa Unio reprezentas 40,5% de la tuto pri
eksterlandaj civitanoj.

La oficiala kaj plej parolata lingvo en Hispanio, 99% de la loĝantaro, estas la
hispana, gepatra lingvo por 89% de la hispanoj, kiu en Hispanio ankaŭ ricevas la
nomon kastilia lingvo. La kalkulado de la nombro da parolantoj en la tuta mondo
varias inter 450 kaj 500 milionoj da personoj, estante la dua gepatra lingvo
plej parolata en la mondo post la mandarena. Oni antaŭvidas ĝian plifortiĝon
kiel du internacia komuniklingvo post la angla en la estonteco, kaj estas la dua
plej studata post la angla.

En Aragono, la Leĝo pri Lingvoj de 2009 difinas la lingvojn aragona kaj kataluna
kiel originalaj kaj historiaj lingvoj de Aragono, sed tiu leĝo ne oficialigas
ilin en tiu regiono.

Krom tiuj, aliaj dialektoj aŭ lingvoj latinidaj kiuj ne havas la oficialan
statuson estus la jenaj: asturleona lingvo parolata en Asturio (nomata asturia
lingvo aŭ "bable", agnoskata pere de la artikolo 4 de la aŭtonomia statuto de
Asturio kiu promocias ĝian uzon kaj protekton), en zonoj de Kantabrio (nomata
kantabra lingvo), Leono, Zamoro, Salamanko (nomata leona) kaj Ekstremaduro
(nomata ekstremadura lingvo). Same, la portugala estas parolata en kelkaj
ekstremaduraj landlimaj zonoj, sed preskaŭ mortinta.

Hispanio ratifis la 9-an de aprilo 2001 la Eŭropan Ĉarton pri la Regionaj kaj
Minoritataj Lingvoj de la Konsilio de Eŭropo.

Nuntempe Hispanio estas la naŭa tutmonda ekonomia potenco, sed ĝi eble atingis
la okan pozicion, en konkurenco kun Kanado. Tradicie Hispanio estis agrikultura
lando kaj ankoraŭ unu el la plej grandaj produktantoj en Okcidenta Eŭropo, sed
ekde la duono de la 1950-aj jaroj la industria kreskado estis rapida kaj ĝi
fariĝis pli grava ol la agrikulturo en la landa ekonomio. Serio da disvolvigaj
planoj ekiĝis en 1964, helpis disvastigi la ekonomion, sed komence de la 1970-aj
jaroj la ekonomio retroiris pro la prezaltiĝo de nafto, kaj pliiĝo de la
importado post la alveno de la demokratio kaj la malfermado de landlimoj. Poste,
pliiĝis la evoluigo kaj ŝanĝo de la industrioj de la ŝtalo, ŝipfarejoj, teksaĵoj
kaj minaĵoj. En la nuntempo, la terciarigo de la ekonomio kaj de la hispana
socio videblas kaj en la MEP (kontribuado en 2005: 67%) kiel dung-indico por
sektoroj (65%). La enspezoj el la turisma sektoro permesas ekvilibrigi la
pagopesilon. Ekde la aliĝo de Hispanio kiel plenrajta membro de la Eŭropa Unio
la ekonomiaj politikoj evoluis laŭ la marŝoj de tiu supranacia organizo.

La agrikulturo estis ĝis la 1960-aj jaroj la ĉefa produktado de la hispana
ekonomio, sed nuntempe ĝi okupas nur ĉ. 5% de la aktiva loĝantaro. La ĉefaj
kultivaĵoj estas tritiko, hordeo, sukera beto, maizo, terpomoj, sekalo, aveno,
rizo, tomatoj kaj cepoj. La lando ankaŭ posedas ampleksajn vinberejojn kaj
hortojn kun citrusarboj kaj olivarboj. En 2010 la jara produktado (en tunoj) de
cerealoj estas antaŭkalkulata je 23,7 milionoj; inter kiuj troviĝas tritiko,
hordeo, maizo kaj sekalo. La jara produktado de aliaj gravaj produktoj estis:
6,7 milionoj da tunoj el beto, 2,6 milionoj da terpomoj, 5,9 milionoj da
vinberoj, 3,9 milionoj da tomatoj, preskaŭ 3 mililonoj da oranĝoj, kaj iom
malpli al miliono da cepoj.

La klimataj kaj topografiaj kondiĉoj igas ke la pluva agrikulturo estu deviga en
la plejparto de Hispanio. La provincoj ĉe la mediteranea marbordo kalkulas je
ŝpruc-sistemo de antaŭ longe, kaj tiu marborda zono kiu antaŭe estis arida en la
nuntempo konvertiĝis en unu el la plej produktivaj regionoj de Hispanio, kie
oftas la forcejoj. En la Valo de Ebro troviĝas projekto kiu kombiniĝas inter
ŝpruca sistemo kaj akvoelektrejoj. Grandaj zonoj en Ekstremaduro estas ŝprucitaj
per akvo el la rivero Guadiana pere de ŝprucsistemo instalita danke al la
registaraj projektoj (Plan Badajoz kaj ŝprucigejoj de Coria, i.a.). La
ekspluatado de la malgranda ŝprucsistemo estas pli ofta en zono je malseka
klimato kaj en la hortoj de Murcio kaj la hortaro de Valencio.

Speciale la ŝafa kaj la porka, havas gravan ekonomian signifon. En 2005 la
brutaro kalkuliĝis je 22,7 milionoj da brutoj, 25,1 milionoj da porkoj, 6,5
milionoj da bovoj, 3 milionoj da kaproj, 240.000 da ĉevaloj kaj 131 milionoj da
kortobirdoj. En Hispanio oni produktis 32 milionojn kg da mielo en la jaro 2001.

La korko estas la ĉefa arbara rimedo de Hispanio kaj en 2001 la produktado
atingis 57.581 tunojn. La produktado de la paperpulpo kaj ligno de la hispanaj
arbaroj estas nesufiĉa por kovrado de necesaĵoj de la lando.

La fiŝindustrio nuntempe estas malpli grava ol pasinte, eĉ se ĝi okupas la
unuajn lokojn inter la eŭropaj landoj (en la tuta mondo) kaj pro la kvanto de
ĝiaj ŝipoj kaj pro la fiŝkaptado. La jara fiŝkaptado pliiĝis al 1'2 milionoj da
tunoj en 2004 kaj ĉefe temis pri la kaptado de tinuso (26% de tinusretoj,
Hispanio fiŝkaptas la 60% de la tuta fiŝkaptado en la Eŭropa Unio, preskaŭ
230.000 t, kio konvertas ĝin en la dua monda produktanto), kalmaroj, merluĉoj,
sardinoj (Vigo kaj Insulo Kristina), engraŭloj (havenoj ĉe la Biskaja Golfo),
skombroj, merlango kaj mituloj. Ekde antaŭ kelkaj jardekoj la akvokulturo (mara
kaj kontinenta) forte disvolviĝis, elstarante la bredadon de orfiŝoj, labrakoj,
mituloj, trutoj, turbotoj kaj salmo; la totala produktado en 2003 kalkuliĝis je
311.287 tunoj.

La hispana min-industrio ekde 1996 estis markita de la progresiva malpliiĝo kaj
la elfosado de karboj, stagnado en la metala min-industrio kaj la konstanta
kreskado de la mineraloj kaj industriaj rokoj (celestino, natria sulfato,
sepiolito, fluorito, gipso, feldspato, ardezo, marmoro, granito…) ĉiam pli peze
en la min-sektoro. En 2003 la jara minproduktado (en tunoj) kalkuliĝis je 20,6
milionoj da karbo kaj lignito, 265.000 da fero, 70.000 da koncentraĵoj el zinko,
2.000 da plumbo, 6,5 milionoj da gipso, kaj 2.409.554 bareloj da kruda nafto
jare.

En 2001 la ĉefaj energiaj minproduktaĵoj estis la lignito kaj karbo; inter la
metalaj mineraloj elstaris la zinko kaj inter la rokoj kaj industriaj mineraloj,
la salo kaj la specialaj argiloj. La ĉefaj karbominejoj troviĝas en Asturio kaj
norde de la provinco de Leono; la ĉefaj fermineralujoj troviĝas ĉirkaŭ
Santandero (Kantabrio) kaj Bilbao (Eŭskio); Almadén, en la provinco Ciudad Real
estis tre produktiva en la elfosado de hidrargo; kaj Andaluzio elstaras pro la
metala minindustrio, kun pli ol la duono de la landa produktado.

En Hispanio estas produktata, i.a., teksaĵoj, fero kaj ŝtalo, motor-veturiloj,
kemiaĵoj, vestaĵoj kaj ŝuoj, ŝipoj, naftorafinado kaj cemento, kaj elstaras pro
ĝia valoro la industriaj sektoroj en la produktado de nutraĵoj, trinkaĵoj kaj
transportaj materialoj, inter kiuj elstaras la aŭt-sektoro kaj la aeronaŭtika
sektoro. Hispanio estas unu el la unuaj mondaj vinproduktantoj, la produktado de
2003 kalkuliĝis je 30 milionoj da hektolitroj. La siderurga industrio, antaŭ la
rekonvertiĝo en la 1990-aj jaroj, koncentriĝis en Bilbao, Santandero, Oviedo kaj
Avilés.

La internaciaj rezervoj estas depono de eksterlanda mono kontrolata de centraj
bankoj kaj aliaj mon-aŭtoritatoj. La internaciaj rezervoj de Hispanio dum 2008
superis 19.000 milionojn da usonaj dolaroj.

La internaciaj rezervoj de Hispanio estas 1'93 bilionoj da dolaroj malpli ol la
rezervoj de Ĉinio, 990.000 milionoj malpli ol la de Japanio, 360.000 milionoj ol
la de Rusio, 90.000 milionoj ol la de Francio, 50.000 milionoj ol la de Usono aŭ
15.000 milionoj al la de Ĉilio. Aliflanke, ili estas 4.000 milionoj pli ol la
rezervoj de Belgio, 7.000 milionoj pli ol la de Portugalio aŭ 11.000 milionoj
pli ol la de Finnlando.

Hispanio estas la dua lando en la mondo kiu ricevas pli da eksterlandaj
turistoj, laŭ datumoj de la Monda Organizaĵo pri Turismo, nur post Francio, kaj
ĝi ĝuas 7% de la monda turismo, antaŭ Usono kaj Italio.

Inter januaro kaj decembro 2006 ĝi ricevis 58,8 milionojn da eksterlandaj
turistoj, 4,5% pli ol la registritaj en la sama periodo antaŭan jaron, laŭ
datumoj de la Ministerio de Industrio, Turismo kaj Komerco.

Katalunio estas la unua turisma destino de Hispanio. La 15 milionoj da turistoj
kiujn ĝi ricevis estis 25,3% de la tuto de la registritaj alvenoj en tuta
Hispanio, kaj tio reprezentas kreskon je 6,9% respekte al la sama periodo de la
antaŭa jaro.

La dua turisma destino de Hispanio estas Balearoj, kiu ricevis 10,1 milionoj en
2006, 4,7% pli ol en la antaŭa jaro. Kanarioj, 9,6 milionoj da turistoj (1,8%
pli ol en la antaŭa jaro) estas la tria turisma destino antaŭ Andaluzio, kiu
atingis 8,5 milionojn (2,3% pli), la Valencia Komunumo, 5,5 milionoj (1,5% pli)
kaj la Madrida Regiono, kiu ricevis 3,9 milionojn da turistoj (14,7 % pli).
Menciindas ke Madrido, la hispana ĉefurbo, gastigas la sidejon de la Monda
Organizaĵo pri Turismo.

La oficiala valuto de Hispanio estas la eŭro kaj ĝi estas emisiita de la Banko
de Hispanio, kunordigita kun la Eŭropa Centra Banko. Ekde la 1-a de januaro
1999, la eŭro interligiĝis al la valoro de la antaŭa hispana valuto, la peseto,
kun fiksa ŝanĝo je 166,386 pesetoj por 1 eŭro. La 1-an de januaro 2002, la
peseto ĉesis cirkuli kaj en tiu momento eŭro fariĝis la sola leĝe cirkulanta
mono, kvankam la civitanoj kun pesetoj ĉiam povus ŝanĝi ilin en la Banko de
Hispanio.

La lando kalkulas je potenca banksistemo, kun multaj komercaj bankoj kaj
ŝparkasoj, kiuj entute atingas la kapitaligon je 79.770.000.000 €, la 6,50% de
la monda totalo (datumoj de aprilo 2008), kaj tio lokigas ĝin en la 4-a de la
mondo, malantaŭ Usono, Britio kaj Svislando. Du hispanaj bankoj troviĝas inter
la 20 unuaj de la mondo laŭ borsa kapitaligo: SCH (11º) kaj BBVA (19º). La ĉefaj
borsoj troviĝas en Madrido, Barcelono, Bilbao kaj Valencio. En aliaj urboj
funkcias subborsoj.

En 2003 Hispanio importis produktojn je la valoro de 210.860 milionoj da dolaroj
kaj la eksportaĵoj pliiĝis al 158.213 milionoj da dolaroj pro kio Hispanio
importas multe pli ol kio ĝi eksportas. Inter la ĉefaj importaĵoj troviĝis la
mineralaj kaj lubrikaj karburaĵoj, maŝinaro kaj transportiloj, krudaĵo,
manufakturaĵoj, nutraĵoj, vivantaj bestoj kaj kemiaĵoj. La ĉefaj eksportitaj
produktoj estas: maŝinaro kaj transportiloj, nutraĵoj kaj vivantaj bestoj,
motoriloj, fero kaj ŝtalo, teksaĵoj kaj konfekciaĵoj. La ĉefaj komercaj
interŝanĝoj de Hispanio okazas kun la ceteraj landoj de la Eŭropa Unio
(elstarante Francio, Germanio, Italio, Britio, landoj de la Benelukso kaj
Portugalio), Usono kaj Japanio. La enspezoj el la turisma sektoro, kiu en 2004
pliiĝis al 37.250 mililonoj da eŭroj, helpis kompensi la deficiton de la hispana
komerca bilanco; la nombro de personoj kiuj vizitis la landon en tiu jaro estas
ĉ. 85 milionoj.

Hispanio estas bone ekipita laŭ infrastrukturoj industria kaj teknologia, kaj
dum la lastaj jaroj multobliĝis la teknologiaj parkoj en la ĉefaj industriejoj,
kaj en la hispanaj universitatoj kaj en la Centroj pri Esplorado kaj Evoluigo.
Nuntempe ekzistas 41 teknologiejoj (12 funkciantaj kaj 29 en projektoj). En ĉi
tiuj parkoj establiĝas 1080 entreprenoj, 108 esplorcentroj kaj 12 kovaparatoj.
La elspezoj en la esplorcentroj forte pliiĝis en la lastaj jaroj. La Nova Nacia
Plano de Esplorado kaj Evoluigo (2004-2007) antaŭvidas ke la elspezoj atingus
1,4% de la MEP en 2007.

Hispanio havis ĉ. 24.677.227 loĝejojn fine de la jaro 2006, laŭ datumoj de la
Banko de Hispanio, sur totalo de 16,03 milioloj de hispanaj hejmoj. Ĉi tiuj
ciferoj indikas mezumon de 1,54 loĝejoj por hispana hejmo. Laŭ la samaj fontoj,
85% de la loĝejoj en Hispanio estas propraj, kaj nur 15% estas luataj.

La mezuma prezo de la nova loĝejo en Hispanio estas 2510 €/m2, laŭ datumoj de la
Sociedad de Tasación je la 31-a de decembro de 2005. La prezo de la loĝejo,
tamen, multe varias laŭ la aŭtonoma regiono kaj la provincaj ĉefurboj.

Hispanio havas 105 flughavenojn en diversaj regionoj, el ili 33 estas
internaciaj, kie funkcias pli ol 250 aerlinioj, el kiuj la plej grava estas la
flughaveno Madrido-Baraĥo. Post la ampleksigado de Baraĥo, ĉi tiu celumas esti
unu el la konektil-havenoj plej gravaj en la mondo kaj havi spacon por
70.000.000 de vojaĝantoj (preskaŭ 30 milionoj pli ol en 2005). Baraĥo plenumas
gravan rolon kiel konektilo inter la provincaj ĉefurboj kaj la eksterlando. La
flughaveno de Barcelono, ankaŭ tre elstaras, kaj post la gravega inaŭgurado de
la nova Terminalo suda (T4 aŭ D) (jaro 2008), ĝi estos la dua plej grava
flughaveno de la sudo de Eŭropo, kun 60.000.000 da vojaĝantoj jare (ĉ.30.000.000
da vojaĝantoj pli ol 2005). Ankaŭ, en la jaro 2012, daŭros la ampleksiĝo de la
flughaveno de Barcelono en la Terminalo 5 aŭ E, kiu pliigos la spacon de la
flughaveno ĝis 75.000.000 de vojaĝantoj, ĉ. 15.000.000 pli ol tiuj de la 4
funkciantaj terminaloj.

La fervojoj kaj retstacioj de iberia larĝo estas mastrumataj de ADIF. En ĝi
ofertiĝas la servoj de la ŝtata fervojkompanio Renfe Operadora. Krome, ekzistas
diversaj retoj je internacia larĝo (FGC) kaj kelkaj linioj je metra larĝo
(FEVE). La fervoja hispana sistemo estas ĉefe radia kun centro en Madrido. En la
urbo Barcelono eblas konekti Hispanion kun Parizo, Zuriko kaj Milano inter aliaj
eŭropaj urboj.

La servoj de la Alta Velocidad Española (AVE) fare de Renfe Operadora malpliigas
ĝis la duonon de la aŭtveturado kaj atingas pli ol 250 km/h. La plej komerca
rapido de la trajnoj estas 300 km/h kaj la pinta rapido estas je 356,8 km/h.

La metroreto disponeblas en ses urboj: Barcelono, Bilbao, Madrido, Palma de
Mallorca, Sevilo kaj Valencio. Nuntempe estas konstruataj aliaj metroretoj en
urboj kiel Alikanto, Malago kaj Granado; kaj planita por Santandero. La plej
larĝa kaj kun pli da pasaĝeroj jare estas la metroo de Madrido (310 km; 616
milionoj da pasaĝeroj), sekve de la metroo de Barcelono (115 km; 480 milionoj da
pasaĝeroj).

La hispana vojreto estas formata el ĉirkaŭ 370.000 km. Ĉi tiu reto konsistas al
pagendaj aŭtoŝoseoj, publikaj aŭtoŝoseoj, aŭtovojoj, ŝosejoj je duoblaj vojoj
kaj tradiciaj vojoj. En ĉi tiu cifero ne estas inkluzivataj la ŝoseoj kaj
stratoj en la urbaj paroj, nek la stratoj aŭ vojoj en agrikulturaj aŭ arbaraj
zonoj. Sed temas nur pri aŭtoŝoseoj, ĝi havas ampleksan reton kiu preskaŭ
atingas 13.200 km. La invest-plano de la Registaro supozas ke Hispanio havos en
la jaro 2010 reton de aŭtoŝoseoj el pli ol 13.000 km, konvertante sin en unu el
la plej ampleksaj kaj modernaj en la mondo.

Tiamaniere, Hispanio ĝuas bonegajn markomunikaĵojn kun pli ol 53 internaciaj
havenoj en la marbordoj ĉe la Atlantiko kaj Mediteraneo. Elstarindas la haveno
de Algeciras , la sola en Hispanio konsiderata kiel monda unuaklasa haveno pro
ĝia altega movado de pasaĝeroj kaj varoj, ankaŭ la haveno de Vigo, unu el la
plej aktivaj laŭ vartrafiko, fiŝkaptado kaj frostaĵoj. La haveno de Sevilo estas
la sola rivera haveno kiu ekzistas en la lando, ĉar eĉ se la urbo troviĝas en la
interno de la duoninsulo, ĝi havas marelirejon tra la rivero Guadalquivir. La
najbara haveno de Kadizo estas strategia punkto por la var-enŝipiĝo ĝis la
atlantika arkipelago Kanarioj. La haveno de Barcelono, estas la plej grava ĉe la
Mediteraneo laŭ trafikado de krozoŝipoj, kaj la dua internaciskale.

La artikolo 16.3 de la Hispana Konstitucio difinas la landon kiel senkonfesian
ŝtaton: "Nenia konfesio ĝuos ŝtatan trajton". Tamen, ĝi garantias la religian
kaj diservan liberecon de la individuoj kaj kunlaboradon inter la publikaj
instancoj kaj ĉiuj religiaj konfesioj.

Historie, katolikismo estas la religio de la plimulto en la lando. La Katolika
Eklezio estas la sola konfesie eksplicite menciata en la Konstitucio, en la sama
artikolo (16.3): "... kaj daŭre restos la rilatoj pri kunlaborado kun la
Katolika Eklezio kaj la ceteraj konfesioj". Laŭ la barometro de opinioj de la
Centro de Sociologiaj Esploroj, realigita en 2010, ĉirkaŭ 75% de la hispanoj sin
konsideris katolikoj, la nedikredantoj, 21.3% kaj el aliaj religioj 1,6%. Tamen,
la procento pri praktikantoj estas multe pli malalta. Laŭ la sama esploro, la
katolikoj aŭ kredantoj en alia religio kiuj preskaŭ neniam ĉeestas diservon aŭ
meson estas ĉ. 57,0%, kaj 15,2% respondis ĉeesti religiajn ceremoniojn nur
kelkfoje jare, dume 14,3% respondis ĉeesti ilin preskaŭ ĉiudimanĉe kaj dum
festotagoj, 14,3 faras tio unufoje monate kaj nur 1,7% plurfoje semajne.
Aliflanke, laŭ la esploro je la 19-a de aprilo 2005 de New York Times, nur 18%
de la hispanoj regule ĉeestas la meson. Inter la homoj malpli ol 30 jaroj aĝaj,
tiu procento malpliiĝas al 14%. La 46% de la junaj hispanoj de 15 al 24 jaroj
aĝaj deklaras sin agnostikuloj, ateistoj aŭ indiferentaj, kio indikas la
deklivon de la religiemo en la hispana popolo.

Laŭ nombro da sekvantoj, la dua plej grava religio estas Islamo. Oni kalkulas ke
en Hispanio estas ĉ. 800.000 kredantoj, ĉefe venintaj en la amasa enmigrado el
Nord-Afriko. Post islamo aliaj gravaj konfesioj estas la evangelianoj, kun ĉ.
1.200.000 da kredantoj. Ankaŭ elstaras la Atestantoj de Jehovo, kun 103.784
kredantoj, kaj la mormonoj, kiuj estas ĉ. 20.000. La juda komunumo ne superas
15.000 anojn. Alia religio estas la Bahaa Kredo kiu havas nacian centron en
Madrido kaj lokajn komunumojn en la tuta lando kun ĉ. 4.000 kredantoj.

En Hispanio ekzistas la koncepto de religio kun rimarkinda enradikiĝo, tio estas
statuso koncedita de la Ministerio de Justico tra la Ĝenerala Direktorio de
Religiaj Aferoj post la informaĵo de la Helpa Komisiono pri Religia Libereco.
Krom katolikismo, ankaŭ havas tiun statuson pri rimarkinda enradikiĝo la sekvaj:
protestantismo, judismo, islamo (ĉiuj en 1992), mormonismo, atestantoj de Jehovo
kaj budhismo, ĉi-lasta akceptita en 2007.

Krom la naŭ naciskalaj festotagoj, ĉiu Aŭtonoma Komunumo de Hispanio povas
deklari du festotagojn, krom la tago de la aŭtonoma komunumo kaj ĉiu municipo
aliaj du, sed la nombro da festotagoj ne povas superi dek kvar tagojn en ĉiu
loĝloko.

La katolika religio estis la reganta konfesio en Hispanio laŭlonge de la
historio. Pro tio, kvankam la religieco ĉe la unuopuloj signife malkreskis,
ankoraŭ ekzistas grava influo en la socio kaj ĉefe en ĝiaj popularaj festoj. La
publikaj festoj el religia fono estas tre gravaj kaj oftaj en Granado, Sevilo,
Malago, Leono aŭ Valadolido inter aliaj.

La religiaj festoj kiuj havas publikan intereson estas tiuj kiuj rilatiĝas al la
pasiono de Kristo (kiel la sanktaj semajnoj de Granado, Malago, Sevilo, Leono aŭ
Valadolido), la Pasko, ĉefe Pentekosto kaj Corpus Christi. Inter la religiaj
festoj rilate al la virgulino Maria, elstaras la procesioj de la Virgulino de la
Roso en Sevilo kaj Onubo.

Kutime, ĉiu aŭtonoma komunumo, provinco kaj municipo havas sian patronon al kiu
estas dediĉata festotago el kultura kaj turisma intereso pro la okazantaj
procesioj, festoj, toreadoj kaj ludoj por infanoj. Kelkfoje ĉi tiu festoj havas
spurojn de antaŭkristanaj paganaj kredoj de la hispaniaj loĝantoj antaŭ la
alpreno de kristanismo.

La diversaj popoloj kiuj loĝis en Hispanio laŭlonge de la historio, la landlima
situacio de la duoninsulo inter kontinentoj kun kulturaj tradicioj tre diversaj
kaj riĉaj, la longa periodo de politika influo de la hispana monarkio, kaj la
ekspansio de la imperio tra Ameriko, determinis la kulturan havon, artisman kaj
heredan de Hispanio, eble unu el la plej riĉaj, variaj kaj influaj de Okcidento.

Hispanio estis lulilo de grandaj aŭtoroj en preskaŭ ĉiuj artaj disciplinoj,
elstaras la hispana kontribuado al la pentroarto, kun geniuloj el universala
famo. La plej konata estas la t.n. Ora Epoko, en la baroka periodo, kun geniuloj
kiaj Diego Velázquez, Bartolomé Esteban Murillo, José de Ribera aŭ El Greco en
pentrarto, aŭ la arkitekto Francisco de Herrera, aŭtoro de la Monaĥejo de El
Escorial.

Post ioma stagnado, la hispanan pentrarton de la 19-a jarcento dominis la granda
figuro de Francisco de Goya. Plej multaj ceteraj artistoj sekvis la vojon de la
akademiismo (Vicente López, la familio Madrazo), kun speciala atento al la
historia pentrado.

En la dua duono de la 19a jarcento, la pentristoj Mariano Fortuny aŭ Joaquín
Sorolla alproksimiĝis al la kampo impresionisma, kaj en skulptarto elstaris
Mariano Benlliure. En arkitekturo, post stiloj historiismaj kia la novmudeĥaro,
estas la eklektikismo tiu kiu prezidas la ŝanĝon de jarcento, kaj la kataluna
modernismo kiu plej famiĝis internacia, speciale pere de Antoni Gaudí.

La unua triono de la 20-a jarcento estis nomita Arĝenta Epoko de la hispana
beletro kaj scienco, kvankam la plej agnoskitaj artistoj, kiaj Pablo Picasso,
Julio González, Juan Gris, Joan Miró kaj Salvador Dalí, produktis sian verkaron
en eksterlando, ene de la kosmopolita avangardo. En la propra lando triumfis
Julio Romero de Torres aŭ Ignacio Zuloaga.

En pli proksimaj tempoj, oni povas citi nomojn kiaj la skulptisto Eduardo
Chillida, la arĥitekto Sáenz de Oíza, la pentristo Antoni Tàpies aŭ la inĝeniero
Santiago Calatrava.

La hispana kino havas dokumentan gravecon por la scio de la historia evoluo de
la socio en Hispanio. Krome, la hispana kino ne nur estis dum jardekoj amasa
amuzilo, sed ankaŭ unuaklasa historia kaj arta dokumento. Nuntempe kaj ĝenerale
ĝi troviĝas en sekundara pozicio mondaskale se oni komparas ĝin kun la
kinproduktado en anglalingvaj landoj, ĉefe en Usono, ĉefe elstarante pro la
granda figuro Luis Buñuel, reĝisoro kies produktado multe influis en Eŭropo (tra
Francio) kaj Latinameriko ĉefe en Meksiko) kaj la sporadaj internaciaj sukcesoj
de kelkaj reĝisoroj kiaj Segundo de Chomón, Florián Rey, Juan Antonio Bardem,
Luis García Berlanga, Carlos Saura, Jesús Franco, Antonio Isasi-Isasmendi, Mario
Camus, Pedro Almodóvar aŭ Alejandro Amenábar.

Aliaj flankoj de kinarto atingis malpli da internacia eĥiĝo. Nur la
art-direktoro Gil Parrondo, gajninto de du Oskar-premioj, kaj la fot-direktoro
Néstor Almendros (kiu laboris ekster Hispanio) aŭ la aktoroj Fernando Rey,
Fernando Fernán Gómez, Antonio Banderas, Sergi López kaj Javier Bardem kaj la
aktorinoj Sara Montiel, Ángela Molina, Victoria Abril, Carmen Maura, Maribel
Verdú kaj ĉefe Penélope Cruz kiu famiĝis, ĝenerale pro ŝia aktorado ekster
Hispanio.

La hispania literaturo estas la aro da verkaĵoj verkitaj en Hispanio en iu ajn
el ĝiaj lingvoj. La hispanlingva literaturo naskiĝis dum la Mezepoko. La unua
literatura verko konservata estas la Cantar de Mio Cid (Kanto de Mia Cido),
epopeo pri la Cido, kastilia heroo, redaktata ĉirkaŭ la jaro 1200.

La ĉefa fazo de la hispanlingva literaturo estis la Ora Jarcento aŭ Oraj
Jarcentoj, epoko inter la 16-a kaj 17-a jarcentoj. Ĉefe dum la 19-a jarcento la
hispanlingva literaturo, dum jarcentoj koncentrita en Hispanio, malfermiĝas al
Hispanameriko, kies verkistoj ĉirkaŭ la fino de tiu jarcento komencas esti
referencaj mejloŝtonoj kaj anstataŭas la hispanojn tre ofte kiel komencantoj kaj
enkondukantoj de diversaj tendencoj kaj skoloj en Hispanlingvio, kiel okazis ĉe
Rubén Darío je la ŝanĝo de la jarcentoj aŭ Gabriel García Márquez dum la dua
duono de la 20-a jarcento.

Dum la 20-a jarcento la etendo de la hispanlingva literaturo kaj same de la
uzado de la hispana lingvo ege disvastiĝis kaj eĉ separiĝis en diversaj
mondoregionoj aŭ eĉ meze de la jarcento kaze de Hispanio disiĝis inter la
literaturo kiu estis verkita en la interno kaj tiu kiu estis verkita de la
ekziliitoj, kazo kiu ripetiĝis ĉe kelkaj hispanamerikaj verkistoj kiuj laŭlonge
de la jarcento devis ekziliiĝi pro politikaj kialoj.

Dek el la Nobelpremio pri literaturo estis hispanlingvaj verkistoj: la hispanaj
verkistoj José Echegaray (1904), Jacinto Benavente (1922), Juan Ramón Jiménez
(1956), Vicente Aleixandre (1977), kaj Camilo José Cela (1989); la ĉilianoj
Gabriela Mistral (1945) kaj Pablo Neruda (1971); la gvatemalano Miguel Ángel
Asturias (1967); la kolombiano Gabriel García Márquez (1982) kaj la meksikano
Octavio Paz (1990).

La muziko de Hispanio estas fundamenta parto de la kulturo kaj la folkloro de
tiu ĉi lando inklude de la malsamaj evoluintaj stiloj en la malsamaj historiaj
epokoj

La hispana muziko inkludas longan historion de novigo en klasika muziko, same
kiel en la industrio de la populara muziko, kaj diversaj stiloj de folklora
muziko. Krome, la kampoj de la rokenrolo, metalroko, punko kaj hiphopo ĝuas de
granda populareco kun diversaj gravaj artistoj.

La folklora muziko estas tiel varia kaj riĉa kiel la regionoj. Tamen, ekzistis
aro da ritmoj kaj dancoj etenditaj en la tuta duoninsulo kiuj, kun la paso de la
tempo, aŭ en ĉiu regiono fariĝis apartaj aŭ kelkaj malaperis kaj nur restis kiel
aldonaĵoj de aliaj, kiel estas la kazo de la ĥoto, kiu estas konsiderata kiel
devenanta de Aragono, sed ĝi estas danco interpretata en preskaŭ la tuta
duoninsulo. Ĝenerale, la etenditaj kulturaĵoj kiel folklora muziko aŭ je
tradicia transdonado de generacio al generacio originiĝas en la periodo inter
1800 kaj 1950. Malfacilas trovi la barokajn kaj renesancajn originojn kiel estas
la kazo de pluraj dancoj ligitaj al la religiaj ritoj.

Inter la plej gravaj menciindas la flamenko, koplo, kupleo, fandango, kanaria
isa, ĥoto, munjejro, paloteo, pasodoblo, sardano kaj verdialo. Ĉarango (hispane
charanga [ĉaRANga]) estas la nomo por strata muzikbando en Hispanujo kun latunaj
kaj lignaj blovinstrumentoj, kiu muzikas dum popolfestoj.

La plej konata ĝenro el la folklora muziko hispana estas probable la flamenko,
praktikita speciale de la ciganoj kaj ankaŭ de neciganoj ĉefe en Andaluzio. Ĝi
estas konata de almenaŭ 1770, kaj superis diversajn epokojn de regreso kaj
renaskiĝo. La stilo estis reproduktita de multaj de la plej famaj hispanaj
muzikistoj, inkludante cantaores, kiaj la popola mirinfano Joselito en filmoj de
la 1950-aj kaj 1960-aj jaroj, aŭ la ciganoj Camarón de la Isla kaj la gitaristo
Paco de Lucía.

Sankta Isidoro de Sevilo skribis pri muziko en la 6-a jarcento. Liaj influoj
estis ĉefe grekaj, sed notis ankaŭ informon pri la muziko de la komenca eklezio.

Pri la mezepoka muziko elstaras religia muziko de la mozaraba rito. Ankaŭ grava
estas la t.n. cantigas (kortegaj kantoj).

Komence de la 16-a jarcento disvolviĝis ĥorusa polifonia stilo kiu estis
proksima al la stilo de la franca-flandra skolo de muziko. Inter la plej
popularaj komponistoj de la epoko troviĝas Mateo Flecha la malnova, la kastilia
dramisto Juan del Encina, Francisco de Salinas kaj la orgenisto Antonio de
Cabezón. Granda parto de la muzika produktado de la epoko estis presita en
kanzonaroj inter kiuj oni povas mencii la Cancionero de Palacio, la Cancionero
de Medinaceli, la Cancionero de Upsala kaj la Cancionero de la Colombina.

La unuiĝo de stilo okazis en epoko de Karolo 1a de Hispanio, imperiestro de la
Sankta Romia Imperio, pro tio ke muzikistoj de la nordo vizitis Hispanion kaj
hispanaj muzikistoj vojaĝis al aliaj teritorioj de la Imperio: Nederlando,
Germanio kaj Italio. La grandaj komponistoj de la Renesanco inkludas al
Francisco Guerrero kaj Cristóbal de Morales. Eble la plej renoma estis Tomás
Luis de Victoria, kiu pasigis longan tempon en Romo kaj kies perfektecon
polifonian oni povas kompari al tiuj de Giovanni Pierluigi da Palestrina kaj
Orlando di Lasso.

Antonio Soler kaj Antonio Abadía estas aliaj gravaj komponistoj de la fina
baroko kaj de la komenco de la klasikismo.

Fine de la 17-a jarcento la hispana muziko imitis la italajn modelojn de la
epoko, estante grava la influo de la italoj Domenico Scarlatti, Luigi Boccherini
kaj Gaetano Brunetti, loĝantoj en la madrida kortego. La komponisto Juan
Crisóstomo de Arriaga estas ekzemplo de la lasta etapo de la klasikismo kaj la
komenco de la romantikismo.

Fernando Sor, Francisco Tárrega kaj Miguel Llobet estis famaj gitaristoj kaj
komponistoj por gitaro, kaj ankaŭ menciindas la violonistoj Jesús de Monasterio
kaj Pablo Sarasate.

Speciala muzika formo kiu disvolviĝis komence de la 17-a jarcento estis la
zarzuelo, populara formo de opero. Inter la ĉefaj komponistoj ene de ĉi tiu
ĝenro troviĝas Francisco Asenjo Barbieri, Ruperto Chapí, Federico Chueca kaj
Tomás Bretón.

Inter la postaj komponistoj menciindas Felipe Pedrell, Isaac Albéniz, Enrique
Granados, Joaquín Turina, Manuel de Falla, Jesús Guridi, Óscar Esplá, Federico
Mompou, Salvador Bacarisse, Ernesto Halffter, Xavier Montsalvatge, Pablo
Sorozábal kaj Joaquín Rodrigo, kaj inter la nuntempaj Carmelo Bernaola,
Cristóbal Halffter, Luis de Pablo, Joan Guinjoan kaj Tomás Marco.

La popa muziko en Hispanio havas siajn komencojn fine de la reĝimo de Franko. La
Festivalo de la Kanto de Benidorm komenciĝis en 1959 en Benidorm, marborda urbo,
por provi altiri al la loka turismo, kaj kiu inspiriĝis en la italia Festivalo
de San Remo. Plej famaj artistoj de tiu periodo estis Raphael, unua idolo de
populara muziko kaj Julio Iglesias, kiu fariĝis poste fama tutmonde, kaj estas
la hispana kantisto kiu plej da diskoj vendis ĝis nun (pli ol 250 milionoj).

La jaroj 60-aj kaj 70-aj estis epoko de florado en tiu stilo. La turismo
ekspansiiĝis, alportante pli da muzikaj stiloj el Eŭropo kaj la mondo. Inter ili
elstaris la roko, kun artistoj, inter kiuj plej famis la soloisto Miguel Ríos
kaj la grupoj Leño, Coz, Asfalto, Topo aŭ Ñu.

Post la morto de Francisco Franco, la demokratia transiro produktis kulturan
floradon kiu fariĝis konata sub la nomo de La Movida, kies ĉefa centro estis en
Madrido, sed kies efektoj vidiĝis en aliaj lokoj, kiel Vigo aŭ Barcelono. Al ĉi
tiu movado apartenis artistoj kiel Pedro Almodóvar. De ĉi tiu epoko estas la
muzikaj grupoj de Alaska, Aviador Dro, Loquillo, Los Nikis, Tino Casal, Gabinete
Caligari, Orquesta Mondragón, Radio Futura, Los Secretos kaj Mecano kiu estas la
hispana grupo kiu vendis plej multe da diskoj (proksime de 25 milionoj).

Nuntempe oni povas citi la nomojn de Malú, Mónica Naranjo, Alejandro Sanz,
Enrique Iglesias, David Bisbal, Melendi, Álex Ubago, La Oreja de Van Gogh,
Estopa, El Canto del Loco aŭ Amaral ĉiu kun sia propra stilo.

Menciindas ke Hispanio estas la dua lando de la mondo post Italio kun pli da
monumentoj Monda Heredaĵo de UNESKO. Nuntempe ĝi havas 40 plus la Pireneoj kiun
ĝi kundividas kun Francio.

En Hispanio konserviĝas la tradicio pri toreaj spektakloj, tiaj kiaj la
taŭrokuro aŭ toreo, kiuj estas la identeco de pluraj popolaj festoj.

La toreejoj kun pli da influo kaj graveco dum la torea sezono estas la "Toreejo
Las Ventas" en Madrido, la Monumenta Toreejo en Pamplono kaj la Reĝa Toreejo de
Sevilo, kaj ankaŭ la Toreejo de Valencio.

En 2010 estiĝis disputoj pro deziro de la aŭtonoma komunumo Katalunio malpermesi
la toreadon en kataluna teritorio pro "sufero de la besto". Tamen, la dekstruloj
asertis ke tiu estis plia paŝo por senhispanigi la katalunan regionon. Post tio
kelkaj aŭtonomaj regionoj inkluzive de Madrido, Valencio kaj Murcio volis
deklari la toreadon kiel interesa publika festo sub registara protektado.

La sporto en Hispanio estas preskaŭ regata de piedpilko (ekde la 20-a jarcento),
la korbopilkado, la biciklado, la teniso, la manpilko, kaj aliaj sportoj je
motoro, estante la atletismo la plej praktikata. Nuntempe, Hispanio, estas monda
potenco en la sporta medio, ĉefe ekde la Olimpikaj Ludoj de 1992 en la urbo
Barcelono, kiu promociis grandan variecon de sportoj en la lando. Hispanio estas
monda potenco en la batalartoj, ĉefe karateo, tekvondo kaj ĵudo.

Hispanio havis mondajn ĉampionojn en tiom malsimilaj sportoj kiaj: futsalo,
padelo, manpilko, radhokeo, akvopilko, velado, karateo, ĵudo, tekvondo, bokso,
teniso, atletismo, gimnastiko, trialo, enduro, triatlono, naĝado, breta velado,
golfo, motorciklado, ralio, biciklado kaj, pli frue, Formulo 1 kaj korbopilkado.

La televido estas la ĉefa amaskomunikilaro en la lando. La ĉefaj televidĉenoj
estas La 1, La 2, Antena 3, Cuatro, Telecinco kaj LaSexta. Post la okazigo en
2010 de la t.n «analogia malŝalto», la sola sistemo je elsendo estas la
cifereca. En Hispanio ekzistas pluraj senpagaj televidkanaloj kaj aliaj
pagkanaloj.

La ĉefaj ĵurnaloj pri ĝenerala informo je nacia cirkulado estas El País kaj El
Mundo, al kiuj kuniĝas ABC, La Razón, Público, La Vanguardia kaj La Gaceta; krom
ili ankaŭ ekzistas senpagaj tagĵurnaloj 20 minutos, Qué! kaj ADN. En la sportiva
fako elstaras Marca kaj As.

La unua persono kiu interesiĝis pri Esperanto en Hispanio estis Joaquín de Arce
y Bodega, tiam bibliotekisto de la hispana Senato en Madrido. En 1889, li
respondis al la publika alvoko de D-ro Zamenhof, kaj ricevis tri ekzemplerojn de
lia gramatiko. Li sendis du ekzemplerojn respektive al la murcia inĝeniero pri
arbaroj Ricardo Codorniu, kaj al malagano José Rodríguez Huertas. Tiu ĉi lasta
estis aŭtoro de la unua lernolibro por hispanoj (1890), kvankam ĝi ricevis
malaprobon de Zamenhof, ĉar ĝi enhavis kelkajn reformojn kaj bizaraĵojn. Li
ankaŭ estis la fondinto de la unua societo de Hispanio, tiu de Malago (1892). En
tiu urbo oni kredeble kreis la unuan ZEO-n, ŝipon nomitan "Esperanto".

La Hispana Esperanto-Instituto estis historia instituto por subteno de la
internacia lingvo Esperanto, aktiva en Hispanio en signifa parto de la 20-a
jarcento. Ĝi havis sian sidejon en Barcelono. Inter la kunfondintoj estis Josep
Rofes Mestre el Barcelono, Alfonso Tur Thomas same el Barcelono dumtempe estis
ties vicprezidanto, pliaj membroj estis ekzemple Manuel Maynar el Zaragozo kaj
José Perogordo el Madrido. Inter la eldonaĵoj de la instituto ekzemple estis
"elementa kurso de esperanto" de 1928 kaj eĉ ĝis en 1963 ĝi publikigis
vinildiskon kun popularaj katalunaj kantoj en Esperanto.

Post la restarigo de la demokratio post la morto de la diktatoro (1975), kreiĝis
neneŭtralaj grupoj, kaj grandiĝis la intereso por Esperanto. Oni fondis
Katalunan Esperanto-Asocion, sendependa de la Hispana Federacio, kaj kiu
konsideris sin heredanto de la antaŭmilita Kataluna Esperantista Federacio, sed
ne povis uzi la antaŭan nomon. Ankaŭ renaskiĝis la laborista movado, unue HALE,
kun sia revuo "Kajeroj el la Sudo", fondita post la kongreso de SAT en Sant
Cugat del Vallés, kaj poste SAT-en-Hispanio.

Floris ankaŭ la literatura aktivado, unue pere de la tradukoj de Fernando de
Diego, kaj poste per la originala literaturo de la Ibera Skolo.

En 1993 okazis nova Universala Kongreso, en Valencio. La Hispana Esperanto
Federacio estis nomumita asocio de "publika utilo", agnoskante ĝian laboron kaj
celojn kiel socialan kaj kulturan intereson. Aktuala prezidanto estas José
Antonio del Barrio. Ĉiujare okazas Hispana Esperanto-Kongreso kaj aliaj diversaj
eventoj.

En diversaj regionoj kaj aŭtonomaj komunumoj ekzistas apartaj esperantismaj
asocioj kiaj la Eŭska Esperanto-Asocio kaj la Kataluna Esperanto-Asocio.



https://eo.wikipedia.org/wiki/Francio

Francio aŭ Francujo (oficiale la Franca Respubliko, france France [ Frans]> aŭ
République française [ Repjublik fransez]|) estas ŝtato, kies teritorio ĉefe
situas en okcidenta Eŭropo sed ankaŭ inkluzivas kelkajn transmarajn dependaĵojn
en aliaj kontinentoj. Parizo, la franca ĉefurbo, viciĝas inter la unuarangaj
internaciaj metropoloj. Francio etendiĝas ekde Mediteraneo ĝis la Manika
Markolo, kaj ekde la riverego Rejno ĝis Atlantiko. Francoj ofte uzas la
kromnomon l’Hexagone (la "sesangulo") por difini la eŭropan teritorion de
Francio pro ĝia geografia ŝajno.

Francio estas ĉirkaŭata de Belgio, Luksemburgio, Germanio, Svislando, Italio,
Monako, Andoro kaj Hispanio, kaj la supre menciitaj maroj. Danke al siaj
transmaraj teritorioj, Francio havas aliajn landlimojn kun Brazilo, Surinamo kaj
Nederlando (sur la insulo Sint Maarten). La plej grandan landlimon Francio havas
kun Brazilo.

Francio estas demokratio, organizita kiel relative centrigita respubliko kun
dukapa ekzekutivo. Ekonomie estis tiu lando la kvina plej riĉa ŝtato de la tuta
mondo en 2004. Ĝiaj ĉefaj idealoj estas resumitaj en la fama Deklaracio de Homaj
kaj Civitanaj Rajtoj de 1789. Krome estas Francio unu el la fondintaj membroj de
Eŭropa Unio en 1957, sed ankaŭ de la Unuiĝintaj Nacioj en 1945. Kiel unu el la
venkintoj de la Dua mondmilito, Francio estas unu el la kvin konstantaj membroj
de la Konsilio de Sekureco. La franca armeo disponas pri atombomboj.

La nomo France devenas de la Frankoj, ĝermana tribo kiu okupadis la landon post
la disfalo de la Romia Imperio. La regiono ĉirkaŭ Parizo, nomita Francilio,
estis la unua reĝa teritorio, de kie la francaj reĝoj malrapide plivastigis sian
potencon.

Kvankam la ĉefteritorio de Francio (nome Ĉeflanda Francio, franclingve la France
métropolitaine) situas en okcidenta Eŭropo, tiu ŝtato ankaŭ enhavas plurajn
teritoriojn en Nordameriko, Antiloj, Sudameriko, suda Hinda Oceano, Pacifiko kaj
Antarkto. Tiuj teritorioj havas relative diversajn administraciajn sistemojn,
ekzemple transmaraj departementoj aŭ transmaraj kolektivoj.

Eŭropa Francio posedas grandan diversecon da pejzaĝoj, ekde la marbordaj
ebenaĵoj de la nordaj kaj okcidentaj regionoj ĝis la montaj ĉenoj de la
sudoriento (kun la Alpoj) kaj de la sudokcidento (kun la Pireneoj). La francaj
Alpoj enhavas la plej altan monton en la tuta Eŭropo, la Blanka Monto (Mont
Blanc), kiu estas 4810 metrojn alta. Ekzistas krome aliaj montaj regionoj kiel
la Meza Masivo, Ĵuraso, Vogezoj, aŭ Ardenoj, kiuj estas ofte ŝtonetoplenaj kaj
forstaj. La montomasivo Vercors enhavas aliajn belegajn pejzaĝojn, okcidente de
la Alpoj. Francio ankaŭ disponas pri vasta reto de riveregoj: Luaro, Rodano,
Garono, Rejno kaj Sejno. Vidu artikolon Listo de la almaraj riveroj de Francio.

Pro siaj transmaraj departementoj aŭ teritorioj dispelitaj tra la diversaj
oceanoj, Francio posedas la duan plej vastan Ekskluzivan Ekonomian Zonon (EEZ)
en la mondo, kun ĉirkaŭ 11.305.000 km², nur iomete malantaŭ Usono
(11.351.000 km²) sed antaŭ la EEZ de Aŭstralio (8.232.000 km²). La EEZ de
Francio inkludas proksimume 8% de la tutaj EEZj en la mondo, kvankam la landareo
de la Franca Respubliko atingas nur 0,45% de la tuta landareo de la mondo.

Danke al sia eŭropa landareo de 544.435 km² (aŭ 675.417 km² kun la transmaraj
teritorioj), Francio estas la tria plej vasta ŝtato en Eŭropo, post Rusio kaj
Ukrainio. De nordo ĝis sudo aŭ de okcidento ĝis oriento, Francio etendiĝas sur
1000 kilometroj. Ĝi disponas pri kvar marbordoj (entute 3427 km) ĉe la Norda
Maro, la Manika Markolo, Atlantiko kaj Mediteraneo.

Nuntempa Francio etendiĝas sur la plej vasta parto de iama kelta Gaŭlio (poste
romia Gaŭlio), sed la hodiaŭa nomo de la lando devenas de la Frankoj, ĝermana
tribo kiu alvenis sur la landojn de la romia imperio dum la 4-a jarcento.

Plejmulto el la regionoj konsistigantaj nunan Francion estis unuigita en 507 de
Klodvigo la 1-a, kiu sukcesis trudi frankan potencon (aŭ regnum francorum) al la
aliaj triboj, precipe Alemanoj, Burgundoj kaj eĉ kelkaj Visigotoj norde de la
Pireneoj. Tiu «franka reĝlando», tiam ankoraŭ nomita Gaŭlio, detempe de tiu
periodo, ĉiam konservis ĝian idealon de unueco kaj ĝian romian kulturon. Tamen
la teritorio estis multfoje dividita kaj denove kunigita, okaze de la hazardaj
heredaĵoj aŭ geedziĝoj en la merovida dinastio. La ĉefaj partoj de la reĝlando,
sendependaj de tempo al tempo, estis Neŭstrio (Pariza Regiono), Aŭstrazio
(ĉirkaŭ Metz), Burgonjo (kun Châlons-en-Champagne kiel ĉefurbo) kaj Akvitanio
(kun Bordeaux).

Dua franka dinastio, la Karolidoj, anstataŭis la Merovidojn ĉirkaŭ meze de la
8-a jarcento, kaj kolose pligrandigis la frankan reĝlandon, kiu fariĝis la
Karolida (aŭ Franka) Imperio en 800. Post la morto de Karolo la Granda, laŭ la
traktato de Verdun de 843, la imperio estis dividita en tri partojn: la Francia
orientalis plejoriente, la Francia occidentalis plejokcidente, kaj meze aperis
la nedaŭra Lotaringio. La orienta parto kongruis kun la teritorio kiu poste
fariĝis Germanio, kaj la okcidenta parto kvazaŭe kongruis kun estonta Francio.
La famaj ĵuroj de Strasburgo de 842, traktitaj inter la nepoj de Karolo la
Granda, estas krome la plej malnova akto pruvinta uzon de du malsamaj lingvoj,
preter kaj antaŭ la Rejno. Tiu teksto estas do ofte prezentita kiel la fondinta
akto de Francio kaj Germanio, sed ankaŭ de la franca kaj germana lingvoj.

La posteuloj de Karolo, la Karolidoj, regis la estontan francan teritorion ĝis
987, kiam la duko Hugo Kapeto estis kronita kiel la unua oficiala reĝo de
Francio. Tio signis komenciĝon de nova dinastio, la Kapetidoj. La Kapetidoj
progrese pligrandigis la reĝan teritorion ekde la Pariza Regiono, konstante
kontraŭbatalante la ambiciojn de la plej potencaj feŭdaj landsinjoroj, precipe
la sinjoroj de Anĵuo. Tiuj ĉi akiris vastan teritorion, kiu etendiĝis ekde
Akvitanio ĝis Anglio, kun reĝoj kiel Rikardo la 1-a. Nur danke al la franca
venko de Bouvines en 1214 povis Filipo la 2-a retrudi respektindan francan
potencon.

Post paca kaj prospera 13-a jarcento, la rekta kapetida dinastio abrupte
formortis, kiam la tri filoj de Filipo la 4-a vice reĝis kaj mortis sen reĝidoj.
La nova domo de Valois, proksimaj parencaroj de la Kapetidoj, estis kontestita
de la angla reĝo Eduardo la 3-a, kiu estis la nepo de Filipo la 4-a per sia
patrino Izabelo de Francio: tiu malkonsento kaŭzis la longedaŭran Centjaran
Militon, kiu daŭris ekde 1337 ĝis 1453. La fama junulino Johana de Arko, post
kiam ŝi aŭdis misterajn voĉojn, kontaktis la feblan reĝon Karlo la 7-a kaj
sukcesis liberigi simbolegajn urbojn kiel Orléans aŭ Reims. Kvankam ŝi finfine
brulis sur ŝtiparo en 1431, ŝia aventuro grande faciligis la finon de la milito
en 1453.

La fino de la Centjara milito ne signifas malaperon de la grandaj feŭdaj
sinjoroj: la dukoj de Burgonjo, ekzemple Karlo la Brava, defiadis la francan
monarkion ĝis la fina venko de Ludoviko la 11-a en 1482. Same, la duklando de
Bretonio estis nur komplete submetita je la fino de la 15-a jarcento.

Sekve, la 16-a jarcento estis ĉefe markita de la nepacigebla rivaleco inter
Francio kaj la Habsburgoj, precipe inter Francisko la 1-a kaj la vasta imperio
de Karlo la 5-a. Iomete poste komenciĝis la francaj militoj pri religio, pro la
rapida disvolviĝo de protestantismo en suda Francio. La klimakso de tiuj militoj
estis la amasmurdo de la Sankta Bartolomeo, kiu okazis la 25-an de aŭgusto 1572,
sendube per ordono de Katerino de Mediĉo.

Post la murdo de Henriko la 3-a pro fanatika monaĥo en 1589, la domo de Valois
formortis. La nova reĝo, Henriko la 4-a, estis eksprotestanto kaj li devis
katolikiĝi por fariĝi reĝo. Lia reĝeco markis la komenciĝon de nova dinastio, la
Burbonoj. Kun la helpo de sia fidela ministro Sully, Henriko la 4-a sukcesis
plifortigi sian reĝlandon post la dolora periodo de la religiaj militoj. Kiam li
estis murdita en 1610 de François Ravaillac, lia filo Ludoviko la 13-a heredis
potencan kaj prosperan teritorion. Tamen Ludoviko estis relative senvola, kaj
plejmulto el la politikaj aferoj estis do fakte traktitaj de lia potencega
ĉefministro, la kardinalo Richelieu, kiu sukcese kvietigis la plej tumultemajn
sinjorojn.

La filo de Ludoviko la 13-a, Ludoviko la 14-a, fariĝis reĝo de Francio en 1643,
sed lia patrino Anno de Aŭstrio regadis ĝis la 7-a de septembro 1651, kiam la
francaj instancoj agnoskis, ke la reĝo estis nun sufiĉe aĝa por ekregi. La
reĝeco de Ludoviko la 14-a estas kaj glora kaj malfacila periodo por Francio. La
multaj militoj ordonitaj de tiu ĉiopova monarko, ekzemple la Sukceda Milito de
Hispanio (1701-1714), ja ebligis grandege plifortigi la francan influon en
Eŭropo per la gajno de novaj teritorioj ĉe la Pireneoj, la Rejno aŭ ĉe
Nordo-Kaleza Markolo. Plie, Ludoviko la 14-a definitive submetis la francan
nobelaron kaj kunvenigis ĝin en la nova kastelo de Versajlo, kie li povis efike
prigardi ĝin. Tamen, la grandiozeco de la reĝa kortego forte kontrastis kun la
mizereco de la loĝantaro.

La francoj estis do iel malpezigitaj, kiam Ludoviko la 15-a, pranepo de la
antaŭulo, ricevis la kronon en 1715. Malgraŭ katastrofaj malsukcesoj alilande,
ekzemple kun la perdo de la francaj kolonioj en Kanado kaj Barato post la
Sepjara milito (1756-1763), la reĝado de Ludoviko la 15-a estas precipe prestiĝa
kulture kaj beletre, danke al kelkaj spritegaj pensuloj kiel Voltaire, Rousseau,
Montesquieu, Diderot kaj d'Alembert. Ĉiuj tiuj filozofoj havis gravan influon
sur la ĉefideologioj de la Franca Revolucio.

Okaze de la fama popola atako kontraŭ la malliberejo Bastille komenciĝis la
Franca Revolucio la 14-an de julio 1789. La Deklaro de la Rajtoj de Homo kaj
Civitano, skribita je la 23-a de aŭgusto 1789, asertis striktan juran egalecon
inter ĉiuj francoj. Malgraŭ la fondo de nova, parlamenta monarkio en 1791, la
politika reĝimo radikaliĝis kaj la Unua Respubliko estis establita la 21-an de
septembro 1792: la reĝo Ludoviko la 16-a devis rezigni siajn privilegiojn, kaj
li estis fine gilotinita la 21-an de januaro 1793.

Napoléon Bonaparte, unue militista heroo, ekregis la junan Respublikon en 1799
kiam li fariĝis Unua Konsulo. Napoléon, danke al siaj elstaraj talentoj, estis
kronita imperiestro de la nova Franca Imperio la 2-an de decembro 1804. Sekve,
per serio da aŭdacaj militoj, la timinda imperia armeo konkeris aŭ venkis
multajn eŭropajn landojn inkluzive de Nederlando, Prusio, Aŭstrio kaj Napolo,
kaj enoficigis parencojn de la imperiestro en la okupitaj teritorioj. Post la
batalo de Waterloo kaj la fina malvenko de Napoléon, la Viena kongreso de 1815
aranĝis la restarigon de la burbona monarkio kun reĝo Ludoviko la 18-a.

Kvankam nova franca revolucio en 1830 eksigis severan reĝon Karlo la 10-a, la
monarkia reĝimo postvivis kaj nur finfine malaperis pro la franca revolucio de
1848, kiam la Dua Respubliko anstataŭis la lastan francan reĝon Ludoviko-Filipo.
Tamen, tiu nova Respubliko estis nedaŭra: ĝi finiĝis en 1852 kiam Louis-Napoléon
Bonaparte, nevo de la iama imperiestro, organizis per puĉo la fondon de la Dua
Imperio, kaj tiel fariĝis Napoleono la 3-a. Tiu reĝimo, kvankam iom premema,
estas tute nekomparebla kun la Unua Imperio: la Dua Imperio estis ne militema,
kaj efike faciligis la duan industrian revolucion en Francio. Napoléon la 3-a
falis pro katastrofa milito kontraŭ Prusio en 1870, kaj la Tria Respubliko estis
fondita en 1871.

La Tria Respubliko estas grava, «bela epoko» (Belle Époque) por Francio. Danke
al pluraj liberpensaj konsiliprezidentoj kiel Jules Ferry, Léon Gambetta aŭ
Pierre Waldeck-Rousseau, la sinsekvaj registaroj agnoskis fundamentajn rajtojn,
ekzemple la kunvenan (30-a de junio 1881), gazetaran (29-a de julio 1884),
sindikatan (21-a de marto 1884) kaj asocian (1-a de julio 1901) liberecojn.
Francaj regimentoj krome ekokupis kaj ekadministris vastan kolonian imperion en
okcidenta Afriko aŭ Hindoĉinio.

Kvankam Francio estis finfine unu el la venkintoj de la Unua kaj Dua
mondmilitoj, la lando kaj la popolo grandege suferis pro la bataloj. Dum la
germana okupado de norda Francio (1940-1944), la sudaj teritorioj estis regitaj
de marŝalo Philippe Pétain, kiu starigis la famaĉan, germanfavoran reĝimon de
Vichy, tiel foriginte la Trian Respublikon.

Post la alianca elŝipigo ĉe Normandio je la 6-a de junio 1944, la franca
teritorio estis progresive liberigita kaj konfidita al la «Provizora Registaro»
de generalo de Gaulle. Nur post du referendumoj kaj ardaj debatoj akordiĝis la
francoj pri nova politika sistemo, la Kvara Respubliko, kiu oficiale validiĝis
la 27-an de oktobro 1946. Tiu nova, tre parlamenta reĝimo aperis tamen tute ne
adaptita al la sinsekvaj senkoloniigaj krizoj tra la franca kolonia imperio,
precipe la Hindoĉina Milito (1945-1954) kaj la Alĝeria Milito de Sendependeco
(1954-1962). Tial generalo de Gaulle, kun la helpo de Michel Debré, fondis la
pli prezidentan Kvinan Respublikon la 4-an de oktobro 1958, ankaŭ fariĝinta la
unua prezidento de tiu nova reĝimo.

La sinsekvaj prezidentoj de la Kvina Respubliko (Georges Pompidou, Valéry
Giscard d'Estaing, François Mitterrand, Jacques Chirac kaj nuntempa Nicolas
Sarkozy) ĉefe dediĉis siajn penojn al la franca-germana reamikigo por
plifaciligi la konstruon de forta, politika Eŭropa Unio.

Kvankam tio povas surprizi, Francio, lando kie verŝajne troviĝas la plej granda
nombro da blazonoj, ne plu havas oficialan heraldikaĵon. Ĝia nura oficiala
simbolo estas (laŭ artikolo 2 de la konstitucio de la 4a de oktobro 1958) ĝia
"blua, blanka, ruĝa" flago, sed kiu ne konsistigas respondan blazonon (kiu
blazoniĝus: trionigita palise el lazuro, arĝento kaj gorĝo.)

Historie, la blazono de Francio estis tiu de la francaj reĝoj, el lazuro semita
de lilioj el oro ekde Kloviso la unua, (sed certigita nur de 1211) "reduktita"
en la jaro 1375 al el lazuro kun tri lilioj el oro.

La Franca revolucio de 1789, malblazonema, forgesigis tiun heraldikaĵon kaj
iniciatis la trikoloran flagon.

La Unua Imperio reaktualigis heraldikon, kaj Napoleono la 1-a redonis blazonon
al Francio, kun Aglo kiel ĉefa bildo – memore al la Romia Imperio – dum lia
nepo, Napoleono la 3-a, pligravigis la Abelojn por la Dua Imperio.

Fine de Dua Imperio en 1870, Francio oficiale ne plu havas blazonon. En la la
jaro 1912, duonoficialiĝis kreaĵo de la skulptisto Jules-Clément Chaplain. Tiu
bildo pluvivis kiel simbolo de la Franca Respubliko danke al peto de Unuiĝintaj
Nacioj en la jaro 1953, kiu deziris ornami la kunvensalonon per paneloj kun la
oficialaj insignoj de ĉiuj ŝtat-membroj. Oni petis la artiston Robert Louis
zorgi pri tio, kiu nur iom plibonigis la bildon de Chaplain. Tiu ĉi bildo plu
vivas kiel simbolo de la Franca Respubliko nur sur la kovrilpaĝo de la francaj
pasportoj.

Francio enhavas entute 18 administraciajn regionojn (franclingve Régions): 13
troviĝas en kontinenta Francio kaj 5 estas transmaraj regionoj (Régions
d'Outre-Mer aŭ ROM): Gvadelupo, Martiniko, Reunio, Franca Gvajanio kaj Majoto.
Finfine Korsiko, kvankam ĝi konformiĝas al escepta, pli aŭtonoma statuto
(ekzemple kun insula asembleo), estas ankaŭ rigardata kiel regiono.

La regionoj de metropola Francio, do je la nombro de 13, estas: Grand Est (Grand
Est), Nova Akvitanio (Nouvelle-Aquitaine), Aŭvernjo-Rodano-Alpoj
(Auvergne-Rhône-Alpes), Burgonjo-Franĉkonteo (Bourgogne-Franche-Comté), Bretonio
(Bretagne), Centro-Valo de Luaro (Centre-Val de Loire), Korsiko (Corse),
Francilio (Île-de-France), Okcitanio Pireneoj-Mediteraneo (Occitanie
Pyrénées-Méditerranée), Hauts-de-France (Hauts-de-France), Normandio
(Normandie), Luarlandoj (Pays de la Loire), Provenco-Alpoj-Bordo Lazura
(Provence-Alpes-Côte d'Azur).

La regionoj estas sube dividitaj en 101 departementoj (Départements), plejofte
numeritaj laŭalfabete. Ĉiu regiono enhavas almenaŭ du departementojn, escepte de
la kvin transmaraj regionoj kiu enhavas nur unu, samnoman departementon
(Départements d'Outre-Mer aŭ DOM): referendumo okazis en decembro 2003 pri la
forigo de tiu malgracia, dukapa DOM/ROM sistemo, sed la propono estis
malakceptita de la transmaraj balotantoj.

La departementoj estas krome subdividitaj en 342 arondismentoj (Arrondissements)
kaj en 4035 kantonoj (Cantons). Laste sed ne balaste, la 36.682 komunumoj
konstitigas la plej multnombrajn kaj la plej bazajn administraciajn dividojn.

Male de la arondismentoj aŭ de la kantonoj, kiuj nur havas formalajn
administraciajn funkciojn, la regionoj, departementoj kaj komunumoj ĉiuj posedas
lokajn asembleojn: la Regiona Konsilio (Conseil régional) ĉe la regiono, la
Departementa Konsilio (Conseil départemental) ĉe la departemento kaj la municipa
konsilio (Conseil municipal) ĉe la komunumo. La kongruaj lokaj ekzekutivoj estas
respektive la prezidento de la Regiona Konsilio, la prezidento de la
Departementa Konsilio kaj la urbestro. La ŝtataj interesoj estas finfine
reprezentataj kaj defendataj de la regiona prefekto ĉe ĉiu regiono, de la
prefekto ĉe ĉiu departemento kaj de la subprefekto ĉe ĉiu arondismento.

Ekde 1982, ampleksa sencentralizo de iamaj ŝtataj prerogativoj grandege
plivastigis la potencon de la lokaj instancoj. Regionoj, ekzemple, ĉefe
prizorgas ekonomian disvolviĝon, profesian formadon aŭ turismon. La
departementoj estas komisiitaj de plejmulto el la sociaj financhelpoj, kaj la
komunumoj havas respondecon por la kreaĵo kaj la subtenado de la lokaj, bazaj
servoj.

Ekzistas ankaŭ aliaj transmaraj teritorioj, kiuj estas nek departementoj nek
regionoj, sed konformiĝas al esceptaj statutoj. Ekde konstitucia revizio en
2003, oni povas klasifiki ilin laŭ tri kategorioj:

En Francio sole la franca lingvo estas oficiala, sed en la lando la popolo
parolis diversajn lingvojn kiuj pli malpli emis malaperi ekde kiam la franca
fariĝis la oficiala lingvo post la Reĝa edikto Villers-Cotterêts en 1539, kaj
precipe dum la 20a jarcento pro trudo de la franca en la lernejoj fakta
malpermeso de la “regionaj” lingvoj kaj diversaj sociaj fenomenoj (kiaj
ekzemple: hontigo, malsupera sento). Nun laŭ la regionoj la dialektoj kaj
lingvoj estas malaperintaj aŭ malaperantaj, komprenataj de nur parto de la
loĝantaro kaj parolata de ankoraŭ pli malgranda parto, precipe maljunuloj. En
ĉiuj regionoj estas movadoj kiuj penas por pluvivigi la regionajn lingvojn.

La nuna franca konstitucio, kiu fondas la Kvinan Respublikon, estis aprobita per
referendumo la 28-an de septembro 1958. Tiu teksto estas la fundamento de la
hodiaŭa franca jura sistemo, kaj baziĝas interalie sur la Deklaro de la Rajtoj
de Homo kaj Civitano de 1789. Kaŭze de la multaj problemoj de la antaŭa, tre
parlamenta Kvara Respubliko, la konstitucio de 1958 ĉefe plifortigas la
ekzekutivon kompare kun la Parlamento.

Laŭ la konstitucio, la Prezidento de la Franca Respubliko (Président de la
République) estas balotita rekte per universala voĉdono por kvinjara (antaŭe
sepjara) mandato. La 5-a artikolo konfidas al la Prezidento ĝeneralan
arbitracian potencon por asekuri la respekton de la konstitucio kaj la regulan,
senhaltan funkciadon de la oficialaj instancoj. La Prezidento nomumas la
ĉefministron, prezidas la ĉiusemajnan registaran konsilion, komandas la
militistaron kaj prizorgas internaciajn traktatojn. Li plie rajtas disigi la
Nacian Asembleon, iniciati referendumojn aŭ eĉ alproprigi al si esceptaj
potencoj en okazo de serioza krizo. La Prezidento loĝas ĉe Palaco Elizeo.

La ĉefministro (Premier ministre) estas elektita de la Prezidento, devige laŭ la
politika plimulto ĉe la Parlamento: povas do okazi, ke la Prezidento devu nomumi
iun el malsama politika partio. Tia situacio estas relative ofta, ekzemple kun
Prezidento Jacques Chirac kaj ĉefministro Lionel Jospin ekde la asemblea disigo
de 1997 ĝis 2002. Tio estas ironie kromnomita « kunloĝeco » (cohabitation) de la
Francoj. La precipa tasko de la ĉefministro rilatas al la direktado de la
registaro: li, akorde kun la Prezidento, devas nomumi la ministrojn kaj sekve
kunordigi la registaran agadon. La ĉefministro, ĝis la Kvara Respubliko, estis
anstataŭe nomita « Konsiliprezidento ». Li loĝas ĉe Hotelo Matignon.

Demokratia parlamenta reĝimo—duĉambra parlamento (Nacia Asembleo kaj Senato) kaj
"dukapa" ekzekutivo (Prezidento de la Respubliko kaj Ĉefministro). Multe de la
ĉefuloj venas de ENA (Nacia Lernejo pri Administrado) -- la énarques (enarkoj).

En Francio ĉirkaŭ 76% de la loĝantaro vivas en urboj. Samjare la kresko de la
loĝantaro estis taksata je 0,38%, kio konsistas el la naskokvanto de 1,227% da
la tuta loĝantaro, aldona migra kvanto de 0,066% kaj subtrahita mortokvanto de
0,914%. Ĉirkaŭ 0,451% de francaj beboj mortis, dum la kutima kvanto da beboj
naskitaj per virino estas 1,75 (do preskaŭ 2). La meza vivodaŭro estas 78,76
jaroj, dum viroj averaĝe havas 74,85 jarojn antaŭmorte kaj virinoj 82,89 jarojn.
La plej multhomaj etnoj en Francio estas la franca (keltolatina), germana,
slava, araba, hindoĉina, eŭska kaj kataluna.

Entute, 33% de la francoj estas ateistoj, dum 90% de la kredantaj francoj
apartenas (almenaŭ oficiale) al la katolikismo, 2% al protestantismo, po 1% al
judismo kaj islamo, kaj 6% al aliaj religioj.

La franca lingvo estas parolata de 100% de la popolo. Minoritataj lingvoj kun
pli ol 500 000 parolantoj estas la okcitana, la germana, la araba, la itala, la
portugala, la berbera, la bretona kaj la kataluna. Ĉirkaŭ 99% de la loĝantaro
(99% de la viroj kaj ankaŭ 99% de la virinoj) estas legopovigitaj kaj do
kapablas legi (kaj skribi).

La kulturo de Francio kaj de la franca popolo estis formita per geografio, per
profundaj historiaj okazaĵoj, kaj de eksterlandaj kaj internaj fortoj kaj
grupoj. Francio, kaj aparte Parizo, ludis gravan rolon kiel centro de alta
kulturo ekde la 17-a jarcento, plej elstare por Eŭropo, kaj de la 19-a jarcento
por la tuta mondo. De la fino de la 19-a jarcento, Francio ankaŭ ludis gravan
rolon en kino, modo kaj kuirarto. La graveco de franca kulturo kreskis kaj
malkreskis dum la jarcentoj, depende de ĝia ekonomia, politika kaj armea
graveco. Kulturo de Francio hodiaŭ estas markita kaj per grandaj regionaj kaj
sociekonomikaj diferencoj kaj de fortaj unuigaj tendencoj.

En Francio Esperanto havas specialan tradicion, ĉar en la franca urbeto
Boulogne-sur-Mer okazis la 1-a Universala Kongreso de Esperanto en la jaro 1905.
En la biografio de L. L. Zamenhof skribita de Edmond Privat, la kongreso estas
detale priskribita. Aliaj UK-oj en Francio okazis en 1914 – tiu kongreso estis
antaŭkomence finigita pro la eksplodo de la Unua Mondmilito –, en 1932, 1950
(ĉiuj tri en Parizo), 1957 (Marsejlo), 1998 (Montpellier) kaj 2015 (Lille).



https://eo.wikipedia.org/wiki/Milano

Milano (itale: [miˈlano]) estas komunumo de Italio, ĉefurbo de lasamnoma
administra teritorio nomata metropola urbo Milano kaj de la regiono Lombardio.
Fine de 2015 en la komunumo vivis 1 359 905 loĝantoj. Najbaras la komunumoj
Arese, Assago, Baranzate, Bollate, Bresso, Buccinasco, Cesano Boscone, Cologno
Monzese, Cormano, Corsico, Cusago, Novate Milanese, Opera, Pero, Peschiera
Borromeo, Rho, Rozzano, San Donato Milanese, Segrate, Sesto San Giovanni,
Settimo Milanese, Trezzano sul Naviglio kaj Vimodrone.

Ĝi estas la dua komunumo plej loĝata, post Romo kaj ĝi estas la centro de la
plej vasta urba areo de Italio kaj ankaŭ unu el la plej loĝataj urboj de Eŭropo.

Fondinta de Insubroj dum la komenco de la 6-a jarcento a.K., ĝi estis konkerita
de romianoj dum 223 a.K. kaj ĝi estis nomata latinlingve Mediolanum; iom post
iom sia graveco kreskis ĝis kiam ĝi iĝis unu el la imperiaj sidejo de la
Okcident-Romia Imperio. Dum la historio ĝi iĝis ĉefurbo, kaj ankaŭ ĉefa politika
kaj kultura centro, de la Duklando de Milano dum la Renesanco kaj ĉefurbo de la
Itala reĝlando dum la napoleona periodo. Kulture, Milano estas ekde la 19-a
jarcento la plej granda itala centro por la eldonindustrio, kaj por la libroj
kaj la tekstoj kaj por la informado, kaj ĝi estas ĉe la supro de la ĉeno de la
muziko, danke al Scala kaj danke al la longa opera tradicio.

Ĝi iĝis la "ekonomia ĉefurbo de Italio" dum la industria revolucio, kiu okazis
en Eŭropo dum la dua duono de la 19-a jarcento, kreante kune kun Torino kaj
Ĝenovo la "industrian triangulon". Ekde nun kaj pleje ekde postmilito, ĝi
urbaniziĝis pro la kresko de industrioj, kiu okazis en apudaj urboj, kaj pro tio
ĝi iĝis ĉefa celo dum la ena migrado.

Dum la lasta jarcento ĝi stabiligis sian ekonomian kaj produktan, iĝanta la plej
grandan italan financan merkaton, kaj ĝi estas unu el la modaj ĉefurboj (kune
kun Parizo, Londono kaj Novjorko) kaj de la dezajno. Apud Milano, en Rho, estas
la Foiro de Milano, la plej granda foirloko de Eŭropo.

La urbo situas sur unika tipologio de roko, de rivera-glacia origino kun
karbonata cemento, komune al tuta Pada Ebenaĵo. La ĉefa eco estas, ke ĝi facile
karsteblas. Tia roko troveblas en plejfreŝaj riveraj sedimentoj (kvaternaro) aŭ
ĝi videblas laŭ la ĉefaj riveroj, konstituante konglomeraĵojn, kiuj en Lombardio
estas konataj kiel "ŝtipoj" (ceppi).

Milano okupas areon da 183,77 km² okcidente de Lombardio, 25 km oriente de la
rivero Tiĉino, 25 km okcidente de Adda, 35 km norde de Pado kaj 50 km sude de la
lago de Como, laŭ la tiel nomata "linio de la reelfluejoj" (linea delle
risorgive), kie estas renkontopunkto, subtere, inter geologiaj stratoj kun
malsama permeableco, tiel ke ĝi permesas al profundaj akvoj surface aperi.

En ĉi tiu zono, la tero deklivas nord-okcidente sud-orienten mezurante, surmara
nivelo, inter 147 kaj 102 m, kun mezvaloro de 122 msmn. La "eta monteto" de la
kastelo de Sforza rompas ĉi tiun homogenon, mezurante 124 smn kaj elstariĝante
preskaŭ 3 m sur la ĉirkaŭa teritorio. Eksklude de stratigrafiaj datumoj
(kunsiderante nur, ke la geologia tereno troviĝas 2-5 m. sub la strata mantelo),
laŭ la datumalprenoj faritaj de Poggi en 1911 la zono, kiu korespondas al la
Romia urbo troviĝis inter 118,71 (vojo Torino) kaj 121,26 (vojo Monte di Pietà)
msmn; la urbo en 1155 (ĉirkaŭbaraĵo de la Navigli) troviĝis inter 118,61 (vojo
Della Signora) kaj 121,80 (vojo Solferino) msmn; la urbo de Bastioni (1549)
troviĝis inter 124 (Bastioni de Porta Volta) kaj 114 (Bastioni de Porta Romana)
msmn; la ekstera ĉirkaŭstrato troviĝas inter 127,68 (strato de la Simonetta) kaj
109,40 (placo Lodi) msmn.

Laŭ ĉi tiu datumalpreno, la akvostratumoj mezuris (en 1911) de maksimumo de 124
msmn en Vojo Simonetta al minimumo de 107 en Korso Lodi, kun mediano de 115
msmn, al kiu korespondas pligranda profondo ol ĉirkaŭaj zonoj. Tia datumo povas
ŝajni banala sed necesas kunsideri ĝin sub la nocioj de la romia
konstruinĝenieriko kaj enkadrigi ĝin en la centuriigado de la teritorio. La
romia urbanizado interesiĝis plialta nord-nordorienta zono, kie la akvo estis
plibone ekspluatita. Multnombraj irigaciaj kanaloj kaj navigeblaj estis
konstruitaj en respublika epoko por senmarĉigo kaj sanigo de la teritorio, por
la funkciigo kaj la defendo de la loĝantaro kaj la transporto de la personoj kaj
de la aferoj,por mezaj kaj longaj distancoj. Ĉi tiu grava kaj antaŭtempa
interveno, kune kun la jamekzistanta marĉa reĝimo, ne permesas la valuton de la
origina pasado de la konataj akvofluaĵoj, kiel Lambro oriente, Olono, Seveso kaj
Nirone norde, Vettabia kaj la Suda Lambro sude. Aktuale la plejgranda parto de
ĉi tiuj akvofluaĵoj, mediaj kaj ne, troviĝas sub la strata mantelo, entute pot
370 km. Surface fluas Lambro, laŭ la orienta periferio, Granda Naviglio kaj
Pavia Naviglio, la unua enirante kaj la alia elirante de la doko de porta
Ticinese, Martesana, de Cascina Gobba al la Cassina de' pomm, la Vettabbia, de
Morivione, kaj la suda Lambro, de placo de la Militoj, sen nombri la multnombraj
rojoj. La sistemo ne estas aktuale navigebla sed ĝi neŝanĝite konservas sian
irigacian potencialon.

Krom ĉi tiuj gravaj akvofluaĵoj, en Milano historie konverĝas regione, nacie kaj
internacie gravajn komunikajn vojojn. Unue necesas konsideri la romian
strataron, la via Aemilia unue, kreita en -187 por ligi la Adriatikon kun la
subapeninaj establiĝoj, kaj plilongigita dum Aŭgusta epoko ĝis Mediolanum kaj
Augusta Praetoria. Tia profitodona loko en ege fruktopova ebenaĵo ege influis la
historio de la urbo kaj ĝia rolo kun la Itala nacio kaj kun aliaj transalpaj
ŝtatoj. La surfaco kiu okupas aktuale Milanon estas pligranda ol kelkaj Eŭropaj
urboj kiel Parizo, Amsterdamo, Bruselo kaj Dublino. La loĝa kontinuo etendis sin
preter la administraj limoj, tiel kreante kun najbaraj komunumoj sola kunurbiĝo.
Grava pligrandigo de la teritorio okazis inter 1928 kaj 1932 kun la eldono de la
najbara komunumo de Sanktaj Korpoj (Corpi Santi) kaj de aliaj malpli grandaj
komunumoj, kiuj nun estas kvartaloj de la urbo.

Milano aktuale estas dividita en naŭ zonoj, nomataj "distriktaj municipoj"
(municipi circoscrizionali), kun kutime administra kaj konsultiĝa povoj.

Laŭ la Klimata klasifiko de Köppen, Milano estas urbo klasita kiel de humida
subtropika klimato. En kontrasto kun plej parto de Italio, kiu havas
mediteranean klimaton, Milano estas pli de kontinenta klimato kaj tiele vintroj
en Milano estas humidaj kaj malvarmaj dum someroj estas varmaj kaj kun kutima
sultro. La mezaveraĝaj temperaturoj estas inter -3/+6 °C dum januaro kaj de
+15/+28 °C en julio. Kiel ĉe ĉiu urbo, la temperaturoj estas pli varmaj en la
centro ol en la ĉirkaŭaĵoj, ĉefe dumnokte kaj ĉefe vintre.

Estas komuna la neĝo vintre, kvankam iom post iom dum la lastaj du jardekoj
malpliiĝas ties kvanto kaj ofto. La historia averaĝo en la areo de Milano estas
inter 35 kaj 45 cm, sed januare de 1985 neĝis inter 80 kaj 100 cm. La humideco
estas sufiĉe alta dum la jaro kaj la jara pluvo estas de 1000 mm proksimume
mezaveraĝe. Nebulo oftas en la Pada Ebenaĵo ĉar malmultas la ventoj, sed forigo
de rizkampoj sude, urba varmigado kaj redukto de poluado malpliigis tiun
fenomenon lastatempe.

Milano (Medhelan) estas fondita de la kelta popolo de la Insubroj, tribo eble
aŭtoktona, kiu estis parto de la kulturo de Golasecca dum prahistoria epoko. La
fondo okazas laŭ la tradicio transrakontita en la rakonto de Tito Livio kaj
reprenita dum mezepoka epoko de Bonvesin de la Riva en “De Magnalibus urbi
Mediolani”, ĉirkaŭ la 600 a.K. de la gaŭlo Belloveso, nevo de la reĝo de la
Gaŭloj Biturigi, kiu setlis en la mezo de la Pada Ebenaĵo]] ("medolanum" povus
signifi "en la mezo de la ebenaĵo"), venkinta la antaŭajn etruskajn popolojn.

Post esti la plej grava el la urboj de la Gaŭloj Insubroj, en 222 a.K. ĝi estis
konkerita de la Romianoj, sekve de akra sieĝo, fare de la romiaj konsuloj Kneo
Kornelio Scipiono Kalvo kaj Marko Klaŭdio Marcelo; la konkero estis
kontraŭstarita de la invado de Hanibalo kun kiu la loka popolo alianciĝis. Nur
dum la fruaj jaroj de la 2-a jarcento a.K. la Insubroj kaj la Boi sin submetis
al la romia regado.

Kresko de la armea graveco postvenis la politikan agnoskon, kaj en la 286 Milano
iĝis imperia sidejo post la subdivido de la Imperio en Okcident-Romia Imperio
kaj Orient-Romia Imperio fare de Diokleciano kaj Milano iĝis rezidejo de
Maksimiano, ĉefo de la Romia Imperio de Okcidento. En Milano, en la 313
Konstantino interkonsentas kun Licinio por akcepti, per la Edikto de Milano, la
praktikadon de la kristana kulto, do komencinte la konstruadon de kelkaj
bazilikoj. Dum la periodo de la Episkopo Ambrozio kaj de la imperiestro Teodosio
la 1-a, Milano iĝis la plej influa centro de la Eklezio de Okcidento (ĉi tie
Sankta Aŭgusteno estas konvertita al la kristanismo en la 386 kaj ricevis la
bapton la sekvan jaron). Milano restis ĉefurbo de la Imperio ĝis 402 kiam
Ravenna iĝis la nova ĉefurbo.

La duklando de Milano estis historia teritorio de la Sankta Romia Imperio,
ĉirkaŭ la urbo Milano, situanta en la nordo de hodiaŭa Italio. Ĝi estis kreita
en 1395, kiam ĝi havis dudek ses urbojn kaj la vastan kamparan areon de la meza
Pada Ebenaĵo oriente de la montetoj de Montferrat.

Post periodo de ekspansio en la norda Italio dum la dekkvina jarcento, en la
komenco de la deksesa jarcento Milano estas konkerita de Francio, poste de
Hispanio kaj en la dekoka jarcento de Aŭstrio. De la 1796 ĝis la 1799 ĝi estis
ĉefurbo de la Cisalpa Republiko, de la 1802 ĝis la 1805 ĉefurbo de la Itala
Respubliko kaj de la 1805 ĝis la 1814 ĉefurbo de la Itala Reĝolando (Napoleona).

Post la napoleona periodo, Milano reiĝis aŭstria kun la Lombarda-Venetia
Reĝolando. En la 1859, post la dua milito por sendependeco ĝi estis parto de la
Reĝolando de Sardino kaj de 1861 de la Itala Reĝolando.

La blazono (kaj la flago) de la komunumo de Milano konsistas el arĝentoblanka
spaco, kie aperas ruĝa kruco; la blazono estas superigata dekrono kaj subigata
de duobla branĉo kaj de laŭro kaj de kverko, ligataj kune de trikolora laĉo.

Ŝajne naskiĝis komence de la 11-a jarcento de la kunfandiĝo de la flago de la
nobelularo, ruĝa, kun tiu de la popolo, blanka.

En 1167, post la ĵuro de Pontida, la ĉefaj urboj de la norda Italio formis la
union nomitan Lega Lombarda, cele lukti kontraŭ Imperiestro kaj konkeri la
sendependecon. La Lega adoptis kiel simbolon la blazonon de Milano. En 1176, en
la batalo de Legnano, la blazono flirtiĝis sur ĉaro. De tiam la milana blazono
iĝis simbolo de aŭtoritato kaj memstaro, kaj multaj urboj de la Norda Italio
adoptis ĝin.

La Katedralo de Milano, simbolo de Milano, estas la ĉefa monumento de la urbo,
situanta en la centro de la urbo en la samnoma placo. Ĝi estas la kvara preĝejo
en Eŭropo laŭ areo. Ĝi estas la plej grava preĝejo de la ĉefdiocezo de Milano.
Danke al 11.700 m² de areo kaj 440.000 m³ de volumeno, ĝi estas la plej granda
preĝejo en Italio.

La urbo enhavas totalon de 1.308.735 loĝantojn kaj la urba areo ĉirkaŭ 4.280.820
loĝantojn, en metropolita areo de ĉirkaŭ el 4 milionoj al 7.400.000, depende de
la konsidero de kio estas tia urba areo, kaj tiel estante ĉu la dua areo en
Italio, post Romo, aŭ eĉ la unua. Je 2006, la Italia nacia instituto de
statistiko ISTAT ĉirkaŭis je 292,204 la eksterlande naskitajn emmigrintoj en la
Urba Areo, tio estas ĉirkaŭ 9% de la totala populacio.

Ĝi estas konsiderata de kelkaj kiel la ekonomia ĉefurbo de Italio. Ne hazarde,
Milano estas unu de la ĉefaj komercaj kaj financaj centroj kaj unu de la plej
riĉaj urboj de la Eŭropa Unio, kaj sidejo de la Borso de Italio. Krome, la Foiro
de Milano estas konsiderata la plej grava deItalio kaj unu de la ĉefaj de la
mondo.

Je la 31-a de decembro de 2007 la eksterlandanoj loĝantaj en Milano havantaj
laŭleĝan regulan permeson estis 184.701, kio estas 5,8 % de la totalo de la
loĝantoj en Italio kaj 14,3 % de la milana populacio.

La Komunumo de Milano havas surfacon relative malgrandan kaj preskaŭ komplete
urbostrukturan, kun loĝdenso iom malpli granda ol tiu deNapolo. La vera kaj
propra urbo, la urba kontinuaĵo de konstruaĵoj, placoj, rezidejoj, fabrikoj kaj
aldonaj servoj de multe transpasas la komunumajn limojn, pleje al nordo kaj al
oriento por multaj kilometroj. Urba areo de la komunumo apudas je du trionoj de
ĝia konturo la Komunumon de Milano, do kreante unusolan urbon komponitan el
dekoj de municipoj, kun loĝantaro de ĉirkaŭ 3,9 milionoj de loĝantoj. Ĝi estas
la vera kaj propra urbo, kiu havas tamen surfacon pli malgrandan ol Romo, sed
kun preskaŭ la sama nombro de loĝantoj. En la lastaj jaroj oni komencis identigi
la Urban Areon kiu gravitas ĉirkaŭ la Granda Milano, de 4,5 milionoj de loĝantoj
(datenoj UN).

Per la noktaj satelitaj filmadoj, kaj la studoj pri la pendola trafiko oni
obtenas Areon Metropolan de Milano, kiu estas larĝa ĉirkaŭ 70 kilometrojn de
okcidento ĝis oriento kaj alta pli ol 65 kilometrojn de nordo ĝis sudo, deirante
do de Novara en Piemonto kaj alvenante al pli postaBergamo; en la alia direkto
deirante de Lugano en Svisio (do ankaŭ transnacia) malsuprenirante ĝis Sudo ĝis
Pavio kaj Lodi. Ĉi areo metropola enprenas ankaŭ la urbojn de Varese, Como,
Lecco, Bergamo kaj superas larĝe la 6,5 milionojn de loĝantoj, en surfaco
relative malgranda kaj de granda loĝdenso, ankaŭ sen konsideri ke, kiel en
multaj eŭropaj urboj, en ĝia interno estas centoj de Km² da regionaj parkoj.
Aliaj studoj plivastigas eĉ ĉi egan areon metropolan, utiligante kiel termo de
difino tiujn utiligatajn en Usono (lando kie naskiĝis la areoj metropolaj kaj
ĝiaj administra kaj gvida organismoj) kaj en Francio por la industriaj areoj. Do
oni obtenus megalopolon de pli ol 8,5 milionoj da loĝantoj, kiu entenus ankaŭ la
urbojn de Brescia, Piacenza, Crema, Verbania kaj Vercelli.

El tio rezultas ke la metropola areo de Milano koincidas kun la provinca
teritorio kaj havas la saman loĝantnombron, malgraŭ ke la teritorio de
laProvinco de Milano estus, efektive, la urbo de Milano kaj ke ĝia metropola
areo estus dekduo da fojoj pli vasta ol la oficiala urbo kaj havus preskaŭ
kvaroble da loĝantoj.

Milano nune estas administrata de Giuliano Pisapia (MEL) ekde 30-a de majo 2011.

En 1906 angla pastro Clarence Bicknell kune kun prof-ino Rosa Junck (el
Aŭstrio-Hungario) starigis la unuan Esperanto-grupon en Milano.

En 1913 la sidejo de la Itala Esperanto-Federacio (FEI, Federazione Esperantista
Italiana) translokiĝis de Ĝenovo al Milano. En 1913 okazis en Milano la 4-a
nacia kongreso de Esperanto.

Milano estas ankaŭ sidejo de la Itala Esperantista Junularo (IEJ), en vojo
Villoresi. En Milano estas ankaŭ Klubo de Esperanto, en vojo De Predis.

La plej famaj el la milanaj esperantistoj estas aŭ estis Angelo Filippetti,
Attilio Clavenna kaj Leandro Taccani.



https://eo.wikipedia.org/wiki/Islando

Islando (signifante "Glacilando") estas lando situanta sur la samnoma insulo kaj
pluraj insuletoj en la norda Atlantiko inter Gronlando, Norvegio, Irlando,
Skotlando kaj Ferooj. La areo de la lando estas proksimume 103 000 km². Pro tio
la insulo estas la 18-a plej granda en la mondo.

En Islando ekzistas preskaŭ neniaj plantoj, nur herbo, musko kaj kelkaj
malgrandaj betuloj. La nomo de la ĉefurbo Rejkjaviko signifas fumanta golfeto,
sed la golfo ne fumas, ĝi vaporas ĉe kelkaj lokoj. Pro la laboro de la vulkanoj
estas facile uzi en Islando akvoenergion kaj geoterman energion.

La grandeco de la lando estas 103 000 km² kaj ĝi estas plejparte konstruita el
bazalto. La plej granda parto de la lando estas montoj kaj multaj el ili estas
kovritaj per glaciejoj. La plej granda glaciejo en Islando kaj en Eŭropo estas
Vatnajökull (Glaciejo de l'akvoj) en la sud-orienta parto de la lando
(8100 km²). Aliaj grandaj glaciejoj estas Hofsjökull (Glaciejo de l'Templo),
Langjökull (Longa glaciejo), Mýrdalsjökull kaj Eyjafjallajökull.

Kelkaj aktivaj vulkanoj ekzistas en Islando. La plej fama nomiĝas Hekla en suda
parto de la lando. Ĝi estas impona, konusforma monto, kun monstra, ronda kratero
en la supro, kaj en la mezepoko la eŭropaj popoloj kredis, ke tiu ĉi kratero
estas enirejo al la Infero. Hekla erupciis multfoje post ekloĝado de la lando
kaj faris terurajn detruojn je tero kaj vivo. Granda fendego en Mýrdalsjökull
kiu nomiĝas Katla (Kaldrono) ankaŭ estas menciinda kaj ankaŭ Lakagígar (krateroj
de monto Laki) en sud-orienta Islando. La erupcio de Lakagígir en 1783 kaŭzis
teruran damaĝon je tero kaj brutaro kaj la lafo kiu tiam fluis el la krateroj
estis inter la plej grandaj lafoj en unu erupcio sur la tero je historia tempo.

Je la oka jarcento irlandaj monaĥoj trovis Islandon kaj tien ili velis en siaj
haŭtboatoj kaj restis tie dumsomere. Sed baldaŭ ankaŭ vikingoj el Skandinavio
malkovris la landon kaj tiam la keltaj ermitoj fuĝis reen al Irlando. La
enmigrantoj formiĝis el du malsimilaj nacifragmentoj. La fragmento multe pli
granda estis norvegaj nobeloj, bienistoj kaj vikingoj, kiuj ne volis humiliĝi
sub perfortregadon de la norvega reĝo, Harald la belhara. Kaj por konservi sian
liberecon ili fuĝis al la tiam nove trovita lando nordokcidente en la Atlantika
Oceano.

Sed iuj el la norvegaj enmigrantoj antaŭ sia foriro al Islando loĝis en Britio
(insulo) kaj Irlando. Kaj kun ili venis iom da keltoj kaj irlandanoj. Ili estis
la multe pli malgranda fragmento, kiu konsistigis la islandan popolon.

Tiu ĉi kuraĝa popolelmigrado okazis en la naŭa kaj deka jarcentoj. La unua
enmigranto metis la piedojn sur islandan teron ĉirkaŭ en la jaro 871. Kaj sesdek
jarojn poste finiĝis la enmigrado.

La koloniintoj fondis en la lando memstaran regnon, kiu havis strukturon de
aristokrata respubliko kaj kredeble estis la unua respubliko en Eŭropo. La plej
alta institucio de la ŝtato estis la tielnomata Alþingi, verŝajne la unua
parlamento en Eŭropo. Ĝi festis sian miljaran datrevenon en la jaro 1930. La
parlamento kunvenis ĉiusomere kaj havis sidejon sur loko kiu de tiam nomiĝis
Þingvellir (parlamenta kamparo aŭ parlamenta ebenaĵo). Ĝi estas unu el la plej
pitoreskaj kaj belaj lokoj en Islando.

Dum la unuaj kvar jarcentoj la juna popolo ĝuis grandan liberecon kaj brile
prosperis ekonomie kaj intelekte. Kaj tiun tempon islandanoj nomas la ora epoko
de ilia historio. Sed en la dektria jarcento la popolon trafis longdaŭraj
kvereloj kaj bataloj, kiuj furiozis inter la plej riĉaj kaj plej potencaj
ĉefuloj de la ŝtato. Kaj kiel ofte poste en la historio de la homaro, avida
fremda potenco uzis ĉi tiun malkonkordon por meti manon en la islandajn aferojn,
kio fine kondukis al perdo de ĝia sendependeco en la jaro 1264. Tiam Islando
fariĝis tributregno de la norvega reĝo. En la dekkvara jarcento ĝi transiris
kune kun Norvegio sub la danan kronon. Kaj tie la islandanoj restis ĝis en la
jaro 1918. Tiam Islando reatingis sian liberecon kaj iĝis memstara ŝtato,
havante nur la saman reĝon kiel Danio.

La proksimaj kvar jarcentoj post la subiĝo sub la fremdan monarĥon estis epoko
de ĉiam kreskanta mizero. La potenchavantoj subpremis la nacion, kaj sub ilia
ŝirmo eksterlanda komerckompanio monopoligis la tutan komercon kaj prirabis la
popolon ĝisoste. El tiu situacio sekvis profunda malriĉo de la popolo,
pesimismo, seniniciatemo kaj de tempo al tempo malsatmortoj.

Multaj poetoj vivis en Islando dum la unuaj jarcentoj post la enmigrado. Tiuj
poetoj postlasis al ni amason da poemoj kaj poemfragmentoj. La unuaj konservataj
skribitaj dokumentoj estas de la unuaj jaroj de la dekdua jarcento. Tiuj
dokumentoj estas ekstraktoj el la leĝaro (1117-1118) kaj Libro pri la Islandanoj
skribita de Ari fróði (Ari la multescia). En tiu tempo la ĉefaj poetoj ĉe la
norvega kaj dana kortegoj estis islandanoj. En la deka kaj dek-unua jarcentoj
estis kreataj la grandiozaj poemoj, kiuj en la jarcento dek-tria estis
kolektataj en unu libron, nomata Edda aŭ Sæmundar-Edda. Tiu libro estas unu el
la plej eminentaj verkoj de la ĝermana literaturo. En ĝi estas konservataj
multaj poemoj, eble plej multaj el ili verkitaj inter 900-1100 en Islando kaj en
Norvegio. La enhavo de tiuj ĉi poemoj estas mitoj pri la malnova pagana religio
kaj heroaj rakontoj el malnovaj ĝermanaj tempoj. La plej aĝa skribita teksto
estas Codex Regius, farita en la 13-a jarcento en Islando kaj nun denove tie,
post longa tempo en la Reĝa Biblioteko (Det Kongelige Bibliotek) en Kopenhago.
En la jarcento dek-tria la historiisto Snorri Sturluson skribis sian faman
majstraĵon Heimskringla. Ĝi estas historio de la norvegaj reĝoj kaj popolo tra
multaj jarcentoj, verkita en lingvo kaj stilo, kiuj povas sin mezuri kun la plej
elstara proza literaturo de la homaro. Snorri ankaŭ verkis mitologion de la
nordaj popoloj kaj lernolibron por poetoj. Tiu libro nomiĝas Snorra-Edda kaj ĝi
ankoraŭ estas tiel viva, kiel en lia tempo. De la dek-dua ĝis la dek-kvara
jarcentoj iuj majstroj, kiuj ne postlasis siajn nomojn, verkis la sagaojn, kiuj
estas mirindaj dokumentoj pri klara spirito, senantaŭjuĝa sintenado al la vivo
kaj respekto al nobla kaj arta rakontmaniero. Ili ankaŭ bonege priskribas la
vivon en Islando dum la unuaj kvar jarcentoj post la enmigrado. En tiu tempo
ankaŭ estis skribataj monumentalaj verkoj pri enmigro kaj koloniado de la
norvegoj kaj keltoj en Islando. Tiu verko nomiĝas Landnáma aŭ Landnámabók (Libro
de ekloĝigo), kaj dank’ al tiuj unikaj dokumentoj la islanda popolo scias sian
historion jam de la unua komenco. Plie en tiu ĉi literaturperiodo oni kunmetis
librojn pri fonetiko, ortografio, retoriko, kronologio, metis sur pergamenon la
leĝojn de la nacio ktp.

Islando havas ĝeneralan sansistemo administratan fare de la Ministerio de Socia
Helpo (islande Velferðarráðuneytið). La kostoj pagatas plejparte per impostoj
(85%) kaj je malgranda parto per kotizoj por servoj (15%). Malkiel aliaj plej
evoluintaj nacioj, ne estas privataj malsanulejoj kaj privataj asekuroj preskaŭ
ne ekzistas. Konsiderinda parto de la registara buĝeto estas atribuataj al
sanzorgo. Islando tutmonde havas la 11-an rangon rilate al prisanaj elspezoj
kiel procentaĵo de la malneta enlanda produkto (MEP) kaj la 14-a rangon en
elspezado popersona.

La Enciklopedio de Esperanto de 1934 pri Islando donas la sekvan resumon, kiu
kompreneble nur konsideras la eventojn ĝis tiu jaro:

Islanda Esperanto-Asocio estis fondita en 1950 kaj iĝis Landa Asocio de UEA en
1975. En julio 1977 la 62-a Universala Kongreso de Esperanto kaj de la 20-a ĝis
la 27-a de julio 2013 la 98-a Universala Kongreso de Esperanto ambaŭ okazis en
Rejkjaviko.



https://eo.wikipedia.org/wiki/Germanio

Germanio aŭ Germanujo estas demokrata federacia ŝtato en Mezeŭropo. Najbaraj
ŝtatoj estas Danio, Pollando, Ĉeĥio, Aŭstrio, Svislando, Francio, Luksemburgo,
Belgio kaj Nederlando; la Norda Maro kaj la Balta Maro estas la naturaj ŝtataj
limoj en la nordo.

La oficiala titolo estas germane Bundesrepublik Deutschland [BUNdesrepubli:k
DOJĈlant] ( aŭskultu), kiu estas vortkreaĵo de la unua ŝtata prezidanto post la
Dua Mondmilito, Theodor Heuss - en Esperanto Federacia Respubliko Germanio laŭ
la gazetara kaj informa centro de la federacia registaro de Germanio aŭ
Federacia Respubliko Germanujo laŭ listo de la ŝtata ministerio pri eksteraj
rilatoj. La federacia ĉefurbo kaj registara centro estas Berlino laŭ artikolo
22/1 de la konstitucio; sed multaj ministraj laborlokoj kaj kelkaj federaciaj
institucioj ankoraŭ restas en la eksa ĉefurbo (nun: federacia urbo) Bonno.

La politika sistemo estas federacia kaj organizita kiel parlamenta demokratio:
laŭ artikolo 20 de la konstitucio Germanio komprenas sin kiel demokrata kaj
sociala federacia ŝtato kaj kiel jura ŝtato. Ĝi konsistas el 16 parte suverenaj
landoj.

Germanio havas pli ol 80 milionojn da loĝantoj kaj post Rusio estas la due plej
popolriĉa ŝtato de Eŭropo. La Federacia Respubliko Germanio apartenas al la
Eŭropa Unio kaj estas interalie membro de la Unuiĝintaj Nacioj, Nato kaj la
G8-ŝtatoj.

En 2013 la malneta enlanda produkto estis laŭ aktualaj prezoj 3 636 miliardoj da
usonaj dolaroj, do mezume ĉ. 44 999 usonaj dolaroj por ĉiu loĝanto.

Ĉefa faktoro de la bona industrio de Germanio estis dum multaj jarcentoj la
grundaj karbo-provizoj en la Ruhr-Regiono.

El la mondaj 500 plej grandaj kompanioj mezuritaj laŭ iliaj enspezoj en 2014
listigitaj per la Fortune Global 500, 28 estas ĉefsidejitaj en Germanio. 30
Germanio-bazitaj kompanioj estas inkluditaj en la germana akcia indico
(Deutscher Aktienindex, DAX). Konataj internaciaj firmaoj inkludas la sekvajn:
Mercedes-Benz, BMW, SAP, Volkswagen, Audi, Siemens, Allianz, Adidas, Porsche,
kaj DHL (en la germana poŝta grupo).

Germanio estas agnoskita por sia granda parto da fakaj malgrandaj kaj mezaj
entreprenoj. Ĉirkaŭ 1 000 el tiuj entreprenoj estas, en la tutmonda merkato,
estroj en sia fako. Berlino evoluigis floran, kosmopolitan centron por ekfirmaoj
kaj iĝis gvida loko por riskkapitalo-financita firmaoj en la Eŭropa Unio..

Germaniaj atingoj en la sciencoj estis signifaj, kaj strebado al esploro kaj
disvolvigo (angle research and development, mallongigo R&D) estas esenca parto
de la ekonomio.

Germanio estis la hejmo de multaj famaj inventistoj kaj inĝenieroj, kiaj
Johannes Gutenberg, kiu estas konsiderita kiel inventisto de la presmaŝino de
moveblaj tipoj en Eŭropo; Hans Geiger, la kreinto de la kalkulilo Geiger; kaj
Konrad Zuse, kiu konstruis la unuan plene aŭtomatan ciferecan komputilon. Tiaj
germanaj inventistoj, inĝenieroj kaj industriuloj kiel la grafo Ferdinand von
Zeppelin, Otto Lilienthal, Gottlieb Daimler, Rudolf Diesel, Hugo Junkers kaj
Karl Benz helpis elvolvi modernan aŭtomobilan kaj aviadilan
transport-teĥnologion. Germanaj institucioj kiel la germana kosma centro
(germane Deutsches Zentrum für Luft- und Raumfahrt) estas la plej granda
kontribuanto al Eŭropa Kosma Agentejo (EKA). La aerospaca inĝeniero Wernher von
Braun evoluigis la unuan kosman raketon ĉe Peenemünde kaj poste estis elstara
membro de la usona agentejo NASA kaj evoluinta la Saturn-5 kiel luna raketo.

Germanio situas en Mezeŭropo, inter 47°16'15" kaj 55°05'33" laŭ norda latitudo
kaj inter 5°52'01" kaj 15°02'37" laŭ orienta longitudo. Germanio norde limas al
Danio (sur longeco de 67 km), nordoriente al Pollando (442 km), oriente al Ĉeĥio
(811 km), sudoriente al Aŭstrio (815 km, sen la limo tra la Bodenlago), sude al
Svislando (316 km, inkluzive la limon de la eksklavo Büsingen, sed sen la limo
tra la Bodenlago), sudokcidente al Francio (448 km), okcidente al Luksemburgo
(135 km) kaj Belgio (156 km) kaj nordokcidente al Nederlando (567 km). La tuta
longeco de la limo estas 3 757 km. La nordokcidentaj marbordoj de Norda Maro kaj
Balta Maro formas naturan limon. En la sudo, Germanio havas porcion da Alpoj
(vd. Montaroj kaj mallevaĵoj).

La plej grava rivero de Germanio estas la Rejno, venanta el Svislando, limanta
al Francio, transiranta okcidentan Germanion (interalie Rejnlandon) kaj
forlasante al Nederlando. Ĝin alfluas inter alie la riveroj Neckar, Majno,
Mozelo, Ahr, Sieg kaj Ruhr.

Venanta el Ĉeĥio, la Elbo trafluas mezan kaj poste nordan Germanion kaj
plilarĝiĝanta post Hamburgo, ĝi fluas en la Nordan Maron. Same la nordan maron
celas la riveroj Emso kaj Weser. La Odro ekde la Dua Mondmilito estas limrivero
al Pollando.

Grandaj lagoj estas inter alie la Bodenlago kaj Müritz. La lagoj de Bavario,
ekzemple Ammersee, Chiemsee, Kochelsee, Simssee, Staffelsee, Starnberger See,
Tachinger See, Tegernsee kaj Waginger See, havas apartan ĉar fone de iliaj
bordoj videblas la impresa montara panoramo de la Alpoj.

Gravas por la lando ankaŭ la kanaloj, subzorge de la Akvotransporta oficejo de
Germanio.

Inter la plej gravaj insuloj de Germanio estas Rügen, Usedom, Fehmarn, Sylt,
Helgoland, Föhr, Nordstrand kaj Pellworm.

Mezurita laŭ la marborda linio, Germanio havas rimarkindan kvanton da insuloj.
En la Norda Maro la insuloj plej ofte estas en arkipelagoj, kiuj antaŭsituas la
firmteron kaj kiuj reprezentas reziduan firmteron separitan de marbordo per
landmalaltiĝo kaj sekvanta superakvigado. Tiuj estas subdividitaj en nordfrisajn
kaj orientfrisajn insulojn, kiuj estas konsisteroj de la germana Vadmaro. La
nord-frisaj insuloj apartenas al Ŝlesvigo-Holstinio kaj konsistas el la pli
grandaj insuloj Sylt, Föhr, Amrum, Pellworm kaj Nordstrand kaj la konsiderinde
pli malgrandaj haligoj (insuletoj). La orientfrisaj insuloj, kiuj apartenas al
Malsupra Saksio, estas tre similaj laŭ grandeco kaj konstruo. La plej granda el
tiuj insuloj estas Borkum. Speciala kazo estas la tre malproksime situanta
insulo Helgoland, la sola germana insulo en libera maro.

La insuloj situantaj en la Balta maro tendence estas pli grandaj kaj pli
reliefiĝaj. La plej granda el tiuj kaj samtempe la plej granda insulo de la tuta
lando estas Rügen. Dua laŭ grandeco estas Usedom, kies orienta anguleto jam
apartenas al Pollando.

La plej bone konata, parte germana montaro estas la Alpoj, situanta en la sudo
de Germanujo kaj estanta la sola altmontaro en la tuta nacio. Tie situas la plej
alta monto nomata Zugspitze (2.962 m, elparolata kiel Cúgŝpice). De la sudo ĝis
la nordo la mezaltaj montaroj tendence plialtiĝas kaj vastiĝas. Tiel, la
federacia subŝtato, en kiu la alpoj komenciĝas, nome al Bavarujo, dividiĝas en
la tiel-nomata Supra Bavario, kiu jam enkondukas la alpojn per pli alta grundo,
kaj la Malsupra Bavario, kiu estas altece malpli alta ol la Supra parto de la
subŝtato.

Alia konata montaro estas la Harco-montaro situante meze de Germanujo kiel plej
norda montaro de la lando. Ĝi situas en la subŝtatoj Malsupra Saksio,
Saksio-Anhalto kaj Turingujo. En la harca montaro ankaŭ situas la konata
esperanto-urbo Herzberg am Harz. La pejzaĝa regiono Rhön estas mezalta montaro
en la centro de Germanio. La teritorio etendiĝas tra partoj de tri federaciaj
landoj – nome la oriento de Hesio, la nordo de Bavario kaj la sudokcidento de
Turingio. La plej alta punkto estas la monto Wasserkuppe, 950 metrojn super la
marnivelo, kies pinto apartenas al la komunumo Gersfeld en Hesio.

Aliaj gravaj montaroj en Germanujo estas la Elba Grejsmontaro, la Ercmontaro kaj
la Luzacia Montaro. La plej alta mezmontara pinto estas la Feldberg (1.493 m) en
la Ŝvarcvaldo.

La Federacia Respubliko estas federacia ŝtato laŭ popola suvereno. Centra organo
estas la unuĉambra parlamento (germane Bundestag), elektita laŭ personigita
proporcia baloto de la germanoj. La parlamento elektas interalie la ĉefministron
(Kanceliero) kaj la superajn juĝistojn; la ĉefa laboro estas decidi pri la
federaciaj leĝoj (kaj la ŝtata budĝeto). Oficperiodo estas kvar jaroj.

Krom la parlamento ekzistas la Federacia Konsilio (germane Bundesrat), kiu estas
propra organo (ne konsiderata kiel parto nek ĉambro de la parlamento) kaj
daŭrigas la federaciisman tradicion de la malnova Reichstag antaŭ 1806. La
Federacia Konsilio konsistas el reprezentantoj de la regionaj subŝtatoj kaj
kundecidas pri la federaciaj leĝoj (se ili tuŝas la interesojn de la regionaj
subŝtatoj).

Kiel dirite, la parlamento elektas nur la Federacian Kancelieron (germane
Bundeskanzler) laŭ propono de la Federacia Prezidanto. La Kanceliero mem
proponas al la Federacia Prezidanto la ministrojn. Estas iom specialaj la
reguloj rilate al elekto kaj malelekto de Kanceliero; plej gravas, ke la
parlamento povas forelekti ĉefministron nur se ĝi samtempe elektas novan. Tiu
procedo nomiĝas konstrua mocio de demisio (germane Konstruktives
Misstrauensvotum).

La plej alta reprezentanto estas la Federacia Prezidanto, elektita de speciala
organo nomata Federacia Kunveno. Tiu organo kunvenas nur por elekti Federacian
Prezidanton, kutime ĉiun kvinan jaron. Ĝi konsistas el ĉiuj anoj de la
(federacia) parlamento kaj same granda nombro de homoj elektitaj de la
parlamentoj de la regionaj ŝtatoj. Kvankam la Federacia Prezidanto havas ĉefe
nur reprezentajn taskojn, restas certaj kompetentecoj specialaj por krizaj
kazoj. Ekzemple, la prezidanto rajtas dissolvi la parlamenton.

Kutime Germanio estas regata de koalicio el du partioj, unu granda, unu
malgranda. Tiuj du partioj havas la (absolutan) plimulton en la parlamento kaj
komune formas la registaron. La du grandaj partioj estas la Kristandemokrata
Unio (CDU) (en Bavario: Kristansociala Unio) kaj la Socialdemokrata Partio
(SPD). Krom tiuj en la nuna parlamento (elektita lastfoje en 2013) sidas la
frakcioj de la verduloj (Alianco '90/La Verduloj) kaj de la Maldekstra Partio,
kiu antaŭe nomiĝis PDS (Partio por Demokratia Socialismo). La libera partio
(FDP), kiu ĉiam apartenis al la parlamento ekde la kreiĝo de la respubliko, ne
plu apartenas al ĝi ekde la federacia elekto de 2013.

La Registaro de Germanio disponas je sia servo de la agado de Gazetara kaj
informa centro kiu kolektas ĉiujn informojn de la unuopaj ŝtataj ministerioj kaj
de la oficejo de la federacia kanceliero de Germanio, kiun ĝi peras al
novaĵagentejoj, amaskomunikiloj, unuopaj ĵurnalistoj kaj al la ĝenerala publiko.

La regionaj ŝtatoj estas nomataj en Germanio federaciaj landoj (Land aŭ
Bundesland, pl. Länder). Ili estas ŝtatecaj politikaj unuoj. Ekde 1990 estas 16
landoj:

Inter la Federacio kaj regionaj ŝtatoj ekzistas divido de la taskoj. Ekzemple,
nur la Federacio okupiĝas pri eksteraj rilatoj, defendo, valuto kaj mezuroj, kaj
nur la regionaj ŝtatoj okupiĝas pri lernejoj. Multaj taskoj tamen estas komuna
agadkampo de ambaŭ. La regionaj ŝtatoj estas reprezentataj en speciala germana
organo, la Federacia Konsilio (Bundesrat), kiu havas certajn veto-rajtojn rilate
al federaciaj leĝoj. Ĉar laŭ la germana konstitucio ĉiuj germanoj devas havi
proksimume samajn vivkondiĉojn en la tuta lando, Germanio estas tre unuecisma
federacia ŝtato (kompare ekzemple al Usono).

Jam komence de la 20-a centojaro, Germanujo estis “tro malgranda por regi super
aliaj, sed tro granda por la balanco de potencoj en Eŭropo”. Ke Germanujo estas
“tro granda por Eŭropo, sed tro malgranda por la mondo”, estas fakto ankaŭ
koncerne la hodiaŭan Germanujon, kiu ŝajnas havi precipan rolon en la Eŭropa
politiko. Tion kaŭzis la financa dominanteco de Germanujo, pro kiu Angela
Merkel, kiu estas kanceliero dum la Eŭropa ŝuldokrizo, gajnis da politika
potenco ankaŭ en la aliaj landoj de EU. En Grekujo, kie la krizo plej fortas,
koleriĝintaj demonstraciantoj nomis la germanan ŝtaton “kvara regno”, aludante
al la “tria regno”, kiu estas sinonimo de Nazia Germanio.

Ekde la eniĝo de okcidenta Germanujo en la NATO, la federacia respubliko
apartenas al alianca sistemo de Usono, kiu estas ties plej grava partnero sur la
internacia scenejo. Krome, la germana nacio provas ĉiam teni bonajn rilatojn al
Israelo, al kiu ĝi ŝuldas multon pro la nazia diktatoreco.

La etnogenezo, la estiĝo de la germana popolo, estis longdaŭra procezo. Post la
disigo de latinidalingva okcidento kaj ĝermanlingva oriento, la orientfranka
regno fariĝis la lulilo de posta Germanio.

Je la fino de la mezepoko, ĉirkaŭ 1500 p.K., la tiel nomata Sankta Romia Imperio
de Germana Nacieco, la tiutempe unuiĝinta Unua Germana Regno kaj la posta
orientfranka regno, konsistis el centoj da pli malgrandaj ŝtatoj. Sed ĝi estis
nur loza lando, ĉar la princoj kaj reĝoj de la subŝtatoj ankoraŭ havis multe da
politika potenco.

La Germana Renesanco, parto de la Norda Renesanco, estis kultura kaj arta movado
kiu etendis inter germanaj pensuloj en la 15a kaj 16a jarcentoj, kiu originiĝis
en la Itala Renesanco. Multaj areoj de artoj kaj sciencoj estis influitaj, ĉefe
pro la etendo de la Renesanca humanismo al variaj germanaj ŝtatoj kaj
princlandoj. Estis multaj avancoj faritaj ĉe la disvolvigo de novaj teknikoj en
la kampoj de arkitekturo, artoj kaj sciencoj. Germanio produktis du antaŭenigojn
kiuj hegemonios en la 16a jarcento tra tuta Eŭropo: presarto kaj Protestanta
Reformacio.

Kiam eksplodis la Tridekjara Milito de 1618 ĝis 1648, la Imperio estis
malplifortigita, ĉar en ĝiaj limoj estiĝis religiaj malsamoj inter la katolika
kaj la protestantisma eklezio.

Fine de la 18-a jarcento, okazis unu el la plej gravaj okazaĵoj de la eŭropa
historio: Per la franca revolucio de 1789 komencis la nova Epoko de la
Respubliko kaj la franca absolutismo estis detruita. Sed jam post iom da tempo
akiris Napoleono Bonaparte, la revolucia estro, la ŝtatan potencon kaj nomis sin
mem Imperiestro de la francoj. Tio ankaŭ influis la germanan politikon, ĉar
Napoleono volis pligrandigi la teritorion de Francujo.

Post dudek jaroj da sangoplena batalado, la Napoleonaj militoj, dum kiuj
Napoleono provis aneksi aliajn landojn, finiĝis kaj la militintaj kontraŭuloj de
Francujo (tiuj estis Britujo, Aŭstrujo, Rusujo, Prusujo kaj la aliaj germanaj
ŝtatoj) faris konferencon en Vieno (nomita Viena Kongreso de 1814), en kiu estis
decidiĝonta la futuro kaj la nova strukturigo de la eŭropa kontinento. Eksaj
ŝtatoj estis nun kunigitaj en pli grandaj, ekzemple en Bavarujo. Tiel la germana
teritoria formad-proceso progresis. Sed la Viena Kongreso ankaŭ havis aliajn
rezultojn por Germanujo: La Germana Federacio estis fondita, loza ŝtata alianco,
kiu iomete rememorigas pri la eksa Sankta Romia Imperio, kiu estis disbatita per
Napoleono en la jaro 1804. En tiu federacio lokiĝis ankaŭ la grandpotencoj
Prusujo kaj Aŭstrujo, kiuj jam delonge konkuradis.

La ideoj, kiuj estis vekitaj en la Franca Revolucio pluvivis, kvankam la princoj
kaj reĝoj de la militvenkintaj landoj refirmigis la monarĥiojn en la tiel nomata
Bidermajra epoko. Sed tiam la monarĥioj estis konfrontitaj kun demokratiistoj,
kiam en la jaro 1848 en Francujo denove eksplodis revolucio. La revolucio estis,
same kiel en la jaro 1789, direktata kontraŭ la monarĥioj de Eŭropo. Ĝi ŝanĝis
la situacion en multaj landoj, ekzemple en Francujo ĝi restarigis respublikon,
sed finfine la revolucio fiaskis, forigita de la trupoj de la monarkoj.

Baldaŭ post la Revolucio de 1848, la plej grandaj potencoj ene de la Germana
Federacio, Aŭstrujo kaj Prusujo, komencis kontraŭagi. La ministroprezidanto de
la reĝlando Prusujo, Otto von Bismarck, celis unuigi la germanajn ŝtatojn sub la
prusa regado. Kiam Prusujo aneksis la teritoriojn de Ŝlesvigo kaj Holstinio,
kiuj estis regionoj en norda Germanujo, Aŭstrujo vidis danĝeron en la prusa
potenco. En la jaro 1866 eksplodis milito inter la du grandpotencoj, kaj la
Germana Federacio, fondita en la Viena Kongreso, disfalis. La sudgermanaj landoj
aliĝis kun Aŭstrujo kontraŭ Prusujo, sed tamen ili ne povas venki super la tre
progresema reĝlando.

Post la venko de Prusujo en la Interfrata Milito (interfrata, ĉar Prusujo kaj
Aŭstrujo estis ambaŭ delonge partoj de la Sankta Romia Imperio, do preskaŭ kiel
fratoj), nova alianco estiĝis: la Nordgermana Federacio, kiu estis konfederacio
inter ĉiuj aliancanaj ŝtatoj de la Prusa Reĝlando en la Interfrata Milito.

Plua milito kontraŭ Francio, kiu vidis la rapidan kreskon de la prusa potenco
timante tro fortan najbaron, instigis la sudajn germanajn ŝtatojn aliĝi al la
Nordgermana Federacio. Post venko super la Franca Imperio en 1871, Prusio estis
venkanta mondpotenco, kaj nun ĝi povis esperi, havi sufiĉe da influo al la aliaj
germanaj ŝtatoj. Por finigi la Germanan Unuiĝon, Bismarck sendis leteron al la
bavaria regno, kiu jam havis grandan influon al la sudgermanaj landoj kaj
persvadis lin fari alvokon al ĉiuj reĝoj de tiuj regnoj, proponi al la prusa
reĝo titolon de Germana Imperiestro. Akceptinte tion, la prusa reĝo Vilhelmo la
1-a iĝis Unua Imperiestro de la Dua Germana Imperiestra Regno - nun estante ne
interŝtata alianco, sed tute firma imperia ŝtato.

Sed kiam Vilhelmo la 2-a iĝis Imperiestro de la regno fine de la 19-a jarcento,
Germanujo serĉis mondvastan agnoskon per kolonioj, ekzemple en Germana
Orient-Afriko, Germana Sudokcidenta Afriko, Togolando, kaj Kameruno.. La tempo
sekva estis akompanata de granda industriigo en Germanujo, precipe en la
Ruhr-regiono. La plej multaj aliancoj, en kiuj Germanujo estis iĝinta parto, ne
estis renovigataj, kaj novaj aliancoj eksklusivis la landon.

La 28an de junio 1914, okazis la tiel nomata atenco de Sarajevo, la mortigo de
arkiduko Franz Ferdinand kaj lia edzino. Tio estis la finfina instigo de la Unua
Mondmilito. Germanujo, kiel parto de la alianco de Centraj Potencoj, devis
suferi malvenkon kontraŭ la entento (granda alianco, inter alie kun Francujo kaj
Britujo) en unu el la plej sangoplenaj konfliktoj de ĉiuj epokoj. Ĉirkaŭ du
milionoj da germanaj soldatoj mortis en la Unua Mondmilito. Kiam Usono eniris en
la militon, ĝia prezidanto Woodrow Wilson postulis, ke Germanujo demokratiiĝu
antaŭ ol iuj traktatoj estis farotaj. Novembre 1918, Germana Revolucio eksplodis
kaj devigis kaj Vilhelmon la 2-an kaj ĉiujn regantajn princojn eksiĝi. Armistico
finigis la militon, la 11-an de novembro, kaj Germanujo devis subskribi la
traktaton de Versajlo junie 1919. En Germanujo oni konsideris la traktaton kiel
humiligan kontinuigon de la milito, kaj ĝi estas ofte citata kiel influo al la
ascendo de naziismo. Dume, 1917, eksplodis Soveta Revolucio en Rusujo, kaj la
lando fariĝis komunisma reĝimo, laŭ la ideo de la germana filozofo Karl Marks:
Sovetunio fondiĝis.

En Vajmaro, kultura urbo en Germanujo, estis malfermita la Nacia Asembleo, kiu
havis la taskon, doni al Germanujo novan konstitucion post la malvenkita milito.
Ĉar la Imperiestro jam estis eksiĝinta, la ŝtata formo iĝis demokratia, kaj pro
tio la nova ŝtato nomiĝis Vajmara Respubliko. Sed rekte en ĝia komenco, la
respubliko devis suferi krizajn jarojn, dum kiuj okazis mortigoj de
politikistoj, protestoj kontraŭ la traktato de Versajlo, mona krizo kaj okupo de
la Ruhr-regiono per francoj kaj belgoj. Krome la nova regno ne estis parto de la
Ligo de Nacioj, mondvasta organizaĵo, kiu reprezentis la ŝtataron je tiu tempo
kiel antaŭanton de Unuiĝintaj Nacioj. Tion ŝanĝis Gustav Stresemann, kiu iĝis
Regna Kanceliero en la plej krizoplena jaro 1923, en kunlaboro kun la franca
ĉefministro Aristide Briand, kaj por ebligi al Germanujo la vojon al la ŝtataro,
ili ambaŭ ricevis la nobel-premion pri paco.

Sed la germana dekstro konsideris la Versajlan Traktaton kiel nacian insulton,
kaj kiam mortis Stresemann (kiel fondanto de paco inter Germanujo kaj Francujo)
en 1929, la naziismo povis kreski kaj gajni anojn. En la jaro 1933 iĝis Adolf
Hitler Regna Kanceliero, kiu estis ideologie tre dekstra politikisto, kiu
devenis el Aŭstrujo. Li estigis diktaturan Germanujon. En tiu diktaturo li lasis
persekuti naciajn minoritatojn kaj jam tri jarojn post lia kancelieriĝo, 1936,
Germanujo helpis al la faŝisma revolucio en Hispanujo. Kaj tri jarojn post tio,
1939, germanaj soldatoj ekatakis Pollandon; la komenco de la Dua Mondmilito.
Kiam ankaŭ Francujo kaj la Sovetunio estis atakitaj de Germanujo, kaj kiam Usono
eniris en la militon, la milita fato sin turnis. La milito finiĝis en la jaro
1945, kiam Hitler sin mortigis kaj la armeo de Germanujo kapitulacis.

Post la milito, en kiu la germanoj denove estis venkitaj, la naziistoj estis
starigitaj antaŭ la tribunalon de Nurenbergo, kie juĝistoj el la venkintaj
ŝtatoj faris juĝojn super la ĉefkrimuloj de la milito. Oni vidis, ke la reĝimo
de Hitler ne nur faris suferigan militon, sed ankaŭ estis opresinta ĉiujn, kiuj
ne volis esti parto de tiu krimo. Ili praktikis genocidon per mortigi 6
milionojn da Judoj (vd. Holokaŭsto), kaj ili mortigis ĉiujn aliajn homojn, kiuj
ne similis al la modelo, kiu estis - laŭ la personeca impreso de Hitler -
«arja».

1945: La Dua Mondmilito ege detruis multegajn urbojn en la tuta Eŭropo. La
venkintoj konstatis, ke tiu milito estis eĉ pli vasta, pli detruiginta ol la
Unua Mondmilito. Por tio, ke la mondpaco estu garantiota en la futuro kaj ke
neniam denove ekestu militoj kiel tiaj, ili decidis je la fondiĝo de Unuiĝintaj
Nacioj. Sed kvankam preskaŭ ĉiuj landoj de la mondo estis partoj de ĝi, la UN ne
povis eviti la tiel nomatan Malvarman Militon: La malsimilecon kaj konkuradon
inter la komunisma sistemo de la Sovetunio kaj de la kapitalisma sistemo de
Usono. La komunismo en la Sovetunio ne estis tia, pri kia Karl Marks estis
pensinta, sed ĝi havis reĝiman estraron.

Kiam Germanujo estis dividita en kvar okupitajn zonojn, la franca, usona kaj
brita zonoj unuiĝis, dum la sovetunia zono en la oriento restis sola. Sub la
superforto de Usono, la okcidentaj nekomunismaj ŝtatoj fondis la tiel nomatan
NATO-n, militan pakton, en la jaro 1949. Poste fondiĝis alia milita pakto, nome
la Varsovia Kontrakto, kiel ekvivalenta komunisma interŝtata alianco, dominata
de la Sovetunio. La limo de la nekomunismaj al la komunismaj ŝtatoj estis nomata
Fera Kurteno. Kun la Plano Marshall, projekto por restarigi Eŭropon, lanĉita en
1947, Usono volis plibonigi siajn rilatojn al Germanujo.

En la sovetunia parto de Germanujo baldaŭ kreiĝis ŝtato nomita Germana
Demokratia Respubliko (GDR), dum en la nekomunisma, de Usono dominita parto,
kreiĝis ŝtato kun la nomo Federacia Respubliko Germanujo (FRG), kiel la lando,
kiu hodiaŭ estas nomata Germanujo. La eksa ĉefurbo, Berlino, estis dividita kaj
konsistis nun el okcidenta parto, kiu apartenis al la FRG, kaj el orienta parto,
kiu estis parto de GDR. En la Germana Konstitucio (de la FRG) estas deklarita la
reunuiĝo de Germanujo en libera Eŭropo kiel ŝtata celo.

Aŭguste de 1961 estis kreita la Berlina Muro, kiel forigo de la Fera Kurteno kaj
kiel signo de la divido de Germanujo. La kialo por tio estis tumultoj en la GDR
en 1953 kaj daŭraj fuĝoj el la GDR.

Per la Glasnost- kaj Perestrojko-politiko de Miĥail Gorbaĉov, kiu plibonigis la
rilatojn inter la Sovetunio kaj la NATO-ŝtatoj kaj precipe ŝanĝis aferojn
koncerne la enlandan politikon, kaj per la konsentema politiko en la ambaŭ
germanaj ŝtatoj kaj en Usono, la limo transpasebliĝis. Sed la instigon donis la
popoloj mem, kiuj trapasis amase la limojn inter la komunismaj kaj nekomunismaj
landoj en la jaro 1989. Finfine, la 3-an de oktobro 1990, okazis ŝtata akto en
Berlino por la reunuiĝo de la du Germanujoj al la unuiĝanta Federacia Respubliko
Germanujo.

Post kiam la tiel-nomata demando pri unueca germana ŝtato estis solvata, la
politikistoj faris kelkajn decidojn por pliunuigi ambaŭ germanajn partojn. Oni
decidis, ke la riĉaj federaciaj landoj pagu monon al la plimalriĉaj, inter kiuj
estis precipe la orientgermanaj federaciaj landoj, al kiuj mankis ekonomia
forteco, post kiam la socialisma ekonomio ne estis bone funkcianta dum ĉ. 40
jaroj. Krome, la ĉefurbo de la Federacia Respubliko moviĝis de Bonn al Berlino
en la jaro 1999.

Paradokse, en la subŝtatoj, kiuj antaŭe estis partoj de la Germana Demokratia
Respubliko kaj do estis socialismaj, la partio NPD ekis havi grandan influon al
la popolo. Alie ol en la okcidenta landoparto, tiu ekstreme dekstra partio
gajnis seĝojn en du orientaj federaciaj landoj, nome al Meklenburgo-Antaŭpomerio
kaj Saksio.

La loĝantaro de Germanio konsistas laŭ etnoj el 95,1% germanoj, 2,4% turkoj,
0,7% italoj, 0,4% grekoj, 0,4% poloj kaj 1,1% aliaj. Laŭ religioj estas 32,3%
katolikoj, 32,1% protestantoj, 3,2% islamanoj, 3% anoj de aliaj religioj kaj
28,5% homoj sen konfesio.

La oficiala lingvo estas la germana. Krome ekzistas minoritataj lingvoj tradicie
parolataj sur la germana teritorio, kiel la platgermana, dana, frisa kaj soraba;
ĉi tiuj kvar lingvoj estas oficiale agnoskitaj minoritataj lingvoj. Krome
ekzistas minoritataj lingvoj de enmigrintoj, kiuj tamen ne estas oficiale
agnoskitaj: la turka, la rusa, la pola kaj aliaj.

La germana lando estas ofte nomata Das Land der Dichter und Denker (la tero de
poetoj kaj pensuloj). La germana kulturo ekis multe antaŭ la apero de Germanio
kiel naci-ŝtato kaj ĝi enhavis la tutan zonon de germana lingvo. Ekde ties
radikoj, la kulturo, en Germanio formiĝis de la ĉefaj intelektaj kaj popularaj
tendencoj en Eŭropo, kaj religiaj kaj nereligiaj. kiel rezulto, estas malfacile
identigi difinitan tradicion kiel germana separante ĝin el la pli ampleksa kadro
de la alta kulturo tuteŭropa. Alia sekvo de tiuj cirkonstancoj estas la fakto ke
kelkaj historiaj figuroj, kiaj Wolfgang Amadeus Mozart kaj Nikolao Koperniko,
inter aliaj, kvankam ne estis ŝtatanoj de Germanio en la moderna senco, devas
esti konsiderataj ene de la kunteksto de la kultura germana etoso por kompreni
iliajn verkojn.

Germanio estis hejmo de kelkaj el la plej elstaraj priserĉistoj en diversaj
sciencaj fakoj. La Nobel-premio estis aljuĝita al pli ol 100 germanaj (ĉu
devenaj aŭ ŝtatanece) premiitoj. En la komenco de la 20-a jarcento, germanaj
premiitoj havis pli da premioj ol ajna alia nacio, speciale en la sciencoj
(fiziko, ĥemio, kaj fiziologio aŭ medicino) Rimarkindaj germanaj fizikistoj
antaŭ la 20-a jarcento inkludas la sciencistojn Hermann von Helmholtz, Joseph
von Fraunhofer kaj Gabriel Daniel Fahrenheit, inter aliaj. Poste Albert Einstein
enkondukis la relativecan teorion pri lumo kaj gravito en 1905 kaj 1915
respektive. Kune kun Max Planck, li estis instrumenta en la enkonduko de
kvantuma mekaniko, en kiu Werner Heisenberg kaj Max Born poste plenumis gravajn
kontribuojn. Otto Hahn estis pioniro en la kampoj de radioĥemio kaj malkovris
nuklean fision. La atingoj de Albert Einstein, Max Planck kaj Otto Hahn ludis
gravan rolon por la fondo de la moderna fiziko kaj la atomkemio, kiujn Werner
Heisenberg kaj Max Born plie disvolvigis.. Wilhelm Conrad Röntgen malkovris la
ikso-radiojn, nome atingo kiu havigis al li la unua Nobel-Premion pri Fiziko en
1901.. En Germanio kaj aliaj landoj, la ikso-radio nomiĝas "Röntgenstrahlen"
(radioj de Röntgen). La laboro de Heinrich Rudolf Hertz en la kampo de la
elektromagneta radiado ludis ŝlosilan rolon por la disvolvigo de la moderna
telekomunikado.. Wilhelm Wundt estas fama ĉar disvolvigis la unuan laboratorion
de psikologio, al kiu oni donis poste la kategorion de scienco. Alexander von
Humboldt kaj lia verko kiel natursciencisto kaj esploristo estis fundamenta por
la biogeografio.. Robert Koch estis fondinto de mikrobiologio.

Nombraj gravaj matematikistoj naskiĝis en Germanio, kiaj Carl Friedrich Gauss,
David Hilbert, Bernhard Riemann, Gottfried Leibniz, Karl Weierstrass kaj Hermann
Weyl.

Gravaj institucioj de esplorado estas la Societo Max Planck, la
Helmholtz-Gemeinschaft kaj la Societo Fraunhofer. Tiuj laboras ĉu sendepende aŭ
konektataj ekstere al la universitata sistemo kontribuante konsiderinde al la
scienca produktado. La prestiĝa premio Gottfried Wilhelm Leibniz estas atribuata
ĉiujare al dek sciencistoj kaj akademianoj. Kun maksimuma kvanto de 2,5 milionoj
de eŭroj, estas unu el la premioj de esplorado plej alte dotitaj en la mondo.

La germana literaturo komencis je la Mezepoko kaj per la verkoj de verkistoj
kiaj Walther von der Vogelweide kaj Wolfram von Eschenbach. Diversaj germanaj
aŭtoroj kaj poetoj atingis grandan agnoskon, kiaj Johann Wolfgang von Goethe kaj
Friedrich Schiller. La kolektoj de popolrakontoj publikigitaj de la Fratoj Grimm
popularigis la germanan folkloron je internacia nivelo. La plej influantaj
aŭtoroj de la 20a jarcento estas Thomas Mann, Bertolt Brecht, Hermann Hesse,
Heinrich Böll kaj Günter Grass.

La influo de Germanio en la filozofio estas historie grava kaj multaj elstaraj
germanaj filozofoj kontribuis al formigo de la okcidenta filozofio el la
Mezepoko. Gottfried Leibniz kaj liaj kontribuoj al raciismo, la pensaroj de
Immanuel Kant, Georg Wilhelm Friedrich Hegel, Friedrich Wilhelm Joseph Schelling
kaj Johann Gottlieb Fichte preparis la idealismon, Karl Marx kaj Friedrich
Engels formulis la teorion de la komunismo, Arthur Schopenhauer disvolvigis la
komponon de la metafizika pesimismo, Friedrich Nietzsche disvolvigis la
perspektivismon, la verko de Martin Heidegger en Esto kaj Tempo, kaj la sociaj
teorioj de Jürgen Habermas estis ĉefe influaj.

En Germanio disvolviĝis kelkaj el plej rekonataj komponistoj de la eŭropa
klasika muziko, kun inkludo de Johann Sebastian Bach, Ludwig van Beethoven,
Johannes Brahms kaj Richard Wagner. El 2006, Germanio estas la kvina merkato de
la muziko en la mondo kaj estis influinta en la muziko pop, rok kaj la industria
metalroko pere de artistoj kiaj Modern Talking, Rammstein, Lacrimosa, Kraftwerk,
Scorpions kaj Tokio Hotel.

Nombraj germanaj pentristoj ĝuis el internacia prestiĝo tra siaj verkoj en
diversaj artaj tendencoj. Lucas Cranach la Maljuna, Hans Holbein la malpliaĝa,
Matthias Grünewald, kaj Alberto Durero estis gravaj artistoj de la Renesanco,
Caspar David Friedrich de la Romantismo, kaj Max Ernst de la superrealismo.

Inter la germanaj kontribuoj en arkitekturo oni inkludas la stilojn kaj karolida
kaj otona, kiuj estas gravaj pioniroj de la romaniko. La regiono poste
konvertiĝis en la loko de gravaj verkoj en stiloj kiaj gotika, renesanca kaj
baroko. Estas speciale grava en la unuaj modernaj movadoj, ĉefe tra la movado
Bauhaus fondita de Walter Gropius. Ludwig Mies van der Rohe iĝis unu el la plej
renomataj arkitektoj de la mondo en la dua duono de la 20a jarcento. La fasado
el vitro en la nuboskrapuloj estis lia ideo.

La germana kinarto estis ĉefe influa dum la jaroj de la Respubliko de Weimar,
ekzemple pro la germanaj esprimistoj kiaj Robert Wiene (La kabineto de la
Doktoro Caligari) kaj Friedrich Wilhelm Murnau. La naziisma epoko produktis
gravajn verkojn kiaj la filmo Münchhausen (1943) aŭ la polemika laboro de la
reĝisorino Leni Riefenstahl.

Dum la periodo 1970-1980 reĝisoroj kiaj Volker Schlöndorff, Werner Herzog, Wim
Wenders, Rainer Werner Fassbinder metis la germanan kinarton revene en la
internacia scenejo pere de filmoj foje provokemaj. Pli ĵuse, filmoj kiaj Das
Boot (1981), Lola rennt (1998), Good bye, Lenin! (2003), Gegen die Wand (2004),
Der Untergang (2004) kaj Das Leben der Anderen (2007) ĝuis internacian sukceson.

La Berlinale, okazinta jare ekde 1951, estas unu el la kinfestivaloj plej
prestiĝaj. La ĉiujara ceremonio de la Eŭropa Filmpremio okazas ĉiun duan jaron
en la urbo Berlino, kie troviĝas la Eŭropa Filmakademio. La studioj Babelsberg
en Potsdamo estas la plej antikvaj grandskale en la mondo kaj konstituas
internacian centron por la produktado de filmoj.

La germana kuirarto varias multe el regiono al alia de la teritorio kaj estas
tre influita de la kultura kaj socia medioj, ekzemple, la regionoj de la sudo de
Bavario kaj Ŝvabio kunhavas multe stilojn kaj tipajn pladojn kun la najbaroj kaj
svisaj kaj aŭstriaj. En la okcidento la influoj el la franca kuirarto estas
sufiĉe pli markitaj kaj montras reciprokajn influojn pri vinproduktado kun tiu
lando, dum la regionoj de la oriento montras influojn el la landoj de Orienta
Eŭropo kaj tiuj de la nordo kun la nederlanda kuirarto, ĉefe ĉe la marbordaj
zonoj en kiuj troveblas abundo de pladoj el fiŝaĵo, kaj krome estas multaj
elementoj komune kun la skandinavia kuirarto.

Estas multaj specoj da fromaĝoj. La nigra pano (Pumperniklo kaj aliaj) estas pli
tipa proporcie ol ĉe aliaj najbaraj landoj. Por trinkaĵoj, krom la tipaj vinoj
kaj bieroj, eble la nacia trinkaĵo (Biero en Germanio), en Germanio estas tre
popularaj la brandoj produktitaj el fruktoj, kiaj kirsch. Multe trinkiĝas sukoj,
kaj miksaĵoj el sukoj kaj minerala akvo nomataj ŝorlo. Tipaj regionaj pladoj
estas flamkukoj, saŭrkraŭto, knedlikoj, mielkukoj inter aliaj.

Futbalo estas la plej populara sporto en Germanio. La nacia teamo gajnis la
Futbalan Mondpokalon 4-foje (1954, 1974, 1990 kaj 2014), kaj aperas en la finalo
multfoje. La teamo ankaŭ gajnis la Eŭropan Futbal-Ĉampionadon 3-foje (1972, 1980
kaj 1996) kaj aperas en la finalo multfoje. La supra futballigo en Germanio
estas la Bundesliga. Ankaŭ, la Germana Futbal-Asocio (Deutscher Fußball-Bund)
estas la plej granda en la mondo. Kelkaj el la mondaj plej bonaj futbalistoj
venis de Germanio. Inter ili inkludiĝas Miroslav Klose, Oliver Kahn, Gerd
Müller, Michael Ballack, Bastian Schweinsteiger, Franz Beckenbauer, kaj tiel
plu. Plie, multaj turniroj okazis en Germanio. La plej freŝdataj estis la
Futbala Mondpokalo 2006 kaj la Virina Futbala Mondpokalo 2011. La Audi Cup
okazas en Germanio ĉiujare en Munkeno.

Germanio ankaŭ estas konata pro siaj aŭtosportoj, kie kompanioj kiel la BMW,
Mercedes-Benz, Aud brilis. Inter sukcesaj germanaj vetkuro-ŝoforoj estas Michael
Schumacher kaj Sebastian Vettel.

Sukcesaj tenisistoj ankaŭ venis el Germanio, inkluzivas Steffi Graf kaj Boris
Becker. Pli freŝdate, Sabine Lisicki atingis la finalon en la virina turniro de
Wimbeldon en 2013.

Germanio estas unu el la plej bonaj landoj en la Olimpiaj Ludoj. Germanio estas
la tria en la listo de la plej nombraj olimpikaj medaloj en la historio
(miksante okcidentajn kaj orientajn germanajn medalojn). La lando finis unuan
rangon en la Vintra Olimpiko 2006, kaj dua en la Vintra Olimpiko 2010. Germanio
ricevis kvinan rangon en la Someraj Olimpikoj 2008 kaj 2016.

La lingvo Esperanto havas gravan historion en la lando. La Universala Kongreso
jam okazis 8-foje en germanaj urboj. Listo de germanaj esperantistoj troviĝas
jene: Listo de germanaj esperantistoj.



https://eo.wikipedia.org/wiki/Budhismo

Budhismo estas unu el la grandaj religioj de la mondo. (Pri ĝiaj kanonaj
tekstoj, vidu Tripitako.) La nombron da budhanoj neniu scias - pritaksoj varias
inter 200 milionoj kaj unu miliardo. La budhismo estas plimulta religio en
Cejlono/Srilanko, kaj en grandaj partoj de orienta, sudorienta kaj centra Azio;
budhismaj malplimultoj troveblas en multaj aliaj landoj, orientaj kaj
okcidentaj. En Esperantio, Budhana Ligo Esperantista fondiĝis en 1925,
malfondiĝis dum la lasta parto de la 1980-aj jaroj kaj refondiĝis dum la UK en
Fortaleza 2002.

Budhismo estis fondita de la Budho (budho Gotamo) el Ŝakjujo, sendependa
respublika ŝtato en Hindio (regiono, kiu inkluzivas la nunajn ŝtatojn Barato,
Nepalo, Pakistano kaj Bangladeŝo), verŝajne en la 6-a jarcento a.K..

La vorto „budhismo“ venas de sanskrita vorto „Buddha“, unu el la titoloj donitaj
al Sidarto Gotamo (Siddhārta Gautama), spirita gvidanto el antikva Hindujo. La
vorto mem signifas „vekiĝinto“, tiu kiu atingis „bodhi“, la komprenon de la vera
naturo de ĉio ajn.

Laŭ la tekstoj, la Budho mem ne uzis la vorton „budhismo“ por paroli pri siaj
instruoj, sed „darmo“ aŭ „brahmayāna“. Nuntempe, budhismaj landoj uzas la vorton
„buddha-dharma“ por paroli pri la instruoj de la Budho.

Laŭ la kutimoj de Esperanto, la asimilita formo por la sanskrita vorto „buddha“
devus esti „budo“; sed tiun formon jam okupis fundamenta vorto, kaj la homonimio
estus ĝena en iuj okazoj. Tial Zamenhof proponis la formon Buddo, rigardante ĝin
kiel propran nomon.

Aliaj formoj, kiuj nature aperis estas Budao, kiu simple konservas finaĵon -a,
kaj kiun preferis la esperantistoj de la tradicie budaismaj landoj kaj tiun
formon uzas PV; kaj erare Budho, kiu estas misanalizo de la latinigo per IAST
(Internacia Alfabeto de Sanskrita Transliterigo), kiu uzas -h post senvoĉaj
konsonantoj por indiki ke ili estas aspiritaj, same kiel en Esperanto oni uzas
-x aŭ -h por indiki, ke la konsonanto estas ĉapelita. En la originala sanskrita
vorto „Buddha“ ne estas kombino el [d] kaj [h], sed unuopa sono [d̪ʱ], tre
malsama ol la prononco postulata de la skribo „budho“, kiu fakte estas nur
latinalfabeta surogato, kiel „maŝino“ kompare kun „maŝino“. Ĉi tiu lasta formo,
tamen, iĝis la plej populara el la tri proponoj.

Bodhi (sanskrite बोधि) estas kompreneco de Budho pri la vera naturo de aferoj.
Ĝi estas ofte tradukita kiel vekiĝo aŭ kleriĝo.

La Tri Juveloj, nomitaj ankaŭ Tri Trezoroj, Tri Rifuĝejoj, aŭ plej ofte Triobla
Gemo, en Palia lingvo तिरतन (tiratana), en sanskrito त्रिरत्न (triratna), estas
tri aferoj je kiuj budhistoj rifuĝas ene, kaj serĉas ilin por gvidado, en la
procezo konata kiel rifuĝado. La tri juveloj de la Budhismo estas la tri bazoj
de budhisma praktiko. La Tri Juveloj estas la jenaj:

Budhismo ne havas dogmojn, sed jes ja laborhipotezojn. La ĝenerala penso de
budhismo pri mortinto estas renaskiĝo, koncepto kiun oni nepre ne intermiksu kun
tiu de metempsikozo aŭ reenkarniĝado.

Metempsikozo signifas ke iu nemateria kaj sendependa animo iras re en karnon, do
reenkarniĝas; sed la budhismo estas nek ideisma nek materiisma. Ĝi ne akceptas
ke psiko povas ekzisti sendepende de korpo, kiel la ideistoj, nek ke korpo povas
ekzisti sendepende de psiko, kiel la materiistoj; ambaŭ estas du flankoj de la
sama vivprocezo. Tiu procezo ne havas unuan komencon, nek porĉiaman finon (krom
se oni atingas nirvanon). Inter la mortinto kaj la naskiĝonto do troveblas
kontinueco, sed ne identeco; kaj la sama veras pri la sinsekvaj pensmomentoj dum
ĉi tiu vivo mem. Eĉ dum ĉi tiu vivo, mi ne havas pli ol iluzian identecon.

Laŭ budhismo, estas pluraj mondoj: nia tero, la mondo nomata Saba laŭ mahajana
terminologio, laŭ theravada terminologio manussa-loka, "homa mondo", situas en
la mezo inter la mondoj. Super ni estas diversaj paradizaj mondoj, kaj malsuper
ni estas inferaj mondoj.

Tiu, kiu faris intence bonajn agojn dum sia vivo, renaskiĝos kiel pli feliĉa
homo, aŭ kiel pli altranga estaĵo en pli agrabla mondo ("ĉielo"); kaj post
multege da vivoj kaj bonfaroj povas iĝi eĉ budho (sed ne naskiĝi kiel budho, nur
kiel bodisatvo). Budho ne plu mortos nek renaskiĝos, kaj ŝi/li/ĝi (budho estas
super sekso kaj homeco) estas libera de ĉiaj suferoj de estaĵoj, nome naskiĝo,
maljuniĝo, malsaniĝo, morto, ktp.

Tiu, kiu faris malbonaĵon dum sia vivo, renaskiĝos kiel estaĵo pli malaltranga
ol homo, ekz-e hundo aŭ ĉevalo, eĉ insekto, kaj se tiu hundo au insekto ne vivos
honeste dum sia vivo, ĝi post morto renaskiĝos kiel speco de demono au monstro
en unu el la inferaj mondoj.

Estas grave konscii unue ke, laŭ la budhismo, nek ĉielo nek infero povas esti
eterna; kaj due, ke vivo en tre agrabla medio ne nepre - fakte ĝenerale ne -
nutras saĝon. Do, ĉiela vivo povas fakte esti danĝera, ĉar stultiga, kaj estas
preferinde serĉi homan vivon inter saĝaj homoj. Laŭ malnovbudhisma tradicio, ne
eblas iĝi arahanto aŭ budho dum ĉiela vivo, nur kiel homo.

Gautama Siddhartha (sanskrite) aŭ Gotama Siddhattha (palie), aŭ Ŝakjamunio
(palie Sakyamunî, sanskrite Ŝakyamunî) (fondinto de la nuna sasanao, do de la
budhismo kiel historia movado, sed laŭ budhisma tradicio el multaj budhoj kaj
nur retrovinto de la darmo) iam en sia antaŭa vivo, donis - laŭ unu el multaj
fabloj en la mezepoka komentario de Budhhaghosa al la libro Jātaka en la
palilingva Tripitako - sian korpon al malsatega mortanta tigro por savi ĝian
vivon. Kaj pro tiu bonega faro, kaj multaj aliaj, li renaskiĝis kiel pli alta
estaĵo kaj fine fariĝis budho. Konforme al ĉi tiu bone konata rakonto, budhismaj
bhikŝuoj kaj bonzoj foje faris sinoferon por savi la mondon. Ankaŭ vjetnamaj
bonzoj faris sinbruligon dum la vjetnama milito, ne nur kiel protesto al la
usona bombardado, sed ankaŭ kiel la supera sinofero por savi la homojn el la
suferego. (Tiu agmaniero estis tamen kritikita de aliskolaj budhanoj, kiuj timis
ke ĝi estos malbona ekzemplo; kio fakte okazis, ĉar poste plurfoje okazis
sinbruligoj de ne-budhanoj sen la necesa medita antaŭpreparado multjara.)

En la historio budhismo evoluis diversen. Unu el la skoloj, kiu evoluigis ĉi
tiun ateisman tendencon de budhismo, estas Zen-budhismo.

Ŝariputro (sanskrite शारिपुत्र, Śāriputra aŭ palie सारिपुत्त, Sāriputta) kaj
Maŭdgaljajano (sanskrite Maudgalyāyana, palie Moggallāna), ankaŭ konata kiel
Mahāmaudgalyāyana aŭ Mahāmoggallāna, estis du el la du ĉefaj viraj disĉiploj de
la Budho.

Tri monatojn post la morto de la Budho ties disĉiploj kunvenis en Rajagarha (la
nuntempa Rajgir) por la unua budhisma koncilio (sangiti ), por diskuti pri la
darmo (la instruo) kaj la vinaja (la monaĥa regularo) kaj fiksi ilin laŭ la
instruoj de la Budho. Alia transdono okazis buŝe. Ĉirkaŭ 100 jarojn poste okazis
en Vesali la dua koncilio. Diskutitaj estis ĉefe la reguloj de la monaĥa
komunumo, ĉar ĝis tiam jam estiĝis pluraj grupoj, kiuj malsame interpretis la
originalajn vortojn de la Budho. Dum la dua koncilio kaj la sekvaj kunvenoj
estiĝis ĝis 18 diversaj skoloj (nikaja-skoloj), kiuj malsame rilatas al la
originalaj instruoj de la Budho. La du unuajn konciliojn agnoskas ĉiuj budhismaj
skoloj.Schmidt-Glintzer, Helwig (2005). Der Buddhismus. S. 42. München: C.H.
Beck</ref> La sekvaj koncilioj estas akceptataj nur de iuj skoloj.

En la 3-a jarcento a.K. kunvenis la 3-a koncilio en Pataliputra (nuntempe Patna)
sub protektado de la reĝo Aŝoko kaj estrado de la monaĥo Moggaliputta Tissa.
Celo estis unuiĝi pri ununura budhisma instruo. Oni volis ekskludi hereziulojn
kaj malagnoski malverajn instruojn. Dum la koncilio oni tial verkis la libron
Kathavatthu, kiu entenis la filozofiajn kaj skolatikajn tekstojn. Kune kun la
sutapitaka, la skribitajn paroladojn de la budho,kaj la vinajapitaka, la kolekto
de ordenaj reguloj, ĝi estas la en la palia lingvo verkita tipitaka (sanskrite:
tripitaka, esperante: „trikorbo“, aŭ palia kanono), la plej malnova granda
kompilo de budhismaj tekstoj.

Antaŭe de la disvastiĝo de Budhismo al Ĉinio en 1-a jarcento P.K., ĝi alventis
en landojn kiuj havis relative malpli kompleksaj civilizacioj. Tiel ĉi,
erudiciolo Steven Collins skribas prii la "kultura pakaĵo Palilingva" de
Budhismo. Tio estas diri, Budhismo alvenis en Sudorienta Azion ne nur kun
instruoj religiaj sed ankaŭe kun unu kompleta kultura modelo, de arto,
teknologio, matematico, skriba lingvo, literaturo, kaj eĉ politiko, inter alioj.
Tia modelo trovis akcepton en landoj Sudorienta Azio pli-malpli sen modifaĵo.
Tamen, tia tendenco, de akcepto en tute de Budhismo Palilingva, ne daŭris en
Ĉinion. Ĉar Ĉinio jam longetempe kultivis sian mem multe espriman kaj extreme
plene dokumentitan tradicion de religio, politiko, kaj ekonomio, Budhismo
unuafoje alfrontis la defion de renkonti kaj adaptiĝi al tutenova, alia, kaj
forta tradicio kultura. Kiel fama ekzemplo, tradiciemensaj Konfuceistoj rezistis
doni manĝaĵon, vestaĵon, kaj ŝirmejon al nekonatoj ekster la familio (tiel ĉi
malsimile kun Sudorienta Azio). Tiel ĉi, en Ĉinio bezoniĝis malstreĉi la regulon
tradician kio malpermesis la monaĥoj amasigi posedaĵojn. Post iom da tempo,
fariĝis ofte ke komunumoj monaĥaj posedas ne nur monaĥejojn sed ankaŭe bienojn
(kiojn en multaj kasoj ili luigis al aliaj homoj por mono) kaj ĉe entrepenojn
(exzemple grincilojn por grajnon kaj presilojn por fari oleon). Fakte, en Ĉinio
neniu alia monaĥoj Budhistaj estis la inventintoj de la institucioj de vendi
landon, elpruntedoni monon por intereso, kaj papervaluto. Tiame, ioj erudicioloj
rigardas Budhismon de la Tang dinastio (ĉirkaŭ de la 6-a al la 10-a jarcento)
kiel la plej frua apero de prakapitalismo en Ĉinio.

Nature, la procezo de adapto budhisma en Ĉinio estis reciproka kaj duon-direkta.
Samtempe kiel budhismo ŝanĝis siajn kutimojn hindajn, la indiĝina ĉina kulturo
ankaŭe adoptis, iom post iom, budhanajn ideojn, vortojn, kaj eĉ ĉiutagajn
objektojn. (Ekzemple de la lasta tiu ĉi, oni akreditas al budhismo la enkondukon
en Ĉinion de tielajn diversajn objektojn kiel la seĝo kaj teo!) Tia ĉi procezo
plirapidiĝis kiam Ĉinio regiĝis de etne neĉinaj "barbaroj" de tradicie budhana
centra Azio. Ne poste la Tang dinastio, Ĉinio estis plene ĉieiĝita de tielajn
ideojn kiel renaskiĝo (sanskrite "samsara") en nenombreblajn, multoblajn
vivdaŭrojn, kaj ankaŭ karmo (sanskrite "karma"), signifante ke ĉia ago havas
neeviteble estontan efekton milionojarfore por la aginto.

Malgraŭe ilia rivalaĵo ideologia kaj politika (kiu, oni ne povas ne diri,
ekzistis multe pli en la mento konfuceisma kaj budhana), pensistoj konfuceistaj
imitis konsciante kelkajn budhanajn ĉefaĵojn kaj strukturojn, precipe en
ontologio kaj psikologio. Tiel, exemple, la "Novkonfuceistoj" de la Song
dinastio (ĉirkaŭ la 11-a jarcento) alproprigi al si faman konceptparon de la
Huayan tradicio, nome "principo" kaj "aĵo" (Ĉine "li" kaj "shi"),
reinterpretante tiujn en termoj Konfuceisma-tipaj, kiel la Substanco ontologia
de la Vojo aŭ naturo homara kaj la objektoj ŝarĝiĝaj kun morala signifo de la
Ĉielo. Eble pli grave, tamen, Novkonfuceismo adoptis ankaŭe kelkajn teknikojn de
meditato de Chan 禪 (japane "Zen") budhismo, kreante ion termitan kiel "kvieta
sideco" (jingzuo 靜坐).

Modhu Purnima (en bengala মধু পূর্ণিমা, laŭvorte 'miela plena luno') estas
Budhisma festivalo celebrata ĉefe en Bangladeŝo, ĉefe en la regiono de
Ĉitagongo. Ĝi okazas la tagon de plenluno en la bengala monato Bhadro
(Aŭgusto/Septembro). Tiun tagon rememoras okazon en kiu la Budho retiriĝis al
naturo de la arbaro Parilejja por alporti pacon inter du kverelantaj frakcioj de
disĉiploj. Laŭ legendo, simio kaj elefanto nomita Parilejjaka nutris lin dum tiu
tempo, la elefanto alportante al li fruktojn kaj la simio alportante abelujon.
La simio estis tiom ekscitita kiam la Budho akceptis lian donacon ke li eksaltis
el arbo al arbo ĝis falis mortinta. Tamen, li estis tuje revivigita kiel
Tavatimsa rezulte de sia malavaremo.

Budha Tago (palie Vesākha, sanskrite Vaiśākha) estas tradicia festo por budhanoj
en malsamaj tagoj en Barato, Sri-Lanko, Nepalo, Tibeto, Bangladeŝo, Butano,
Indonezio, Filipinoj, Singapuro, Vjetnamo, Tajlando, Kamboĝo, Laoso, Malajzio,
Birmo kaj en aliaj lokoj tra la tuta mondo.

La plej antikvaj tekstoj kompilantaj la instruojn de la Budho estas la
Tripitako, tri korvoj kun tekstoj en Palio skribitaj sur palmfolioj, ankaŭ
konata kiel la Palia Kanono. Teravada Budhismo konsideras tiujn ĉi tekstojn la
nuran vere fidelan fonton de la vortoj de la Budho.

Shōbōgenzō estas la titolo plej ofte uzita por paroli pri la kolekto de verkoj
de la 13-a jarcenta japana bikŝuo kaj fondinto de Soto Zen, Eihei Dōgen. Kelkaj
aliaj verkoj ekzistas kun la sama titolo kaj kelkfoje ĝi estas nomita „Kana
Shōbōgenzō“ por diferencigi ĝin de tiuj. La termino shōbōgenzō ankaŭ povas esti
sinonimo por Budha Darmo vidita de la perspektivo de mahajana budhismo.

Yāna (Sanskrito kaj Palio por veturilo) estas metodo de spirita praktiko en
budhismo kaj estas ĉefe uzita por paroli pri dividoj de pluraj skoloj de
budhismo laŭ ilia tipo de praktiko.

La Dharmaguptaka (Sanskrito; ĉine 法藏部, pinjine Fǎzàng bù) estas unu el la dekok
aŭ dudek skoloj de antikva budhismo, depende de la fonto. Onidire, ili originis
el alia sekto, Mahīśāsaka. Dharmaguptaka havis gravan rolon en antikva Centra
Azia kaj Ĉina Budhismo, kaj ilia Prātimokṣa (monaĥa regularo por bikŝuoj kaj
bikŝuinoj) ankoraŭ estas uzataj en Orientaj Aziaj landoj ĝis hodiaŭ, inkluzive
en Ĉinio, Vjetnamio, Koreio, kaj Japanio.

Korea budhismo distingiĝas de aliaj formoj de budhismo per sia peno solvi kion
estas konsideritaj malkonsistoj en Mahajana budhismo. Koreaj bikŝuoj de frua
korea budhismo kredis, ke la tradicioj, kiujn ili ricevis el fremdaj landoj
estis interne malkonsistaj.

Japana budhismo estas la budhismo praktikita en Japanio ekde ĝia oficiala
enkonduko en la jaro 552 K.E. laŭ la Nihon Shoki de Baekje, Koreio de bikŝuoj.
Budhismo havis gravan influon ĉe la disvolviĝo de la japana societo kaj daŭras
kiel influa aspekto de la kulturo ĝis hodiaŭ.

Mahajano (sanskrite kaj palie mahâyâna, "granda veturilo") estas skolo de la
budhismo unue bazita sur la (nun perdiĝinta) sanskrita versio de la Tripitako,
poste sur ties (ankoraŭ ekzistantaj) tradukoj ĉina (en Ĉinio, Koreio, Japanio
kaj Vjetnamio) kaj tibeta (en Tibeto, Nepalo, Mongolio kaj Siberio). Grava
koncepto por kompreni mahajanismon estas tiu de Bodhisatvo. Praĝnja paramito
(sanskrite Prajñāpāramitā) povas esti tradukita kiel saĝperfektigado en Mahajana
budhismo. Prajñāpāramitā signifas tiun perfektan manieron serĉi la naturon de
realo, same kiel korpon de sutroj kaj la personigon de la koncepto en la
bodisatvon konatan kiel la Granda Patrino (tibete Yum Chenmo).

Tibeta budhismo estas la formo de Budhismo en Tibeto, Mongolio kaj partoj de
Ĉinio kaj Siberio; ĝin praktikas ankaŭ la kalmukoj en la eŭropa parto de Rusio
kaj, ekde la fino de la 19-a jarcento, grupoj en la cetera Eŭropo kaj Ameriko.
Alternative oni ankaŭ uzas la terminon Lamaismo, sed ĝi estis kontroversa kaj
multaj tibettradiciaj budhanoj malakceptas ĝin.

Purlanda Budhismo (ĉine: 淨土宗, Jìngtǔzōng; japane 浄土仏教, Jōdo bukkyō; korea: 정토종,
jeongtojong; vjetnama lingvo: Tịnh Độ Tông), konata ankaŭ kiel Amitabismo
esperantlingve, estas vasta skolo de mahajana budhismo kaj unu el la plej
praktikataj tradicioj de budhismo en Orienta Azio. La Pura Lando estas tradicio
de budhisma instruado, kiuj koncernas la budhon Amitabo. La tri ĉefaj tekstoj de
la tradicio, konataj kiel la "Tri Purlandaj Sutroj", estas la Sutro de Senfina
Vivo, la Sutro de Amitabo kaj la Sutro de Kontemplado. La praktikoj kaj
konceptoj koncernantaj la Puran Landon troviĝas en la baza kosmologio de
mahajana budhismo kaj estas grava elemento de la mahajanaj tradicioj de Ĉinio,
Japanio, Koreio, Vjetnamio, kaj Tibeto. La termino "Purlanda budhismo"
referencas kaj al la soteriologio de mahajana budhismo, kiuj plej bone
kompreniĝas kiel la "Purlandaj tradicioj" aŭ "Purlandaj instruado," kaj al la
apartaj Purlandaj sektoj disvolviĝintaj en Japanio.

Greka Budhismo aŭ Grekbudhismo estas la kultura sinkretismo inter Helenisma
kulturo kaj Budhismo, kiu disvolviĝis inter la 4a kaj la 5a jarcentoj en Baktrio
kaj la Hinda subkontinento, koresponde al la teritorioj de nuntempaj Afganio,
Taĝikio, Hindio, kaj Pakistano. Ĝi estis kultura konsekvenco de longa ĉeno de
interagado kiu ekis pro grekaj enmigradoj en Hindion el la epoko de Aleksandro
la Granda kaj ties posta sekvo.

La dalita budhisma movado (konsiderata kiel Navajana, t.e. nova skolo, de iuj
Ambedkaranoj) estas movado de budhisma revivigado en Barato ekde la 19-a
jarcento. Ĝi ricevis sian plej substancan impeton en 1956 de la voko de B. R.
Ambedkar por la konvertiĝo de dalitoj al Budhismo por eskapi socion bazitan sur
kasto, kiu konsideris ilin kiel la plej malaltajn en la hierarkio. Ambedkar
rigardis Budhismon kiel manieron fini la baratan kastosistemon.

La Budhana Ligo Esperantista (BLE) estas ligo de geesperantistaj budhanoj el
pluraj landoj. BLE refondiĝis dum la UK en Fortaleza 2002 kaj ĝis hodiaŭ estas
aktiva.

La budhisma kalendaro estas lunsuna kalendaro uzata en la sudorientaj aziaj
landoj de Kamboĝo, Laoso, Birmo kaj Tajlando, kaj, por religia kialoj, en
Srilanko. La malnova budhisma lunsuna kalendaro nenie plu estas oficiala. La
budhisma kalendaro de Tajlando, kiu estas reagordita Gregoria kalendaro, estas
la oficiala taja kalendaro.

EdE-B Budhismo. Religio de almenaŭ kvinono de la loĝantaro de la tero, sur
doktrinoj de paco kaj pacamo, racia pravigo de altruismo. E-grupo ĉe la Ootani
B-a Univ. en Kioto de feb. 1922 ĝis marto 1926 eldonis gazeton La Paco, red. de
Kozo Tanijama. En 1925 A. C. March el London kaj Edgar Grot el Riga klopodis por
fondi Int. Ligon de budhanaj E-istoj, kaj proks. samtempe fondiĝis "Budhana
Rondo", sed nek unu, nek la alia atingis vere int. vivon. Nur en la gazeto
"Budhhism in England" aperadis E fako de tiam ĝis 1930. En jan. 1930 Budhana
Ligo E-ista ekagadis, elsendante bultenon La B., kiu poste fariĝis kvaronjara
organo. Samjare japanoj sekvis per fondo de Japana Budhana Ligo E-ista. BLE
havas centron ĉe Geo. H. Yoxon, 8 Elmwood Drive, Heswall (Cheshire) Anglujo, kaj
J BLE ĉe Takakura-kaikan, Rokujo-Takakura, Kioto, Japanlando. Vasta agado kuŝas
antaŭ la liganoj: la traduko de la ampleksa b-a "biblio" (Tripitako) de kanonaj
skribaĵoj, la enkonduko de E en budhanaj landoj, ĉefe pere de la misiistaj
organizaĵoj kaj la konigo de la doktrinoj de B. al la E-istoj de la okcidento.



https://eo.wikipedia.org/wiki/Akvo

Akvo (etimologie el la latina aqua) estas senkolora, senodora kemia kombinaĵo
konsistanta el hidrogeno kaj oksigeno en la proporcio 2:1 (de numero de atomoj,
sed maso de la oksigeno en la kombinaĵo estas 8-foje pli ol tiu de la
hidrogeno). Ĝi estas en formo likva inter temperaturoj de 0 °C ĝis 100 °C sub
norma premo, kaj estas grava en biologia funkciado de vivo. Sub la fandopunkto
de 0 °C, ĝi estas en solida formo, glacio; super la bolpunkto de 100 °C, ĝi
ŝanĝiĝas al vaporo (je norma atmosfera premo de 1 atm). La triobla punkto, pri
kiu la solida, likva kj vapora formoj miksiĝas, okazas je 273,16 K (0,01 °C) kaj
611,7 Pa.

Tri kvaronoj de la surfaco de la tero estas kovritaj per granda kvanto da akvo,
la oceanoj. Movado de akvo de la oceanoj ĝis la aero kaj reen grandparte kreas
veteron. Krome gravas lagoj, riveroj, marĉoj, kanaloj ktp.

Akvo estas la ĉefa trinkaĵo de ĉiuj animaloj, kiuj havas ĝin ĉu rekte ĉu tra
aliaj manĝaĵoj, kiaj fruktoj, vegetaloj ktp.

Akvo estas tre simpla kemia kombinaĵo. Ĝia formulo estas H2O. Tio signifas, ke
molekulo de akvo havas 2 atomojn de hidrogeno, kaj 1 atomon de oksigeno. La
temperaturo, ĉe kiu akvo glaciiĝas, estas 0 gradoj Celsiusaj sub normala
atmosfera premo; la temperaturo, kie akvo bolas, difinas 100 Celsiuso ĉe normala
(marnivela) atmosfera premo. Ĝi estas la nura substanco, kiu pligrandiĝas, kiam
ĝi glaciiĝas.

Krom „normala“ akvo, ekzistas ankaŭ tiel nomata „duonpeza akvo“, „peza akvo“
(deŭteria oksido) kaj „superpeza akvo“ (tricia oksido). Ĉe peza kaj superpeza
akvo la normala hidrogenatomo (procio, simbolo H) estas anstataŭigita per ĝiaj
pezaj izotopoj deŭterio aŭ tricio. Ĉe la duonpeza akvo, unu hidrogenatomo estas
anstataŭigita per deŭterio.

La peza akvo diferenciĝas de la kutima akvo en fizikaj kaj kemiaj ecoj, ekz. ĝi
havas pli altan fandopunkton, bolpunkton kaj estas pli densa. Surbaze de granda
masa diferenco inter procio kaj deŭterio kaj tricio, (kiuj havas duoblan kaj
trioblan mason), la kinetika izotopa efiko estas tre akuta. Sekve de anstataŭigo
de normala akvo ĉe kemiaj substancoj la ekvilibraj reakcioj ŝanĝiĝas, kio povas
konduki ekzemple al korpodamaĝaj sekvoj en la homa korpo.

La deŭteriizita akvo – surbaze de ties alia spinproprecoj – estas uzata kiel
solvenzo en la NMR-analitiko.

La akvomolekulo konsistas el du hidrogenatomoj kaj unu oksigenatomo. Geometrie
la akvomolekulo estas angulita kaj konvenas al VSEPR-teorio, al AB2E2-tipo. La
du hidrogenatomoj kaj la du elektronparoj estas direktitaj en la angulojn de
imagita tetraedro. La angulo, kiun la du O-H-ligiloj fermas, estas 104,45°. Ĝi
devenas surbaze de la granda spacobezono de la liberaj elektronparoj for de la
ideala kvaredra angulo (~109,47°). La ligila longo de O-H-ligiloj estas ĉ. 95,84
pikometroj.

Akvo estas la plej necesa substanco por ĉiu vivanto, ĉar ĝi havas multajn
maloftajn ecojn kiuj estas gravegaj por vivo. Ĝi estas bona solvilo, kaj havas
fortan surfacan tension. Freŝa akvo estas la plej densa ĉe 4 °C; ĝi maldensiĝas,
kiam ĝi frostiĝas aŭ varmiĝas. Kiel stabila molekulo en nia atmosfero, ĝi grave
rolas kiel absorbilo de transruĝa radiado. Ĉar akvo havas alian specifan varmon
kiu stabiligas klimaton tutmonde.

Akvo estas tre bona solvilo, kaj dissolvas multajn specojn de substancoj, kiel
variajn salojn kaj sukerojn, kaj faciligas sian kemian interagon, kiu helpas
kompleksajn matabolismojn. Tamen, iuj substancoj ne bone miksiĝas kun akvo,
inkluzive oleojn kaj hidrofobajn substancojn. Ĉelaj membranoj uzas ĉi tiun econ
por zorge kontroli interagojn inter siaj enhavaĵoj kaj eksteraj kemiaĵoj. Ĉi tiu
estas faciligata iomete de la surfaca tensio de akvo.

Akvaj gutoj estas stabilaj pro la forta surfaca tensio de akvo. Oni povas vidi
ĉi tion kiam iometo da akvo estas metata sur malsolveblan surfacon kiel vitron.
La akvo kuniĝas en gutojn. Ĉi tiu eco estas necesa por planta transpirado.

Sur la surfaco de Tero kolektiĝas akvomasoj fluantaj malsupren — ekzemple rojoj
kaj riveroj — kaj stagnantaj sur certa nivelo — ekzemple lagoj, maroj, kaj
oceanoj.

Ĉar akvo estas bezonata por homa, besta kaj planta vivo, ĝia disponebleco havas
altan gravecon socian kaj politikan. La apuda mapo montras per ruĝa koloro
landojn, kiuj jare posedas malpli ol 500 m³ da renovigata akvo por ĉiu loĝanto.
Flava koloro montras disponeblecon inter 500 kaj 1700 m³. Ĉar kelkaj riveroj,
kiuj gravas por akvoprovizado (ekz. Jordano, Kolorado), transiras landlimojn,
eblas interŝtataj konfliktoj pri trinkakvo.

Akvoliverado estas la havigo de akvo fare de publikaj vorkoj, komercaj
organizaĵoj, komunumaj klopodoj aŭ fare de unuopuloj, kutime pere de sistemo de
pumpiloj kaj de tuboj. Irigacio estas konsiderata separate.

En 2010, ĉirkaŭ 85% el la tutmonda loĝantaro (6.74 mil milionoj da personoj)
havis aliron al eltuba akvoliverado tra hejmaj konektoj aŭ al plibonigita
akvofonto pere de aliaj rimedoj ol hejmo, inklude fontojn, fontanojn,
akvofontojn kaj protektitajn putojn. Tamen, ĉirkaŭ 14% (884 milionoj da
personoj) ne havis aliron al plibonigita akvofonto kaj devis uzi neprotektitajn
putojn aŭ akvofontojn, kanalojn, lagojn aŭ riverojn por ties akvonecesoj.

Akvokolekta areo aŭ Baseno estas tiu surtera kaj subtera areo, de kiu povas flui
akvo al riverego gîs maro, oceano aŭ kelkfoje senelflua baseno. Ilin limas
akvodividilo, kiel montaroj. Kontinentoj kaj landoj estas ofte dividitaj laŭ
basenoj kaj ties akvoj fluas en diversaj direktoj.

Akvo povas prezentiĝi en stato solida, likva aŭ gasa, estante unu el la
malmultaj substancoj kiuj povas troviĝi en ĉiuj el ili je natura formo. Akvo
adoptas formojn tre diversajn sur la tero: kiel akvovaporo, kunformante parton
de la atmosfero; kiel marakvo, eble kiel formo de glacimonto en la oceanoj; kiel
glaĉeroj kaj riveroj en la montoj, kaj en la subteraj akvujoj en likva formo.

La akvo povas solvi multajn substancojn, pro kio ofte oni aludas al ĝi kiel
universala solvanto. Kiel konsekvenco de ties nepra rolo por la vivo, la homa
estaĵo — inter multaj aliaj animaloj — disvolvigis sentojn kapablajn pritaksi la
trinkeblo de akvo, kiuj evitas la konsumon de salakvo aŭ putriĝanta akvo. La
homoj ankaŭ ofte preferas la konsumon de malvarma akvo anstataŭ mezvarma, ĉar la
malvarma akvo estas malpli klina al enhavo de mikroboj. La sentebla gusto en la
akvo de degelo kaj la mineralakvo derivas de la mineraloj dissolvitaj en ĝi;
fakte la pura akvo estas sengusta. Por reguligi la homan konsumon, oni kalkulas
la akvopuron rilate al la esto de toksinoj, poluaj agentoj kaj mikroorganismoj.
Akvo ricevas diversajn nomojn, laŭ formo kaj karakteroj:

Akvo estas ankaŭ protagonisto ĉe nombraj ritoj religiaj. Oni scias pri senfino
de ceremonioj ligitaj al akvo. Kristanismo, por ekzemplo, atribuis tradicie
certajn karakterojn al la benita akvo. Ekzistas aliaj tipoj de akvo kiuj, post
ia procezo, akiras supozitajn proprecojn, kiaj la vivakvo.

La historio montras ke la pracivilizoj floris en zonoj favoraj al la
agrikulturo, kiel ĉe la basenoj de la riveroj. Ekzemple ĉe Mezopotamio,
konsiderita lulilo de homa civilizo, aperinta en la fekunda valo de la riveroj
Eŭfrato kaj Tigris; kaj ankaŭ ĉe Egipto, nome brila civilizo kiu dependis tute
el la rivero Nilo kaj el ties periodaj inundoj. Multaj grandaj urboj, kiaj
Roterdamo, Londono, Montrealo, Parizo, Novjorko, Bonaero, Ŝanghajo, Tokio,
Ĉikago aŭ Hongkongo ŝuldas sian riĉon al la konekto kun iu akvovojo kiu favoris
ties kreskon kaj prosperon. La insuloj kiuj havis sekuran naturan havenon — kiaj
Singapuro — floris pro la sama tialo. Simile, areoj en kiuj akvo estas tre
malabunda, kiaj ĉe Nordafriko aŭ Mezoriento, suferis historie malfacilaĵojn por
sia disvolvigo.

La Ĝenerala Asembleo de Unuiĝintaj Nacioj, aprobis la 28an de julio de 2010, en
sia 64a sesi-periodo, rezolucion kiu agnoskas la trinkakvon kaj bazan
akvo-disponeblon kiel esenca homa rajto por la plena ĝuo de la vivo kaj de ĉiuj
homaj rajtoj.

Tiu rezolucio estis adoptita je iniciato de Bolivio, post 15 jaroj de debatoj,
per favora voĉdono de 122 landoj kaj 44 sindetenoj. La Ĝenerala Asembleo de
Unuiĝintaj Nacioj montriĝis “profunde priokupita ĉar proksimume 884 milionoj de
personoj malhavas aliron al trinkakvo kaj pli ol 2600 milionoj de personoj ne
havas aliron al baza akvo-disponeblo, kaj alarmita ĉar ĉiujare mortiĝas
proksimume 1,5 milionoj de geinfanoj malpliaĝaj de 5 jaroj kaj perdiĝas 443
milionoj de labortagoj konsekvence de malsanoj rilataj kun akvo kaj
akvadministrado”.

La adopto de tiu rezolucio estis anstaatŭata de aktiva kampanjo estrita de la
prezidento de Bolivio, Evo Morales Ayma.

La homa korpo estas komponita de el 55 % al 78 % de akvo, depende de ties
mezuroj kaj kompleksio. Por eviti dehidratiĝojn, la korpo bezonas ĉiutage ĉirkaŭ
2,5 litrojn da akvo; la preciza kvanto varias depende de la nivelo de aktiveco,
la temperaturo, la humideco kaj aliaj faktoroj. La plej parto de tiu akvo
absorboĝas tra la manĝaĵoj aŭ trinkaĵoj — ne nepre akvo —. Ne determiniĝis la
preciza kvanto da akvo havenda de sana individuo, kvankam plej fakuloj
konsideras ke ĉirkaŭ 6-7 glasoj da akvo ĉiutage (proksimume du litroj) estas la
necesa minimumo por elteni taŭgan hidratiĝon. Eĉ tiel, laŭ fakuloj ĉiu organismo
funkcias unike kaj diference kaj ĝi havas necesojn depende de la aktiveco
disvolviĝanta. La medicina literaturo defendas ne tiom grandan konsumon, tipe de
unu litro de akvo ĉiutage por vira plenkreska individuo, eksklude aliajn eblajn
postulojn pro la perdo de likvoj kaŭzita de altaj temperaturoj aŭ fizika
ekzercado. Unu persono kun sanstataj renoj havos malfacilaĵojn por trinki troan
akvon, sed — ĉefe en varmaj kaj humidaj klimatoj, aŭ dum la ekzercado — ankaŭ
malmulte trinki povas esti danĝera. La homa korpo estas kapabla trinki multe pli
da akvo ol necese kiam oni ekzercas, alvenante eĉ al danĝero pro hiperhidratiĝo,
aŭ venenigo pro troa akvo. La fakto populare akceptita ke plenkreskulo devas
konsumi ok glasojn ĉiutage da akvo ne havas ajnan sciencan fundamenton. Estas
aliaj mitoj pri la rilacto inter akvo kaj sano kiuj iom post iom estas
forgesataj.

Rekomendo pri konsumo de akvo fare de la Platformo de Manĝado kaj Nutrado
indikis:

La lasta referenco havigita de tiu sama organismo parolas pri 2,7 litroj de akvo
ĉiutagaj por virino kaj pri 3,7 litroj por viro, inklude la akvokonsumo tra la
manĝajoj. Nature, dum la gravedo kaj la mamnutrado la virino devas konsumi pli
da akvo por teni sin hidratita. Laŭ la Instituto de Medicino — kiu rekomendas
averaĝon de 2,2 litroj/tago por virino, kaj 3,0 litroj/tago por viro — graveda
virino devas konsumi 2,4 litrojn, kaj ĝis 3 litrojn dum la mamnutrado,
konsiderinte la grandan kvanton de likvo kiun oni perdas dum idozorgado. Oni
indikas ankaŭ ke normale, ĉirkaŭ 20 % de la akvo estas absorbita kun la manĝo,
dum la cetero estas akirta pere de la konsumo de akvo kaj de aliaj trinkaĵoj.

Akvo estas elpelita el la korpo laŭ tre diversaj sistemoj: tra la urino, la
fekaĵoj, en formo de ŝvito, aŭ en formo de akvovaporo, per elspiro ktp. Persono
malsana, aŭ eksponita rekte al varmo, perdos multe pli da likvo, pro kio pliiĝos
ankaŭ ties necesoj de konsumo.

La trinkakvo estas unu de la ĉefaj transsendantoj de mikroorganismoj kaŭzantoj
de malsanoj, ĉefe bakterioj, virusoj kaj protozooj intestaj. La grandaj
epidemioj de la homaro prosperis pro la poluado de la trinkakvo. Laŭ referencoj
oni konas ke oni rekomendis boligi la akvon ekde kvincent jaroj antaŭ nia erao.

Aktuale en la industriaj landoj estas praktike kontrolitaj ĉiaj problemoj
okazigitaj de la poluitaj akvoj. La procezoj de filtrado kaj seninfektigo pere
de kloro al kiuj oni metas akvon antaŭ ties homa konsumo estas jam sufiĉe
disvolvigitaj en la 20a jarcento kaj oni ĉirkaŭkalkulas ke ĝi estas tialoj de la
50 % de pliigo de vivoespero de la industriaj landoj en la 20a jarcento. La
klorigo kaj filtrado de akvo estis konsiderita de la revuo Life probable kiel la
plej grava progresero de publika sano de la jarmilo. La kloro estas la materialo
plej uzata kiel seninfektigilo de akvo. La hipotezo plej akceptata pri kiel ĝi
funkcias kaj detruas tiujn mikroorganismojn patogenajn diras ke ĝi produktas
fizikajn, kemiaajn kaj biokemiajn ŝanĝojn en la membrano aŭ protekta muro de la
ĉeloj okazigante la finon de ties vivaj funkcioj.

La kloro povas iĝi iritanta substanco por mukozoj kaj haŭto kaj pro tio ties
uzado estas strikte kontrolata. La proporcio uzata varias inter 1 parto por
miliono kiam temas pri purigo de akvo por ties konsumo, kaj inter 1-2 partoj por
miliono por la preparado de akvo de bano. La maltaŭga apliko de kemiaj
komponantoj en akvo povas rezulti danĝera aŭ damaĝa. La apliko de kloro kiel
seninfektigilo ekis en 1912 en Usono. La venontan jaron Wallace kaj Tiernan
desegnis ekipojn kiuj povis mezuri la kloran gason kaj formi koncentritan
solvaĵon aldoneblan al traktota akvo. Ekde tiam la tekniko de klorigo plu
progresis. Krom ties kapablo detrua de ĝermoj, ties kapablo oksidiga estas tre
granda kaj ties agado estas ankaŭ tre profita en la eligo de la fero, manganezo,
sulf-hidridoj, sulfuroj kaj aliaj substancoj malpliigantaj de akvo. Multaj
landoj en siaj regularoj postulas seninfektigojn pere de kloro kaj devigas la
plutenon de difinita koncentraĵo de forĵetaĵoj de seninfektigilo en sia retoj de
tubaroj de distribuado de akvo. Foje oni uzas kloraminojn kiel duaranga
seninfektigilo por pluhavi dum pli da tempo difinitan koncentraĵon de kloro en
la sistemo de liverado de trinkakvo.

Sur la surfaco de la Tero estas 1 386 000 000 km³ de akvo, el tia kvanto, la 3 %
estas nesala, kaj el tiu 3 % ĉirkaŭ 70 % troviĝas sur la polusaj tavoloj kaj
30 % estas subtera, dum la cetera 0,3 % estas por la homa konsumo, el tiu 0,3 la
98 % troviĝas en lagoj kaj akvorezervejoj, kie ne ĉiu havas aliron al tio (30 %
en la Grandaj Lagoj de Afriko, 21 % en la Grandaj Lagoj de Nordameriko kaj 20 %
en la lago Bajkalo), 2 % estas transportata de la riveroj kie 70 % el ties
liverado estas profitata por irigacio, lasante proksimume nur 0,00060 % por la
homa konsumo.

La akvo taŭga por la homa konsumo nomiĝas trinkakvo, dum tiu kiu ne havas
taŭgajn kondiĉojn por ties konsumo povas esti trinkebligita pere de filtrado aŭ
pere de aliaj procezoj fizik-kemiaj.

La monda loĝantaro paŝis el 2 630 milionoj en 1950 al 6 671 milionoj en 2008. En
tiu periodo (el 1950 al 2010) la urbana loĝantaro paŝis el 733 milionoj al 3505
milionoj. En la homaj setlejoj koncentriĝas la uzado de akvo neagrikultura kaj
tie okazas la plej malsanoj rilataj kun la akvo.

Antaŭ la malfacilo disponi el trinkakvo por homa konsumo en multaj lokoj de la
planedo, konsolidiĝis koncepto intermeza, nome sekura akvo kiel akvo kiu ne
enhavas danĝerajn bakteriojn, dissolvitajn metalojn toksajn, aŭ kemiajn
produktojn damaĝajn por la sano, kaj ĝi estas tiele konsiderata sekure
trinkebla, kaj pro tio ĝi uzatas kiam la liverado de trinkakvo ne estas certa.
Temas pri akvo ne malprofita por la homa estaĵo, kvankam ĝi ne havas la idealajn
kondiĉojn por ties konsumo.

Pri diversaj tialoj, la disponeblo de akvo rezultas malfacila en granda parto de
la mondo, kaj pro tio ĝi iĝis unu el la ĉefaj priokupoj de registaroj en la tuta
mondo. Aktuale, oni ĉirkaŭkalkulas ke mil milionoj de personoj havas malsufiĉan
aliron al trinkakvo. Tiu situacio problemiĝas pro la konsumado de akvo en
malbona kondiĉo, kio favoras la plimultigon de epidemiaj malsanoj. Multaj el
landoj kunvenintaj en Evian en la 29a Kongreso de la G8 markis 2015 kiel limdato
por atingi la universalan aliron al akvo en plibonaj kondiĉoj en la tuta mondo.
Eĉ se oni atingas tiun malfacilan celon, oni kalkulas ke ankoraŭ restas ĉirkaŭ
500 milionoj kiuj ne havas aliron al trinkakvo, kaj pli ol mil milionoj malhavas
taŭgan sistemon de salubrigo. La malbona kvalito de akvo kaj la neregula
salubrigo tuŝas grave la salubran staton de la loĝantaro: nur la konsumo de
poluita akvo okazigas 5 000 000 de mortoj jare, laŭ diversaj informoj de
Unuiĝintaj Nacioj, kiuj deklaris 2005-2015 la "Jardeko de la agado". La Monda
Organizaĵo pri Sano ĉirkaŭkalkulas ke la adopto de politikoj de sekura akvo
povus eviti la morton de 1 400 000 infanoj jare, viktimoj de diareo. 50 landoj,
kiuj kunigas preskaŭ unu trionon de la monda loĝantaro, malhavas taŭgan sistemon
de akvoliverado, kaj 17 el ili elprenas ĉiujare pli da akvo el siaj akvejoj ol
tio kio povas renoviĝi nature. La poluo, aliflanke, ne nur poluas la akvon de
riveroj kaj maroj, sed ankaŭ la akvajn rimedojn subterajn kiuj utilas por
liverado por la homa konsumo.

Homoj bezonas akvon krom por ekzisto ankaŭ por propra purigo kaj higieno. Oni
ĉirkaŭkalkulis ke homoj konsumas «rekte aŭ nerekte» ĉirkaŭ 54 % el la nesala
akvo surfaca disponebla en la mondo. Tiu procentaĵo povas dividiĝi jene:

La homa konsumo reprezentas malgrandan procentaĵon de la kvanto de akvo
konsumita ĉiutage en la mondo. Oni ĉirkaŭkalkulis ke loĝanto de disvolvigita
lando konsumas ĉirkaŭ 5 litrojn ĉiutage en formo de manĝaĵoj kaj trinkaĵoj. Tiuj
nombroj plialtiĝas spketakle se konsideri la hejman industrian konsumon.
Proksimuma kalkulo de konsumo de akvo por persono/tago en disvolvigita lando,
konsiderinte la hejman industrian konsumon havigas la jenajn datumojn:

Tiuj menciitaj konsumomoroj kaj la pliiĝo de la monda loĝantaro en la lasta
jarcento okazigis siavice pliigon en la akvokonsumo. Tio kondukis al fakto ke la
aŭtoritatoj realigis kampanjojn por la bona uzado de akvo. Aktuale, la tiukadra
konsciigo estas tasko de enorma gravo por garantii la futuron de akvo sur la
planedoa, kaj tiele ĉio tio estas celo de konstantaj aktivecoj kaj je nacia
nivelo kaj je municipa aŭ loka nivelo. Aliflnake, la grandegaj diferencoj inter
la ĉiutaga konsumo por persono en disvolvigitaj landoj kaj en disvolviĝantaj
landoj indikas ke la akvo modelo aktuala ne nur estas ekologie neeltenebla, sed
ankŭ el humana vidpunkto, pro kio nombraj NRO-oj baraktas por inkludi la rajton
al akvo inter la Homaj Rajtoj. Dum la 5a Monda Forumo pri Akvo, kunvokita por la
16a de marzo de 2009 en Istanbulo (Turkio), Loic Fauchon (Prezidanto de la Mond
Konsilio de Akvo) substrekis la gravon de la regulado de la konsumo per la jenaj
vortoj:

Sulis estis kelta diino pri varmaj fontoj. Enki estas la sumera dio de la nesala
akvo, la "donema fonto de vivo". En la antikva Egiptio Ĥnum, estro de la freŝa
akvo, estas la dio de la Unua Katarakto, kiu regas la fekundigantajn nilajn
inundojn. En klasikaj mitaroj Neptuno estis la dio de la maroj por la romianoj,
kaj Pozidono rolis same por la grekoj. Laŭ la Teogonio de Heziodo, tiujn diojn
kaj titanojn, kiuj regas akvon, oni kalkulas inter la unuaj.

En kristanismo, bapto okazas per akvo. En aliaj unudiismaj religioj ekzistas
ritaj sinpurigadoj: mikveo en judismo, granda kaj malgranda sinpurigadoj en
islamo.

Akvo estas unu el kvar klasikaj elementoj en antikva greka filozofio (kun fajro,
aero kaj tero). En taoismo ĝi estas unu el kvin elementoj.

Administroj de akvo en agrikulturo malsamas ekonomie kaj socie laŭ regionoj kaj
landoj. Irigacio estas nura eblo en multaj regionoj por atingi sukcesajn
rikoltojn, se ne sufiĉas pluvakvo. Por tio endis konstruado de akvobaraĵoj,
irigaciaj kanaloj por transporti akvon al la areoj kiuj bezonas ĝin kaj tuta
sistemo de administrado de akvo. Vidu akzemple Plan Badajoz en Hispanio.

Nun, tio koncernas precipe aridajn kaj duonaridajn zonojn sed; kaŭze de klimataj
ŝanĝoj, ĝi eble povos damaĝi aliajn en la estonteco. Tio estas la kialo de la
kalkulo de akvo kiel ero de strategio.

En Kalifornio, la bezono de akvo por agrikulturo reprezentas 87% de tuta
formanĝo kaj 80% en Hispanio.

Akvo kaj vaporo estas uzataj kiel fluidoj por transportado de varmo en diversaj
interŝanĝaj sistemoj pro ilia disponeblo kaj alta varmokapablo. Oni uzas ili
ambaŭ por refrigerado kaj por hejtado. Malvarmeta akvo povas eĉ esti nature
haveblaj el lago aŭ el la maro. Kondensinta vaporo estas aparte efika fluido por
hejtado, pro la granda vaporadvarmo de la akvo. Malavantaĝo estas ke akvo kaj
vaporo estas iom koroda, kaj tiu propraĵo pliiĝas kun temperaturo. En preskaŭ
ĉiuj elektraj centroj, akvo estas la malvarmiganta substanco kiu vaporiĝas kaj
pelas vaporajn turbinojn por tirado de generatoroj. En Usono, malvarmigado en
elektrocentroj postulas la plej grandan uzadon de akvo.

En la industrio de nuklea energio, akvo povas esti ankaŭ uzata kiel
neŭtronmoderatoro: la akvo malakcelas la neutronojn kaj tiel ebligas la fisiajn
reakciojn. En plej nukleaj reaktoroj, akvo estas ambaŭ malvarmiganto kaj
moderatoro. Ĉi tio provizas iom da pasiva sekureco, pro tio ke forigi la akvon
el la reaktoro bremsas la nuklean reakcion - tamen aliaj metodoj estas favoritaj
por halti nukleajn reakciojn kaj oni preferas teni la nuklean kernon kovrita per
akvo por tiel certigi adekvatan malvarmigon.

La akvo servis en la industria revolucio en formo de vaporo kiel transformilo de
kemia energio (per forbruligo de karbo, ligno) al mekanika energio per
vapormaŝinoj.

Oni supozas, ke sur Luno ĉe la ombraj partoj de la poluso povas ekzisti akvo en
formo de glacio.

En la 1990-aj jaroj, du sondiloj (Lunar Prospector kaj Clementina) trovis
verŝajne spurojn de ĉ. unu kubkilometro da akvo ĉe la poluso. La signoj ŝajnis
konvinkaj, ĉar, kvankam la neŭtronspektometro montras nur ekziston de hidrogeno,
la sola ebla fonto de hidrogeno estas akvo. Oni volis kontroli la mezuradojn
somere de 1999, kiam oni intence allunigis la sondilon Lunar Prospector en
ĉiam-ombran krateron. Oni atendis, ke aperus super la surfaco ĉ. 20 kg da
akvovaporo, sed nenio okazis.

NASA volas plu esplori la lunon: la asocio lanĉis en 2008 la sondilon Lunar
Reconnaisance Orbiter (LRO), kies unu el la ĉefaj taskoj estis la esploro de la
akvospuroj.

La akvo gravus por la konstruado kaj funkciado de lunaj bazoj, ĉar oni ne povus
malmultekoste alporti la akvon el la Tero.

En 2005 oni publikigis, ke rekte sub la surfaco de Marso troviĝas glaciiĝinta
maro ĉe la ekvatoro. La sondilo Mars Express de ESA (la Eŭropa Spaca Agentejo)
volviĝas jam unu jaron ĉirkaŭ la planedo. Oni supozas, ke antaŭ ĉ. 5 milionoj da
jaroj okazis inundo en la regiono kaj la glaciiĝintan akvon kovris cindro kaj
polvo, malhelpante la sublimadon.

Ekzistas pluraj proverboj pri akvo en la Proverbaro Esperanta de L. L. Zamenhof,
inter ili:



https://eo.wikipedia.org/wiki/Unui%C4%9Dinta_Re%C4%9Dlando

La Unuiĝinta Reĝlando de Granda Britio kaj Nord-Irlando (aŭ Unuiĝinta Reĝlando;
oni kutime mallongigas al Britio aŭ Britujo) estas ŝtato en Okcidenta Eŭropo,
sur la insuloj Granda Britio kaj Irlando (norda parto), kune kun kelkaj
insuletoj. Ĝi prezentas politikan union de Anglio, Skotlando, Kimrio kaj
Nord-Irlando. Ligitaj al la Unuiĝinta Reĝlando estas la Manikinsuloj kaj
Manksinsulo.

La Britaj Insuloj, nuntempe kelkfoje nomataj la Insuloj de la Nord-Atlantiko
(IONA), konsistas el Britio, Irlando, Manksinsulo kaj multaj aliaj insuletoj
ĉirkaŭaj. La Manikinsuloj apud Francio apartenas al la reĝoj de Anglio kiel
dukoj de Normandio, sed ili ne estas partoj de la Unuiĝinta Regno.

En la jaro 1921, la plejmulto de Irlando sendependiĝis kiel la Respubliko de
Irlando, kaj nun nur ses provinceroj, aŭ graflandoj (The Six Counties) en la
nordorienta parto de la insulo daŭre apartenas al la Unuiĝita Reĝlando.

La insulo Britio mem (Great Britain aŭ Britain angle) havas areon da
229.893 km², kaj estas la 9a plej granda insulo en la mondo. La loĝantaro de la
Regno en 2001 estis 59.508.382, kaj ĝia areo estas 244.100 km². La ĉefurbo estas
Londono. La simbola regnestrino estas la reĝino Elizabeth la 2-a, sed la
efektivan politikan potencon havas la parlamento. La nuntempa ĉefministro estas
Theresa May, kaj la registaro estas la Konservativa Partio.

Pro sia mara potenco kaj sia industria produktado, la Unuiĝinta Reĝlando antaŭ
1945 havis koloniojn en ĉiuj kontinentoj (escepte de Antarkto). Antaŭe, preskaŭ
kvarono de la mondloĝantaro loĝis en la vasta Brita imperio. Hodiaŭ, la imperio
preskaŭ ne ekzistas, sed multaj el la iamaj kolonioj restas membroj de la
malplifortega internacia asocio, la Komunumo de Nacioj (Commonwealth of Nations
angle, antaŭe British Commonwealth of Nations).

La 1-an de majo 1707, la Reĝlando de Granda Britio estis kreita de la politika
unio de la Reĝlando de Anglio (inkluzivinte Kimrion) kaj la Reĝlando de
Skotlando. Ĉi tiu evento estis la rezulto de la Traktato de Unio kiu estis
subskribita la 22-an de julio 1706, kaj adoptita de Parlamento de Anglio kaj
Parlamento de Skotlando, ambaŭ farante Aktojn de Unio en 1707. Preskaŭ post
jarcento, la Reĝlando de Irlando, jam sub angla kontrolo ekde 1691, kuniĝis kun
la Reĝlando de Granda Britio por formi la Unuiĝintan Reĝlandon de Granda Britio
kaj Irlando per la adopto de la 1800 Akto de Unio. Kvankam Anglio kaj Skotlando
estis apartaj ŝtatoj antaŭ 1707, ili estis ligitaj ekde la Unio de la Kronoj en
1603, kiam Jakobo la 1-a heredis la tronon de la Reĝlandoj de Anglio kaj Irlando
kaj translokigis lian korton de Edinburgo al Londono.

En ĝia unua jarcento, la Unuiĝinta Reĝlando grave rolis disvolvante okcidentajn
ideojn de la parlamenta sistemo, kaj farante gravajn kontribuojn al literaturo,
artoj, kaj sciencoj. Ĝia Industria Revolucio transformis la landon kaj fuelumis
la kreskantan Britan Imperion. Dum ĉi tiu tempo, ĝi ekspluatis sklavecon, tamen
post la adopto de la Akto pri Sklava Komerco en 1807, ĝi estris kiel unu el la
kelkaj landoj kontraŭ sklaveco.

Post la malvenko de Napoléon Bonaparte en la Napoleonaj Militoj, Unuiĝinta
Reĝlando havis la ĉefan maran armadon de la 19-a jarcento, kaj estis mara
superpovo ĝis meza 20-a jarcento. La Brita Imperio kreskis al ĝia maksimuma
grandeco en 1921, akirinte la germanajn kaj osmanidajn posedaĵojn sekve al la
Unua Mondmilito kaj kadre de aljuĝoj far la Ligo de Nacioj. Post unu jaro, la
BBC, la unua mondvasta elsenda servo, estis kreita.

Balota gajno de Sinn Féin en 1918 kaj Irlanda Milito de Sendependeco kaŭzis
partigon de Irlando en 1921.. Poste, Irlando establis Irlandan Liberan Ŝtaton en
1922, sed Norda Irlando elektis esti parto de la Unuiĝinta Reĝlando. Rezulte, en
1927, la formala nomo de la lando iĝis la nuna nomo: United Kingdom of Great
Britain and Northern Ireland (Unuiĝinta Reĝlando de Granda Britio kaj Norda
Irlando).

La Unuiĝinta Reĝlando estis unu el la Aliancanoj de la Dua Mondmilito. Sekve de
la malvenko de ĝia eŭropaj aliancanoj en la unua jaro de la milito, Britio
kontinuis la batalon kontraŭ Germanio en la aerarmea kampajno konata kiel la
Batalo de Britio. Post la venko, Britio estis inter la superpovoj kiuj planis la
postmilitan mondon. La Dua Mondmilto finance damaĝis Brition. Tamen, kun la
helpo de la Plano Marshall kaj pruntoj de Usono kaj Kanado, la brita ekonomia
situacio denove pliboniĝis.

Dum la unuaj post-militaj jaroj kreiĝis la Sociala ŝtato, inkludante tre novan
kaj kompreneblan sanosistemon. Pro la postulado de repliboniĝanta ekonomio,
multaj eksterlandanoj el la Commonwealth migris en Brition, kio kondukis al la
estigo de multetna Britio. Kvankam la fino de la Dua Mondmilito signifis
malpligraviĝon de la brita politiko, kio montriĝis en la nekoloniigado, la
internacia disvastigo de la angla lingvo samtempe kontribuis al la ankoraŭa
influo de la britaj literaturo kaj kulturo, precipe de la popola kulturo en la
1960-aj jaroj.

La 23-an de junio 2016 Britio per referendumo elektis forlasi la Eŭropan Union
(52% por kaj 48% kontraŭ).

La subŝtatoj Anglio, Skotlando kaj Kimrio situas sur insulo nord-okcidenta de la
eŭropa kontinento, kiu lokiĝas en la norda maro. La nordo de la insulo, kie
estas Skotlando, famas pro sia vasta montaro, kiu estas anglalingve nomata
Scottish Highlands (esperante Skotaj altlandoj). Okcidente de la brita insulo
estas la irlanda.

Onidire la vetero en Anglio kaj la ceteraj subŝtatoj estas ofte pluva kaj
nesuna, sed fakte la vetero ne estas tre malsimila al la vetero de la apudaj
kontinentaj landoj kiel Francio aŭ Germanio. Krome la vetero estas relative
milda pro la proksimeco al la Atlantika Oceano, de kies okcidento venas la
varmeco de la Golfa Marfluo.

La ŝtato Unuiĝinta Reĝlando de Granda Britio kaj nord-Irlando nomiĝas en la
oficialaj lingvoj de la lando:

10 Downing Street, do "registaro de sia majesto" kaj la oficiala restadejo kaj
oficejo de la "Unua Sinjoro de la Fisko", kiu dum granda parto de la 18-a kaj
19-a jarcentoj kaj senescepte ekde 1905 estas plenumata de la ĉefministro de
Britio.

La brita parlamento, la Parliament of the United Kingdom of Great Britain and
Northern Ireland (Parlamento de la Unuiĝinta Reĝlando de Britujo kaj
Nordirlando) estas la plej supera leĝfaranta estraro de Britio. Ĝi konsistas el
la House of Commons (Ĉambro de Komunuloj, aŭ la Suba ĉambro) kaj la House of
Lords (Ĉambro de lordoj, aŭ la Supera ĉambro), kiujn titole estras la brita
reĝo, nuntempe Elizabeto la 2-a. Ĝi troveblas en Londono, ĉe la palaco de
Westminster, konata kiel Houses of Parliament (Ĉambroj de parlamento). Laŭ la
neskribita konstitucio de Britio, la ĉefministro kaj registaro devas esti
parlamentanoj, ordinare de la Komunuloj, sed kelkfoje de la Lordoj.



https://eo.wikipedia.org/wiki/Britelira_referendumo_de_2016

La Britelira referendumo de 2016, en angla United Kingdom European Union
membership referendum, konata ene de la Unuiĝinta Reĝlando kiel EU referendum
(Eŭropunia referendumo), estis neligata referendumo kiu okazis la 23an de junio
2016 en la Unuiĝinta Reĝlando por konfirmi aŭ malkonfirmi la subtenon de la
lando por plua membreco en la Eŭropa Unio. Tiu membreco estis temo por polemiko
en Unuiĝinta Reĝlando ekde kiam la lando eniris en la tiam nomita Eŭropa
Ekonomia Komunumo (EEK, aŭ "Komuna Merkato") en 1973.

Kongrue kun manifesta ordono de la Konservisma Partio, la jura bazo por
referendumo estis establita fare de la Brita Parlamento pere de leĝo European
Union Referendum Act 2015. Ĝi estis la dua fojo kiam la brita voĉdonantaro
ricevis peton voĉdoni pri la afero de la membreco en la Eŭropa Unio: nome la
unua referendumo okazis en 1975, kiam plua membreco estis aprobita de 67% de
voĉdonantoj.

Tiuj kiuj favoris retiriĝon de Unuiĝinta Reĝlando el la Eŭropa Unio – ofte
menciita angle kiel Brexit (Briteliro, nome kofrovorto el “British” (brita) kaj
“exit” (eliro)) – asertis ke la EU montras demokratian deficiton kaj ke esti
membro subfoŝis nacian suverenecon, dum tiuj kiuj favoris membrecpluigon asertis
ke en mondo kun multaj supernaciaj organizoj ajna perdo de suvereneco estas
kompensata de la profitoj el la membreco en EU. Tiuj kiuj volis eliri el la EU
asertis ke ĝi estus: ebligi ke la UR pli bone kontrolu enmigradon, tiele
malpliigante la premon sur la publikaj servoj, loĝado kaj laborpostenoj; ŝparu
milojn da milionoj da pundoj pro membrecaj monkontribuoj a la EU; ebligi ke la
UR faru sian propran komerctraktadojn; kaj liberigi la UR el la eŭropuniaj
regularoj kaj burokrataro kion ili vidas kiel sennecesaj kaj multekostaj. Tiuj
kiuj volis resti asertis ke forlasi la EU estus: riskigi la prosperon de la UR;
malpliigi ties influon super mondaj aferoj; endanĝerigi la nacian sekurecon pro
limigo de la aliro al la komunaj eŭropuniaj krimdatumbazoj; kaj rezulto en
komercaj barieroj inter la UR kaj la EU. Specife, ili asertis ke ĝi kondukus al
laborpostenaj perdoj, malpliigoj de investado en la UR kaj riskoj al negocado.

Britain Stronger in Europe (Britio pli forta en Eŭropo) estis la ĉefa grupo kiu
kampanjis por ke UR restu en la EU, kaj Vote Leave (Voĉdonu Foriron) la ĉefa
grupo kiu kampanjis por ke UR abandonu la EU. Enmiksiĝis ankaŭ multaj aliaj
kampanjogrupoj, politikaj partioj, entreprenoj, sindikatoj, gazetaro kaj
gravulaj individuoj.

Tiu referendumo rezultis en ĝenerala voĉdonado por lasi la EU, pro 51.9% super
48.1%. Tamen, la voĉdonado estis disa inter la konstituantaj landoj de la
Unuiĝinta Reĝlando, kun Anglio kaj Kimrio voĉdonantaj por eliro, kaj Skotlando
kaj Norda Irlando voĉdonantaj por la restado. En reago al la rezulto, la Skotia
Registaro jam anoncis la 24an de junio 2016 ke funkciuloj planos por "tre
verŝajna" dua referendumo por la skota sendependeco el la Unuiĝinta Reĝlando.
Financaj merkatoj reagis negative al la rezulto: borsaj indicoj falis draste,
same kiel la valoro de la brita pundo (5–10% dum la komencaj horoj post la
decido). La referendumo estis konektita al la interna luktado ene de la reganta
konservativa partio, kaj la ĉefministro asertis ke li rezignos ĉar sia flanko
malvenkis en la referendumo, kaj tion li faris laŭlonge de la 24a de junio 2016,
fakte li anoncis ke li elposteniĝos Oktobre.

(January 2000) “Britain: anatomy of a Eurosceptic state”, Journal of European
Integration 22 (1), p. 15–33. doi:10.1080/07036330008429077. 

(March 2007) “Proximate factors in the mobilization of anti‐EU groups in France
and the UK: the European Union as first‐order politics”, Journal of European
Integration 29 (1), p. 3–21. doi:10.1080/07036330601144177. 

(April 2016) “The Economics of a Brexit”, Intereconomics 51 (2), p. 46–47.
doi:10.1007/s10272-016-0574-2. 



https://eo.wikipedia.org/wiki/Sendependeca_tago_de_Usono

Sendependeca tago de Usono, aludita ankaŭ kiel simple la kvara de julio en
Usono, estas federacia ferio memorfestanta la adopton de la Deklaro de
Sendependeco la 4-an de julio, 1776, fare de la Kontinenta Kongreso deklaranta
ke dek tri britamerikaj kolonioj rigardis sin mem kiel nova nacio, nome Usono,
kaj ne plu kiel parto de la Brita Imperio. Sendependeca Tago estas ofte asociita
kun piroteknikoj, paradoj, kradrostadoj, karnavaloj, foiroj, piknikoj,
koncertoj, basbalaj ludoj, familiaj reunuigoj kaj politikaj paroladoj kaj
ceremonioj, krom diversaj aliaj publikaj kaj privataj eventoj festantaj la
historion, registaron kaj tradiciojn de Usono. Sendependeca Tago estas la Nacia
Tago de Usono.

Dum la Usona Revolucio, la laŭleĝa apartigo de la Dek tri Kolonioj de Britio
okazis la 2-an de julio, 1776, kiam la Dua Kontinenta Kongreso voĉdonis aprobi
rezolucion de sendependeco kiu estis proponita en junio de Richard Henry Lee de
Virginio deklaranta Usonon sendependa de Britia regado. Post voĉdoni por
sendependeco, Kongreso turnis sian atenton al la Deklaro de Sendependeco,
komunikaĵo klariganta ĉi tiun decidon, kiu estis preparita de Kvinopa Komitato,
kun Thomas Jefferson kiel ĝia ĉefa aŭtoro. Kongreso debatis kaj reviziis la
tekston de la Deklaro, fine aprobanta ĝin la 4an de julio. Unu tagon antaŭe,
John Adams skribis al sia edzino Abigail:

La prognozo de Adams malsukcesis nur pro du tagoj. Ekde la komenco, usonanoj
festis sendependecon la 4an de julio, la dato montrita sur la tre-diskonigita
Deklaro de Sendependeco, prefere ol la 2a de julio, nome la daton kiam la
rezolucio de sendependeco estis aprobita en ferma sesio de Kongreso.}}

Historiistoj longe disputis ĉu Kongreso efektive subskribis la Deklaron de
Sendependeco la 4-an de julio, eĉ kvankam Thomas Jefferson, John Adams kaj
Benjamin Franklin poste skribis ke ili subskribis ĝin en tiu tago. Plejpartoj de
historiistoj konkludis ke la Deklaro estis subskribita preskaŭ monaton post ĝia
adopto, la 2an de aŭgusto 1776 kaj ne la 4an de julio kiel estas ofte kredita.

Koincide, kaj John Adams kaj Thomas Jefferson, la nuraj subskribantoj de la
Deklaro de Sendependeco kiuj poste servis kiel prezidantoj de Usono, mortiĝis la
saman tagon: nome 4-a de julio, 1826, kiu estis la 50a datreveno de la Deklaro.
Kvankam ne subskribanto de la Deklaro de Sendependeco, sed alia fondopatro kiu
fariĝis prezidanto, nome James Monroe, mortiĝis ankaŭ la 4-an de julio, 1831,
kaj tiel fariĝanta la tria prezidanto kiu mortiĝis dum la ferio. Calvin
Coolidge, la 30-a Prezidanto, naskiĝis la 4-an de julio, 1872 kaj, do ege, estas
la nura Usona Prezidanto kiu naskiĝis sur la Sendependeca Tago.

Sendependeca Tago estas nacia ferio markita de patriotaj montriĝoj. Simila al
alia somer-temaj eventoj, festoj de Sendependeca Tago ofte okazas subĉiele.
Sendependeca Tago estas federala ferio, do ĉiuj ne-necesaj federalaj institucioj
(kiel la poŝta servo kaj federalaj tribunaloj) estas fermitaj tiun tagon. Multaj
politikistoj faras ĝin punkto por ke dum tiu tago aperas ĉe publika evento laŭdi
la heredaĵon de la nacio, leĝoj, historio, socio kaj homoj.

Familioj ofte festas Sendependecan Tagon per gastiganta aŭ ĉeestanta pikniko aŭ
kradrostado kaj utiligas la tagon en kelkaj jaroj, kolektiĝas kun parencoj dum
longa semajnfino. Ornamadoj (ekz., lianoj, balonoj kaj vestaĵo) estas ĝenerale
koloritaj ruĝece, blanke kaj blue, nome la koloroj de la usona flago. Paradoj
ofte okazas matene, dum piroteknikaj montriĝoj okazas en la vespero ĉe tiaj
lokoj kiel parkoj, foiroj aŭ urbaj placoj.

La nokto antaŭ la Kvara unufoje okazas la fokusa punkto de festoj, markita de
bruaj renkontiĝoj ofte inkluzivante ĝojfajrojn kiel ilia ĉefornamaĵo. En Nova
Anglio, urboj konkurencis konstrui altegiĝantajn piramidojn, kunmetitajn de
bareloj. Ili estis lumigitaj noktomeze. La plej alta estis en Salem, Masaĉuseco,
sur Gallows Monteto, la fama ejo de la ekzekuto de 13 virinoj kaj 6 viroj pro
sorĉado en 1692 dum la Salemaj sorĉistinaj elprovoj, kie la tradicio de
ĝojfajroj en festo daŭris, kunmetita de tiom multaj kiom kvardek vicoj de
bareloj; ĉi tiu estas la plej alta ĝojfajro iam ajn registrita. La kutimo
viglita en la 19a kaj 20a jarcentoj estas ankoraŭ praktikadita en kelkaj Novaj
Angliaj urboj.

Sendependecatagaj piroteknikoj estas ofte akompanataj de patriotaj kantoj kiel
la nacia himno "The Star-Spangled Banner", "God Bless America", "America the
Beautiful", "My Country", "Tis of Thee", "This Land Is Your Land", "Stars and
Stripes Forever", kaj, regionaj, "Yankee Doodle" en nordorientaj ŝtatoj kaj
"Dixie" en sudaj ŝtatoj. Kelkaj de la kantotekstoj derivas el bildoj de la
Revolucia Milito aŭ la Milito de 1812.

Piroteknikaj spektakloj estas tenitaj en multaj ŝtatoj kaj multaj piroteknikoj
estas venditaj por propra uzo aŭ kiel alternativa al publika rezulto. Sekurecaj
koncernoj kondukis kelkajn ŝtatojn malpermesi piroteknikojn aŭ limigi la
grandecojn kaj tipojn permesitajn. Krom sekureco koncernas ke lokaj kaj regionaj
veterkondiĉoj povas postuli ĉu la vendo aŭ uzo de piroteknikoj en areo estos
permesita. Iuj lokaj aŭ regionaj piroteknikaj vendoj povas esti limigitaj aŭ
malpermesitaj pro tro seka vetero, senpluvecaj kondiĉoj aŭ aliaj specifaj
koncernoj. La publiko povas ricevi malpermeson por aĉetado aŭ eligado de
piroteknikoj, sed profesiaj montriĝoj (kiel povas esti trovitaj ĉe sportaj
eventoj) povas ankoraŭ certigi ke certaj sekurecaj antaŭrimedoj estu prenitaj.
Kontraŭleĝa trafiko translokigas multajn piroteknikojn de malpli restriktaj
ŝtatoj.

Saluto de unu pafilo por ĉiu ŝtato en Usono, nomita  "saluto al la unio", estas
pafadita dum Sendependeca Tago ĉe tagmezo de ajna kapabla militista bazo.

En 2009, Novjorko havis la grandan piroteknikan montriĝon en la lando, kun super
22 tunoj de pirotekniko eksploditaj. Aliaj gravaj montriĝoj okazas en Ĉikago sur
Lago Miĉigano; en San Diego super Misia Golfeto; en Bostono super la Charles
Rivero; en Sankta Luiso super la Misisipa Rivero; en San Francisco super la
Sanfranciska Golfeto; kaj super la National Mall en Vaŝingtono, D.C.

Dum la ĉiujara Windsor-Detroit Internacia Libereca Festo, Detroit, Miĉigano
gastiĝas unu el plej grandaj piroteknikaj montriĝoj de la mondo, super la
Detroit Rivero, por festi Sendependecan Tagon kune kun Windsor, la festo de
Ontario de Kanada Tago.

La unua semajno de julio estas tipe unu el la plej okupataj usonaj veturperiodoj
de la jaro, ĉar multaj homoj utiligas la ferion por plilongigi feriajn vizitojn.

Filipinoj festas 4-an de julio kiel sia Respublika Tago por memorfesti tiun
tagon en 1946 kiam ĝi ĉesis esti usona teritorio kaj Usono oficiale agnoskis
filipinan sendependecon. 4-a de julio estis intence elektita de Usono ĉar ĝi
respondas al sia Sendependeca Tago kaj ĉi tiu tago estis observita en Filipinoj
kiel Sendependeca Tago ĝis 1962. En 1964, la nomo de la ferio estis ŝanĝita al
Respublika Tago. En Ruando, 4-a de julio estas oficiala ferio konata kiel
Liberiga Tago, memorfestanta la finon de la Ruanda Genocido de 1994 en kiu ankaŭ
la Usona registaro partoprenis. Nacia parko en Danio estas konata kiel tenanta
la plej grandan feston de la 4-a de julio ekstere de Usono.



https://eo.wikipedia.org/wiki/E%C5%ADropa_Unio

La Eŭropa Unio (EU) estas jura politika komunumo konstituita kiel internacia
organizo sui generis, estigita por la eŭropa integriĝo kaj komuna regado de la
popoloj kaj ŝtatoj de Eŭropo. Ĝi konsistas el 28 eŭropaj ŝtatoj, kaj estis
establita per la vigligo de la Traktato pri la Eŭropa Unio, la 1-an de novembro
1993.

Se komence la suprastrukturo "Eŭropa Unio" fondiĝis surbaze de la tri Eŭropaj
Komunumoj jam ekzistantaj (EKKŜ, Euratom kaj EEK) sub la kompleksa sistemo
konata kiel "la tri pilieroj" (la komunumoj antaŭe menciitaj kune kun la komuna
ekstera politiko kaj la jura kaj polica kunlaboro), kun la ekvigligo la 1-an de
decembro 2009, de la Traktato de Lisbono, Eŭropa Unio tute sukcedis la eŭropajn
komunumojn (kvankam kun certaj specifaĵoj) kaj akceptis per tio juran instancon
el internacia juro.

Eŭropa Unio disvolvigis juran kaj politikan sistemon, la eŭropa komunumismo,
unika en la mondo, kiu funkcias per internaj kaj kompleksaj meĥanismoj kaj
proceduroj, kiuj ampleksiĝis kaj evoluis laŭlonge de ĝia historio ĝis la nuna
kreado de hibrida transnacia registaro malfacile egalebla kiu kombinas
elementojn de la multflanka kunlaborado, sed forte strukturita kaj
instituciigita, kun aliaj organoj supranaciaj, ambaŭ regataj de dinamiko el
regiona integriĝo.

La Eŭropa Unio, kaj antaŭe la Komunumoj, promocias la kontinentan integriĝon
pere de komunaj politikoj kiuj ampleksiĝas sur malsamaj medioj, specife en ĝia
ekonomia origino kaj progresive etenditaj al politikaj medioj. Por atingi la
komunajn celojn, la eŭropuniaj ŝtatoj donas al ĝi certajn rajtojn, kreante
suverenecon kiu povas esti komuna aŭ kundividita.

Je 12-a de oktobro 2012, la Eŭropa Unio ricevis la Nobel-premion pri paco ĉar
"ĝi helpis transformi Eŭropon de kontinento de milito al kontinento de paco."

Post la du mondmilitoj, en Eŭropo ekestis granda sento pri la bezono rekonstrui
kaj kunigi la kontinenton por malhelpi estontajn konfliktojn inter eŭropaj
landoj. Kadre de tiu pensa sinteno, en 1951 Okcidenta Germanio, Francio, Italio,
Belgio, Luksemburgo kaj Nederlando konsentis pri la ekestigo de la Eŭropa
Komunumo pri Karbo kaj Ŝtalo (EKKŜ), kiu estiĝis en 1952.

En 1957 la ses fondintaj landoj subskribis la Traktaton pri la fondo de la
Eŭropa Komunumo, kiu pliprofundigis la interlandan kunlaboradon estigitan de
EKKŜ; la landoj samtempe fondis la Eŭropan Komunumon pri Atomenergio (EKA).
Ambaŭ traktatoj ekvalidiĝis en 1958.

La nuntempa Eŭropa Unio oficiale estiĝis per la Traktato de Mastriĥto, la 1-an
de novembro 1993. La plej grava okazaĵo en la sekva historio de la Unio estis,
en 2002, la enkonduko de eŭro-moneroj kaj monbiletoj.

Eŭropa Unio havas areon da 4 376 780, kio igus ĝin la sepa plej granda lando sur
Tero, se konsideri ĝin kiel unuaĵo. La plej alta pinto estas la Blanka Monto, ĉe
la limo inter Italio kaj Francio, kiu altas 4810 metrojn super marnivelo; la
plej malalta pinto estas Zuidplaspolder, en Nederlando, 7 metrojn sub marnivelo.
Post Kanado, Eŭropa Unio havas la duan plej longan marbordon: preskaŭ 66 mil
kilometroj.

Eŭropa Unio havas limojn al 20 landoj: Norvegio, norde; Rusio, Belarusio,
Ukrainio, Moldavio kaj Turkio laŭ la dekstra landlimo; Svisio kaj Liĥtenŝtejno,
en la mezo; Bosnio kaj Hercegovino, Montenegro, Serbio, Makedonio kaj Albanio,
en la Balkanoj; Maroko, sude (danke al eksterteritoriaĵoj de Hispanio kiuj havas
rektan landlimon al tiu lando). Ankaŭ la etlandoj Andoro, Monako, San-Marino kaj
Vatikano estas ekstereŭropuniaĵoj kun rekta limo al Eŭropa Unio. Fine, Gviano
estas teritorio de Eŭropa Unio en Sudameriko, kaj havas limojn al Surinamo kaj
Brazilo. Krome, Gvadelupo - ankaŭ eŭropunia teritorio - havas limon al
Nederlandaj antiloj.

Jam tri kvaronoj de la eŭropunia loĝantaro loĝas en urboj, kaj onitakse la
procentaĵon atingos 90% en sep landoj en la jaro 2020.

Laŭ informo de Demographia, en 2011 en Eŭropunio estis 11 urbaj regionoj kun pli
ol tri milionoj da loĝantoj: Parizo (10,76 milionoj), Londono (8,59 milionoj),
la Ruhr-regiono (7,30 milionoj), Madrido (5,43 milionoj), Milano (5,23
milionoj), Barcelono (4,22 milionoj), Romo (3,80 milionoj), Napolo (3,73
milionoj), Berlino (3,45 milionoj), Ateno (3,27 milionoj) kaj Lisbono (3,05
milionoj).

La 28 nuntempaj membroj de Eŭropa Unio estas la plej diversaj laŭ areo kaj
loĝantaro. La plej loĝata lando estas Germanio, kun 82,062,249 loĝantoj, dum la
malplej loĝata estas Malto, kun 412,614 loĝantoj. Se paroli pri areo, la plej
granda lando estas Francio, kiu atingas entutan areon de 643,427 km², dum la
malplej granda estas refoje Malto, kun 316 km². La 23-an de junio 2016 Britio
per referendumo elektis forlasi la Eŭropan Union (52% por kaj 48% kontraŭ). Tio
markis novan epokon en la historio de la Eŭropa Unio, ĉar por la unua fojo iu
lando intencis eliri el la Unio. Fakte la organizo ne havis klaran mekanismon
por tiu proceduro kio devos esti disvolvita per longa negocado dum du jaroj. Ĝi
markis novan epokon ankaŭ por la historio de la Unuiĝinta Reĝlando, ĉar, krom
aliaj aferoj, en Skotlando kaj Norda Irlando venkis la partianoj de pluresti en
EU, kaj almenaŭ en Skotlando ekde la unua tago oni anoncis eblan duan
referendumon por sendependiĝo el la Unuiĝinta Reĝlando.

Por ke kroma lando povu aliĝi al Eŭropa Unio, ĝi devas respekti aron da
ekonomiaj kaj politikaj kondiĉoj, konataj kiel la kriterioj de Kopenhago. Laŭ
tiu kriteriaro, la kandidatiĝantaj landoj devas situi en Eŭropo (laŭ pure
geografia vidpunkto); devas havi stabilajn instituciojn, kiuj garantias
demokratecon, leĝrespekton, homajn rajtojn kaj malplimulto-respekton; devas havi
funkciantan merkatan ekonomion, kaj havi la kapablon alfronti konkurencon de la
aliaj uniaj landoj; devas povi respekti la devojn ligitajn al aliĝo, inkluzive
de politika, ekonomia kaj mona unuiĝo.

La hispana registaro atingis en 2005 la ekuzon de la kataluna, eŭska kaj galega
lingvoj kiel duonoficialaj lingvoj. Same ekde 2008 la skotgaela kaj la kimra
estas duonoficialaj lingvoj sekve de peto de Britio. La koncernaj ŝtatoj pagas
la aldonajn kostojn, ekzemple por la tradukado de oficialaj EU-dokumentoj kiel
leĝoj k.s.

Esperanto estas helpa, neŭtra lingvo, do ne estas la lingvo de superrega ŝtato.
Ĝi estas tiam tre bona aliancano de la egaleco de la eŭropaj lingvoj kaj
ŝtatanoj. Pensfluo ekzistas (Piron 1994, Flochon 2000, Grin 2004) kiu
konsideras, ke Esperanto povas esti laborlingvo kun aliaj lingvoj en la eŭropaj
institucioj kaj poste lingvo internacia helpa inter la civitanoj. Tiu pensfluo
nuntempe ne estas tre grava. La Grin informo komparas plurajn lingvmodaloj kaj
konkludas, ke la adopto de Esperanto estas la plej bona solvo, kiu estas
neŭtrala kaj ekonomia vidpunkto ( 25 miliardoj € / jaro en ŝparado, 17 % de jara
buĝeto).

Eŭropa Unio havas multajn diversajn kategoriojn de lingvoj. Aldone al oficialaj
kaj laboraj lingvoj ekzistas proceduraj lingvoj de unuopaj institucioj, relajsaj
lingvoj por interpretado, duonoficialaj lingvoj (ekz. la skotgaela), lingvoj de
minoritatoj regionaj (ekz. la sarda) aŭ disaj en pluraj EU-landoj (ekz. la jida)
kaj lingvoj de enmigrintoj (ekzemple la turka). Krom la multon postulanta ideo
de oficialeco de Esperanto ekzistas la ideo havi por Esperanto statuson de
oficiale rekonita lingvo de EU, kies evoluon EU sekvas, aŭ statuson similan al
duonoficialeco. En duonoficiala lingvo oni rajtas komuniki kun instancoj de EU
kaj ricevos respondon en tiu lingvo inkluzive de tradukoj de leĝaj aŭ similaj
tekstoj. Tiun relative novan statuson havas ĝis nun kelkaj lingvoj de Hispanio
kaj de Britio, kies ŝtatoj pagas la aldonajn kostojn. Ŝajnas, ke statuso simila
al tiu de duonoficialeco, do de komunika lingvo kun la EU-instancoj, ne kreas
multajn aldonajn kostojn, se oni ne tradukas leĝajn tekstojn; tradukado de
ekzemple la slovaka al procedura lingvo de EU kaj reen supozeble kostas simile
kiel tradukado de Esperanto al procedura lingvo kaj reen.

Laŭ la kompreno de la EU-Komisiono la propono de Esperanto signifas havi ĝin
kiel unusolan oficialan EU-lingvon. Ekzemple la Ĝenerala Direkcio por Tradukado
skribis en oktobro 2008: «Esperanto, aŭ la latina, estas ofte proponata kiel la
sola, tut-Eŭropa lingvo, kiun EU devus akcepti (…).»

La Esperanto-parolantoj tiurilate havas malsamajn poziciojn. Multaj ne deziras
Esperanton kiel solan oficialan lingvon. Ili volas — almenaŭ en la venontaj
jardekoj — konservi la uzadon de la oficialaj EU-lingvoj en la EU-institucioj
kaj en kontakto kun la civitanoj. Plurfoje aperis tekstoj apogantaj la lingvan
diversecon de EU.

Aliflanke ofte Esperanto-parolantoj parolas pri la multekosta lingva servo de
EU. Tiujn kostojn redukti helpe de Esperanto eblas en la kadro de la
EU-institucioj nur, se oni forigas la tradukadon de kaj al naciaj lingvoj. Krome
la Esperanto-parolantoj multe aplaŭdis la raporton Grin, kie multpaĝe
prezentiĝas modelo kun Esperanto kiel sola oficiala EU-lingvo; vidu sube.

Tiun eblecon sur multaj paĝoj diskutas Francois Grin en sia raporto
«L’enseignement des langues étrangères comme politique publique»
(Fremdlingvo-instruado kiel publika politiko). Laŭ li per tiu modelo la
EU-landoj krom Britio povus ŝpari ĉ. 25 miliardojn da eŭroj jare; grandparte
temas pri la pagoj por lingvolernaj restadoj en Britio. La eblecon de «sinarkia
reĝimo» kun Esperanto kiel sola oficiala lingvo li studis jam en 2004 en Coûts
et justice linguistique dans l’élargissement de l’Union européenne.

La parlamentanino Margareta Handzlik, Renato Corsetti (UEA) kaj Seán Ó Riain
(EEU) sendis en majo 2006 leteron al ĉiuj EU-parlamentanoj, en kiu ili citis la
raporton de Grin. La teksto asertas: «Per pli justa sistemo EU ŝparus minimume €
25 miliardojn jare!» La letero ne entenas la proponon, ke Esperanto fariĝu sola
oficiala lingvo de EU. Ĝi kontraste asertas, ke en sia raporto Grin «proponas
komparon inter tri eblaj scenaroj:

Tio ne kongruas kun la raporto, kie Grin komparis kiel trian scenaron
Esperanton, kiun ĉiu EU-civitano lernu kiel unuan fremdlingvon. Ne estas klare
laŭ la letero kaj la raporto de Grin, kiel eblus ŝpari sumon de 25 miliardoj en
EU, se oni enkondukus Esperanton nur kiel internan lingvon; ja la EU-instancoj
elspezas por lingvaj servoj nur ĉ. 1 miliardon da eŭroj. Johan Derks, eksa
kasisto de EEU, kritikis la leteron en Libera Folio («Ŝoka misinformo»).

Tiu supozata celo de Esperanto-parolantoj estas verŝajne parta kaŭzo, ke tre
multaj EU-oficistoj kontraŭas Esperanton. Aldoniĝas la insistemo de kelkaj
mesaĝoj al EU-instancoj. Áron Lukács raportas sur retpaĝo eldiron de EU-oficisto
pri la ĉi-tema etoso en Bruselo: «Kiam Esperanto ekvenas en iu interparolo, eĉ
la plej malfermaj kaj saĝaj homoj forturniĝas kaj fermas siajn orelojn… Tio
estas pro la forumoj kaj aliaj tro fortaj, sencelaj (do, nur por-Esperantaj)
agadoj. Ili pensas (kaj tio estas la ĝenerala sento) ke esperantistoj estas
fanatikuloj… Ili neniam subtenos programon por Esperanto, ĉar laŭ ili tio ne
estas grava aŭ esenca…».

La ĉefa monunuo estas la eŭro, kiu oficiale uzatas en 19 el la 28 membroŝtatoj
de la Eŭropa Unio:

Eŭropunia juro estas la leĝaro de la Eŭropa Unio, kaj povas ankaŭ signifi tion
de la Eŭropa Komunumo. Tiu juro estas originala jura konstruaĵo, kiu ne ekzistas
aliloke en la mondo. Tiusence deklaris la Justica Kortumo de Eŭropaj Komunumoj,
en la juĝafero Costa k. ENEL (1964), ke “male de ordinaraj internaciaj
traktatoj, la Traktato de la Eŭropa Ekonomia Komunumo kreis ĝian propran
jursistemon, kiu . . . iĝis integrigita parto de la membroŝtataj jursistemoj”.

La Eŭropa Konstitucio (formale: Traktato pri Estigo de Konstitucio por Eŭropo)
estis propono por traktato inter la diversaj membroŝtatoj de la Eŭropa Unio. Se
la traktato estus estinta ratifita de la membroŝtatoj, ĝi estus forminta la
novan juran bazon de la Unio. La membroŝtatoj de la Eŭropa Unio proponis la
novan traktaton unuavice por anstataŭigi la grandan nombron da diversaj
traktatoj sur kiuj la Unio ĝis nun estis bazita kaj duavice celante respondi al
la ŝanĝiĝantaj atendoj de la enloĝantaro de la Unio kaj de la ŝanĝiĝanta mondo
en kiu la Unio sin situas.

La 30-an de oktobro 2009 la Eŭropa Unio kaj Sud-Koreio subskribis komercan
akordon, kiu forigus la plimulton de la komercaj tarifoj inter la du partneroj.
La EU-Komisionestrino pri Komerco Catherine Ashton diris, ke ĝi estas «la unua
akordo de la 21-a jarcento pri libera komerco por la EU» kaj «la plej grava
akordo pri libera komerco iam ajn intertraktita kun tria lando». La
interkonsento antaŭvidas la forigon de 1,6 miliardo da eŭroj de devoj por
eksportantoj al Sud-Koreio.

Oni asertas, ke la ĝi povus alporti ĝis 19 miliardojn da eŭroj al eŭropaj
eksportantoj. Aparte gajnos firmaoj, kiuj laboras en sektoroj kiel
telekomunikado, ekologio, financo kaj transportado, ĉar Sudkoreio faras
«grandajn penojn» por liberaligi ĉi tiuj sektoroj. La interkonsento laŭatendate
ekvalidiĝos en la dua duono 2010, post kiam ĝi estos ratifita de la Eŭropa
Parlamento. En 2008 komerco inter la EU kaj Sud-Koreio atingis entutan valoron
de proksimume 65 miliardoj da eŭroj.

Laŭ la Eŭropa Komisiono estas ĉirkaŭ 8,000,000 de senpaperuloj en la EU. Laŭ la
landoj oni povas aresti ilin dum diversaj maksimaj tempoperiodoj jene:



https://eo.wikipedia.org/wiki/L._L._Zamenhof

Ludwik Lejzer ZAMENHOF ((Esperante konata kiel Ludoviko Lazaro ZAMENHOF/O, plej
ofte uzata sen fina -o) naskiĝis la 15-an de decembro 1859 en Bjalistoko; mortis
la 14-an de aprilo 1917 en Varsovio) estis la iniciatoro de la lingvo Esperanto.
Laŭ profesio li estis okulkuracisto.

Zamenhof naskiĝis en la Ulica Zielona 6 en la urbo Bjalistoko, kiu situis tiam
en la Rusa Imperio (nun en Pollando). Lia naskiĝtago estis la 3-a de decembro
laŭ la julia kalendaro, la 15-a de decembro laŭ la gregoria kalendaro kaj la
19-a de kislevo laŭ la juda.

Li estis filo de lingvoinstruisto Mordeĥaj Zamenhof (kiu ruse preferis Marko)
kaj Rozalia (naskita Sofer). Lia familio estis judoj el la Granda Duklando de
Litovio, sed ne konsideris sin litovlingvanoj. Liadire, li estis "ruslanda
hebreo".

Lia patrino parolis al li en la jida lingvo, lia patro en la rusa, en kiu okazis
ankaŭ la instruado de Zamenhof. Li iam diris, ke li ŝatas la rusan super ĉiuj
aliaj lingvoj, sed pli poste li konfesis, ke la «ĵargono» (t.e. la jida) estas
plej kara al lia koro. En letero de la 8a de marto 1901 (al Th. Thorsteinsson)
Zamenhof skribis: "Mia gepatra lingvo estas la rusa; sed nun mi parolas pli
pole..." Al siaj gefiloj hejme li parolis pole. Krome li lernis frue la germanan
kaj la francan, la hebrean, cetere en la lernejo la malnovan grekan, latinan kaj
anglan. Ŝajne li havis iom da scioj en la hispana, litova kaj en Volapuko. Li
parolis laŭ propra eldiro flue la polan, rusan kaj germanan, iom malpli bone la
francan. Oni diras ke Zamenhof havis etan siblo-problemon ("z-balbuton").

Li studis medicinon en Moskvo (1879-1881) kaj Varsovio (1881-1885). Li fakuliĝis
pri okulkuracado interalie en Vieno.

Komence Zamenhof estis rusema, sed pro la pogromoj de 1881/82 li aliĝis al la
frua cionisma movado, alvokante la judojn elmigri komune al alia lando por krei
judan ŝtaton. Komence li pensis pri ia loko en Ameriko, poste pri Palestino. En
1885 jam li trovis ke la celo de cionismo – juda hejmlando en Palestino – ne
estus realisma: la hebrea lingvo, laŭ li estus mortinta, la nacia sento inter
judoj estus erare taksata, kaj plej grave Palestino estintus por la tuta judaro
tro malgranda. Ĝi povus akcepti maksimume du milionojn da judoj, kaj la cetera
homamaso restus ekstere. Anstataŭe li prefere vidis la estonton de la judoj
sekurigita en mondo, kie la religiaj kaj lingvaj bariloj estus detruitaj aŭ
preterpasitaj. Tio gvidis lin denove al la internaciista ideo. Nun la lingva
flanko de lia strebado fariĝis la lingvo Esperanto, la idea flanko la
"homaranismo".

Lia unua planlingva projekto, Lingwe universala, estis preta jam en la komenco
de la vintro 1878, kiam Zamenhof estis ankoraŭ gimnaziano. Dum sia naskiĝtaga
festo de tiu jaro, je la 17a de decembro (nova stilo), li kantis kun siaj amikoj
kanton en tiu lingvo (al tio rilatas la Zamenhof-tago). En la jaro 1881 li
aranĝis novan projekton, kaj en 1885, kiam li kuraciste eklaboris en Veisiejai
(Litovio), li havis pli-malpli preta tiun projekton, kiun li publikigis en 1887
– Esperanton.

La 26-an de julio 1887 li povis eldoni la Unuan Libron danke al la financa helpo
de la patro de Klara Zamenhof (naskita Silbernik), al kiu li edziĝos samjare la
9-an de aŭgusto. En tiu periodo naskiĝis liaj du unuaj gefiloj, Adamo (1888) kaj
Zofia (1889); ambaŭ fariĝis kuracistoj. En 1904 venis ankoraŭ la dua filino,
Lidja.

Esperante trovi pli bonan laboron Ludoviko Zamenhof en Oktobro 1893 venis al
Grodno, kie li malfermis la oftalmologian kabineton en la loĝejo numero 4, ĉe la
strato Policejskaja. La loĝejo estis subluata de la germandevena Luiza
Rachmanin.

Zamenhof, kiu ne posedis tiam proprajn nemoveblaĵojn, loĝis kune kun la edzino —
Klara Aleksandrovna (naskita en Kaunas, kie ŝi finis la gimnazion) kaj kun du
infanoj: Adamo kaj Sofia, kiuj lernis hejme. La edzino ne laboris. Ili deklaris
ke ili apartenas al la burĝaro, estas moseanoj kaj kiel sian familian lingvon
ili deklaris la rusan. Zamenhofoj dungis du servistinojn: 23-jaran polan
ĉambristinon Zofia Antonovna Barancewicz, kamparaninon el la eksnobela familio
el la distrikto de Sokółka, kiu forlasis la servon en 1895. La dua servistino
estis 37-jara kuiristino, vilaĝanino, katolikino, el la vilaĝo Suchowola.

En Grodno Zamenhof ne nur havis la privatan kuracistan praktikon, sed ankaŭ
aktivis en la Kuracista Asocio de Grodna Gubernio. Li ankaŭ estis helpjuĝisto
(arbitro) en la Departementa Juĝejo en Grodno. Laŭ esploroj de bjelorusa
historiisto F. Ignatowicz, Ludoviko “partoprenante la juĝprocesojn distingis sin
per la principeco kaj severeco” .

En 1889 la doto de la edzino estis foruzita, pro Esperanto kaj ĉar Zamenhof
devis helpi al sia patro. Zamenhof devis rekomenci kuracadi, sed havis longan
tempon malfacilecon trovi sufiĉe da laboro (resp. pagantaj pacientoj) por
vivteni sin, kaj devis dum kelkaj jaroj iom reteni sin de Esperanto. Zamenhof
forlasis Grodnon en oktobro kaj antaŭ la 8-a de novembro 1897 li loĝis en
Varsovio, strato Dzika 9, en la malriĉa hebrea kvartalo. Nur ĉirkaŭ la jaro 1900
li iom pli bonfartis finance.

Ekde ĉirkaŭ la sama tempo Esperanto pli sukcesis, en okcidenta Eŭropo, kaj kiel
kunlaboranto de La Revuo kaj verkanto por Hachette-eldonejo li enspezis por
veturi al la Universalaj Kongresoj (UK). La unua UK, en la franca
Bulonjo-ĉe-maro, estis lia unua libertempo depost dudek jaroj, opiniis lia frato
Leon. Zamenhof vizitis ĉiujn UK-ojn kaj foje ankaŭ banlokojn en Germanio kaj
Aŭstrio-Hungario.

La unua mondmilito trafis lin, kiam li vojaĝis al Parizo por la deka UK en 1914.
Ĉar Germanio kaj Ruslando estis militantaj nun unu kontraŭ la alia, li ne povis
reveturi. Pere de dusemajna vojaĝo skandinavia li reatingis Varsovion. En
Varsovio li okupiĝis precipe pri tradukado, de Andersen-fabeloj kaj ankaŭ partoj
de la malnova testamento. Pro malsano li devis ĉesi kuracadi, kaj lia filo Adamo
transprenis la kuracejon.

La morto kaptis lin, la 14-an de aprilo kaj la 22-an de Nisano la juda kalendaro
1917. La entombigo de L. L. Zamenhof okazis la 16-an de aprilo. Li jam de ĉirkaŭ
1900 estis suferanta je malforteco de la koro kaj manko de pulso en la piedoj.

Komence li parolis pri Hilelismo, tiel la titolo de anonima broŝuro el 1901. En
1906 liaj ideoj eknomiĝis Homaranismo. Alia fonto pri liaj ideoj estas eseo
verkita por neesperantista Kongreso de rasoj en Londono (1911); oni povas mencii
ankaŭ la eseon Esenco kaj estonteco de la ideo de la Lingvo Internacia de 1900.

Principe, Zamenhof deziras ke la nacioj malaperu kaj ke ĉiuj homoj havu unu
komunan lingvon kaj komunan bazan kredon pri "plej alta estaĵo". Foje li tamen
iomete kamuflas tion, kaj ankaŭ la propagando por Esperanto asertis kutime ke
Esperanto ne forigu jam ekzistantajn lingvojn. Laŭ la dogmoj de homaranismo,
ekzemple iu lando havu neŭtralan nomon (Peterburglando anstataŭ Ruslando) kaj
apartenu al ĉiuj enloĝantoj samrajte. Ĉiu havu la rajton uzi private iun lingvon
preferatan, sed kun aliaj homoj kaj kun institucioj oni parolu home-neŭtralan
lingvon. Religie, homoj restu ĉe sia religio laŭdezire, sed tiuj apartaj
religiaj dogmoj ne rajtas kontraŭdiri al scienco.

Alvoko al diplomatoj estis Post la Granda Milito, aperinta en 1915. En ĝi,
Zamenhof alvokis konsideri en la pac-intertraktadoj post la (unua) mondmilito la
rajtojn de minoritatoj.

La hebrea antaŭnomo de Zamenhof estis Eliezer (hebree: אליעזר ʾĔlîʿézer aŭ
Eliʿézer) kaj li ricevis, ĵusnaskita, sekularan (kinuian) nomon Lejzer (לייזער),
jida versio de Eliezer (hebree: אֱלִיעֶזֶר Eliʿézer).

Vere, Esperanta antaŭnomo Lazaro estas juddevena nomo (hebree:     אֶלְעָזָר    
Elʿazar, greke: Λάζαρος Lazaros, latine: Lazarus, ruse: Лазарь Lazar’, pole:
Łazarz Ŭazaŝ, hispane: Lázaro), sed ankaŭ kristana (estas du Lazaroj cititaj en
Evangelioj, kaj estas Sankta Lazaro ktp.).

La rusan nomon Ljudovik/Ljudvik (ruse: Людовик/Людвик Ljudovik/Ljudvik,
esperantigite Ludoviko, germane: Ludwig, pole: Ludwik) li elektis kiel gojan
nomon (kinuion) honore al Francis Lodwick aŭ LODOWYCK, kiu publikigis en 1652
projekton pri planlingvo, pri kiu Zamenhof legis en verkoj de Komenio. Tiu ŝanĝo
okazis nur kiam li iris al Moskvo al universitato. La skribformo Zamenhof
anstataŭ Samenhof (kiu signifas germane semkorto) aperis nur post la unuaj jaroj
de disvastigo de Esperanto. En la fino de 19-a jarcento, lia frato Leono
Zamenhof doktoriĝis kaj ekis subskribi "Dr. L. ZAMENHOF", pro tio, li ekde 1901
ofte subskribis "Dr. L. L. ZAMENHOF" (dum ĉe personaj leteroj, li daŭre uzis
"L.Zamenhof"). La du L-oj ne reprezentis la du antaŭnomojn en difinita maniero -
do ne klaras en kiu ordo aperu "Ludoviko" kaj "Lazaro" en la longigita versio de
la mallongigo.

Zamenhof uzis plurajn pseŭdonimojn, la plej konata estas d-ro Esperanto, sub kiu
li publikigis en 1887 sian lingvo-projekton. Pere de lingvo de d-ro Esperanto
kaj Esperanto-lingvo ĝi fariĝis la nomo de la lingvo, dum la pseŭdonimo jam
rapide estis malkovrita. Kelkaj esperantistoj ŝatis nomi lin kara Majstro, kion
Zamenhof rifuzis.

Aliajn pseŭdonimojn li uzis ĉefe kiel aŭtoro de cionismaj aŭ homaranismaj
verkoj: Gamzefon (Hamzefon); Hemza, Amiko, N.N., Anna R., Unuel, Homo sum,
Homarano, D-ro X.

Kiam francaj esperantistoj demandis lin, li diris, ke li estas "Ruslanda
hebreo". Estinte en Britio li parolis pri sia tre proksima rilato kun "Litvo"
(kaj lia pli forta ligiĝo al litvaj hebreoj kontraste al polaj atestas ankaŭ
liaj jun-aĝaj skribaĵoj, dum lia studenta aktivado en Ĥibat Cion). Ĉiuokaze, li
skribis ankaŭ, ke liaj gepatroj laboris kaj donis sin al Pollando kaj li ankaŭ
laboros tie tutan vivon kaj mortos tie. Laŭ Edvardo Wiesenfeld Zamenhof sentiĝis
kiel polo kaj en lia hejmo oni parolis en pola lingvo. Tamen tion kontraŭdiras
la atesto de lia filino, laŭ kiu la sola hejme uzata lingvo estis la rusa, t.e.
Zamenhof uzis hejme dum sia tuta vivo la rusan lingvon (iliaj gefiloj, male,
memstariĝinte ekuzos la polan en siaj hejmoj). La poeto Leo Belmont, en siaj
poemoj skribas pri Zamenhof kiel "la filo de pola tero", kio ne nepre signifas,
ke li estis gente pola. Ĉiuokaze la poloj Antoni Grabowski kaj Adam Zakrzewski
parolis pri li kiel pri la samnaciulo. Tamen en letero de 1912 al la Loka
Kongresa Komitato en Krakovo, kie li diras, ke "Vi povas min nomi 'Filo de pola
lando'", li aldonas "sed ne nomu min 'Polo', por ke oni ne diru, ke mi -por
akcepti honorojn- metis sur min maskon de popolo, al kiu mi ne apartenas".
Nomigado lin kiel "pola okulisto", "pola lingvisto" k.s. estas tute kontrakta,
sed povas esti uzata simile kiel ĉe Franz Kafka, ke li estis aŭstra verkisto.

La ceteraj verkoj de L.L. Zamenhof havas precipe instruan, lingvistikan aŭ
idee-organizan karakteron. Li ekzemple kreis diversajn vortarojn (interalie
rusa-Esperanto kaj germana-Esperanto), proverbaron, kaj kongresajn paroladojn.

Ĝi troveblas en "destino de ludovikologia dinastio" paĝo 2427 (el la Iam
Kompletigota Plena Verkaro de ludovikito aŭ Ito Kanzi) kaj en Fonto nr 190
(Oktobro 1996).

La literatura agado de L.L. Zamenhof estis ĉefe traduka. Unuaj tradukoj estas
Patro nia, partoj de la biblio kaj poemo de Heinrich Heine. Lia unua grava
tradukaĵo estis La Batalo de l' Vivo de Charles Dickens (1891). En 1894 aperis
Hamleto de William Shakespeare.

El la Malnova Testamento, L.L. Zamenhof tradukis inter 1907 kaj 1914 plurajn
partojn.

La Fundamenta Krestomatio estas kolekto de kontribuaĵoj aperintaj en La
Esperantisto. Zamenhof ĝin parte aŭtoris kaj parte redaktis, kontrolante la
stilon de la ceteraj kontribuaĵoj. La Krestomatio enhavas ekzercojn, fabelojn,
rakontojn, anekdotojn, popularsciencajn kaj sciencajn artikolojn kaj sepdek
artikolojn, inter kiuj kvin originalajn kaj dek du tradukitajn de L.L. Zamenhof.

La plej frua iom granda biografio en Esperanto estis Vivo de Zamenhof de Edmond
Privat el 1920, kun postaj eldonoj. Zamenhof de Ernest Drezen estas verkita laŭ
marksisma-leninisma perspektivo. Longan tempon plej ampleksa kaj prestiĝa estis
la idealisma biografio verkita de Marjorie Boulton, Zamenhof, aŭtoro de
Esperanto el 1962. Ludovikito, eldonanto kaj redaktanto de longa vico de
zamenhofaĵoj, aperigis en 1982 senlegenda biografio de l.l.zamenhof. En la
franca ekzistas L'homme qui a défié Babel de René Centassi kaj Henri Masson
aperinta en 1995. Dua eldono de ĉi lasta aperis samtempe kun Esperanto-eldono
fine de 2001 ("La homo kiu defiis Babelon"). Sekvis tradukoj en la korea ("바벨탑에
도전한 사나이", prezentita fare de la korea eldonmedio kiel : “Libro rekomendinda al
la korea junularo — 2005”), hispana ("El hombre que desafió a Babel", 2005),
litova ("Zmogus, metes issuki Babeliui", 2006), ĉeĥa ("Člověk proti Babylonu",
2007).



https://eo.wikipedia.org/wiki/Kuketo

Kuketo aŭ ĵetono (angle cookie) estas datumpakaĵo sendita de reta servilo al
foliumilo kaj poste plusendita de la foliumilo ĉiufoje kiam ĝi trafas la
servilon. Kuketo povas enteni ajnan informon kiun la servilo bezonas konservi
inter la seancoj. Ĝi precipe entenas ĝeneralajn informojn pri la uzanto
(salutnomo, pasvorto, rajtoj, preferoj) sed povas enteni multe pli (kutimoj,
ofteco de vizito, ktp). Tipa apliko estas aŭtentokontrolo de registritaj
uzantoj. Aliaj uzoj estas inventari la aĉetojn de la uzanto, «personigo»
(variado) de la TTT-konektoj, nombrado de atingoj fare de la uzanto ktp.

Amuza estas la Irlanda traduko per vorto simila al “kukolaĵo”: kuketoj estas
trudita aĵo, kiel la kukolaj ovoj; kaj «kukolo» sonas sufiĉe simile.

Kuketoj povas enhavi kiajn ajn arbitrajn informojn kiujn elektas la servilo por
administri staton inter HTTP-transakcioj kiuj alie estus senstataj. Ofte ĝi
estas uzata por identigi registritan uzanton de TTT-ejo sen postuli ke tiu
re-ensalutu ĉiufoje. Aliaj eblecoj estas: administri 'butikuman korbon' kiu
enhavas aĉetotajn varojn dum iu sesio je la paĝo, agordi la paĝon al la propraj
deziroj de la vizitanto (prezenti malsamajn paĝojn al malsamaj uzantoj), kaj
registri la vizit-kutimojn de iu uzanto.

Eble la plej fundamenta plendo estas tio ke kuketoj ne indentigas homon, sed nur
retumilon. Ekzemple, ili ne povas distingi inter multaj uzantoj kiuj uzas unu
konton. Ankaŭ, unuopulo kiu uzas multajn komputilojn, ja havas malsaman
kuketaron ĉe ĉiu el la komputiloj.

Kuketoj ankaŭ havas kelkajn gravajn efikojn rilate la privaton kaj anonimon de
ret-uzanto. Ekzemple, kelkaj firmaoj registras la vizitojn de uzanto al disaj
TTT-ejoj por merkataj celoj. Cetere, kelkaj paĝoj enhavas bildojn kiuj estas
nevideblaj kaj kreas kuketon sur ĉiun komputilon kiu aliras ilin. Komercaj
paĝaroj povas legi tiujn kuketojn, ekscii kiu TTT-ejo estigis ilin, kaj elsendi
spamon reklamantan varojn kiuj rilatas al tiuj paĝoj.



https://eo.wikipedia.org/wiki/Kimrio

Kimrio aŭ Kimrujo (kimre Cymru [kamri], angle Wales [ŭejlz]), estas malgranda
montara lando en la okcidenta marbordo de Britio. La nomo "Kimrio" venas de la
kimra Cymru, siavice de cymry kiu signifas "samlandanoj". La nomo "Wales" venas
de la Anglosaksa, kaj signifas "[lando de la] fremdlanduloj."

Kiam la Anglosaksoj invadis Brition, ili forpelis multajn keltojn mez-britiajn
al Kimrio, jam loĝata de keltoj ekde antaŭ la romia konkero. La kimroj rezistis
la Anglojn, sed malvenkis en 1282 al Eduardo la 1-a. Postaj ribeloj fiaskis,
plej klare en 1409. En 1536, Kimrio formale unuiĝis kun Anglio; publikaj
aŭtoritatoj uzis nur la anglan kaj tiel forigis la kimrojn el la administrado.
Hodiaŭ la kimra havas oficialan statuson, sed nur ĉirkaŭ 600.000 kimroj parolas
la kimran kaj la anglan, kaj nur 32.000 homoj parolas nur la kimran.

La ĉefurbo de Kimrio de 1955 estas Cardiff/Caerdydd (315.000). Ĝis 1999 Kimrio
estis centre regata de Londono; nun ekzistas Nacia Asembleo por Kimrio kiu tamen
ne havas plenan regpotencon, ĉar Kimrio (male al Skotlando kaj Nord-Irlando)
havas leĝ-identecon kun Anglio.

Kimrio havas propran malcentrigantan (angle: devolved) parlamenton, kiu nomiĝas
la Nacia Asembleo por Kimrio. Ĝi estas unuĉambra asembleo kun aŭtoritato de
lokaj aferoj, kiel iaj impostoj kaj saneco, sed la asembleo havas malpli
potencojn ol la Skotlanda Parlamento kaj la nordirlanda asembleo. La plej forta
partio en Kimrio estas la Kimra Laborista Partio, estanta la kimra filio de
Brita Laborista Partio. La dua partio en Kimrio laŭ meza partiforteco estas la
maldekstra naciisma Partio de Kimrujo, sed nun la Kimra Konservisma Partio,
filia de Konservisma Partio, havas pliajn sidlokojn. La Kimraj Liberalaj
Demokratoj apartenas al la federaj Liberalaj Demokratoj kaj estas la plej
malgranda kimra partio. Ili malgraŭ havas tre gravajn bazojn de potenco en meza
kaj okcidenta Kimrio.

Cardiff estas la centro de la komunikiloj en Kimrio. BBC Kimrio elsendas en la
angla kaj la kimra lingvoj. ITV, la ĉefa komerca televida stacio de Britio,
havas branĉon en Kimrio, sed ĉefe elsendas en la Angla. S4C Digidol elsendas nur
en la Kimra lingvo.

BBC Radio Wales estas la sola nacia anglalingva radio en Kimrio, dum BBC Radio
Cymru elsendas en la Kimra lingvo. Ankaŭ estas multaj sendependaj lokaj
elsendantoj en Kimrio, kiel Red Dragon FM, Marcher Sound, Coast FM, Swansea
Sound, 96.4FM The Wave, Radio Pembrokeshire, Radio Carmarthenshire, Champion
103, Radio Ceredigion kaj Real Radio.

Y Cymro estas momente la sola kimrolingva gazeto. Anglalingvaj gazetoj kiuj
aperas en Kimrio estas Liverpool Daily Post kaj The Western Mail. En 2008 oni
planas lanĉi ĉiutagan kimrolingvan gazeton, Y Byd.

La ĉefa festivalo de muziko kaj poemoj estas la Kimra Nacia Eisteddfod. Ĝi
okazas ĉiujare en malsama municipo aŭ urbo. Oni ofte referencas al Kimrio kiel
la "lando de la kanto". Kimrio ĉefe estas fama pro harpistoj, viraj korusistoj,
kaj artistoj kiel Geraint Evans, Dame Gwynneth Jones, Dame Anne Evans, Ivor
Novello, Madam Adelina Patti, John Cale, Tom Jones, Charlotte Church, Bonnie
Tyler, Bryn Terfel, Mary Hopkin, Katherine Jenkins, Meic Stevens, Shirley Bassey
kaj Aled Jones.

La Kimra tradicia popola muziko, dumlonge malpli konata ol la Irlanda aŭ Skota
popola muziko, plivigliĝas.

La BBC National Orchestra of Wales ludas en Kimrio kaj la tuta mondo. La
mondkonata nacia opera de Kimrio nun permanente estas gastigita de la Wales
Millennium Centre ĉe la golfo de Cardiff.

Tiu vesto formiĝis de la 17-a jarcento. Malfeliĉe ne plu uzatas en la kutima
vivo. (Oni diras "malfeliĉe" ĉar estus bone uzi ĝin.) Plej tipika trajto estas
la alta nigra tubĉapelo



https://eo.wikipedia.org/wiki/Milena_Velba

Milena VELBA /'milɛna 'vɛlba/ (naskiĝis la 19-an de julio, 1970 en tiam
ĉeĥoslovaka urbo Ústí nad Labem) estas ĉeĥa erotikmanekeno, kiu famas pro siaj
grandegaj naturaj mamoj.

Milena Velba grandiĝis Ústí. Ŝi rakontas, ke ŝiaj mamoj jam tre frue evoluigis
al notinda grandeco: Estinte entuziasma sportulo, ŝi jam en la aĝo de 12 jaroj
komencis havi problemojn sporti pro sia ĉirkaŭbrusta mezuro. Kiel 16-jarulino ŝi
portis la mamzonojn de sia ne malŝvelmama patrino, sed eĉ tiuj baldaŭ ne plu
sufiĉis.

En oktobro 2003 amiko de Milena Velba montris al ŝi la retejon de Nadine Jansen,
jam konata pezmama manekeno, kaj proponis ke ŝi sendu fotojn al ties paĝarestro.
Ŝiaj fotoj entuziasmigis, kaj mallonge poste Milena Velba aperiĝis kiel
gastmanekeno ĉe Bettie Ballhaus, kolego de Nadine Jansen. Ekde tiam Nadine
Jansen kaj Milena Velba faris multajn fotarojn kune.

En kelkaj fotoj kaj fame en sia DVD Milk! (angl., «Lakto!»), Milena Velba
videblas laktante, ekz. ŝprucante sian mamlakton super aliaj manekenoj, sin
melkigante de ili aŭ trinkante sian propran lakton. Tio okazis post la nasko de
ŝia dua infano, kiam ŝiaj mamoj ŝvelegis de H-korbeta mamzonamplekso al ilia
nuna ekstrema grandeco. Ekde tiam ŝi ne plu havas lakton, kaj siaj mamoj ete
remalgrandiĝis.

Aktuale ŝia ĉirkaŭbrusta mezuro estas 122 cm kaj ŝi portas J-korbetan mamzonon
(intertempe ŝi bezonintis eĉ JJ-korbetojn).

Milena Velba entuziasmas pri malnovaj aŭtomobiloj kaj pri motorcikloj, precipe
Harley-Davidson-oj. Nur post la falo de la komunistaj registaroj en orienta
Eŭropo ŝi haviĝis sian unuan Harley-on, FXR Low Rider-on. Ŝi ankaŭ amas veturi
per sia Intruder-motorciklo.



https://eo.wikipedia.org/wiki/Italio

Italio aŭ Italujo (itale:  Italia)[ Italja], oficiale Itala Respubliko (itale:
Repubblica Italiana), estas ŝtato de Suda Eŭropo.

Nomata ankaŭ per antonomazioj, kiel "la Boto" pro ĝia formo simila al boto kaj
"bela lando" (itale "bel paese") pro ĝia klimato kaj pro ĝia naturaj kaj artaj
belaĵoj, geografie Italio estas formata el tri partoj: unu kontinenta, limita de
Alpoj kaj de konvencia linio kiu kunligas La Spezia kun Rimini, unu duoninsula,
kiu estas formata de cetera Italio kaj unu insula, kiu entenas la du
plejgrandajn insulojn de la Mediteraneo, Sardinio kaj Sicilio, kie en la insulo
de Pantelleria estas la malplej longa distanco de Afriko, je distanco de preskaŭ
70 kilometroj. La teritoriaj limoj etendiĝas entute en 1 800 kilometroj, dum la
marbordoj longas 7 500 kilometrojn.

Ĝi najbaras okcidente al Francio, norde al Svisio kaj al Aŭstrio kaj oriente al
Slovenio. La ŝtatetoj San Marino kaj Vatikanurbo estas enklavoj en Itala
teritorio, dume la komunumoj de Campione d'Italia estas eksklavo en
italeparolanta zono Kantono Tiĉino en Svisio.

Italio estas parlamenta respubliko; la nuna Prezidento de la Respubliko estas
Sergio Mattarella kaj la ĉefministro de la Respubliko estas Matteo Renzi. La
oficiala lingvo estas la itala. La Konstitucio konsideras ankaŭ la dulingvismon
kun aliaj lingvoj en kelkaj provincoj kaj garantias kelkajn minoritatajn
lingvojn en la nacia teritorio.

Ekde 1871 la ĉefurbo estas la urbo Romo, "heredanto" de Florenco, sidejo (dum
kvin jaroj) de la statutaj institucioj, kiu anstataŭigis Torinon en 1865; dum la
Dua Mondmilito, dum kelkaj monatoj (septembro 1943-februaro 1944) la ĉefurbo
estas transigita al Brindizio kaj, poste, al Salerno.

La sendependa kaj unueca Ŝtato, naskiĝinta en 1861 kiel Itala reĝlando sub la
dinastio de Savoja, ne enhavis Romon kaj plej grandan parton de la aktuala
Lazio, kiuj formis la Papan Ŝtaton (aneksitan la 20-an de septembro 1870),
Veneton kaj Friulon, kiuj estis parto de la Aŭstra imperio (akiritaj en 1866),
Venecion Julian kaj Trentinon-Supran Adiĝon/Sudtirolon, ankaŭ ili sub la
dinastio de Habsburgoj (aneksitaj post ol la Unua Mondmilito); ĝi alprenis la
respublikan formon la 18-an de junio 1946, sekve de la referendumo de la 2-a de
junio. Sekve, la konstitucianta asembleo elektita dum la sama tago de la
referendumo redaktis la Konstitucion, kiu, ekvalidita la 1-an de januaro 1948,
atribuis al la Respubliko parlamentan econ.

Italio estas unu el la ses fondintoj de Eŭropa Unio kaj ĝi partoprenis al ĉiuj
ĉefaj traktatoj de Eŭropa unuiĝo, inkluzive de la eniro en la Eŭro-zonon en
1999, ĉar ĝi subskribis en 1951 la Traktaton de Parizo kiu starigis la Eŭropan
Komunumon pri Karbo kaj Ŝtalo (EKKŜ). Aldone, ĝi estas fondinto de NATO, de
Konsilio de Eŭropo, de OEKE; ĝi aliĝas al UN, al Okcident-Eŭropa Unio kaj
partoprenas al G7 kaj al G8.

La popolado de la itala teritorio okazis en la prahistorio, epoko en kiu estas
malkovritaj gravaj arkeologiaj atestoj. Italio estis loĝata almenaŭ ekde la
Paleolitiko. Inter la plej gravaj arkeologiaj lokoj en Italio, de tiu epoko,
estas Monte Poggiolo, apud Forlì kaj la Kaverno de la Adaŭro, apud Palermo.

La informoj pri la loĝantaro de la duoninsulo dum praromia epoko estas, en
kelkaj kazoj, nekompletaj kaj temoj pri daŭraj revizioj. Popoloj kun
hindoeŭropaj originoj transloĝiĝintaj en Italio de la orienta kaj centra Eŭropo
dum pluraj ondoj de migradoj (Pravenetanoj, Umbroj, Samnitoj, Latianoj, ktp),
surmetiĝis inter prahindoeŭropaj etnoj jam ĉeestantaj en la aktuala Itala
teritorio, aŭ ensorbante ilin aŭ starigante pacan kunvivon kun ili. En Norda
Italio, kune kun Keltoj (komune nomataj Gaŭloj), estis Liguroj (origine
nehindoeŭropa popolo poste unuiĝitaj kun Keltoj) lokiĝitaj en Ligurio kaj en
parto de la Piemonto, dume en la Nordorienta Italio vivis la Pravenetanoj kun
eblaj iliraj originoj aŭ, laŭ kelkaj fontoj, devenantaj de Malgrand-Azio.

En Italio, kune kun Etruskoj, kunvivis tuta aro da popoloj, plejparte de
hindoeŭropea origino, inter kiuj: Umbroj en Umbrio; Latianoj, Sabenoj, Faliskoj,
Volskoj kaj Ekvoj en Latio; Pikanoj en Markio kaj en Norda Abruco; Samnitoj en
Suda Abruco, Moliso kaj Kampanio; Apuloj kaj Mesapianoj en Apulio; Lukanoj kaj
Brutioj en la Suda parto de la duoninsulo; Sikeloj, Elimianoj kaj Sikanoj (ne
hindoeŭropanoj, eble aŭtoktonaj) en Sicilio. Sardio estis loĝata, ekde la 2-a
jarmilo a.K., de Sardoj, eble unuiĝo inter la jam ekzistanta megalita loĝantaro
de la insulo kaj la mistera popolo de la Ŝerdenoj.

Italio, ĉefe meza kaj suda Italio, estas jam de antikvo grava eŭropa
kulturcentro kaj estis la centro de la Romia imperio. Dum la epoko de Cezaro ĝi
etendiĝis ĝis Rubikono ĉe Rimini, sub la imperiestro Aŭgusto Cezaro ĝi estis
pligrandigita ĝis la piedoj de la Alpoj kaj Istrio.

Post la invado de la gotoj (410) kaj ĉefe de la langobardoj (568) la imperio
eriĝis al serio de sendependaj teritorioj. En la 8-a kaj 9-a jarcentoj, ĉefe sub
Pipino kaj Karolo la Granda regis la frankoj, sed estiĝis sub la posteuloj de
Karolo memstara regno Italio. Ekde Oto la 1-a Italio estis parto de la Sankta
Romia Imperio, la sudo restis longe bizanca. Ekde 827 la araboj konkeris
Sicilion kaj partojn de suda Italio.

Pro komerco kaj trafiko la urboj de norda Italio gajnis pli kaj pli da
sendependeco dum la 11-a jarcento. La normandoj kaj multaj urboj de supra Italio
subtenis la papon dum la investitura polemiko. Pro la malapero de sia dinastio
la Ŝtaŭfoj malsukcesis sian provon renovigi la imperiecon de Italio. Ekde 1268
la franca dinastio de la Anjou regis la sudon, kaj la nordo eriĝis al preskaŭ
sendependaj urboj, kvankam oficiale ili estis parto de la Sankta Romia Imperio.

En la 14-a kaj 15-a jarcentoj estiĝis dum la Renesanco potencoj kun grandega
ekonomia kaj kultura avantaĝo. Kvin potencoj: la suditala regno (kiu influiĝis
pli kaj pli de Hispanio), la Papa Ŝtato, Florenco, Milano kaj Venecio dividis en
ŝanĝemaj koalicioj la politikan potencon.

Ekde la fino de la 15-a jarcento Hispanio venkis Francion rilate al la potenco
en Italio. Tamen Venecio sukcesis pro ŝanĝemaj koalicioj ekvilibrigi la
potencon, tiel ke la hispana influo vidiĝis ĉefe en la sudo, kvankam ĝi ree kaj
ree atingis ankaŭ Ĝenovon kaj Milanon.

En 1796 francaj revoluciaj trupoj venkis. En 1805 Napoleono kronis sin mem en
Milano reĝo de Italio. Post la fino de lia regno ekis la epoko de la Unuiĝo de
Italio (1815-1870).

Italio akiris sendependecon la 17-an de marto 1861, kiel la regno de Italio, sed
nur unuiĝis en 1870, per la konkero de Romo de la Papa Ŝtato. Antaŭe Italio
longe estis dispecigita inter la Papa Ŝtato, la Sankta Romia Imperio kaj lokaj
princoj kaj urboj.

Post la komenco de la unua mondmilito, Italio, jam aliancita kun la Germana
Imperiestra Regno kaj la imperio de Aŭstrio-Hungario en la Triopa Alianco, en
1915 aliĝis al la Triopa Entento kiu en la traktato de Londono promesis grandajn
teritoriajn gajnojn. La milito inter la italaj kaj aŭstraj trupoj kaŭzis gravajn
perdojn sur ambaŭ flankoj (pli ol 650.000 italaj soldatoj mortis) kaj finis kun
la itala venko de Vittorio Veneto.

Post la milito la itala reĝlando estis sur la rando de bankroto. Dum multaj
italoj estis forlasitaj en la nove fondita reĝlando Jugoslavio, duona miliono de
slavoj, kaj du cent mil germalingvaj tirolanoj iĝis parto de la regno de Italio.
Post la pactraktatoj de Saint-Germain, Rapallo kaj Romo, Italio akiris la plej
multajn el la promesitaj teritorioj, sed ne Dalmation (krom Zara), permesante al
naciistoj difini la venkon kiel " mutilitan ".

La socialismaj agitadoj kiuj sekvis la ruiniĝon de la Unua Mondmilito, inspirita
fare de la Rusia revolucio de 1917, kondukis al tumulto kaj anarkio ĉie en
Italio. En oktobro 1922 la faŝistoj gviditaj de Benito Mussolini post la " marto
sur Romo " kaptakiris la regadon. Dum la sekvaj jaroj, Mussolini ekskludis ĉiujn
partiojn kaj limigis personajn liberecojn, tiel formante diktaturon. Mussolini
konkludis diversajn akordojn kun Nazia Germanio. Fine Italio partoprenis al la
dua mondmilito kiel aliancano de la Akso-potencoj.

En julio 1943 Sicilio estis invadita fare de la aliancanoj, kaŭzante la kolapson
de la faŝista reĝimo kaj la falon de Mussolini. La 8-an de septembro 1943 Italio
kapitulacis. La germanoj baldaŭ sukcesis pri prenado de kontrolo de norda kaj
centra Italio. La lando restis batalkampo por la resto de la milito.

Post la dua mondmilito, la provizora registaro okazigis referendumon por decidi
ĉu Italio daŭre estu reĝlando aŭ iĝu respubliko. La sudaj regionoj de Italio
plej favoris monarĥion, dum la nordaj regionoj forte subtenis respublikon; la
averaĝa tutlanda rezulto tamen favoris respublikon. La 1-an de januaro 1948
Italio ekhavis konstitucion, kaj dum la sekvaj jaroj la lando eniris plurajn
internaciajn organizojn: ĝi iĝis membroŝtato de NATO (en 1949), de la onta
Eŭropa Unio (de kiu Italio iĝis fondinta lando, en 1950) kaj de la Unuiĝintaj
Nacioj (en 1955).

Nuntempe Italio daŭre rolas kiel unu el la plej integriĝemaj landoj de Eŭropa
Unio; dum la 1990-aj jaroj ĝi eniris Ŝengenion, kaj ekde 1999 adoptis eŭron kiel
nacian monunuon. Eksa itala ĉefministro Romano Prodi rolis kiel estro de la
Eŭropa Komisiono ekde 1999 ĝis 2004, dum alia eksa ĉefministro, Giuliano Amato,
partoprenis dum la sama periodo la Eŭropan Konvencion, taskigita pri la verkado
de la Eŭropa Konstitucio.

Italio konsistas plejparte el duoninsulo kiu norde ligiĝas al Eŭropo per la
montaro Alpoj, kaj de tie etendiĝas suden en la Mediteranean Maron; al ĝi cetere
apartenas la du grandaj insuloj Sardio kaj Sicilio, krom malpli grandaj insuloj
kaj insularoj en la Tirena, Adriatika kaj Mediteranea maro.

La ĉefa montaro estas la Alpoj, kies tuta suda flanko apartenas al Italio kaj
kiuj konsistigas ties naturan landlimon al ties nordaj najbaraj landoj. La plej
altaj montoj situas en la okcidenta parto de la Alpoj, kaj ofte altas pli ol
4000 m super marnivelo: la ĉefaj pintoj estas Blanka Monto (4810 m), Materhorno
(4478 m), Monte-Rosa-Masivo (4634 m). La alia grava montaro de Italio estas la
Apeninoj, kiuj laŭiras la tutan duoninsulon, de Ligurio (nord-okcidente) ĝis
Sicilio (sude), kaj kies plej alta pinto estas la monto Gran Sasso (2912 m), en
la centritala regiono Abruco.

Italio ankaŭ posedas plurajn vulkanojn: la monto Etna (3323 m) estas la plej
alta vulkano en Eŭropo, kaj situas tuj norde de Katanio, laŭ la ionia marbordo
de Sicilio; krome famas la monto Vezuvio, ĉe Napolo, kaj Strombolo, en la
provinco de Mesino.

Pro sia monteca strukturo Italio posedas multe da akvofluoj. La nordaj riveroj,
kiuj elfluas el la Alpoj, estas parte nutrataj de glaĉeroj; granda parto de ili
fluas en la plej gravan italan riveron, Pado, kiu estas 652 km longa kaj mezan
flukvanton de 1.460 m³/s. Ĝia baseno grandas proksimume 70.000 km², do ampleksas
pli ol kvaronon de kontinenta Italio. Ĝi fluas orienten al Adriatiko,
kontribuante 31 % de la marenflua akvo de ĉiuj italaj riveroj. Ĝia delto estis
deklarita monda naturheredaĵo de Unesko. Partoj de ĝi situas ĝis tri metrojn sub
marnivelo.

La plej granda lago de Italio estas la Lago de Garda, kun areo de 368 km² kaj
profundo de 346 metroj. Ĝia fundo estas preskaŭ 300 metrojn sub la marnivelo;
ĝia valo estis, kiel tiu de aliaj alpaj lagoj, elfosita per glaĉera aktivado.
Aliaj lagoj ekestis per vulkana aktivado (krateraj lagoj]] aŭ el maraj lagunoj.
La plej granda lago de la duoninsula parto de Italio estas la Trasimeno, 128 km²
granda sed nur ses metrojn profunda.

La vala strukturo de la okcidenta kaj orienta flankoj de Apenino estas malsama;
valoj de la tirena flanko okcidente ofte iras laŭlonge de la montoĉeno, tiuj de
la adriatika flanko oriente ĝenerale laŭlarĝe, direkte al la maro. Rezulte la
orientaj riveroj estas ĝenerale mallongaj, dum je la okcidenta flanko la riveroj
Arno kaj Tibero longas 241 resp. 405 km.

Italio situas en la modertemperatura zono, sed pro sia etendiĝo tra 12 latitudaj
gradoj (de 35° al 47°) kaj siaj montoj ĝi prezentas sufiĉan klimatan varion. La
maroj, kiuj ĉirkaŭas ĝin, provizas humidecon kaj zorgas pri moderigo de
temperaturaj diferencoj. Laŭ la klimata klasifiko de Köppen Italio pliparte
apartenas al grupo C (moderaj klimatoj), kun iom da kontinenta klimato (grupo D)
en la ekstrema nordo.

La suda parto kaj la insuloj ĝuas varman, mediteranecan klimaton, sed malgraŭ la
proksimo de la maro ne ĉiam sufiĉan pluvkvanton. Ekzemple la marborda urbo
Katanio havas jaran plufkvanton de ĉ. 500 mm, el kiuj malpli ol 40 mm falas de
majo al aŭgusto. Kompense ĝi havas mezume pli ol 2.500 jarajn horojn de sunlumo.

Malsame kiel aliaj grandaj eŭropaj landoj kiel Francio kaj Britio, kie relative
granda parto el la loĝantaro loĝas en la respektivaj ĉefurboj Parizo kaj
Londono, Italio estas plurcentra lando, kiu ne posedas grandan ĉefurbon kiu
forte elstaras rilate al la aliaj urboj laŭ graveco aŭ nombro da loĝantoj.

En la jaro 2000, 67% el la civitanaro loĝis en urboj; la jara kresko tiam estis
0,09%.

La averaĝa nombro da naskoj en 2000 estis 9,13 por 1000 homoj por jaro, dum
mortoj estis 9,99 por 1000 homoj por jaro; tio signifas, ke la loĝantaro de
Italio laŭgrade malkreskas. Tiun tendencon inversiĝas nur danke al enmigrado,
kiu en 2000 averaĝe alportis en la landon 1,74 novajn civitanojn por 1000 homoj
por jaro. La relative malgranda nombro da naskoj por jaro ŝuldiĝas al la fakto,
ke itala virino averaĝe naskas nur 1,18 infanojn - unu el la plej malaltaj tiaj
datumoj en la tuta mondo. La mortokvoto de beboj en 2000 estis 5,92 mortoj por
1000 naskoj por jaro.

La meza vivodaŭro en 2000 estis 79,03 jaroj (75,85 por viroj, 82,41 por
virinoj); temas pri unu el la plej altaj tiaj datumoj en la tuta mondo. Laŭ
vivsciencistoj, tio plejparte ŝuldiĝas al la tipa itala stilo de nutrado, la
tiel nomata mediteranea dieto, kiu konsistas el grandaj kvantoj da pastaĵo,
fruktoj kaj legomoj.

Italio konsistas el dudek regionoj: Abruco, Aosta Valo, Apulio, Basilikato,
Emilio-Romanjo, Friulo-Venecio Julia, Kalabrio, Kampanio, Latio, Ligurio,
Lombardio, Markio, Moliso, Piemonto, Sardio, Sicilio, Toskanio, Trentino-Supra
Adiĝo/Sudtirolo, Umbrio kaj Veneto.

Ĉiuj regionoj posedas ĉefurbon kaj, krom Aosta Valo, konsistas el du aŭ pluraj
provincoj, plej ofte nomataj laŭ sia ĉefurbo - ekzemple, la provinco de Romo aŭ
la provinco de Milano. La plej granda nombro da provincoj apartenas al Lombardio
(12); male, en la regionoj Basilikato, Moliso kaj Trentino-Supra Adiĝo situas
nur po du provincoj.

Ekde la fino 1990-aj jaroj estiĝis debato, en la italia politika medio, ĉu
provincoj entute forigindas, kiel troa administra tavolo post municipoj,
regionoj kaj la landa registaro. Malgraŭ forta subteno de la civitanaro, kaj
malgraŭ oftaj priaj asertoj dum antaŭbalotadaj kampanjoj, sinsekvaj registaroj
ĝis nun ne sukcesis aprobi leĝon por forigi aŭ draste malpligravigi la
provincojn. Male, novaj provincoj estis starigitaj laŭ la deziro de la lokaj
loĝantaro: plej laste, en 2009, ekestiĝis la provinco de Barletta-Andria-Trani
(en Apulio), la provinco de Fermo (en Markio) kaj la provinco de Monza kaj
Brianza (en Lombardio).

La plejparto de italoj anas katolikismon; ankaŭ ekzistas komunumoj ligitaj al
protestantismo, Judismo kaj Islamo.

La itala lingvo estas la oficiala lingvo de la ŝtato. Temas pri latinida lingvo,
kiu estiĝis kiel tutlandiĝo de la dialekto parolata en Florenco ekde la lastaj
jarcentoj de la mezepoko. La ĉefa kialo pro kiu la florenca dialekto estis
preferita al la aliaj dialektoj estis la ekzisto de altnivela literaturo, ĉefe
danke al la toskanaj poetoj Dante Alighieri, Francesco Petrarca kaj Giovanni
Boccaccio. Lombardia verkisto el la 18-a jarcento, Alessandro Manzoni, donis
gravan antaŭenpuŝon al la tutlandigo de la florenca dialekto tradukante sian
faman romanon La gefianĉoj el la lombarda al la toskana, antaŭ ties publikigo.
Ankoraŭ nuntempe tre famas lia eldiro "purigi siajn vestaĵojn en la Arno" (tio
estas la rivero kiu trairas Florencon).

En la provinco Bolcano estas samrajta al la itala, sed pli vaste parolata, la
germana. En la regiono de la Aosta Valo estas samrajta la franca. Aliaj
indiĝenaj malplimultoj, kun diversgradaj lingvaj rajtoj, estas la slovena (en la
provinco de Triesto kaj de Gorico), la greka, la albana, la sarda (en Sardio),
la okcitana kaj la ladina.

Ekzistas ŝtata leĝo el la jaro 1999 por protekti jenajn lingvojn de
malplimultoj:

En iuj alpaj valoj estas parolata la alemana dialekto de la valzoj, kiu estas
agnoskita kaj subtenata kiel lingvo de malplimulto.

Krome estas parolataj en Italujo multaj dialektoj, kiuj ne estas oficiale
agnoskitaj. Al trafikŝildoj de iuj komunumoj, ĉefe tiuj mastrumataj de la Lega
Nord, estis aldonitaj la dialekta nomo de la lokoj.

Ekde la 1990-aj jaroj, forta enmigrado el diversaj landoj enkondukis en la
panoramon de Italio novajn lingvojn: la plej gravaj novaj malplimultoj de
eksterlanda deveno nuntempe parolas la araban, la hispanan kaj la albanan.

Itala muziko naskiĝis dum la 16-a jarcento, danke al renesanca muziko kiu, ĉefe
per Monteverdi, akiris ĝiajn plej novigajn trajtojn dum la fino de jarcento,
danke al la naskiĝo de opero, ĝenro, kie italoj akiras superecon tra jarcentoj.
Famaj komponistoj de itala muziko estas Giacomo Puccini, Giuseppe Verdi kaj
Alessandro Scarlatti. Klasikaj interpretistoj kiel Enrico Caruso kaj Luciano
Pavarotti konatiĝis per operoj.

En popo kaj roko italaj artistoj estas ekzemple Gianna Nannini, Eros Ramazzotti
kaj Eiffel 65. Ankaŭ malpli grandaj ĝenroj kiel potenca metalroko (Rhapsody) kaj
punko (Vanilla Sky aŭ Evolution So Far) havas italajn reprezentantojn.

En Italio estas pluraj movadoj por disvastigi Esperanton en Italio. La ĉefa
estas la Itala Esperanto-Federacio, sekcio de UEA, kaj Itala Esperantista
Junularo, sekcio de TEJO.

Italio alkalkulas multnombrajn historiajn kaj folklorajn tradiciojn kaj, en
kelkaj kazoj, famajn ankaŭ internacie. Inter la plej karakterigaj kaj konataj
estas la palio de Sieno, la karnavalo de Venecio, la karnavalo de Mamoiada, la
ritoj de la Sankta semajno de kelkaj komunumoj (aparte en Suda Italio), la
flortapiŝo de Genzano kaj la festo de la Ceroj.

Itala kuirarto, Mediterane-ĝenra, estas certe unu el la plej ŝatataj kaj famaj
tutmonde. Kelkaj manĝaĵoj, kiel pastaĵoj kaj picoj, danke al la simileco kaj
bongusteco, iĝis simboloj universale rekonataj de la itala kuirarto. Sed vaste
konataj estas ankaŭ pesto, glaciaĵoj, Panetono aŭ Tiramisu.



https://eo.wikipedia.org/wiki/Dua_mondmilito

La dua mondmilito (1-a de septembro 1939 – 2-a de septembro 1945) estas ĝis nun
la plej granda armita konflikto en la historio de la homaro, kiu kostis la
vivojn de proksimume 45 – 60 milionoj da homoj. Ties senperaj kaŭzoj estis
streĉo kaŭzita pro erare formulita traktato de Versajlo, la Granda ekonomia
krizo el ŝanĝo de la 20-aj kaj la 30-aj jaroj de la lasta jarcento, kiu kritike
malfortigis ĉiujn ŝtatojn kaj iliajn registarojn, kaj malforteco de Komunumo de
Nacioj kaj potencoj, kiuj devis reteni la mondan pacon kaj inspekti pri la
respektado de la sistemo el Versajlo.

La milito trafis fakte la tutan mondon – oni batalis en ĉiuj oceanoj kaj en la
batalojn intervenis ŝtatoj de ĉiuj loĝataj kontinentoj. La milito en multaj
aspektoj ŝanĝis vidon al civilizita militado – dume ankoraŭ en la jaro 1940
civilizitaj ŝtatoj frunte kun Britio kaj Usono rifuzis bombardadon de urboj kiel
barbarismon, tuj poste ili komencis mem uzi arean bombardadon de malamikaj
urboj, eĉ malgraŭ tio, ke ties efektiveco estis el armea vidpunkto tre
disputebla.

La duan mondmiliton akompanis teruraj krimoj kontraŭ humanismo – holokaŭsto
(nazia Germanio kaj ties satelitoj), traktado kun militkaptitoj (nazia Germanio,
Sovetunio, Japanio, Ĉinio), genocido de subjugitaj nacioj (nazia Germanio,
Sovetunio). El certa angulo de vido eblas alvicigi al ili ankoraŭ intencan
bombardadon de urboj kaj civilaj celoj (nazia Germanio, Sovetunio, Britio,
Usono) inkluzive de uzo de atombomboj.

Inter la sekvojn de la dua mondmilito apartenas hegemonio de Sovetunio kaj
kreigo de du blokoj: la okcidenta bloko, kiu formiĝis en NATOn, kaj la orienta
bloko, kiu enaspektiĝis en Varsovian kontrakton kreita de Sovetunio kaj ties
satelitoj. Interrilatoj inter tiuj ĉi du blokoj estis tre streĉitaj kaj baldaŭ
ili superkreskis en la t.n. malvarman militon, kiu krom politikaj disputoj
montriĝis ankaŭ en kelkaj armeaj konfliktoj (korea milito, vjetnama milito,
araba-israela milito ktp.).

La dua mondmilito ekestis el la rezultoj de la unua mondmilito, kiu naskis tre
multe da ŝtatoj malkontentajn, humiligitajn kaj sopirantajn pri venĝo kaj ĝi
kreis el la politika vidpunkto nestabilan aranĝon de Eŭropo kaj la mondo. Iom
post iom komenciĝis profili grupo de malkontentuloj, kiuj intencis principe
alilabori la novan aranĝon atingonte postenon, kiu rajte apartenas al ili. Tiuj
ĉi malkontentuloj rekrutiĝis kaj el la grupo de ŝtatoj de malvenkintaj kaj el la
grupo de la venkintaj. En kunigo kun neĝojigita ekonomia situacio en ŝanĝo de
20-aj kaj la 30-aj jaroj, nekapableco de la venkintaj potencoj reteni almenaŭ
ŝajnon de forto kaj novan ondon de izolaciismo en Usono tiel estiĝis bazo de
nova konflikto, ankoraŭ pli terura, ol estis tiu antaŭa.

La malvenkintaj malkontentuloj estis nekoneksa grupeto da ŝtatoj, kiuj dum la
unua mondmilito finiĝis en la flanko de malvenkintoj perdintaj grandegajn
teritoriojn. Ilia humiligo komune kun nacionalismaj pasioj kaj la tutmonda
recesio kreis micelion por estigi militarismajn reĝimojn, kies celo estis venĝo
kaj minimume reguligo de la plej esencaj "maljustaĵoj". La plej gravaj ŝtatoj de
tiu ĉi grupo estas Germanio, Hungario kaj Sovetunio.

Germanio estis la plej signifa kaj la plej agresema eŭropa malkontentulo. Ties
teritoriaj perdoj estis ampleksaj, Germanio estis parte diserigita kaj milionoj
da germanoj troviĝis ekster en nove estiĝintaj "nenaturaj" kaj "malfortaj"
ŝtatoj sub superregado de aliaj nacioj. Germanoj sentis tion kiel maljustaĵon
precipe en konekso kun tio, ke oni entute ne batalis en ilia teritorio. Plimulto
de ordinaraj soldatoj kaj malpli altaj oficiroj, samkiel ankaŭ loĝantoj, sentis
sin trompita pro postmilita aranĝo, kiu estis por ili multe pli malbona, ol kiu
en la tempo de kapitulaco promesis al ili prezidento Wilson, kaj propre ili eĉ
ne komprenis, kial estis necese kapitulaci. Ili ne komprenis absolutan
senesperecon de posteno de Centraj potencoj en la jaro 1918 kaj la rezulto de la
milito estis por ili amara perfido, kiun inscenigis Interkonsento kaj la germana
komandantaro. La grandega ekonomia krizo, kiu eksplodis en Germanio post la
milito kaj gradiĝis dum ŝanĝo de la 20-aj kaj la 30-aj jaroj elportis al la
potenco Adolfon Hitleron, karisman oratoron, kiu realiĝis per prirego de la
ekonomia recesio kaj inflacio (eĉ kiam en multaj rilatoj sole per artefarita kaj
dumtempa), tamen per agresema programo en rilato al eksterlando, kiu estis
redononta al Germanio ties grandecon.

Hitler vetis je nacionalismo kaj antisemitismo, kiuj en la postmilitaj kondiĉoj
ekabundis en Germanio. Lia programo eliris el rifuzo de la versajla sistemo. Sub
lia gvidado Germanio ĉesis pagi riparojn, ĝi denove rearmigis la armeon
komencante disvastiĝi ĝin, ĝi ekokupis la demilitarigitan Rejnlandon, ĝi
realigis al Germanio Sarlandon. Ĝi senvuale komencis paroli pri kuniĝo kun
Aŭstrio (kion ĝi en la jaro 1938 duone perforte realigis) kaj ĝi komencis vidigi
teritoriajn pretendojn kontraŭ Ĉeĥoslovakio kaj realiginte ilin ankaŭ kontraŭ
Pollando. Kun ĉiu paŝo de tiu ĉi plano, kiu estis akompanata per cedo elflanke
de Francio kaj Britio, kiuj jam ne plu rememorigis memkonsciajn venkintojn, la
populareco kaj subteno de Hitler kreskis inter la popolo. Li tre scie eluzis dum
tio disputojn kaj dolorajn vundojn inter siaj malamikoj, kiel estis la disputo
pri regiono Těšín inter Ĉeĥoslovakio kaj Pollando. La definitivan konfidon kaj
absolutan potencon li akiris en la jaro 1939, kiam senbatale kaj dum preskaŭ
ridindaj protestoj de Francio kaj Granda Britio li finis disbaton de
Ĉeĥoslovakio (laŭ kelkaj historiistoj tiel okazis jam je duonjaro pli antaŭe pro
subskribo de munkena interkonsento). Subtenata de Italio, Hungario kaj pluaj
satelitoj la kuraĝo de Hitler ankoraŭ kreskis kaj kiam li sukcesis interkonsenti
pri divido de sfero de influo kun Iosif Stalin (vidu pakto Molotov-Ribbentrop
kaj kun ĝi koneksantaj kontraktoj kaj aldonoj) kaj akiri per tio gravan
aliancanon, la milito estis por li (Hitler) malfermita. La unua viktimo, kiu
defendis sin, estis Pollando.

Hungario estis la dua granda malvenkinto de la unua mondmilito. En ties komenco
ĝi ensumigis duonon de Aŭstrio-Hungario. Ankaŭ en ĝia kazo multe da hungaroj
troviĝis ekster la malpligrandigita ŝtato. Kiel la plej dolora estis konsiderita
perdo de Slovakio kaj Karpata Rutenio, sed pluaj teritoriaj postuloj estis
donataj al Rumanio kaj Jugoslavio. Sed necesas diri, ke hungaroj frunte kun
regento Miklós Horthy ja volis la perditajn teritoriojn reen, sed de komence ili
ne intencis iel pli serioze batali. Ili ja aliĝis al la teritoriaj postuloj de
Germanio kontraŭ Ĉeĥoslovakio en la jaro 1938, sed absoluta plimulto de tiamaj
politikistoj, same kiel hodiaŭaj historiistoj, kongruas en tio, ke ĝi ne
intencis partopreni en eventuala milita solvo, ol estus klare, ke Ĉeĥoslovakio
estos tute perdita. En pluaj jaroj Hungario senĉese pli multe troviĝis sub
influo kaj premo de Germanio, kiu dum la milito "kunprenis ĝin kun si". Komune
kun Germanio ĝi partoprenis en la likvido de Ĉeĥoslovakio en la jaro 1939.
Hungara karto estis por germanoj brila maniero, kiel certigi por si absolutan
obeemon de sia plej fidela satelito – Slovakio. Ebleco, ke ĝi estus kiel la
tutaĵo transdonita reen al Hungario, terurigis slovakajn politikistojn por tiom,
ke por iluzio de memstareco en amikeco kun Germanio ili faris en la praktiko ion
ajn (vidu Slovaka ŝtato).

La lasta granda malvenkinto, kiu ne intencis repaciĝi kun limigo de sia potenco,
estis Sovetunio. Sovetunio konsideris sin mem kiel la anoncanton kaj gvidanton
de la komunisma movado, kiu estis disvastiĝonta komune kun ĝi tra la tuta mondo.
Jam en la jaro 1920 gvidantaro de rusaj bolŝevikoj kaj Ruĝa Armeo frunte kun
Josif Stalin kaj Miĥail Tuĥaĉevskij planis konkeron de plimulto de Eŭropo, kiam
ili intencis kunigi siajn fortojn kun ŝtormantaj komunistoj en Hungario,
Germanio kaj Francio. Estas malfacile diri, ĉu tio estis reala celo, nepre ĝi
fariĝis senkaza en la momento, kiam poloj materiale subtenataj de la resto de
Eŭropo diserigis Tuĥaĉevskij-n en batalo ĉe Varsovio en 1920 (la t.n. Miraklo
sur Vislo) kaj en sekvantaj monatoj ili malvenkis Ruĝan Armeon en unu batalo
post la alia. Kontraŭ Sovetunio stariĝis minaciga koalicio de Pollando, Francio,
Britio, nedemobiligitaj germanaj taĉmentoj, rusaj Blankaj gvardioj, finnoj,
Baltaj ŝtatoj kaj Japanio. Montriĝis ja, ke Francio kaj Britio ne pensas la
tutan aferon tute serioze, tamen eĉ tiel la rezulto estis, ke Sovetunio eĉ ne
retenis la tutan teritorion de cara Rusio, kies sekvanto ĝi konsideris sin. Ĝi
perdis Finnlandon, Latvion, Litovion, Estonion, parton de Pollando kaj al la
laste nomita ĝi devis cedi signifajn partojn de Belarusio kaj Ukrainio. Eĉ ne
limo kun Rumanio evoluis laŭ ties imagoj.

Stalin de komence de la 30-aj jaroj persisteme konstruis armeon prepariĝante pri
sia propra renesanco de la imperio. Sed li estis singardema, evidente li timis,
por ke la mondo ne kuniĝu kontraŭ li kiel en la dudekaj jaroj. Li intencis
labori malrapide, iom post iom, unu celon prilabori post la alia. Por kovri sian
dorson li komencis intertrakti kun diversaj ŝtatoj – Francio, Britio kaj
Germanio. Francoj iris renkonte al li, sed britoj reagis al ĉiuj proponoj
prefere malvarme vidigante al Stalin, ke ili ne intencas garantii liajn
teritoriajn postulojn. Stalin do decidiĝis interkonsenti kun Germanio, kiu tamen
organizis kontraŭ li internaciajn koaliciojn (vidu Akso Berlino-Romo-Tokio),
tamen kiel ĉiu diktatorema reĝimo ĝi kapablis siajn konceptojn kaj principajn
sintenojn senprobleme superi, se temis pri profito. Fermo de Pakto pri neatakado
kaj kun ĝi koneksantaj aldonoj kaj dokumentoj tiel ankaŭ al Sovetunio malligis
manojn kaj ĝi komune kun sia nova aliancano prepariĝis por milito.

La alia grupo estis grupo de trompitaj venkintoj – ŝtatoj, kiuj hezitinte aliĝis
al Interkonsento, ĉar ili atendis ian profiton kaj plifortigon de siaj pozicioj.
La plej signifaj ŝtatoj de tiu ĉi tipo estis Italio kaj Japanio.

Italio estis la plej granda eŭropa malkontentulo. En la jaro 1915 ĝi aliĝis al
flanko de Interkonsento strikte kun celo disvastigi sian sinjorujon. Ĝi
pretendis spacon kaj dominan rolon en Mediteraneo, Sudtirolo, Triesto, dominan
influon en Balkana Duoninsulo kaj germanajn koloniojn en Afriko. Sed ĉirilate
restis ties sopiroj plejparte neaŭditaj, fine ĝi akiris nur Sudtirolon, Trieston
kaj kelke da ne tro signifaj insuletoj en orienta Mediteraneo. Ties koloniaj
sopiroj kaj balkanaj planoj restis grandparte neplenigitaj kaj Italio tre baldaŭ
venis al konkludo, ke ĝi estis misuzita. En frunton de Italio venis faŝistoj
frunte kun Benito Mussolini, kiu decidiĝis redoni al Italio reen prosperon kaj
rekonkeri ties postenon de la potenco. Sed liaj koloniaj klopodoj en Afriko, kiu
gradiĝis en invadon en Etiopion, ne renkontiĝis kun kompreno kaj ili gvidis al
elimino de Italio el ligo de civilizaj landoj, kio logike nur firmigis ĝian
kunigon kun Germanio. En la sekvantaj jaroj Mussolini laŭflanke de Germanio
nedecideme ŝanĝeliĝis inter milita entuziasmo kaj atentigado al singardemo,
tamen en decidaj momentoj li aliĝis al Germanio.

Se Italio prezentis nereciprokitan aliancanon, kiun ne necesis konsideri denove
tiel serioze, Japanio estis dormetanta azia giganto, kiun oni ne igis
misrigardi. Kiam Japanio aliĝis al flanko de Interkonsento, ĝi atendis, ke ĝi
ekokupos postenon de grandpotenco en Orienta Azio. Transpreno de administrado
pri la germanaj kolonioj, libera mano en Koreio kaj Manĉurio, domina rolo en
Pacifiko kaj Ĉinio, kiam eksplodis Rusia revolucio de 1917 ankoraŭ iajn rusiajn
orientajn teritoriojn – tio estis administraj atendoj de japanoj. Sed en tre
granda plimulto ili trompiĝis en ili. Anstataŭ tio ili ĝisatendis internaciajn
interkonsentojn, kiuj definis interrilaton pri surmaraj fortoj, kies ĉefa celo
estis konservi surmaran superforton de Britio kaj malebligi ian ajn hegemonion
de Japanio. Japanio ekreagis al tio per indigno kaj firma decido konkeri sian
merititan pozicion. Post certa tempo ili eksiĝis el la kontraktoj, kiuj limigis
ĝian surmaran fabrikadon kaj ili komencis konstrui surmarajn kaj armeajn
fortojn, kiuj estis certigontaj al ili rimedojn por priregi sian revitan
imperion perforte. Iliaj soldatoj akiris grandegajn spertojn dum bataloj kontraŭ
Ĉinio, kiuj estis preludo al la Dua mondmilito en Azio. Japanio aliĝis al pakto
Akso Berlino-Romo-Tokio kaj ĝi estis decidinta sian novan pozicion batalakiri.
Granda Britio, Francio kaj poste ankaŭ Usono bone konsciis tiun ĉi fakton, sed
ilia tragedio konsistis en tio, ke ili vulgare subtaksis Japanion. Precipe
Britio longtempe konjektis, ke je la orientaj barbaroj tute sufiĉos duavicaj
taĉmentoj, kaj nur ĉeno de erigataj malvenkoj montris al ĝi, kiel granda tio
estis eraro...

Plua grupo, kiu ĉi tie troviĝis, estis kontentaj venkintoj. Tamen temis pri la
venkintaj grandpotencoj (Usono, Francio, Britio), tamen pri novaj ŝtatoj, kiuj
estiĝis pro "malmuntigo" de Centraj potencoj kaj cara Rusio (Pollando,
Ĉeĥoslovakio, Jugoslavio, Latvio, Litovio, Estonio, Finnlando). Ambaŭ subgrupoj
estis kontentaj kun la nuntempa stato kaj ili intencis reteni ĝin. Ili komune
klopodis tamen racian kaj stabilan sistemon de kontraktoj kaj garantioj, tamen
internacian organizaĵon, kiu inspektus pri la paco kaj kunlaborado en la mondo –
Komunumo de Nacioj. Sed ili sukcesis nek en unu rilato. La plej grava problemo
konsistis en tio, ke ĉiuj tri grandpotencoj neglektis siajn armitajn fortojn, do
malantaŭ ties kontraktoj kaj Komunumo de Nacioj ne ekzistis reala forto, kiu
povus subteni kaj protekti ilin.

Usono post la fino de la unua mondmilito malrapide revenis al sia izolaciismo
kaj radikale limigis siajn armitajn fortojn. Ties surtera armeo en la tempo
senpere antaŭ la milito estis laŭ eŭropaj mezurunuoj tiom ridinda, ke ili simple
kapablis reale fortimigi tute neniun. Sole usona ŝiparo povis prezenti minacon,
sed eĉ ne tio estis tiel granda, kiel usonanoj dezirus. Ekzemple japanoj tute
rajtigite konjektis, ke ilia floto estas pli bona kaj ĝi kapablos venki super
Usono. Se kelkaj japanaj admiraloj frunte kun Isoroku Jamamoto havis rezervojn
al la milito kontraŭ Usono, tio estis tial, ke hororigis ilin imago de floto,
kiun Usono kapablus konstrui, ne de tiu reale ekzistanta. En la eŭropa kunteksto
estis influo de Usono al "kovado de la milito" en plimulto da rilatoj limaj.

Francio estis propre la unusola eŭropa ŝtato, kiu havis fortan kaj multnombran
surteran armeon. Kiam Germanio ĉesis pagi la riparojn, la franca armeo konkeris
Rejnlandon. Sed la franca armeo eĉ ne ricevis apartenantan subtenon de la plej
proksimaj aliancanoj kaj tial ĝi post nelonge retiriĝis sen realigo de la
renovigita pagado, kaj jen pli malbone, ĝi lernigis sin el tio ĉesante pripensi
pri similaj agadoj. Francio havis probleman kontrakton kun Sovetunio kaj
ŝlosilkontrakton kun Britio. Francio ankaŭ garantiis sekurecon al Ĉeĥoslovakio
kaj al Pollando. Sed la kreskanta malkomplezemo uzi siajn armitajn fortojn kaj
evidentaj timoj de francaj reprezentantoj el plua monda milito malkvalifikis
Francion kaj ties armeon.

Kio estis ankoraŭ pli malbona, Hitler kaj germanaj generaloj kongrue venis al
konkludo, ke la franca armeo estas ja granda, sed neefektiva, ke per ideoj kaj
konceptoj ĝi senĉese sidas en la unua mondmilito kaj por novaj kaj moderne
aranĝitaj kaj gviditaj germanaj soldataroj ĝi ne estos grava rivalo. Ilia
memkonfido kreskis kun tio, kiel Francio komencis malrapide amasigi unu cedon
post la alia en klopodo eviti al kunpuŝiĝoj. Kiam Hitler proklamis siajn
teritoriajn postulojn kontraŭ Ĉeĥoslovakio, li estis jam preskaŭ certa, ke
Francio ne defendos sian aliancanon. Francio ja de komence asertis, ke ĝi ŝirmos
ĝin, sed konstatinte, ke Granda Britio ne helpos ĝin kun tio, Francio cedis
akceptante la postulojn de Germanio kun tio, ke Francio rezignos iajn ajn pluajn
teritoriajn postulojn. Samtempe Francio proklamis komune kun Britio la plej
grandajn garantiojn al la dua ĉeĥoslovaka respubliko. Likvido de tiu ĉi torso de
la eksa aliancano en la jaro 1939 fare de Germanio kaj Hungario montris, je kiom
Francio en la okuloj de la kontraŭuloj ŝanĝiĝis el la grandpotenco en ordinaran
klaŭnon.

Britio suferis pro similaj problemoj kiel la ceteraj grandpotencoj. Nominale ĝi
restis la monda grandpotenco numero 1, sed la fakto estis, ke tiu ĉi fakto estis
reale subtenita sole per surmara forto, surteraj soldataroj de Granda Britio
estis en doloriga stato. Kaj eĉ ne maristaro estis en tiel bona stato, en kia ĝi
estus ekzistonta, ĝi estis ja nombre forta, tamen ties avantaĝo malaltiĝis kaj
ties prepariteco por la milito estis problema. Plua baza problemo de Britio
estis ties propra izolaciismo eliranta el konvinko, ke la agado en Eŭropo tiel
ne bezonas rilati ĝin, ĉar ĝia ŝiparo komune kun kanalo La Manche certigas
absolutan nekonkeremon. Okaze de Pacifiko poste aldoniĝis ankoraŭ absolute misa
subtaksado de potenciala kontraŭulo. Britio enfalis en iluzion, ke japanoj estas
neprogresintaj barbaroj kun duavica tekniko, kaj nur japana atako, forbalainta
grandan parton de iliaj kolonioj en Orienta Azio, montris al ĝi, kiel tragika
tio estis eraro.

Britio estis ĉefa ludanto realiganta politikon de cedoj kontraŭ Hitler. En tiu
ĉi demando estis ties politika scenejo relative koherema, eĉ kiam motivoj de
diversaj politikistoj estis diversaj. Veraj pacifistoj konjektis, ke ili
manĝigos Hitleron kaj kiam li estos kontenta, tiam ili interkonsentos.
Izolaciistoj kredis, ke la tuta problemo ne rilatas al Britio kaj ke estus krimo
sendi siajn virojn en la militon pro kelke da neinteresaj ŝtatetoj en Eŭropo.
Antikomunistoj konjektis, ke estas bezone kulturi fortan Germanion, kiu estus
kontraŭpezo de Sovetunio. Da politikistoj, kiuj konsciis, kiel terura danĝero ĉi
tie kreskas, kiel estis ekz. Winston Churchill, estis malplimulto.

La politiko de cedoj kulminis en la politiko de Neville Chamberlain, kiu
alkondukis Brition eĉ kun Francio al munkena interkonsento, en kiu li oferis la
ĉeĥoslovakajn limregionojn. Tio devis esti la lasta kaj la plej granda cedo, dum
kiu li eldevigis por si de Hitler skribcertigon pri netuŝebleco de Ĉeĥoslovakio
kaj pri tio, ke per tio liaj plenaj teritoriaj pretendoj rilate al la najbaroj
estas finitaj. Chamberlain komprenis la kontrakton pri nova reguligo de la limoj
kiel granda venko kaj garantion de paco por eternaj tempoj. Dum parolo reveninte
el Munkeno li proklamis maksimume ridindan proklamon: „My good friends, for the
second time in our history, a British Prime Minister has returned from Germany
bringing peace with honour. I believe it is peace for our time.“ („Miaj karaj
amikoj, duafoje en nia historio brita premiero estas reveninta el Germanio
alportante pacon kun honoro. Mi kredas, ke tio estas paco por nia tempo.“) Se li
vere kredis al tio (multe da historiistoj konjektas, ke ne), atendis lin je
duonjaro pli poste kruda sobriĝo, kiam Hitler likvidis Ĉeĥoslovakion kaj per la
armeo finarmita per ĉeĥoslovakaj armiloj li prezentis pretendojn kontraŭ
Pollando. Germanio jam ne plu konsideris Grandan Brition kiel nevenkeblan
grandpotencon. Hitler ja estimis ĝin senĉese, sed li ne plu timis ĝin. Kaj
kontraktoj nenion signifis por li.

La fino de la unua mondmilito kunigita kun disfalo de Aŭstrio-Hungario kaj kun
tranĉigo de Germanio kaj cara Rusio (Sovetunio) igis al la estiĝo de kelke da
novaj ŝtatoj. Tiuj ĉi nove estiĝintaj formacioj estis aŭ kontrakte ligitaj kun
la venkintaj potencoj aŭ ili almenaŭ klopodis alproksimiĝi al ili, ĉar ili mem
estis tro malfortaj kaj ili ne kapablus rezisti al pretendoj de la najbaraj
potencoj, eĉ kiam dumtempe malplifortigitaj. La fakto estas, ke ĉe ĉiuj sekve
nomitaj ŝtatoj okazis tio, ke kun la komenco de milito ĉiuj iliaj kontraktaj
garantioj (respektive alternaj manieroj de la certigo de sekureco) falis kaj
tiuj ĉi ŝtatoj estis disparceligitaj inter Germanio kaj Sovetunio. Unusolan
escepton prezentis Finnlando, sed kiu ankaŭ ne estis libera kaj pro sia travivo
ĝi pagis teruran prezon.

Ĉeĥoslovakio estiĝis kiel unu el sekvantulaj ŝtatoj de Aŭstrio-Hungario. Ĝi
havis eksplicitajn aliancanajn kontraktajn devligojn kun Francio kaj pleje ĝi
rolis ĉefan rolon en propra defendasocio (iom ridinde nomata Malgranda
interkonsento kun Rumanio kaj Jugoslavio. Ĉeĥoslovakio tiutempe prezentis unu el
la plej signifaj mondaj eksportistoj de armiloj kaj al tio ankaŭ respondis
unuaklasa ekipaĵaro de ĉeĥoslovaka armeo. Tiu ĉi ŝtato pleje en la dua duono de
la 30-aj jaroj de la lasta jarcento intensive konstruis sistemon de limregionaj
fortikaĵoj, kiu estis faciligonta ties defendon. Sed kvankam Ĉeĥoslovakio faris
por sia defendo plej multon el la potencialaj viktimoj de la germana agresoro,
tio ne estis sufiĉonta. Anekso de Aŭstrio disvastigis ties limojn kun la
malamiko je plua sektoro, kie ne estis la limregionaj fortikaĵoj sufiĉe finitaj.
Pollando aliris kun siaj postuloj al Teŝinio, per kio Ĉeĥoslovakio pagis je
vulgara eraro de Edvard Beneš kaj Tomáš Garrigue Masaryk el la jaro 1919, kiuj
tiam venis al konkludo, ke Pollando en batalo kontraŭ Sovetunio malvenkas, kaj
ili decidiĝis solvi la problemon pri la regiono de Těšín perforte.

Post munkena interkonsento aliĝis al Pollando kun la pretendoj al la ĉeĥoslovaka
teritorio ankaŭ Hungario postulanta almenaŭ "unusignife hungaran parton de Supra
Hungario" (komprenu parton de Slovakio kun hungara majoritato) kaj Karpatan
Rutenion. La geografia situo de Ĉeĥoslovakio kaj interrilato de fortoj en la
praktiko ne ebligis sukcesan defendon senhelpe de Francio, sed tiu rifuzis
partopreni. Malgranda interkonsento, celita origine kontraŭ Hungario,
vid-al-vide al la germana superforto disfalis. Ĉeĥoslovakio, baraktanta pro
maltrankviloj inter ĉeĥoj kaj slovakoj, kun multnombraj germanaj kaj hungaraj
minoritatoj en la kritikaj limregionoj, sukcese ne povis defendi sin mem. La
munkena interkonsento devigis ĝin rezigni pri la limregionoj, pro kio ĝi venis
el armea vidpunkto en tute malesperan situacion. En marto de 1939 la ekzistado
de Ĉeĥoslovakio estis finigita. Kelkaj historiistoj kulpigas prezidenton Emilon
Háchon pro perfido, kiam li donis ordonon al kapitulaco, sed plimulto de
historiistoj kaj precipe armeaj fakuloj dubigas tion. Batali havis signifon en
la jaro 1938, la situacio en la jaro 1939 estis jam tute alia, la ĉeĥoslovaka
armeo jam ne plu havis eblecon de efika rezisto, ĝi povis sole lasi sin masakri.

Sed la pereo de Ĉeĥoslovakio havis unu tre malfeliĉan sekvon por la venkintaj
grandpotencoj – en manojn de Germanio falis senbatale la nedifektita ĉeĥoslovaka
milita industrio kaj arsenalo de Ĉeĥoslovaka armeo, inkluzive de bonega
artilerio kaj precipe eminentaj malpezaj tankoj LT-35 kaj LT-38 (far germanoj
transprenita kiel Pz 35(t) kaj Pz 38(t), kiuj per kvalito egaliĝis al la plej
bonaj germanaj kirasitaj vehikloj kaj ebligantaj al Wehrmacht krei novajn
tankajn grupiĝojn (tankoj Pz 38(t) partoprenis ankoraŭ en operaco Barbaroso).

Tragedio de Pollando estis tio, ke post sia estiĝo ĝi troviĝis en tenajlo inter
Germanio kaj Sovetunio. Ambaŭ ŝtatoj havis kontraŭ ĝi teritoriajn postulojn kaj
ili intencis realigi ilin. La tuta situacio estis ankoraŭ malplibonigita pro la
fakto, ke Pollando konsideris sin mem kiel regiona potenco kaj ĝi havis
teritoriajn konfliktojn kun ceteraj najbaroj – Litovio (Vilno) kaj Ĉeĥoslovakio
(regiono de Těšín kaj kelkaj vilaĝoj ĉe limoj kun Slovakio).

Pollando havis aliancanajn interkonsentojn kun Francio kaj sekurecgarantiojn de
Britio. Ĝi fermis kun Germanio pakton pri neatakado. Poloj identigis kiel ĉefan
malamikon Sovetunion. Tio ne estis tute malbona takso, finfine al la atako
kontraŭ Pollando antaŭeniris interkonsento inter Germanio kaj Sovetunio pri
komuna antaŭenpaŝo kontraŭ ĝi, sed la unuan baton preparis Germanio. Pollando
konsciis la fakton, ke Germanio estas same, respektive ankoraŭ pli multe danĝera
ol Sovetunio, nur pli malfrue. Plua problemo de Pollando estis arĥaiĝinta armeo
nedisponanta per sufiĉa nombro de transportaj rimedoj, kiun Pollando kaj ties
aliancanoj supertaksis. Same tiel poloj supertaksis la kapablon de siaj
aliancanoj kontribui al ili kun helpo kaj male ili subtaksis la kapablojn de
siaj malamikoj – rusoj kaj germanoj.

Baltaj ŝtatoj ne fartis iel malbone. Ili havis en la praktiko neniajn garantiojn
de iu, iliaj propraj armeoj estis neniel eminente lumigantaj kaj Sovetunio
unusignife vidigis, ke ĝi atendas, ke tiuj ĉi asociaj respublikoj estos
envicigitaj reen en ĝian imperion. Ja troviĝis certaj nekuraĝaj provoj krei
defendan pakton inter Baltaj ŝtatoj kaj Finnlando, tamen tiuj ĉi klopodoj
bankrotis en strikta finna neŭtraleco kaj en klopodo de ĉiuj partoprenantaj
ŝtatoj ne provoki Sovetunion. Germanio kaj Sovetunio origine dividiĝis inter si
Baltajn ŝtatojn: Litovio falis al Germanio kaj Latvio kun Estonio al Sovetunio.
Sed Sovetunio fine perforte prenis ĉiujn tri, kion Hitler kun dentogrincado
akceptis – por ke li tuj poste reciprokis en la finna demando...

Finnlando estis same kiel Baltaj ŝtatoj "estonta asocia respubliko". Kiel
rimedon al certigo de sia sekureco ĝi elektis sintenon de strikta neŭtraleco kaj
aktivan membrecon en Ligo de Nacioj. Ĝi neniel aparte evoluis la armeon (ĝi
propre, se temas pri materiala paĝo de la afero, vulgare neglektis ĝin) kaj
zorgeme ĝi klopodis ne provoki Sovetunion. En la jaro 1932 Finnlando fermis kun
ĝi pakton pri neatakado (en la jaro 1934 ties valideco plilongiĝis je dek
jaroj). Sed tiu ĉi pakto ne malhelpis sovetan partian radiodisaŭdigon kaj
presaron por gvidi inciteman kampanjon kontraŭ Finnlando kaj al Stalin marki ĝin
kiel estontan asocian respublikon. En la pakto inter Hitler kaj Stalin Finnlando
estis aldonita en sferon de Sovetunio. Sed diference de baltaj landoj Finnlando
ekrezistis kaj al grandega surprizo de ĉiuj ĝi montriĝis kiel pli malfacila
problemo ol oni supozis – Sovetunio ne kapablis en unusola sturmo subjugi ĝin
(vidu Vintra milito). Hitler tuj poste eluzis tion, por ke li redonu al Stalin
lian ŝerceton kun Litovio, kaj li proponis al finnoj subtenon. Sovetunio tiel
pruvis aŭdacaĵon, kiam ĝi "alifaris" la strikte neŭtralan ŝtaton en decidan
malamikon kaj fidelan kunbatalanton de Germanio.

Lasta grupo de ŝtatoj estis malnovaj ŝtatoj, kiuj jam rezignis pri iaj ajn
pensoj por hegemonio kaj ili koncentriĝis pri si mem. Temis precipe pri
neŭtralaj ŝtatoj, ofte nekonvene situantaj.

Belgio, Nederlando kaj Luksemburgio kvazaŭ malgrandaj ŝtatoj enkojnigitaj inter
Germanio kaj Francio estis en tre malagrabla situacio. Ili persone deklaris sian
neŭtralecon (disputebla estis Belgio) kaj la garantio devis esti al ili la
proksimeco de Francio kaj Britio, ĉe kiuj estis certe, ke ili ne toleros
agreseman hegemonion de Germanio en senpera proksimeco de siaj limoj. En alia
flanko tio ĉi signifis ankaŭ teruran malavantaĝon, ĉar tiuj ĉi tri ŝtatoj
strikte malhelpis en la plej konvena direkto de la germana atako kontraŭ
Francio. Tiuj ĉi ŝtatoj konsciis tion kaj ili akceptis disponojn (relative
malgranda armeo, fortaj fortikaĵoj – vidu ekz. Maginot-linion, Eben Emael), kiuj
estis aŭ malkonsilontaj Germanion de la atako tra ilia direkto aŭ almenaŭ
haltigontaj la premon de la malamiko, ĝis kiam ne venos helpo. Sed fine spite al
la antaŭa averto la germana atako montriĝis tiom detruiganta, ke ĉiuj planoj por
sukcesa defendo falis kaj la agadoj de la francaj kaj la britaj armeoj
direktantaj por subteni la detruiĝantajn armeojn de Belgio kaj Nederlando
fariĝis unu el kaŭzoj de ilia malvenko.

Tiuj ĉi nordiaj landoj samkiel Finnlando propagandis severan neŭtralecon. Ili
firme esperis, ke ili tute evitos al la konflikto, sed la tuta afero estis
komplikita pro enorma signifo de sveda fererco por Tria regno kaj pro la
proksimeco de la agresema Sovetunio. Dume la dua minaco estis fine dank‘ al
malsukcesoj de Ruĝa Armeo en Vintra milito almenaŭ parte forturnita, la minaco
el okcidento fine realiĝis. La signifo de fererco el Svedio estis tiom principa,
ke nek Germanio nek Britio kun Francio intencis respekti la neŭtralecon de la
nordiaj landoj. Britio kun Francio kelkfoje malobeis la neŭtralecon de nordiaj
teritoriaj akvoj kaj dum Vintra milito subpretekste de helpo al Finnlando ili
minacis al la nordiaj landoj kaj evidente prepariĝis invadon, kiu, se ĝi okazus,
tute neniigus la germanan militan industrion. Germanio, kiu verŝajne unue planis
respekti la neŭtralecon de la nordiaj landoj (eble escepte de Danio), subpreme
de la supre menciitaj eventoj ĝi prefere ŝanĝis la opinion kaj en la jaro 1940
ĝi faris invadon en Danion kaj Norvegion, por ke ĝi ŝirmu siajn vive gravajn
fontojn. La neŭtraleco de Svedio pliparte netuŝita, eĉ kiam tio ne evitis sen
pluraj cedoj.

Ŝtatoj de Iberio pli karakterize ne partoprenis en la dua mondmilito. Portugalio
prezentis neŭtralan teritorion, kiu principe ne intermiksis sin en la konflikton
entute.

Hispanio tiam havis proprajn problemojn, sekve de la ĵusa intercivitana milito.
La lando estis dum la plenaj tridekaj jaroj baraktata pro politikaj kunpuŝiĝoj,
kiuj respegulis ankaŭ la problemojn en la cetero de Eŭropo. La situacio iom post
iom radikaliĝis, kaj por la balotoj en la jaro 1936 formiĝis du klaraj blokoj,
kiuj dividis la landon en du. Post la venko de la maldekstrulaj partioj, la
situacio plu radikaliĝis, kaj ene de ĉiu tendaro gajnis forton la plej ekstremaj
fortoj. Ne malofte la stratoj vidis kunpuŝiĝoj de komunistoj, anarkiistoj,
falangistoj kaj karlistoj.

La 17-an de julio en la lando eksplodis milita ribelo, gvidita de, interalie,
generalo Francisco Franco. Tiu ĉi Hispana Enlanda Milito estas iam konsiderata
kiel rekta preludo de la dua mondmilito aŭ eĉ kiel ties parto. Dum la
porregistara "Ruĝa", respektive "Respublikana" partio ricevis subtenon preskaŭ
nur de Meksikio kaj Sovetunio, plus la volontuloj de la Internaciaj Brigadoj, la
ribelula "faŝista", respektive "Nacionalisma" partio estis subtenita de Germanio
kaj Italio. Hispanio tiel fariĝis lando, kie tiuj ĉi ŝtatoj mezuris siajn
fortojn kaj provis novajn armilojn kaj bataltaktikojn. Germanio ĉi tie provis
principojn de tanka batalo, enpraktikigon de armea aviadilfloto (vidu sub
Gerniko) kaj kelkajn novajn kanonojn, precipe kontraŭtankan kanonon de kalibro
37 mm kaj plurcelan 88 mm kontraŭaviadilan kanonon.

La reĝimo estis proksima al tiuj de la faŝisma tendaro en Eŭropo, kaj tial
aspektis, ke Germanio kaj Italio akiris novan aliancanon. Tamen, la partopreno
de Hispanio en la milito estis limigita kaj fakte simbola, ĉefe pro la elĉerpiĝo
de la lando post propra milito, kiu estis ĝin lasanta en ruinoj. Hispanio
limigis trairadon de fuĝintoj antaŭ naziismo tra sia teritorio, provizis
Germanion per mineraloj (volframio), kaj ĉefe kaj plej simbole, sendis trupojn
de soldatoj kaj volontuloj al orienta batalfronto, la tiel nomata Blua Divizio.
Aliflanke, la reĝimo rifuzis oficiale aliĝi al militado de Akso, kaj ĝi rifuzis
permesi trairadon de taĉmentoj de Akso tra sia teritorio (per kio ĝi sepultis
planojn de Germanio je likvido de Ĝibraltaro) kaj pluajn postulojn. La dua
mondmilito tiel alportis al Franco en la okuloj de kelkaj historiistoj famon de
makiavelisma genio, kiu prenis de Hitler multon, por ke poste por reciproki li
donu nenion al li. Aliaj versioj eksplikas tion per la malforteco de la reĝimo,
la rifuzo de Hitlero doni teritoriajn kompensojn en Norda Afriko (kio estis
malamikiginta lin kun la Francio de Vichy) kaj la timon al la reprezalioj de
Britio (kiu minacis konkeri la Kanariojn).

Alia partopreno de la hispanoj en la Mondmilito okazis pli neregule: la
ekzilitaj respublikanoj aliĝis amase al la franca rezistado, kaj partoprenis
diversajn batalojn, inter kiuj la plej konata estis la liberiĝo de Parizo: la
hispanaj trupoj estis inter la unuaj enirantaj la urbon, kaj la liberigintaj
tankoj portis la nomon de hispanaj bataloj. Malgranda grupo de ekzilitoj
partoprenis ankaŭ en aliaj armeoj, ĉefe en la soveta. Germanio malliberigis
hispanajn prizonulojn ĉefe en la koncentrejo de Mauthausen.

Ankoraŭ komence de la jaro ekzistis en Eŭropo (respektive en la mondo) tri
blokoj, kiuj jam malrapide iris en la militon kaj kiuj estis reciproke
malamikiĝintaj inter si: akso Berlino-Romo-Tokio kaj kun ĝi kunigitaj ŝtatoj,
Francio kaj Britio plus malgrandaj ŝtatoj sub ties ŝirmo kaj Sovetunio. Se oni
entute atendis ian surprizon kaj ŝanĝon de ekvilibro, do oni serĉis en la
interrilato inter Francio kaj Sovetunio, ĉar la interrilatoj inter tiuj ĉi
ŝtatoj pliboniĝis kaj en la civitana milito en Hispanio ili batalis en la sama
flanko. Sed kiel jam estis dirite, Britio rifuzis garantii kaj subteni la
hegemonion de Stalin kaj li do pragmate venis al konkludo, ke Germanio povas
proponi al li pli. Nova popola komisaro de eksterlandaj aferoj fariĝis Vjaĉeslav
Miĥailoviĉ Molotov, kiu ne hezitis publike proklami, ke li plej ĝoje traktas kun
diktatoroj, ĉar tie estas ĉiam ĉio pli simpla. La 23-an de aŭgusto 1939 Tria
regno de Hitler fermis pere de sia ministro de eksterlando Joachim von
Ribbentrop kun Sovetunio (per kies nomo subskribis sin Molotov) pakton pri
neatakado, kiu eniris en konatecon kiel pakto Ribbentrop-Molotov, kiu tute
malharmoniigis la plenan ekvilibron en Eŭropo liberigante tiel la manojn de
Hitler kaj Stalin por komenci ekspansion. Kaj kvankam jam la pakto mem hororigis
Brition, Francion kaj ties aliancanojn, ĝi estis nenion kontraŭ sekreta aldono,
kiu enhavis konkretajn dividojn de sferoj inter Sovetunio kaj Germanio kaj kiu
eksplicite allasis la likvidon de Pollando. La vojo al la milito estis libera.

Dume en Azio jam ekde la jaro 1937 batalis inter si "sole" Ĉinio kaj Japanio
(vidu Dua japana-ĉina milito), la vera mondmilito estis komenciĝinta la 1-an de
septembro 1939 en Eŭropo, kiam germanaj soldataroj post antaŭaj provokoj kaj
inscenigitaj procedoj komencis komune kun Slovakio invadon en Pollandon. Tiu ĉi
bato ekstartis ĉenreagon: al Germanio proklamis militon Britio, Francio kaj ties
aliancanoj kaj aliĝintaj landoj (Kanado, Sudafrika Unio...). Sed tiuj ĉi aferoj
devis havi influon nur en la longdaŭra horizonto. Dum bataloj sur maroj kaj en
la aero ekflamis ankaŭ en la okcidenta batalfronto, la okcidentaj potencoj ne
kapablis realigi la surterajn atakojn kaj Pollando mem ne kapablis rezisti al la
germana atako. Ties rezisto detruiĝis kaj la 17-an de septembro ĝi ricevis
decidan atakon, kiam Sovetunio aliĝis al la germana atako kaj tiel ĝi "finbatis"
Pollandon. Hitler poste koncentriĝis por preparo de la okcidenta militiro, kiun
li volis realigi ankoraŭ en la jaro 1939, sed fine la vetero kaj obstrukcoj de
liaj generaloj devigis lin la aferon prokrasti.

Dum Germanio post sia venko prepariĝis al plua fazo de bataloj, ĉifoje kontraŭ
Francio, Sovetunio daŭrigis en ekspansio. Sinsekve ĝi devigis Baltajn ŝtatojn al
konsento kun por ili malavantaĝa ekonomia kaj armea kunlaborado (inkluzive de
dislokigo de siaj taĉmentoj sur ilia teritorio), per kio ĝi prepariĝis grundon
por ties anekso kaj bazojn por plua ekspansio. Poste ĝi turniĝis al Finnlando,
por ke ĝi eldevigu por si la similajn cedojn ankaŭ de ĝi. Unue ĝi venis kun
"seriozaj proponoj", poste ĝi turniĝis al vulgaraj minacoj kaj kiam eĉ tio
neniel helpis kaj finnoj malakceptis ĝiajn proponojn, la 30-an de novembro 1939
ĝi atakis Finnlandon sen proklamo de milito. La celo de la atako estis absoluta
armea subjugo de la lando (dum proksimume 14 – 21 tagoj). Sed la tuta agado iom
ne sukcesis. Kiel la unua venis malsukceso politika – Komunumo de Nacioj lasis
sin trompi nek per Sovetunio pro enscenigitaj limregionaj incidentoj nek per
marioneta registaro de Kuusinen kaj Sovetunio fariĝis unusola ŝtato en ties
historio, kiun ĝi ne eliminis pro neprovokigita ataka milito (surbaze de defino
de agresoro, kiun Sovetunio mem prezentis).

Eĉ kiam la paso de la milito ne estis ideala, Finnlando atendis la atakon kaj ĝi
estis en limoj de siaj eblecoj preparita. La unua premo de Ruĝa Armeo estis
spite al multnombraj alfortoj repuŝita kun teruregaj perdoj – montriĝis, ke
kvanta kaj teknika superforto ne kapablos anstataŭigi ekzercon kaj preparon al
polusaj kondiĉoj.

Sian rolon estis rolinta ankaŭ alte negativa rolo de ruĝaj komisaroj kaj la
nekunmezurebleco de kvalitoj de la oficiraj korpusoj de ambaŭ armeoj – dume la
kvalito de la finna komandantaro estis en ĉiuj gradoj taksita kiel
eksterordinare kvalita, multe da fakuloj ne hezitas priskribi kvaliton de
oficiroj de Ruĝa Armeo kiel la plej malbona en la civiliza mondo (kaj ankaŭ
plimulto de tiuj, kiuj ne konsentas kun tio, starigas ĝin tre malalte). Ĉiukaze
estas certe, ke la plano ellaborita de Mereckov laŭ instruoj de Voroŝilov kaj
Stalin prezentis miksaĵon de nekredebla diletantismo kaj de absolute eraraj
supozoj kaj tio nepre ne povis esti vojo al facila venko. Amasa bombardado,
uzanta splitigajn kaj flamigajn bombojn, kontraŭ civilaj celoj kaj urboj,
indignigis la civizan mondon, precipe Usonon, Brition, Vatikanon kaj Nordiajn
landojn.

Sovetunio komencis la duan fazon de operacoj kontraŭ Finnlando la 1-an de
februaro 1940. Kontraŭ la laca finna armeo, kiu jam suferis pro akuta manko de
municio, estis ĵetitaj grandegaj fortoj (proporcio de viroj de batallinioj estis
1 : 10 ĝis 1 : 15 utile por Ruĝa Armeo). Post 15 tagoj de intensivaj bataloj la
sovetaj soldataroj trarompis ĉefajn fortikaĵojn de Mannerheim-linio kaj post
pluaj 21 tagoj ĝi transpaŝis Viipuran golfon. La finna armeo estis elĉerpita
ĝismorte kaj perdoj de bataltaĉmentoj atingis 40 % da origina stato, tamen
senĉese ankoraŭ ĝi tenis la batalfrontan linion. La 13-an de marto 1940 estis
fermita armistico, laŭ kies kondiĉoj Finnlando donis grandan parton de sia
teritorio kaj pluajn cedojn al Sovetunio.

Fino de Vintra milito atingis Brition kaj Francion en lasta fazo de preparoj de
invado en Skandinavion (pli precize dirite en Norvegion kaj Svedion) kaj ĝi
prenis al ili pretekston por tiu ĉi operaco. Ambaŭ landoj plu daŭrigis heziteme
en la preparoj, sed longa decidado, kiel kaŭzigi malobeon de la tradicia
neŭtraleco de tiuj ĉi landoj, donis al Germanio, kiu decidiĝis por la agado nur
en lastaj momentoj, ŝancon "ĝiskuri" la perdon. Fine ambaŭ flankoj ekstartis
siajn agadojn fakte samtempe: la 8-an de aprilo la brita ŝiparo komencis
enminadon de norvegaj teritoriaj akvoj. La sekvantan tagon kutimaj eldonoj de
ĵurnaloj alportis ampleksan kaŭzigon de la brita registaro, kial ĝi decidiĝis
malobei la neŭtralecon de Norvegio, radia disaŭdigo kaj eksterordinaraj eldonoj
poste anoncis, ke Germanio komencis invadon en Danion kaj Norvegion, por ke (laŭ
propra kaŭzigo) ŝirmu la neŭtralecon de tiuj ĉi ŝtatoj (vidu operaco
Weserübung).

Por okcidentaj aliancanoj la germana invado prezentis ŝokon, eĉ kiam laŭ fakuloj
unue agrablan. Sed en la paso de tempo montriĝis, ke la fakuloj aŭ eraris aŭ la
brita maristaro kaj ekspedicia korpuso neripareble malbonigis tion (la vero
estos eble ie meze). Germanio per energia kaj brile preparita atako (eĉ
diversloke preskaŭ tro riska kaj nobla – vidu bataloj je Narviko kaj batalo je
Oslo), konkeris ĉiujn ŝlosilpunktojn kaj ĝi venkis super Norvegio pli baldaŭ, ol
tiu povis ekrezisti (la daŭriganta rezisto de la norvegaj taĉmentoj en la
enlando jam ne plu povis esti sufiĉe efika). La brita elŝipiĝo ĉe Narviko ne
prezentis adekvatan kontraŭmovon, pleje la germana aviadilfloto tiutempe jam
antaŭ longa tempo ellaboris super Norvegio absolutan aeran superforton kaj la
brita ekspedicia korpuso estus kondamnita al pereo aŭ evakuo, eĉ kiam invado en
Francion kaj pligradiĝanta batalo je Atlantiko ne devigus Grandan Brition
alidirektigi plimulton de kapacitoj aliloken.

La 10-an de majo la nazia Germanio komencis sturm-operacojn en la okcidenta
batalfronto : tiel komenciĝis la batalo je Francio. Ties soldatarojn ekmarŝis ek
en du direktoj. La unua celis kontraŭ Belgio kaj Nederlando kaj ĝi estis vekonta
influon en franca-brita fortoj, ke temas pri ĉefatako kaj ke Germanio simile
kiel dum la unua mondmilito konservas la t.n. planon de Schieffen. La okcidentaj
aliancanoj ekkredis al tio kaj jam antaŭe ili antaŭenŝovis en tiun ĉi spacon
siajn elitajn taĉmentojn. Sed la alia germana atako, tiu vere ĉefa, celis pli
suden – trans Ardenoj (kiuj tiam okcidentaj aliancanoj konsideris kiel
netransireblaj por tanka tekniko) en relative malgrandan interspacon inter
Maginot-linio kaj kerno de la ĉefa brita-franca grupiĝo. Ties ideo estis
ĉirkaŭigi kaj neniigi la ĉefajn franca-britan fortojn. Tio ankaŭ sukcesis (krom
plimulto de la angla kontingento, kiu estis (sen pezaj armiloj) evakuita ĝis
Dunkerque. Grandan rolon ludis cirkonstanco, ke la franca komandantaro eĉ ne
tiam kapablis adekvate reagi al la germana plano, kiam ĝi estis jam evidenta.
Ĝuste kaj ĝustatempe ekreagis sole parto de la brita ekspedicia korpuso, kiu en
batalo ĉe Arras provis deflanke ekbati kontraŭ la enpenetrantaj germanaj
kolonoj. Sed tiu ĉi bato estis tro izolita kaj ĝi ne havis bezonatan forton, por
ke ĝi povu estis sukcesa, eĉ kiam ĝi tre nervozigis la germanan komandantaron.
Tre montriĝis la germana superforto en la aero kaj la fakto, ke la franca
aviadilfloto ne kapablis, diference de la germana, efike ataki surterajn
taĉmentojn de la malamiko.

Post neniigo de la ĉefaj fortoj de la franca armeo kaj rapida evakuo de la
britaj taĉmentoj estis la fino nur la demando de tempo. Parizo falis je la 14-a
de junio. Malsukcesis provoj de la franca komandantaro fortikigi sin sur Bretona
duoninsulo kaj klopodo krei novajn defendliniojn en la meza Francio. Unusola
sukceso de la francaj soldataroj estis bato donita al italoj. Italio nome en
klopodo akiri kvocienton en la rabaĵo eniris en la militon kaj ĝi ekatakis
kontraŭ suda Francio, sed la italaj taĉmentoj suferis pro hontiga malvenko de
kelkoble malpli fortaj francaj rezervistoj.

La malvenko en Francio pleje memkompreneble influis ankaŭ pluajn batalkampojn.
La 10-an de junio (du tagoj post la evakuo de la britaj taĉmentoj) kapitulacis
Norvegio. Francio mem kapitulacis la 22-an de junio. La kapitulaco de Francio
pleje gvidis al abrupta konflikto inter la eksaj aliancanoj kaj Britio por
certeco atakis francan ŝiparon, por ke ĝi ne enfalu en la manojn de la malamiko,
kio tre malbonigis la franca-britajn interrilatojn kaj komplikigis estontan
kunlaboradon. En oriento dume Sovetunio perforte aneksis Baltajn ŝtatojn kaj
aneksis rumanan Besarabion kaj Nordan Bukovinon. Je unu monato pli malfrue
Luftwaffe komencis longan serion de aeraj atakoj kontraŭ Britio kun celo elimini
ties ŝiparon kaj prepari tiel konvenajn kondiĉojn por invado (vidu batalo je
Anglio). Novaj brita-italaj batalfrontoj post la eniro de Italio en la militon
malfermiĝis en Norda Afriko kaj en regiono de Somalio kaj Etiopio, fine de
oktobro (la 28-an de oktobro) poste Italio komencis armeajn operacojn kontraŭ
Grekio. Samtempe komencis gradiĝi la dua batalo je Atlantiko.

Sed aŭtuno alportis al Akso la unuajn malsukcesojn. Luftwaffe ne sukcesis en sia
klopodo neniigi RAF kaj Hitler decidiĝis prokrasti invadon en Anglion por pli
posta tempo. En nunaj momentoj interesis lin la situacio en oriento kaj li
decidiĝis tute koncentriĝi al operaco Barbaroso. Sed veraj katastrofoj atendis
Italion. Ĝia invado en Grekion finiĝis pro debaklo (ne nur ke la itala atako
estis repuŝita, sed grekoj eĉ komenci forpuŝi la italajn taĉmentojn el orienta
Albanio) kaj gravan malvenkon suferis ankaŭ ties taĉmentoj en norda Afriko.
Konkero de Brita Somalio nepre ne estis adekvata anstataŭigaĵo, pleje grandaj
alfortoj senditaj de britoj ĝis Kenjo kaj Egiptio igis antaŭsenti, ke ĉi tie
atingitaj rezultoj ne bezonas esti definitivaj.

En Azio Japanio daŭrigis en konkerado de Ĉinio, ĝi okupis francan Hindoĉinion
kaj proklamis subtenon al Germanio kaj Italio. Tio plu malbonigis la
interrilatojn kun Britio kaj Usono gvidante al vaste prenita embargo rilate al
tiu ĉi lando.

Dumtempa trankviliĝo de bataloj post la likvido de Francio donis al Germanio
tempon por plua disvastigo, ĝisarmigado kaj rearmigado de la soldataroj kaj
preparon por plua atako. Hitler hezitanta inter atako kontraŭ Britio kaj
Sovetunio fine elektis la duan celon: tamen lia Luftwaffe ne kapablis neniigi
RAF tiom, por ke elŝipiĝo ne prezentu malproporcian riskon kaj neeviteblajn
grandajn perdojn, tamen li venis al konkludo, ke Sovetunio estos facile
likvidita ankoraŭ dum la jaro 1941. Granda Britio dum gradigis sian klopodon kaj
batalon kontraŭ Italio sur periferiaj batalkampoj en regiono de Mediteraneo kaj
daŭrigis ankaŭ bataloj inter Grekio kaj Italio sur Balkana duoninsulo.

La koncentriĝo de la milito al tiuj ĉi batalkampoj montris, kiel Italio en la
fakto estas malforta. Sur Balkana duoninsulo ĝi estis en profunda defensivo kaj
serio da erigaj malvenkoj atingis ĝin ankaŭ en Afriko. Britia kontraŭatako en
interŝanĝo de jaroj 1940/1941 eriginte unualiniajn italajn taĉmentojn enpenetris
profunde en la italajn teritoriojn en Norda Afriko, dum printempo de 1941 poste
Granda Britio likvidis italajn sinjorujojn en Etiopio. Hitler fakte estis
devigita tamen kontraŭ sia volo kaj siaj intencoj interveni en Norda Afriko
(februaro de 1941), kien li elsendis Afrikakorps de Rommel, sed puĉo sur
Balkano, kie li devene planis agadojn sole kontraŭ Grekio, kiu en Jugoslavio
forbalais porgermanan registaron (kaj laŭ kelkaj aŭtoroj ĝi estis kuninicita
ankaŭ fare de Britio kaj eble ankaŭ fare de Sovetunio) devigis lin neplanite
disvastigi la atakon kontraŭ tiu ĉi lando. Vico da aŭtoroj emfazas, ke la neceso
de interveno sur Balkano, ties disvastiĝo je Jugoslavio kaj plifortigo de tiuj
ĉi landoj je britaj taĉmentoj havis ĉefan signifon por la evoluo de la dua
mondmilito, kiam ĝi devigis Hitleron por prokrasti operacon Barbaroso, ĉar li
devis voki parton de ĉefaj taĉmentoj destinitaj por ties realigo. La perdita
tempo poste evidente mankis al li. Sed vico de aliaj dubigas tiun ĉi fakton,
ekz. Hart indikas, ke laŭ rememoroj de germanaj komandintoj tiama vetero sur
Oriento estis tiom pluva kaj nekonvena por la atako, ke estus necese prokrasti
la agadon ĉiuokaze.

La rezulto de germana interveno estis prirego de la tuta Balkano kaj Peloponeso
per fortoj de Akso, kiun poste finigis sukcesa invado ĝis Kreto (la 20-an de
majo 1941). Pli malbona tio estis nur en Norda Afriko kaj Mediteraneo ĝenerale,
kie tio aspektis por longdaŭra batalo. Montriĝis, ke Hitler ne estas kompleza
membrigi por ĝi sufiĉajn fortojn, ĉar li bezonis ilin en Sovetunio. Planitaj
operacoj kontraŭ Malto kaj Ĝibraltaro neniam okazis kaj la situacio en Norda
Afriko ŝanĝiĝis kvazaŭ sur balancilo.

Somere la vizaĝo de milito radikale ŝanĝiĝis, kiam germana atako kontraŭ
Sovetunio (operaco Barbaroso), kiu komenciĝis la 22-an de junio 1941, komencis
Grandan patriotan militon kaj tute ŝanĝis la militan situacion. Plimulto da
milita klopodo de Germanio koncentriĝis kontraŭ Sovetunio, kiu estis definitive
erigota ankoraŭ en la paso de la jaro. Sed spite al grandegaj sukcesoj de
Wehrmacht tia ĉi supozo montriĝis kiel tro optimisma kaj Germanio tial troviĝis
en longdaŭra kaj tre elĉerpanta lukto kontraŭ la malamiko, kiu evidente superis
ĝin en homaj, materialaj kaj parte eĉ en industriaj potencialoj. Tiu ĉi batalo
englutis en la praktiko ĉiujn ties militajn potencialojn, do la ceteraj
batalkampoj devis esti neglektataj. Dum tiuj ĉi cirkonstancoj memkompreneble
reviviĝis britia flanko, kiu eluzis la okupon de Germanio kaj usonaj materialaj
(kaj parte ankaŭ armea) helpoj kaj komencis ampleksajn kontraŭagadojn sur la
nordafrika kaj la mediteranea militejoj.

Fine de la jaro poste venis definitiva gradado de la konflikto: potencaj
disputoj inter la ekspandema Japanio kaj grandpotencoj kaj la konvinko de
Japanio, ke ties kontraŭuloj estas pro decida maniero dumtempe malfortigitaj,
gvidis al tio, ke la imperiestrejo decidiĝis enpaŝi en la militon. La 7-an de
decembro 1941 ligo de ses japanaj aviadilŝipoj sen proklamo de milito ekatakis
usonan maristan armean bazon Pearl Harbor sur Havajo. Je unu tago pli poste, la
8-an de decembro 1941, Usono deklaris militon al Japanio. La 8-an de decembro
okazis neniiga aviadil-atako de japanaj aviadiloj kontraŭ filipinaj flughavenoj.
Estis neniigitaj dum ĝi 3/4 de usonaj ĉasaviadiloj kaj 1/2 de usonaj
bombaviadiloj. Japanio poste abrupte ekatakis en Pacifiko kaj Azio kaj kontraŭ
usonaj armeaj bazoj kaj kontraŭ britiaj, francaj kaj nederlandaj kolonioj kaj ĝi
haltis nur en aprilo de 1942. Ankoraŭ ĝis la fino de la jaro estis okupitaj
insuloj Guamo (la 10-an de decembro) kaj Wake (la 22-an de decembro), britia
armea bazo Hongkongo (la 24-an de decembro) kaj kapitulacis Malajzio (11-an de
decembro), dum kies defendo la britia maristaro perdis en batalo ĉe Kuantan
ligon Z (batalŝipoj Prince of Wales kaj Repulse).

Hitler estis sub la unuaj influoj evidente konvinkita, ke Usono estos rapide
malvenkita fare de Japanio kaj ke finfine ĝi jam nun intervenas en lian militon
kontraŭ Britio kaj Sovetunio tiom, ke tio en la praktiko estas milito (liveroj
al Britio kaj Sovetunio, akompano de britiaj konvojoj), do senhezite li deklaris
la 11-an de decembro militon al Usono ankaŭ. Li same esperis, ke Japanio
reciproke subtenos lian militan klopodon en Sovetunio, tamen Japanion nenio tia
eĉ ekmemoris. Tiuj ĉi pli supre menciitaj eventoj kontribuis al kunigo de ĝis
nun apartigitaj militejoj en Eŭropo kaj Azio (respektive de Atlantiko kaj
Pacifiko), alkondukis Usonon en la militon kaj gvidis al finkreo de evidentaj
aliancaj koalicioj.

La jaro 1942 prezentis rompan jaron de la milito. La koalicioj jam formiĝis kaj
estis maksimume evidente, ke se la potencoj de Akso rapidige ne eluzos sian
armean superforton kaj strategian iniciativon, atendas ilin malvenko, ĉar iliaj
kontraŭuloj disponis per grandega superforto en industria, homaj kaj materialaj
fontoj. Akso bezonis rapidan venkon antaŭ ol eklaboros grandegaj industriaj
potencialoj de Usono, rapide transformitaj al la milita produktado. Tiu ĉi fakto
diktis grandamplekse agadojn de Germanio kaj Japanio, ambaŭ membroj de Akso.

Dekomence tio aspektis por ili ankoraŭ promeseme, Germanio komencis novan
ampleksan ofensivon en suda parto de la orienta batalfronto atingante kulminajn
sukcesojn en bataloj kontraŭ aliancanaj provizŝipoj, pro kio ĝi alproksimigis
Grandan Brition al nura rando de kolapso. Japanio denove kolektis riĉajn
fruktojn de sia ofensivo, komencita fine de la pasinta jaro. Tamen, baldaŭ
komencis montriĝi, ke ambaŭ flankoj trotaksis siajn fortojn. La germanaj
soldataroj jam ne plu kapablis transiri en ofensivon en la tuta orienta
batalfronto kaj ili ne ricevis sufiĉe da fortoj por la mediteranea kaj la afrika
militejoj. Dekomence espera antaŭenpaŝo tra suda Rusio kaj al Kaŭkazio haltis
danke al sensencaj surstrataj bataloj en Stalingrado, kiu tiel fariĝis okazejo
de decida renkontiĝo de Granda patriota milito. Ironie estas, ke se la germanaj
fortoj anstataŭ rekta atako kontraŭ la urbo decidiĝis ĉirkaŭigi la urbon,
evidente ili sukcesis tion sen pli grandaj perdoj, sed Hitler ĉi tie realigis
sian vizion, ke la urbo devas esti konkerita kiel eble plej baldaŭ per rekta
atako. La germana antaŭenpaŝo estis haltigita kaj en Norda Afriko kaj en la
orienta batalfronto kaj fine de la jaro grandega kontraŭsturmo de Ruĝa Armeo
(operaco Uranus) ĉirkaŭigis grandajn germanajn fortojn en Stalingrado kaj tie
disbatis la germanan batalfronton ekde suda Belorusio ĝis Kaŭkazio. La minaco de
ĉirkaŭigo kaj neniigo nun ŝvebis super ĉiuj germanaj taĉmentoj en tiuj ĉi
regionoj kaj ĝi eldevigis ampleksan retiriĝon ĝis profundejo de Ukrainio.

Sur pacifika batalfronto la japanaj fortoj senĉese rapide antaŭenpaŝis. La 19-an
de januaro kapitulacis Britia Borneo (Saravako kaj Brunejo), la 23-an de januaro
estis konkerita Rabaul, la 15-an de februaro kapitulacis Singapuro kaj la 9-an
de marto kapitulacis Javo. Al la kapitulaco de Javo antaŭis kelke da bataloj. En
bataloj Makasara markolo, en Badunga markolo, en Java Maro, en Sunda markolo kaj
en batalo ĉe Bawean japanoj venkis. La venka militiro de japanoj daŭrigis plu.
En marto ili konkeris Bukaon, Bougainville-on kaj Ŝortlandajn insulojn, la 23-an
de marto ili konkeris Andamanojn. Krom tio ili elŝipiĝis en Nov-Gvineo en Lae
kaj Salamauy. La 9-an de aprilo kapitulacis Battan kaj la 6-an de majo
kapitulacis Corregidor - lasta rezisto sur Filipinoj. Dum komenco de la jaro
japanoj entreprenis ankaŭ kelke da signifaj aviadilatakoj, nome la 19-an de
februaro aviadilatako kontraŭ Darwin (Aŭstralio) kaj la 5-an de aprilo kaj la
9-an de aprilo aviadilatakoj kontraŭ Cejlono. Unusola pli signifa agado de
usonanoj estis aviadilatako de 16 bombaviadiloj B-26 kontraŭ Tokio la 18-an de
aprilo.

Poste la situacio komenciĝis turniĝi, ĉar antaŭenpaŝo de la japanaj surteraj
taĉmentoj estis haltigita en enlando de insulo Nov-Gvineo (Kampanjo de la Kokoda
Vojo) kaj la surmaraj fortoj ne kapablis rompi reziston de la aliancana
maristaro, kun kiu ili kunpuŝiĝis en batalo en Korala Maro. La japanaj maristaj
fortoj kaŭzis longe planitan decidan batalon kontraŭ usonaj aviadilŝipoj ĉe
Midway, sed kontraŭ supozoj ili suferis en ĝi erigan malvenkon kaj ilia atakema
potencialo falis tiom, ke jam ne plu ekzistis ia espero por sukcesa gvidado de
ataka surmara milito de pli granda amplekso - de tiu ĉi momento Japanio estis
sur strategia nivelo antaŭdestinita al pasiveco kaj al iompostioma falo, kvankam
ĝi povis ankoraŭ ian tempon sukcese ataki sur la azia tero. Unusola japana
sukceso en operaco Midway estis konkero de insuloj Atto kaj Kisko (Aleŭtoj). La
7-an de aŭgusto usonaj taĉmentoj elŝipiĝis ĉe Guadalcanal, per kio komenciĝis
senpardonaj bataloj je tiu ĉi insulo, kiuj finiĝis nur la 7-a de februaro per
evakuado de japanoj. Dum kampanjo de Guadalcanal okazis tiuj ĉi surmaraj
bataloj: la 8-an de aŭgusto batalo ĉe insulo Savo, la 24-an de aŭgusto batalo ĉe
orientaj Salomonoj, la 11-a ĝis la 12-a de oktobro batalo ĉe kabo Esperanza, la
26-an de oktobro batalo ĉe insuloj Santa Cruz, la 13-a ĝis la 15-a de novembro
batalo ĉe Guadalcanal, la 30-an de novembro batalo ĉe Tassafaronga kaj la 29-a
ĝis la 30-a de januaro 1943 batalo ĉe insulo de Rennell.

La jaro 1943 jam nur konfirmis la senesperan postenon de Akso, kies falo
komenciĝis en la jaro 1942. Marŝalo Manstein, unu el la plej grandaj strategoj
de la 20-a jarcento, ja ankoraŭ pruvis kontraŭe al ĝenerala atendado eĉ spite al
neniigo de la armeo de Paulus stabiligi la orientan batalfronton kaj komenci
ampleksan printempan ofensivon de Manstein, dum kiu li ĵetis embarasigitajn
sovetajn soldatarojn reen kaj rekonkeris Ĥarkov-on, sed tio estis lasta vere
karakteriza sukceso de Germanio. Poste jam sekvis definitiva falo: fiasko de la
germana submarŝipa milito en la dua batalo je Atlantiko, kolapso de la
soldataroj de Akso en Norda Afriko sub koncentriĝinta premo de britoj kaj
usonanoj (elŝipiĝintaj okcidente enkadre de operaco Torch), malsukceso en batalo
je Kurda arko kaj sekva neniiga soveta ofensivo, kiu forpelis la germanajn
fortojn nur malantaŭ Dnepron, falo de Sicilio kaj sukcesa elŝipiĝo de Aliancanoj
en Italio. Tiu poste transiris al flanko de Aliancanoj, sed la germanaj fortoj
prompte ekprenis ties pli grandan parton. Sed tio neniel povis ŝanĝi en la
fakto, ke la italaj taĉmentoj ĉesis esti fidindaj kaj ke Aliancanoj tute
priregis Mediteraneon.

Eĉ ne Japanio estis pli sukcesa - batalo je Guadalcanal finis la 7-an de
februaro per ties unusignifa malvenko. Malbone evoluis ankaŭ bataloj sur
Nov-Gvineo. La 2-an de januaro aliancanoj elŝipiĝis ĉe Buna, la 4-an de
septembro ĉe Salamua kaj plie japanoj dum alveno de novaj fortoj suferis
malvenkon en batalo en Bismarka Maro (la 2-a ĝis la 4-a de marto). Malfruiĝis
ankaŭ antaŭenpaŝo de japanaj taĉmentoj en Ĉinio. Unusola karakteriza sukceso
estis militiro en Birmo, sed eĉ ne tio kapablis plenumi ĉiujn celojn kaj ne
promesis tro da esperoj en estontecon. La aliancanaj fortoj komencis sian
ofensivon en intencoj de taktiko transsalto el insulo al insulo kaj la
imperiestra maristaro jam ne havis potencialojn al respondantaj kontraŭagadoj.
Kiam la bataloj je Guadalcanal estis finintaj, Aliancanoj antaŭenpaŝis tra
Salomonaj insuloj al nordo al Rabaul. La 5-an de junio ili elŝipiĝis sur insulo
Nov-Georgio, la 15-an de aŭgusto ili elŝipiĝis sur insulo Vella Lavella kaj la
1-an de novembro sur insulo Bougainville. Dum tiu ĉi militiro okazis la tuta
vico da surmaraj bataloj kun alternaj sukcesoj - la 6-an de julio batalo en
golfo Kula, la 13-an de julio batalo ĉe insulo Kolombangara, la 6-a ĝis la 7-a
de aŭgusto batalo en golfo Vella, la 7-an de oktobro batalo ĉe Vella Lavella, la
1-an de novembro batalo en golfo de imperiestrino Augustino, la 5-an de novembro
kaj la 11-an de novembro aviadilatakoj kontraŭ Rabaul kaj la 26-an de novembro
batalo ĉe kabo de sankta Georgo.

En la meza Pacifiko okazis la 20-an de novembro aliancana elŝipiĝo sur insuloj
de Gilbert. En la norda Pacifiko okazis bataloj sur Aleŭtoj. La 27-an de marto
okazis batalo ĉe Komadoraj insuloj, la 29-an de majo aliancanoj liberigis
insuloj Atta kaj la 27-an de aŭgusto insulon Kisko. Usonaj submarŝipoj priregis
plimulton de Pacifiko kaj laŭvorte ili masakris japanan komercan ŝiparon, al kio
japanoj ne kapablis trovi respondantan kontraŭarmilon. Provizado de iliaj
malproksimaj postenoj kolapsis, evakuadon kaj transŝovojn de taĉmentoj devis
fari valoraj militŝipoj, sed da kiuj ne estis sufiĉe kaj kiuj estis bezonataj
aliloke. Spertaj pilotoj estis mortantaj kaj estis neniu, kiu anstataŭis ilin,
plie militproduktado kolapsis pro manko de krudmaterialoj kaj estis finantaj
ankaŭ movigsubstancoj.

La jaro 1944 estis por Tria regno kaj Japanio katastrofa. Jam la 12-an de majo
Aliancanoj komencis ĉefan ofensivon kontraŭ la germanaj soldataroj en Italio. La
6-an de majo okazis Tago T, kiam komencis operaco Overlord - elŝipiĝo de
aliancanoj en Normandio. Grandega somera ofensivo okazis en la orienta
batalfronto, kie la sovetaj soldataroj komencis la 20-an de junio operacon
Bagration-n. En belarusia batalfronto Ruĝa Armeo faris grandegan trarompon tra
la germana defendlinio, plua antaŭenpaŝo estis notita en Ĉebaltejo kaj en
Ukrainio.

La 20-an de aŭgusto 1944 estis komencita ofensivo kontraŭ Rumanio, kie post
kelke da tagoj falis la registaro. Poste Rumanio deklaris al Germanio militon,
kio havis por Wehrmacht katastrofajn sekvojn. Germanio perdis krudnaftajn
kampojn ĉe Ploiesti kaj ties soldataroj devis rapide deŝiriĝi el Rumanio. Dinama
antaŭenpaŝo daŭrigis ankaŭ en la okcidenta batalfronto, en septembro eĉ kelkaj
usonaj taĉmentoj enpenetris ĝis la teritorio de Germanio. Aŭtune de 1944 okazis
revivigo de germana milita maŝinarindustrio kaj kelkaj partaj sukcesoj. Oni
sukcesis malebligi forfalon de hungaraj aliancanoj kaj aliĝon de Hungario al
kontraŭnaziista koalicio, Wehrmacht krome perforte rompis ribelon en Slovakio
kaj ribelon en Pollando. La germanaj soldataroj haltis antaŭenpaŝon de Ruĝa
Armeo antaŭ Varsovio, en Ĉebaltejo kaj en Orienta Prusio, ili malsukcesigis
operacon Market Garden-n kaj en decembro ili komencis ofensivon en Ardenoj.
Kontraŭ al tio al la flanko de kontraŭnaziista koalicio transiris Finnlando, kiu
surprize rapide devigis Wehrmacht forlasi plmulton de sia teritorio.

Sur Pacifika militkampo usonanoj iom post iom liberigis pacifikajn insulojn de
japana superregado. La 23-an de februaro estis okupitaj Marŝalaj insuloj, la
12-an de aŭgusto Marianoj kaj la 15-an de septembro Palaŭaj insuloj. Enkadre de
bataloj je Marianoj okazis de la 19-a ĝis la 21-a de junio batalo en Filipina
Maro, en kiu japanoj suferis grandan malvenkon. Ankaŭ sur Nov-Gvineo aliancanoj
sukcese antaŭenpaŝis. La 2-an de januaro ili elŝipiĝis en Saidor, la 22-an de
aprilo en Hollandia, la 17-an de majo en Sami kaj la 30-an de julio en Sansapor.
La 17-an de oktobro la usonaj soldataroj elŝipiĝis ĉe Leyte sur Filipinoj. Ekde
la 24-a ĝis la 26-a de oktobro okazis batalo ĉe Leyte, kiu konsistis el bataloj
en Subujana Maro, en markolo Sugario, ĉe Samaru kaj ĉe kabo Engano, en kiuj
usona armeo havis absolutan superforton. La imperiestra maristaro post tiu ĉi
malvenko ĉesis prezenti por Aliancanoj signifan armean minacon.

La 29an de novembro 1944 la aviadilŝipon Ŝinanon subakvigis kvar torpedoj de la
Usona submarŝipo Archerfish. Sume 1.435 maristoj kaj civiluloj estis perditaj,
inkluzive de la kapitano (ABE Toŝio), kun 1.080 savitaj. Ĝi restas la plej
granda militŝipo iam subakvigita de submarŝipo. Ĝis fino de la jaro okazis
ankoraŭ aliancana elŝipiĝo en filipina insulo Mindanao (la 15-an de decembro).

Komence de la jaro 1945 la germana milita ekonomio kolapsis. Strategiaj
flugatakoj de anglo-usonaj flugfortoj havis ja karakterize pli limigitan falon
al produktpotencialoj mem, ol oni atendis (krom alia danke al amasa enkondukado
de subteraj fabrikoj), sed ties efiko por transporta infrastrukturo estis fatala
kaj ankoraŭ pli signifa estis antaŭenpaŝo de aliancanaj armeoj, kiu iom post iom
senigis Germanion de fontoj de krudmaterialoj nemalhaveblaj en fabrikado. Tio
montriĝis tamen per malkreskanta volumeno de produktado tamen per kvalito de
produktaĵoj. La germana armeo estis jam evidente malfortigita kaj absolute ĝi ne
kapablis priregi ĉiujn aldonitaj taskoj, kiujn Hitler donis al ĝi absolute
senrespekte al la realo. Armitaj ja estis ĉirkaŭ 7,5 milionoj da viroj, sed
iliaj armilekipaĵaro kaj provizado estis absolute neadekvataj.

Nokte el la 12-a je la 13-a de januaro la sovetaj soldataroj komencis ofensivon,
dum kiu ili trarompis la germanajn poziciojn en regiono de Poznan antaŭenpaŝante
ĉiutage je 60 km. La 31-an de januaro Ruĝa Armeo staris sur Odro, kio estis
proksimume 70 km de Berlino. Spite al insistado de Stalin, kiu deziris tujan
atakon kontraŭ Berlino la soveta supera komandantaro koncentriĝis sekurigi alojn
kaj komencis sturmon kontraŭ la forta germana grupiĝo en Pomerio. Daŭrigis
bataloj en Orienta Prusio kaj en Hungario. Inter la 4-a ĝis la 11-a de februaro
okazis en konferenco en Jalto, kun reprezentantoj de Sovetunio, Usono kaj
Unuiĝinta Reĝlando. La germanaj taĉmentoj komencis sian lastan pli signifan
sturman operacon de la dua mondmilito la 6-an de marto (vidu operaco Printempa
vekiĝo), sed tiu baldaŭ frakasiĝis je dura rezisto de nombre kaj materiale multe
pli bone situita Ruĝa Armeo kaj elĉerpis lastajn germanajn rezervojn. En la
okcidenta batalfronto la usonaj soldataroj transpaŝis la 7-an de marto 1945
ponton trans rivero Rejno ĉe Remageno kaj komencis antaŭenpaŝon en la internon
de Germanio. La 11-an de aprilo alvenis la 9-a usona armeo al Elbo kaj konstruis
antaŭpontejon netutaj 80 km de Berlino.

La 14-an de aprilo tute disfalis la germana batalfronto en Italio. La 16-an de
aprilo Ruĝa Armeo komencis sturmon, kies celo devis esti ĉirkaŭiga manovro kaj
la tuta ĉirkaŭigo de Berlino. La unuaj sovetaj taĉmentoj alveturis en antaŭurbon
de la germana ĉefurbo la 24-an de aprilo, je unu tago pli poste komencis rekta
sturmo kontraŭ Berlino. La 30-an de aprilo 1945 Adolf Hitler memmortigis sin kaj
la 2-an de majo la berlina garnizono kapitulacis. La 6-an de majo 1945 la
sovetaj soldataroj komencis Pragan ofensivon kontraŭ la germanaj soldataroj sur
la teritorio de Bohemio. Kapitulacaj aktoj de Germanio estis subskribitaj la
7-an de majo en Reims kaj la 8-an de majo en Berlino. La lastaj bataloj en
Eŭropo okazis sur la teritorio de Protektorato Bohemio kaj Moravio, kie
koncentriĝis forta grupiĝo de la germanaj soldataroj kaj kie okazis Praga
ribelo, dum kio lastaj bataloj okazis ankoraŭ la 11-an de majo 1945. Julie
okazis la Potsdama konferenco ĉe Berlino (vidu ankaŭ artikolon pri Potsdama
Interkonsento).

Sur la pacifika militkampo okazis en januaro de 1945 pluaj bataloj je Filipinoj
- la 9-an de januaro usonanoj elŝipiĝis sur Luzono-n. La 1-an de februaro
Aliancanoj liberigis Nordan Borneon. La 19-an de februaro usonanoj elŝipiĝis sur
Iwo Jima kaj la 1-an de aprilo 1945 sur Okinawa, per kio komencis atako kontraŭ
japanaj insuloj. La 6-an de aŭgusto 1945 estis ĵetita atombombo sur japanan
urbon Hiroŝima, la 9-an de aŭgusto estis ĵetita atombombo sur Nagasako. La 8-an
de aŭgusto 1945 Sovetunio deklaris milito al Japanio, la sekvantan tagon ĝi
komencis atakon kontraŭ la japana armeo en Manĝurio. La 15-an de aŭgusto estis
fermita armistico kaj la bataloj estis finitaj. La kapitulaca akto mem okazis la
2-an de septembro 1945.

Rezistaj movadoj dum la Dua Mondmilito okazis en ĉiu lando okupita de Nazioj laŭ
ampleksa gamo da rimedoj, intervale de pasiva rezisto, misinformado kaj
propagando, ĝis kaŝigado de kraŝitaj pilotoj kaj eĉ al rekta militado kaj la
rekaptado de urboj. En multaj landoj, rezistaj movadoj foje estis ankaŭ
referitaj kiel Subtero.

Inter la plej famaj rezistaj movadoj estis la Pola Rezisto, inkluzive de la Pola
Enlanda Armeo, partizanoj Leśni, kaj la tuta Pola Partizana Ŝtato; la sovetiaj
partizanoj, la itala Resistenza kondukita plejparte fare de la Itala
Naciliberiga Komitato; la Franca rezistado, la jugoslavaj partizanoj, la Belga
Rezisto, la Norvega Rezisto, la Greka Rezisto, la Nederlanda Rezisto kaj la
persekutita opozicio en Germanio mem (ekzistis 16 ĉefaj rezistaj grupoj kaj
almenaŭ 27 malsukcesaj provoj murdi Hitleron kun multaj pliaj planitaj): resume,
tra tuta Germani-okupata Eŭropo.



https://eo.wikipedia.org/wiki/A%C5%ADstralio

Aŭstralio (angle: Australia), aŭ la Komunejo de Aŭstralio (angle: Commonwealth
of Australia), estas lando en la suda hemisfero kiu konsistas plej grandan
parton el la plej malgranda kontinento de la mondo, nome Oceanio, kaj estas
formata de la tiel nomata aŭstralia kontinento, la grandega insulo Tasmanio kaj
kelkaj aliaj insuloj en la suda, la hinda kaj la pacifika oceanoj. Najbaraj
landoj estas Indonezio, Orienta Timoro, Papuo-Nov-Gvineo, la Salomonoj,
Vanuatuo, Nov-Kaledonio kaj Nov-Zelando.

La kontinento kaj insuloj de Aŭstralio ekhavis enloĝantojn ekde antaŭ 42.000
jaroj - la indiĝenaj aŭstralianoj (aborigenoj kaj torresmarkolaj insulidoj). Dum
ĉirkaŭ 50,000 jaroj antaŭ la unua brita setlado en la fino de la 18a jarcento,
Aŭstralio estis loĝata de indiĝenaj aŭstralianoj, kiuj parolis lingvojn
grupigeblajn en ĉirkaŭ 250 lingvaroj.

Post sporadaj vizitoj de fiŝkaptistoj de la nordo kaj de eŭropaj esploristoj kaj
komercistoj komence de la 17-a jarcento, la orienta parto de la kontinento estis
postulita de la britoj en 1770 kaj oficiale finaranĝita per perforta
transportado (ang. penal transportation) same kiel la kolonio Novsudkimrio la
26-an de januaro 1788. Sekve de tio, ke la popolo multobliĝis kaj novaj areoj
estis malkovritaj oni sukcese starigis krome kvin memgvidajn (ang.
self-governing) transmarajn teritoriojn de Britio dum la 19-a jarcento, tiam
nomitaj kronkolonioj. La 1an de Januaro 1901 la ses kolonioj federaciiĝis,
formante la Commonwealth of Australia. Ekde la federaciĝo, Aŭstralia havis
stabilan liberalan demokratian politikan sistemon kiu funkcias kiel federacia
parlamenta konstitucia monarkio enhavanta ses subŝtatojn kaj kelkajn
teritoriojn. la moderna populacio de 24 milionoj estas tre urbigita kaj tre
koncentrita en la orientaj subŝtatoj kaj en la marbordo.

La granda insulo de Aŭstralio estas samtempe sendependa lando kaj kontinento.
Aŭstralio situas en la Suda Pacifiko, kaj havas 7.682.300 km2 en areo (el kio
40 % de la teritorio estas tropika, dum unu triono estas dezerto), proksimume la
grando de la kontinenta Usono. Ĝi estas la sesa plej granda lando en la mondo
laŭ la totala areo.

La ĉefurbo de la lando estas Kanbero (331 mil), kiu estas en la Aŭstralia
Ĉefurba Teritorio en Novsudkimrujo. La politika sistemo estas konstitucia
monarĥio kaj federacia parlamenta ŝtato. La nomo "Aŭstralio" venas de la latina
vorto australis, kaj signifas "suda". La aŭstralianoj ofte diras, ke ilia lando
troviĝas "sube" (ang. "down under"). Willem Jansz (1606) kaj Abel Tasman (1642),
nederlandanoj, kaj ŝipestro James Cook (1770), brito, estis unuaj eŭropanoj kiuj
vizitis Aŭstralion. La unua brita kolonio estis apud Sidnejo (1788). Fine de la
20a jarcento Aŭstralio havis 18 783 551 loĝantojn (2000).

Aŭstralio havas multajn marsupiulojn. Estas, ekzemple, la kanguruo, la valabio,
la vombato, la koalo; aliaj interesaj bestoj estas la monotremoj, kiel la
ornitorinko kaj la ekidno, kaj granda birdo, la emuo. Estas multaj eŭkaliptaj
arboj, ŝafoj, kaj kunikloj. Kvinslando havas tre longan koralan rifon.

La ĉefa lingvo de Aŭstralio estas la angla, sed la aborigenoj parolis 250
malsamajn lingvojn antaŭ la jaro 1800. Hodiaŭ restas nur proksimume 40.000
aborigenoj de pura raso. Ili nun parolas eble nur 50 aborigenajn lingvojn.
Restas aliaj 40.000 homoj de raso miksita.

Aŭstralio estas disvolvigita lando kaj unu el la plej riĉaj en la mondo, kun la
12a plej granda ekonomio en la mondo. En 2014 Aŭstralia havis la kvinan plej
altan enspezon per capita. La militista elspezo de Aŭstralio estas la 13a plej
granda en la mondo. Kun la dua plej alta indico en homa disvolviĝo tutmonde,
Aŭstralio estas alte rangita en multaj internaciaj komparoj de nacia plenumado,
kiaj vivkvalito, sansistemo, edukado, ekonomia libero, kaj la protekto de
civilaj liberecoj kaj politikaj rajtoj. Aŭstralio estas membro de Unuiĝintaj
Nacioj, G20, Komunumo de Nacioj, ANZUS, Organizaĵo pri Ekonomiaj Kunlaboro kaj
Evoluigo (OEKE), Monda Organizaĵo pri Komerco, Azia-Pacifika Ekonomia
Kunlaborado, kaj la Pacifikinsula Forumo.

La nomo en Esperanto Aŭstralio derivas el la angla nomo Australia [osTREJlja] aŭ
[əˈstɹæɪljə, -liə] en aŭstralia angla derivas el la latina Terra Australis
("suda lando") nomo uzata por supozataj landoj en la suda hemisfero ekde
antikvaj epokoj. La plej frua registrita uzo de la vorto Australia en angla
estis en 1625 en "A note of Australia del Espíritu Santo, written by Sir Richard
Hakluyt", publikigita de Samuel Purchas en Hakluytus Posthumus, kiel fuŝaĵo de
la origina hispana nomo "Australia del Espíritu Santo" (Suda Lando de la Sankta
Spirito) por insulo en Vanuatuo. La nederlanda adjekta formo Australische estis
uzata en nederlanda libro en Batavio (Ĝakarto) en 1638, por referenci al la ĵus
malkovritaj landoj sude. La unua fojo ke la nomo Australia ŝajne estis oficiale
uzata estis en dokumento de Lord Bathurst de 4a de Aprilo 1817 en kiu la
Guberniestro Lachlan Macquarie agnoskas la ricevon de mapo fare de Matthew
Flinders de Aŭstralio. La 12a de Decembro 1817, Macquarie rekomendis al la
Kolonia Oficejo ke ĝi estu formale adoptita. En 1824, la Almiraleco akceptis ke
la kontinento estu konata oficiale kiel Australia.

La historio de Aŭstralio komenciĝis kiam la homoj alvenis al la aŭstralia
kontinento de la nordo antaŭ pli ol 42.000 jaroj. Tamen, ĝia skribita historio
ne komenciĝis ĝis kiam esploristoj nederlandaj ĝin unue rigardis en la 17a
jarcento. Tamen, ili supozis ke la aŭstralia tero estis neloĝebla kaj sekve ĝin
ne koloniigis, lasante tiel malferman vojon por la postaj britaj ekspedicioj. La
taksado de la aŭstralia historio estas temo de diskuto ankoraŭ nuntempe, aparte
koncerne al la traktado de la aŭstraliaj praloĝantoj fare de la eŭropaj
koloniantoj.

Aŭstralia Unio kreiĝis en 1901, fariĝis aŭtonomio de Britio en 1942. En 1967
aborigenoj ricevis ĉiujn civilajn rajtojn. En 1999 okazis referendumo, kiu devis
klarigi la demandon de landa politika aranĝo. Plimulto de la loĝantoj rifuzis
modelon de respublika aranĝo kaj subtenis la ekzistantan sistemon.

La ĝusta dato de la unuaj homaj setlejoj en Aŭstralio estas ankoraŭ temo de
debato. Tamen, oni kredas ke la aŭstralia tero estis loĝita de homoj antaŭ inter
42.000 kaj 48.000 jaroj; en tiu epoko estis periodo de amasa ekologia ŝanĝo kiu
estis kaŭzita de homaj agadoj. La unuaj aŭstralianoj estis la praavoj de la
aŭstraliaj aborigenoj de la aktualeco; ili alvenis tra pontoj de tero kaj maraj
trapasejoj de malmulta longeco el Sudorienta Azio. La plej granda parto de ĉi
tiuj personoj estis ĉasistoj-kolektistoj kun kompleksa parola tradicio kaj
spiritaj valoroj bazitaj en la adorado de la tero kaj en la kredo de la tempo de
sonĝo.

En 1770, la ekspedicio de la Endeavour sub la komando de la leŭtenanto James
Cook navigis kaj mapigis la orientan marbordon de Aŭstralio, elŝipiĝante en la
kontinento por la unua fojo en Botany Bay la 29an de aprilo de tiu jaro. Cook
direktis sin poste al la nordo kaj, antaŭ ol marŝi, elŝipiĝis en la insulo
Possession, en la toresa Markolo, la 22an de aŭgusto de 1770. Tie li postulis
formale la orientan marbordon de Aŭstralio por la Reĝlando Britio kaj nomis ĝin
Novsudkimrio. Pro tio ke la malkovroj de Cook ebligis la unuan eŭropan setlejon
en la kontinento, li estas ofte populare konsiderata kiel la malkovrinto de la
aŭstralia tero, kvankam la vera malkovro okazis pli ol 160 jarojn antaŭ la
vojaĝo de Cook.

Je sia reveno al Anglio, li informis favore al tiuj teroj malkovritaj dum la
ekspedicio kio generis intereson pri Aŭstralio konsiderita kiel la potenciala
solvo por halti la problemon de troloĝateco de krimuloj en Britio, kiu estis
pligravigita pro la perdo de la dektri amerikaj kolonioj, kiu estis estintaj la
destino por la transportado de kondamnitoj. Sekve, la 13an de marto de 1787, la
dek unu ŝipoj de la Unua Floto eliris de Portsmouth, Anglio, al Botany Bay.

Ene de la kolonioj de la brita krono de Novsudkimrio, establiĝis setlejo kaj
punkolonio en Port Jackson (kiu nuntempe formas parton de Sidnejo) fonditaj de
la kapitano Arthur Phillip la 26an de junio de 1788. Tiu dato fariĝis nacia
festo nomita Tago de Aŭstralio. La Tero de Van Diemen, hodiaŭ konita kiel
Tasmanio, estis fondita en 1803 kaj ĝi iĝis aparta kolonio en 1825. Britio
postulis kiel propra la okcidentan parton de Aŭstralio en 1829. Apartaj kolonioj
estis formataj de porcioj de Nova Sudkimrio: Suda Aŭstralio (1836), Viktorio
(1851) kaj Kvinslando (1859). La Teritorio de la Nordo estis fondita en 1863 el
parto de la provinco de Suda Aŭstralio. Viktorio kaj Suda Aŭstralio estis
fonditaj kiel “liberaj”, ĉi tio signifas ke neniam estis punkolonioj, kvankam
antaŭe al ilia fondo ili estis ricevintaj iujn prizonulojn devenantaj el
Tasmanio sed neniam el Britio. Okcidenta Aŭstralio ankaŭ estis fondita “libera”,
sed akceptis poste la krimulajn transportadojn pro la granda malabundeco de
fontoj de laboro kiun ĝi suferis. Nov-Zelando estis parto de Novsudkimrio ĝis
1840, kiam ĝi iĝis kolonio por si mem. La transporto de prizonuloj estis iom
post iom abolita en la tuta Aŭstralio inter 1840 kaj 1864.

La loĝantaro indiĝena aŭstralia, ĉirkaŭkalkulita en 350.000 loĝantoj en la
momento de la eŭropa setlejo, reduktis sin konsiderinde en la 150 sekvaj jaroj,
ĉefe pro infektaj malsanoj apud la kultura malintegriĝo kaj al la deviga
relokiĝo kiun ili suferis pro la antaŭeniro de la kolonioj. La disiĝo de infanaj
praloĝantinoj kaj iliaj familioj, pri kiu iuj historiistoj kaj indiĝenoj
argumentas ke ĝi devus esti konsiderita genocido laŭ la juraj normoj de la
aktualeco, eble faris pli malgrandan kontribuon en la popola katastrofo de la
praloĝantoj.

Dum longa tempo infanoj de indiĝenaj aŭstralianoj estis prenitaj el siaj
gepatroj kaj senditaj al ŝtataj institucioj kaj blankaj familioj por esti
edukitaj kiel «normalaj» (laŭ eŭropkultura vidpunkto) homoj. Rezulte de tio
multaj el ili perdis siajn kulturajn radikojn, sed ĉe tio ne iĝis la parto de la
«blanka socio» kaj ricevis la nomon "Ŝtelita generacio". Ĉi tiu politiko finiĝis
en la 1960-aj jaroj. En 2008 la aŭstralia ĉefministro Kevin Rudd pardonpetis pri
tio al la indiĝenaj aŭstralianoj.

De 1930 ĝis 1970 funkciis la Programo de Infanaj Migrintoj, kadre de kiu Britio
sendis malriĉajn infanojn al "pli bona vivo" en Aŭstralio, Kanado kaj aliloken.
La plimulto de la infanoj estis jam prenitaj el sia familio de la ŝtataj
aŭtoritatoj aŭ forlasitaj de siaj gepatroj. Kiam ili estis ekspeditaj el Britio,
al multe da ili oni rakontis, malĝuste, ke la gepatroj estis mortintaj. Multaj
gepatroj ne sciis, ke siaj infanoj, foje ne pli ol trijaraĝaj, estis senditaj al
Aŭstralio. Prizorg-agentejoj kunlaboris kun la registaro por sendi malfavoratajn
infanojn al pli "rozkolora estonteco" kiu tiam estis juĝita kiel "bonaj
blankuloj" al siatempa kolonio. En multaj kazoj ili estis edukitaj sole por
laboro en bienoj, kaj suferis kruelecon kaj aflikton interalie fizika,
psikologia kaj seksa molestado. Ili do ricevis la nomon "Forgesitaj
Aŭstralianoj". Entute kalkuliĝis ĉ. 500 000 tiaj infanoj.

La 17-an de novembro 2009 la aŭstralia ĉefministro Kevin Rudd pardonpetis al la
"Forgesitaj aŭstralianoj". Li esprimis la esperon, ke la nacia pardonpeto helpos
"kuraci la doloron" kaj estos turnopunkto en aŭstralia historio. La ceremonion
en la Kanbero ĉeestis centoj da tiaj homoj, proksimume 7 000 el kiuj ankoraŭ
loĝas en Aŭstralio. "Verdire, ĉi tio estas malbela rakonto. Verdire granda
malbono estas farita. Estas mia espero, ke de hodiaŭ, vi estos nomitaj la
Memoritajn aŭstralianojn," li diris.

Dum renkontiĝo de 1 000 homoj ĉe la Parlamentejo Kevin Rudd ankaŭ proponis sian
pardonpeton al infanaj migrintoj prenitaj el Britio al Aŭstralio post la milito,
ofte sen konsento de la gepatroj.

Inter 1855 kaj 1890, la ses kolonioj akiris individue respondecan registaron,
administrante la plimulton de iliaj internaj aferoj kvankam ili formis parton de
la Brita Imperio. La Kolonia Oficejo de Londono plu tenis la kontrolon sur iuj
demandoj, ĉefe internaciaj rilatoj, defendo kaj internacia mara trafiko.

Orimpetego ekis en Aŭstralio komence de la 1850-aj jaroj kaj la Eureka Ribelo
kontraŭ minpermesilaj impostoj en 1854 estis frua esprimo de civila malobeo.
Inter 1855 kaj 1890, la ses kolonioj unuope akiris respondecan memgadon,
ekadministrante plej el siaj propraj aferoj restante parto de la Brita Imperio.
La Kolonia Oficejo en Londono retenis kontrolon de kelkaj aferoj, ĉefe de
eksterlandaj aferoj, defendo, kaj internacia navigado.

La 1a de Januaro 1901, la federaciigo de la kolonioj estis plenumita post
jardeko de planado, konsultado kaj voĉdonado. Tio establis la Komunumo de
Aŭstralio kiel dominio de la Brita Imperio. La Federacia Ĉefurba Teritorio
(poste renomita kiel Aŭstralia Ĉefurba Teritorio) estis formita en 1911 kiel la
loko por la futura federacia ĉefurbo de Kanbero. Melburno estis provizora sidejo
de registaro el 1901 al 1927 dum Kanbero estis konstruita. La Norda Teritorio
estis transferita el la kontrolo de la sudaŭstralia registaro al la federacia
parlamento en 1911. En 1914, Aŭstralio aliĝis al Britio por lukti en la Unua
Mondmilito, kun la elteno kaj de la velkanta Komunuma Liberala Partio kaj la
kreskanta Aŭstralia Laborista Partio. Aŭstralianoj partoprenis en multaj el la
ĉefaj bataloj de la Okcidenta Fronto. El ĉirkaŭ 416,000 partoprenantoj, ĉirkaŭ
60,000 mortiĝis kaj aliaj 152,000 estis vunditaj. Multaj aŭstralianoj konsideras
la malvenkon de la ANZAC ĉe la Batalo de Kalipolis kiel la nasko de nacio —
fakte ties ĉefa milita agado. La Kampanjo de la Kokoda Vojo estas konsiderata de
multaj kiel analoga nacio-difina evento dum la Dua Mondmilito.

La Statuto de Westminster 1931 de Britio formale finigis plej el la konstituciaj
ligiloj inter Aŭstralio kaj la UR. Aŭstralio adoptis ĝin en 1942, sed ĝi estis
retroenigita al 1939 por konfirmi la validecon de la leĝaro aprobita de la
Aŭstralia Parlamento dum la Dua Mondmilito. La bato pro la malvenko de Unuiĝinta
Reĝlando en Azio en 1942 kaj la minaco pro ebla japana invado okazigis la turnon
de Aŭstralio al Usono kiel nova aliancano kaj protektanto. Ekde 1951, Aŭstralio
estis formala milita aliancano de Usono, laŭ la traktato ANZUS. Post la Dua
Mondmilito Aŭstralio kuraĝigis enmigradon el Eŭropo. Ekde la 1970-aj jaroj kaj
sekve al la abolo de la politiko pri Blanka Aŭstralio, oni helpis ankaŭ
enmigradon el Azio. Kiel rezulto transformiĝis la demografio, kulturo kaj
mem-bildo de Aŭstralio. La fino de la konstituciaj ligiloj inter Aŭstralio kaj
UR estis plifortigita pere de la aprobo de la Australia Act 1986, finigante
ajnan britian rolon en la regado de la Aŭstraliaj Ŝtatoj, kaj fermante la eblon
de juraj alvokoj al la Priata Konsilantaro en Londono. En referendumo de 1999,
55% el la voĉdonintoj kaj majoritato en ĉiu ŝtato malakceptis proponon iĝi
respubliko kun prezidento nomumita de du trionoj de voĉdonoj en ambaŭ ĉambroj de
la Aŭstralia Parlamento. Ekde la elekto de la registaro Whitlam en 1972, estis
plibonigo en la eksterlanda politiko de Aŭstralio pri la ligiloj kun aliaj
landoj de la Pacifika Bordo, dum retenado de ligiloj kun la tradiciaj aliancanoj
kaj komercaj partneroj.

La geografio de Aŭstralio enhavas ampleksan varion de biogeografiaj regionoj
estante la plej malgranda kontinento en la mondo sed ankaŭ la sesa plej granda
lando en la mondo. La loĝantaro de Aŭstralio estas koncentrata laŭlonge de la
orienta kaj sudorientaj marbordoj. La geografio de la lando estas tre diversa,
game el neĝo-kovritaj montoj de la Aŭstraliaj Alpoj kaj Tasmanio al grandaj
dezertoj, tropikaj kaj moderklimataj arbaroj. Najbaraj landoj estas Indonezio,
Orienta Timoro kaj Papuo-Novgvineo norde, la Salomonoj, Vanuatuo kaj la franca
dependaĵo de Novkaledonio oriente, kaj Novzelando sudoriente.

La teramaso de Aŭstralio de 7,617,930 kvadrataj kilometroj (2,941,300 sq mi)
estas sur la Hind-Aŭstralia Plato. Ĝi estas ĉirkaŭata de la Hinda kaj Pacifika
oceanoj,kvankam Aŭstralio priskribas la akvejojn sude de ties kontinentea tero
kiel Suda Oceano, pli ol kiel Hinda Oceano kiel difinita de la Internacia
Hidrografia Organizo (IHO). En 2000, voĉdono de la ŝtatoj membroj de IHO difinis
la terminon "Suda Oceano" aplikate nur al la akvoj inter Antarkto kaj la 60
gradoj sude latitude. Ĝi estas separata el Azio pere de la Arafura kaj la Timora
maroj, kun la Korala Maro kuŝe ĉe la marbordo de Kvinslando, kaj la Tasmana Maro
kuŝe inter Aŭstralio kaj Novzelando. La plej malgranda kontinento de la mondo
kaj la sesa plej granda lando laŭ totala areo, Aŭstralio — pro sia grando kaj
izoleco — estas ofte kromnomita kiel la "insula kontinento", kaj estas foje
konsiderata la plej granda insulo en la mondo. Aŭstralio havas 34,218
kilometrojn (21,262 mi) de marbordo (eksklude ĉiujn ĉebordajn insulojn), kaj
postulas etendan ekonomian ekskludan zonon de 8,148,250 kvadrataj kilometroj
(3,146,060 sq mi). Tiu ekonomia ekskluda zono ne inkludas la areon de la
Aŭstralia Antarkta Teritorio. Krom la Makvora Insulo, Aŭstralio kuŝas inter
latitudoj 9° kaj 44°S, kaj longitudoj 112° kaj 154°E.

La Granda Barilrifo, nome la plej granda koralrifo de la mondo, kuŝas je
mallonga distanco el la nordorienta marbordo kaj etendas laŭ ĉirkaŭ 2,000
kilometroj (1,240 mi). La Monto Augustus, postulita kiel la plej granda monolito
el la mondo, situas en Okcidenta Aŭstralio. Kun 2,228 metroj (7,310 ft), la
Monto Kosciuszko en la Granda Disiganta Montaro estas la plej alta monto en la
aŭstralia kontinenta tero. Eĉ pli altaj estas la Mawson Montopinto (kun 2,745
metroi aŭ 9,006 futoj), en la malproksima aŭstralia teritorio de Insulo Herdo,
kaj, en la Aŭstralia Antarkta Teritorio, la Monto McClintock kaj la Monto
Menzies, kun 3,492 metroj (11,457 ft) kaj 3,355 metroj (11,007 ft) respektive.

La grando de Aŭstralio havigas ampleksan varion de pejzaĝoj, kun tropikaj
pluvarbaroj en la nordoriento, montaroj en la sudoriento, sudokcidento kaj
oriento, kaj sekaj dezertoj centre. Ĝi estas la plej ebena kontinento, kun la
plej malnovaj kaj malplej fekundaj grundoj; dezertoj aŭ duon-arida tero ofte
konata kiel outback formas la plej grandan parton de tero. En la plej seka
loĝata kontinento, ties jara pluvo averaĝe sur kontinenta areo estas malpli ol
500 mm. La loĝdenseco, 2.8 loĝantoj por km², estas inter la plej malaltaj en la
mondo, kvankam granda proporcio de la loĝantaro loĝas laŭlonge de la
moderklimata sudorienta marbordo.

Orienta Aŭstralio estas markata de la Granda Disiganta Montaro, kiu estas
paralela al la marbordo de Kvinslando, Nova Sudkimrio kaj multo de Viktorio. La
nomo estas ne strikte akurata, ĉar partoj de la montaro konsistas el malaltaj
montetoj, kaj la altaj teroj estas tipe ne pli ol 1,600 metroj (5,249 ft) altaj.
La marbordaj altaj teroj kaj la zono de herbejoj Brigalow kuŝas inter la
marnbordo kaj la montoj, dum interno de la divida montaro estas grandaj areoj de
herbejoj. Tio inkludas la teritoriojn de la okcidentaj ebenaĵoj de Nova
Sudkimrio, kaj de la Altaĵa savano de Einasleigh, de la herbejo Barkly kaj de
Mulga en interna Kvinslando. La plej norda punkto de la orienta marbordo estas
la tropika pluvarbara Kabjorka Duoninsulo.

La pejzaĝoj de la Supra Pinto kaj de la regiono ĉe la Karpentaria Golfo - kun
iliaj tropikaj klimato - inkludas arbarojn, duonarbarojn, humidejojn, herbejojn,
pluvarbarojn kaj dezertojn. Je la nordokcidenta angulo de la kontinento estas la
sabloŝtonoj klifoj kaj gorĝoj de Kimberley, kaj sub tio Pilbara. Sude de tiuj
kaj interne, kuŝas pliaj areoj de herbejoj: nome la Ordviktoria Ebenaĵo kaj la
mulg-arbustejoj de Okcidenta Aŭstralio. Kerne de la kamparo estas la supraj
teroj de centra Aŭstralio. Elstaraj karakteroj de la centro kaj sudo estas Uluru
(konata ankaŭ kiel Ayers Rock), nome fama sabloŝtona monolito, kaj la internaj
dezertoj Simpson, Tirari-Sturt, Gibson, Sandy-Tanami kaj la Granda Viktoria, kun
la fama Nularba Ebenaĵo ĉe la suda marbordo.

La klimato de Aŭstralio estas grave influita de oceanaj marfluoj, kiaj la
Hindoceana Dupoluso kaj la El Niño Suda Oscilado, kiu estas koresponda kun
perioda trosekeco, kaj la sezontropika malalta premsistemo kiu produktas
ciklonojn en norda Aŭstralio. Tiuj faktoroj kaŭzas ke pluvego varias markite el
jaro al jaro. Multo de la norda parto de la lando havas tropikan, hegemonian
somer-pluvan (musono) klimaton. La sudokcidenta angulo de la lando havas
Mediteranean klimaton. Multo de sudoriento (kiaj Tasmanio) estas moderklimata.

Kvankam plej el Aŭstralio estas duon-arida aŭ dezerta, ĝi inkludas diversan
gamon de habitatoj el alpaj arbustaroj al tropikaj pluvarbaroj, kaj estas
agnoskita kiel megadiversa lando. Fungoj tipigas tiun diversecon; ĉirkaŭ 250,000
specioj — el kiuj nur 5% estis priskribitaj — ekzistas en Aŭstralio. Pro la
granda antikveco de la kontinento, la tre varieblaj vetermodeloj, kaj la
longdaŭra geografia izoleco, multo el la biotoj de Aŭstralio estas unika. Ĉirakŭ
85% el la florplantoj, 84% el mamuloj, pli ol 45% el la birdoj, kaj 89% el la
ĉebordaj fiŝoj de moderklimata zono estas endemiaj. Aŭstralio havas la plej
granda nombro de reptilioj de ajna lando, kun 755 specioj.

La arbaroj de Aŭstralio estas ĉefe el ĉiamverdaj specioj, partikulare eucalyptus
en la malplej aridaj regionoj; akacioj anstataŭas ilin kiel hegemonia specio en
pli sekaj regionoj kaj dezertoj. Inter bone konataj aŭstraliaj animaloj estas la
Monotremoj (nome la ornitorinko kaj la ekidno); kaj krome Aŭstralio estas hejmo
de marsupiuloj, kiaj la kanguruo, la koalo, kaj la vombato, kaj de birdoj kiaj
la emuo kaj la kukabaraoj. Aŭstralio estas hejmo ankaŭ de multaj danĝeraj bestoj
kiaj kelkaj el la plej venenaj serpentoj en la mondo. La dingo estis enmetita de
aŭstroneziaj popoloj kiuj komercis kun indiĝenaj aŭstralianoj ĉirkaŭ la jaroj
3000 a.K. Multaj animalaj kaj plantaj specioj formortiĝis tuj post la unua homa
setlado, kiaj la Aŭstralia megafaŭno; aliaj malaperis post la eŭropana setlado,
inter ili la tilacino.

Multaj el la ekoregionoj de Aŭstralio, kaj de la specioj ene de tiuj regionoj,
estas minacataj pro homa agado kaj pro enmetitaj animalaj, ĥromistaj, fungaj kaj
plantaj specioj. Ĉiuj tiuj faktoroj kondukis al rezulto ke Aŭstralio havas la
plej altan indicon de formorto el mamulaj specioj inter ĉiuj landoj de la mondo.
La federacia leĝo Environment Protection and Biodiversity Conservation Act 1999
estas la jura kadro por la protektado de minacataj specioj. Oni kreis nombrajn
protektitajn areojn laŭ la Nacia Strategio por la Konservado de la Aŭstralia
Biologia Diverseco por protekti kaj konservi unikajn ekosistemojn; 65 malsekejoj
estas listitaj laŭ la Ramsar-Interkonsento, kaj oni establis 16 naturajn lokojn
de Monda heredaĵo de Unesko. Aŭstralio estis rangita la 3a el 178 landoj en la
mondo por la Indico de Media Plenumado de 2014.

La aŭstralia naturo kaj ties pejzaĝo estas parto de la kultura heredaĵo, el kiu
menciindas la Nacia Parko Kakaduo, la Granda Bariera Rifo, la Tasmana Nacia
Parko, la Vilandra lag-regiono ktp.

Aŭstralio laŭ ĉefaj ekonomikaj parametroj okupas la 13-an lokon en la mondo.
Gravegan rolon havas mina industrio kaj agrikulturo. La lando havas grandan
provizon da energiaj kaj mineralaj krudaĵoj. La monunuo estas la aŭstralia
dolaro; la MEP se totala estas de 384 mil milionoj $ kaj pokapa de 18.720 $.

Aŭstralio estas riĉa lando; ĝi generas sian enspezon el variaj fontoj kiaj
min-rilataj eksportoj, telekomunikado, bankado kaj fabrikoj. Ĝi havas merkatan
ekonomion, relative altan MEP porpersona, kaj relative malalta indico de
malriĉo. En terminoj de averaĝa riĉo, Aŭstralio rangis la dua en la mondo post
Svisio en 2013, kvankam la indico de la landa malriĉo pliiĝis el 10.2% al 11.8%,
el 2000/01 al 2013. Ĝi estis identigita de la Credit Suisse Research Institute
kiel la lando kun plej alta averaĝa riĉo en la mondo kaj kun la dua plej alta
averaĝa riĉo por plenkreskulo en 2013.

La Aŭstralia dolaro estas la valuto de la lando, inklude la teritoriojn de
Kristnaskinsulo, Kokosinsulo (Keeling) kaj Norfolkinsulo, same kiel de la
sendependaj pacifikinsulaj ŝtatoj Kiribato, Nauro, kaj Tuvalo. Je la kunigo en
2006 de la aŭstraliaj borso nome Australian Stock Exchange kaj Sydney Futures
Exchange, la nova Australian Securities Exchange iĝis la naŭa plej granda en la
mondo.

Rangita la tria en la Indico de Ekonomia Libero (2010), Aŭstralio estas la
dekdua plej granda ekonomio de la mondo kaj havas la kvina plej granda ekonomio
pokapa (nominale) je $66,984. La lando estis rangita la dua en la Indico de homa
disvolviĝo de Unuiĝintaj Nacioj en 2011 kaj unua en la Prosperindico de Legatum
de 2008. Ĉiuj ĉefaj urboj de Aŭstralio estas bone situaj en tutmondaj komparaj
loĝindicoj; Melburno atingis la pinton por la kvara jaro en vico de la listo de
2014 de The Economist' pri plej loĝeblaj urboj de la mondo, sekve de Adelajdo,
Sidnejo, kaj Perth en la kvina, sepa kaj naŭa lokoj respektive. La totala
registara ŝuldo en Aŭstralio estas ĉirkaŭ $190 mil milionoj – 20% el la MEP en
2010. Aŭstralio havas inter la plej altajn domprezojn kaj kelkajn el la plej
altajn loĝoŝuldajn nivelojn en la mondo.

Emfazo al eksportado de varoj pli ol al fabrikitaj produktoj helpis gravan
pliigon en la komerco de Aŭstralio ekde la komenco de la 21a jarcento, pro la
plialtigo de varprezoj. Aŭstralio havas pagopesilon kiu estas pli ol 7% de la
MEP negativa, kaj estis havinta konstante grandajn deficitojn de kontanta mono
dum pli ol 50 jaroj. Aŭstralio kreskis je averaĝa ĉiujara indico de 3.6% dum
ĉirkaŭ 15 jaroj, kompare kun la ĉiujara averaĝo de la OECD de 2.5%. Aŭstralio
estis la nura progresinta ekonomio kiu ne suferis recesion pro la tutmonda
financa krizo de 2008–2009. Tamen, la ekonomioj de ses el la ĉefaj komercaj
partneroj de Aŭstralio estis en recesio, kio siavice tuŝis Aŭstralion, grave
malhelpante ties ekonomian kreskon en ĵusaj jaroj. El 2012 al komenco de 2013,
la landa ekonomio de Aŭstralio kreskis, sed kelkaj ne-minaj ŝtatoj kaj ĝenerale
la nemina ekonomio de Aŭstralio suferis recesion.

La Registaro Hawke reflosis la aŭstralian dolaron en 1983 kaj parte senreguligis
la financan sistemon. Sekvis la Registaro Howard kun parta senreguligo de la
labormerkato kaj la sekva privatigo de ŝtat-posedataj negocoj, ĉefe ĉe
telekomunikado. La sistemo de nerekta impostado estis esence ŝanĝita en Julio
2000 pere de la enkonduko de imposto al havaĵoj kaj servoj de 10% nome Goods and
Services Tax (GST). En la aŭstralia impostosistemo, personaj kaj entreprenaj
enspezimpostoj estas la ĉefaj fontoj de registara enspezado.

En Majo 2012, estis 11,537,900 personoj dungitaj (ĉu tut- aŭ part-tempe), kun
dungoproporcio de 5.1%. La sendungo de junuloj (15–24) atingis 11.2%. Informoj
liveritaj en mezo de Novembro 2013 montris ke la nombro de bonfartaj indikiloj
kreskis je 55%. En 2007 estis registritaj 228,621 nedungitoj, totalo kiu pliiĝis
al 646,414 en Marto 2013. Laŭ la Graduate Careers Survey, tuttempa dungado por
nove kvalifikitaj profesiuloj el variaj okupoj malpliiĝis ekde 2011 sed ĝi
pliiĝis por gradigitoj tri jarojn post gradiĝo.

Ekde 2008, inflacio estis tipe de 2–3% kaj la baza interezindico de 5–6%. La
serva sektoro de la ekonomio, inklude turismon, edukadon, kaj financajn servojn,
kalkulas por ĉirkaŭ 70% el la MEP. Riĉa en naturaj rimedoj, Aŭstralio estas ĉefa
eksportanto de agrikulturaj produktoj, partikulare tritiko kaj lano, mineraloj
kiaj fero kaj oro, kaj energio en la formoj de likvigita natura gaso kaj karbo.
Kvankam agrikulturo kaj naturaj rimedoj enkalkulas por nur 3% kaj 5% de la MEP
respektive, ili kontribuas substance al la eksportado. La plej grandaj
eksportmerkatoj de Aŭstralio estas Japanio, Ĉinio, Usono, Suda Koreio, kaj
Novzelando. Aŭstralio estas la kvara plej granda eksportanto de vino, kaj la
vina industrio kontribuas je $5.5 mil milionoj jare al la landa ekonomio.

La ĉefurbo estas Kanbero kaj aliaj gravaj urboj estas Sidnejo (3,9 mln),
Melburno (3,0 mln), Brisbano (1,3 mln), Perto (1,2 mln), Adelajdo (1,0 mln). La
loĝantaro estas 18,7 mln (2000), inter ili anglo-aŭstralianoj 73 %, angloj 6 %,
italoj 4 %, aborigenoj – 228 mil. La ŝtata lingvo estas la angla. Pri religio
oni povas kalkuli inter kredantoj estas 26 % de katolikoj, 24 % de anglikanoj
ktp.

Aŭstralio ne havas ŝtatan religion, kaj estas konstitucie malpermesite enkonduki
devigan religion aŭ malpermesi liberan praktikadon de iu religio. Tamen la
kristanismaj festoj pasko kaj kristnasko estas ŝtataj festotagoj.

En la censo de 2011, 61,1 % de la aŭstraliano deklaris sin kristanoj, 22,3 %
senreligiaj kaj 7,2 % kiel anoj de ne-kristanisma religio. 9,4 % ne respondis la
demandon pri sia religio.

Kvankam Aŭstralio ne havas oficialan lingvon, la angla fariĝis la fakta nacia
kaj oficiala lingvo. La aŭstralia angla estas grava vario de la lingvo kun
karakterizaj akĉento kaj leksiko. Ĝia literumo estas simila al tiu de brita
angla, kun pluraj esceptoj. En 81 % de la hejmoj oni parolas nur angle.

Kiam en la 18-a jarcento eŭropanoj eksetlis en Aŭstralio, la 40.000 praloĝantoj
parolis ĉ. 250 lingvojn en eble 500 dialektoj. En 1996, 48.200 aŭstralianoj
parolis indiĝenan lingvon. Proksimume 70 indiĝenaj lingvoj ankoraŭ estas
parolataj, kelkaj nur de altaĝuloj. Nu 18 el ili estas parolataj en ĉiuj
aĝogrupoj.

Pro enmigrado multaj aŭstralianoj havas aliajn hejmajn lingvojn; la plej
parolataj estas:

Ekzistas aŭstralia gestolingvo, nomata Auslan, kiu estas la precipa dialoga
lingvo de ĉirkaŭ 5.500 surduloj.

Lerneja edukado estas deviga en Aŭstralio kaj estas responso de la subŝtatoj kaj
teritorioj. Pro tio ekzistas malsamaj reguloj, sed ĝenerale infanoj devas ĉeesti
lecionojn de sia kvina al sia 16-a aĝojaro. En kelkaj subŝtatoj, ekzemple
Okcidenta Aŭstralio, junuloj 16/17-jaraj devas aŭ viziti lernejon aŭ partopreni
en profesia lernado, ekzemple metilernado.

La legoscia elcentaĵo en Aŭstralio estas supozata 99. En la OEKE-programo pri
internacia prijuĝado de studentoj Aŭstralio regule atingas unu el la 5 supraj
lokoj el 30. Ekster la ŝtataj lernejoj la katolikaj lernejoj plej gravas.

Aŭstralio havas 37 registare financatajn kaj du privatajn universitatojn, krome
aliajn specialiĝintajn instituciojn, kiuj ofertas aprobitajn kursojn je
altlerneja (triagrada) nivelo. La universitato de Sidnejo, fondita en 1850,
estas la plej aĝa de Aŭstralio; sekvas la universitato de Melburno, fondita tri
jarojn poste. Rimarkindas krome la universitatoj de la "Grupo de Ok" (angle
Group of Eight), inter ili la universitato de Adelajdo, la Australian National
University en Kanbero, la Monash University kaj la universitato de Novsudkimrio.
Laŭ OEKE Aŭstralio estas inter la landoj kun la plej altaj kostoj por
universitata studo.

La ŝtatestro estas la brita reĝino Elizabeto la 2-a (ekde 1952), kiu en la lando
estas reprezentata de General-guberniestro. La leĝdona organismo estas duĉambra
parlamento (224 membroj). La ĉefurbo estas Kanbero (331 mil).

La nacia festo estas la 26-a de januaro kiel tago de Aŭstralio. Aŭstralio
apartenas al diversaj politikaj organizoj ekzemple al la UNO (ekde 1945).

La Parlamento de Aŭstralio - angle Parliament of Australia aŭ Commonwealth
Parliament - estas la legislativo de la registaro de Aŭstralio. La parlamento
estas duĉambra, principe kreita laŭ la brita parlamenta modelo, sed kun iom da
influo de la usona sistemo. Laŭ sekcio 1 de la konstitucio de Aŭstralio, la
parlamento konsistas el tri eroj: la Reĝo respektive Reĝino de Aŭstralio (kiu
laŭdifine estas la sama kiel la Reĝo respektive Reĝino de Britio, do momente
reĝino Elizabeto la 2-a), la Aŭstralia Senato kaj la Aŭstralia Ĉambro de
Reprezentantoj. La reĝino estas kutime reprezentata fare de la Ĝenerala
Guberniisto de Aŭstralio.

La Ĉefministro de Aŭstralio aŭ en angla Prime Minister of the Commonwealth of
Australia estas la ĉefministro de Aŭstralio. Tiu individua posteno estas la plej
aĝa Minister of the Crown, la estro de la ministraro kaj de la priparolanto de
la Nacia Sekurkomitato. La oficposteno ne estas menciata en la Konstitucio de
Aŭstralio kaj ekzistas nur tra neverkitaj politikaj konvencio kaj tradicio.
Spite tion, praktike ĝi estas la plej pova parlamenta posteno en Aŭstralio. La
individuo kiu tenas la oficpostenon estas komisiita de la Ĝenerala Guberniestro
de Aŭstralio.

La Konstitucio de Aŭstralio estas la suprema leĝo laŭ kiu funkcias la registaro
de la Komunumo de Aŭstralio, inklude ties rilaton kun la ŝtatoj de Aŭstralio. Ĝi
konsistas el kelkaj dokumentoj. La Registaro de Aŭstralio aŭ en angla Government
of the Commonwealth of Australia, ankaŭ referencata kiel Australian Government,
Commonwealth Government aŭ Federal Government, estas la federacia demokratia
administracia aŭtoritato de Aŭstralio.

Esperanto ekzistas en Aŭstralio ekde 1905, laŭ la libro "Esperanto en Aŭstralio"
verkita de Ray Ross. La plej granda Esperanto-organizo en Aŭstralio estas la
Aŭstralia Esperanto-Asocio. La Universala Kongreso okazis en Adelajdo en 1997.

En tiu ĉi artikolo estas uzita traduko de teksto el la artikolo Australia en la
angla Vikipedio.



https://eo.wikipedia.org/wiki/Tero

La Tero estas nia planedo, la tria planedo ekde la Suno (post Venuso kaj antaŭ
Marso). Rilate al diametro kaj maso ĝi estas la kvina plej granda el la ok
planedoj de la Sunsistemo kaj la plej granda el la terecaj planedoj (negasaj
planedoj). Ĝi havas la plej granda denseco meze de la planedoj de la Sunsistemo.

Hejmo por milionoj da specoj, inkluzive homoj, la Tero estas la sola loko en la
universo, pri kiu oni scias, ke tie ekzistas vivo. La planedo formiĝis antaŭ
4,54 miliardoj da jaroj, kaj vivo aperis sur ĝia surfaco ene de la unua
miliardo. Ekde tiam la biosfero konsiderinde ŝanĝis la atmosferon kaj aliajn
kontraŭvivajn kondiĉojn en la planedo, ebliginte la dismultiĝon de aerobiaj
organismoj kaj la formadon de la ozona tavolo, kiu kune kun la magneta kampo
baras vundeman sunradiadon kaj permesadas vivon sur kontinentoj. La fizikaj
ecaroj de la Tero, samkiel ĝia geologia historio kaj orbito, permesis la
daŭriĝon de vivo. Oni atendas, ke la mondo povos teni vivon dum 1,5 miliardoj da
jaroj plie, post kiam la kreskanta lumpovo de Suno estingos la biosferon.

La surfaco de la Tero konsistas en rigida tavolo nomata terkrusto, kiu estas
dividita en pluraj rigidaj segmentoj, aŭ tektonikaj platoj, kiuj laŭtempe migras
sur la interna parto de la planedo. Ĉirkaŭ 71% de tiu surfaco estas kovrata de
sala oceanaro, dum la resto konsistas en superoceanaj partoj, do kontinentoj kaj
insuloj. Likvan akvon, necesan al ĉia konata vivo, oni ne malkovris en aliaj
planedoj krom en la Tero. Sub la terkrusto estas daŭre aktiva (ekde sia formiĝo)
tavolo nomata mantelo; ĝi estas relative solida, tamen malpli rigida ol krusto.
La planeda interno estas dunatura kerno, ekstere likva, kiu naskas la magnetan
kampon de la Tero, kaj interne solida (fera).

La Tero interagas kun aliaj objektoj en la spaco, inkluzive kun la Suno kaj la
Luno, ĝia unusola natura satelito. Nuntempe la Tero orbitas kompletan ciklon
ĉirkaŭ la Suno unufoje dum la sama tempo, dum kiu ĝi rotacias laŭ sia akso
366,26 fojoj. Tia tempmezuro estas konata kiel sidera jaro, kiu egalas al 365,26
sunaj tagoj (aŭ suntagoj). La nombro da sunaj tagoj estas unu malpli ol la
nombro da sideraj tagoj pro tio, ke la orbita movo de la Tero ĉirkaŭ la Suno
rezultas en unu plia rotacio. La tera rotacia akso estas 23,4° klina rilate al
la normalo de ĝia orbita plano, kaŭzante sezonajn variadojn en la planeda
surfaco en periodo de unu tropika jaro (365,24 sunaj tagoj). La unusola tera
natura satelito, la Luno, kiu verŝajne ekorbitis la Teron ĉirkaŭ antaŭ 4,53
miliardoj da jaroj, respondecas pri oceanaj tajdoj, stabiligas la aksan klinecon
kaj laŭgrade malrapidigas la planedan rotacion. Antaŭ inter ĉirkaŭ 4,1 kaj 3,8
miliardoj da jaroj, la Tero suferis larĝan impaktadon de asteroidoj, kio ankaŭ
kontribuis per ŝanĝoj en la surfaca medio.

Mineraloj kaj la produktoj de biosfero mem kontribuas por tenado de vivo,
inkluzive homa, kio donas al ili gravan ekonomian rolon en la homa socio. La
homa tutmonda socio estas geografie dividita en ĉirkaŭ 200 suverenaj ŝtatoj,
kiuj interagas per diplomatio, vojaĝoj, komerco kaj militaj agadoj. La homa
kulturo kreis plurecan vidmanieron pri ilia hejmplanedo, inkluzivante personigon
de la Tero kiel dia esto, defendon de plata formo por la planedo kaj la
rigardon, ke ĝi estas la centro de la Universo. Nuntempe la planedo estas plej
ofte rigardata science, tamen grandiĝas la emo rigardi ĝin ankaŭ morale, ĉefe
pro la kreskanta ekologia konscio, kiu forpelas poluciemon kaj laboras por teni
la tersistemon ekvilibra.

La Tero estis unuafoje agnoskita kiel planedo de Koperniko. Ĝia astronomia
simbolo estas ♁ aŭ ⊕ {\displaystyle \oplus } .

Pro nekonataj kialoj, de tempo al tempo okazas grandaj mortiĝoj, kapablaj
profunde ŝanĝi la aspekton de surtera vivo. La lasta amasa mortiĝo okazis antaŭ
65 milionoj da jaroj kaj formortigis la dinosaŭrojn, kaj eble estis kaŭzita de
falo de granda asteroido. La plej granda mortiĝo okazis antaŭ 248 milionoj da
jaroj: 90% da animalaj specoj mortiĝis, lasinte la reptiliojn superi sur la seka
tero. Alia mortiĝo okazis antaŭ 438 milionoj da jaroj.

La Tero estas tersimila planedo. Male al la gasgigantoj kiel Jupitero, ĝi havas
solidan surfacon.

La Tero estas, kaj en maso kaj en diametro, la plej granda el la kvar tersimilaj
planedoj de la Sunsistemo. Ĝi ankaŭ havas plej grandan denson, plej fortan
graviton kaj plej fortan magnetan kampon.

Pluraj tersimilaj planedoj ekzistas en aliaj stelaj sistemoj, kiel la
ekstersunsistema planedo Gliese 581 c.

La maso de la Tero estas ĉirkaŭ 5,98×1024 kg. Ĝin konsistas ĉefe fero (32,1 %),
oksigeno (30,1 %), silicio (15,1 %), magnezio (13,9 %), sulfuro (2,9 %), nikelo
(1,8 %), kalcio (1,5 %), aluminio (1,4 %). La entutaj aliaj elementoj totaligas
1,2 %. Tamen, pro gravito, plej pezaj elementoj "dronis" en la kernon de la
Tero. Oni opinias, ke la kerno konsistas ĉefe el fero (88,8 %) nikelo (5,8 %),
sulfuro (4,5 %), kaj malpli ol 1 % da aliaj elementoj.

La geokemisto F. W. Clarke kalkulis, ke 47 % da maso de la terkrusto konsistas
el oksigeno en oksidoj, kiuj ĉefaj estas oksidoj de silicio, aluminio, fero,
kalcio, magnezio, kalio, natrio (kaj 1,5 % da oksido de hidrogeno, pli konata
kiel akvo).

Laŭ seismaj mezuroj la Tero konsistas ĉefe el tri tavoloj: la terkerno, la
termantelo kaj la terkrusto. Tiuj tavoloj estas disigitaj unu de la aliaj pro
seismaj malkontinuoj. La terkrusto kaj la supera parto de la supera mantelo kune
estas nomitaj litosfero. Ĝi estas nun inter 50 kaj 100 km dika kaj estas
diserigita en grandaj kaj pli malgrandaj tektonaj eroj, la tektonaj platoj.

La ĉirkaŭmezuro de la ekvatoro estas 40.075,017 km, t.e. je 67,154 km aŭ 0,17 %
pli granda ol la polusa ĉirkaŭmezuro de 40.007,863 km; kialo de ĉi tiu diferenco
estas la centrifuga forto de la rotacio.

Pro la diferencoj de la ĉirkaŭmezuro, oni povas kompreni nocion "la plej granda
monto sur la Tero" malsame. Laŭ la alteco super marnivelo, la Everesto en
Himalajo estas la plej granda, sed laŭ la distanco de la pinto al la centro de
la terkerno temas pri la vulkano Ĉimborazo en la Andoj. Mezurita de la propra
bazo, la Mauna Kea (Havajo) staranta sur la pacifika marfundo estas la plej
alta.

Kiel multaj solidaj planedoj kaj preskaŭ ĉiuj grandaj lunoj de la Sunsistemo, la
Tero montras evidentan duonigon de sia surfaco en apartaj duongloboj. La surfaco
(de entute ĉ. 510 milionoj da km²) konsistas el kontinenta duonglobo kaj oceana
duonglobo. La kontinenta duonglobo havas la plej grandan parton de lando ne
kovrita de akvo (ĉ. 47 %). La surfaco de la aliflanka oceana duonglobo enhavas
nur 11 % da lando.

La Tero estas la sola planedo de la Sunsistemo, sur kiu flua akvo ekzistas je la
surfaco. La oceanoj entenas 96,5 % de la tuta akvo de la planedo. Marakvo
entenas meze 3,5 % da salo.

La akva parto reprezentas en la nuna geologa epoko 70,7 % de tersurfaco. El la
29,3 % de la landa parto la ĉefan parton reprezentas la sep kontinentoj, laŭ
grandeco: Azio, Afriko, Nordameriko, Sudameriko, Antarkto, Eŭropo, Aŭstralio.
Kiel tektona plato, Eŭropo, kiu estas granda okcidenta duoninsulo de Eŭrazio,
verŝajne neniam estis sendependa unuo. La klasiga limo inter Aŭstralio kiel la
plej malgranda kontinento kaj Gronlando kiel la plej granda insulo, estas nur
konvencia. La areon de la mondaj oceanoj oni disigas kutime al kvin oceanoj: la
Pacifiko, la Atlantiko, la Hinda oceano, la Arkta oceano kaj la Suda oceano. La
plej malalta profundo situas en la Mariana Fosego, je 11.034 m sub la marnivelo.
La meza marprofundo estas 3.800 m. Tio estas ĉirkaŭ la kvinoblo de la meza alto
de kontinentoj, kiu estas ĉ. 800 m.

La plej grandaj tektonaj platoj, krom la Pacifika Plato, respondas al
kontinentoj kaj ĉirkaŭprenas partojn de oceanoj apud la kontinento. Ĉiuj tiuj
platoj moviĝas laŭ tektoniko unu relative al la aliaj sur la parte fandiĝintaj,
dikfluaj ŝtonmasoj de la supera mantelo nomata astenosfero (kies dikeco estas de
100 ĝis 150 km).

La magneta kampo, kiu ĉirkaŭas la Teron, estas kreata de geogeneratoro. Proksime
de la tersurfaco la kampo similas al magneta dipolo. La magnetaj kamplinioj
eliras el la Tero ĉe la suda duonsfero kaj eniras ĝin denove ĉe la norda
duonsfero (t. e., en la suda duonsfero situas de vidpunkto de fiziko la norda
poluso de la Tero kiel magneto, kaj kontraŭe; pli detalan eksplikon vidu en
artikolo Magneto). Ene de la termantelo la formo de la magneta kampo
transformiĝas. Super la teratmosfero la dipola kampo estas modifita pro suna
vento.

La geomagnetaj polusoj de la Tero ne kongruas tute kun la geografaj polusoj. En
la jaro 2007 la akso de la geomagneta dipolkampo kliniĝis je ĉ. 11,5° rilate al
la tera akso.

La Tero posedas ĉirkaŭ 640 km altan atmosferon. Ĝia maso estas 5,13 x 1018 kg
kaj reprezentas do preskaŭ unu miliononon de la termaso. La meza aerpremo ĉe
marnivelo estas 1.013 hPa. En grundproksimaj tavoloj la aero konsistas ĉefe el
78 % da azoto, 21 % da oksigeno kaj el 1 % da noblaj gasoj, ĉefe argono.
Aldoniĝas ŝanĝema kvanto da akvovaporo, inter 0 kaj 5 %, kiu influas la veteron.
La parto de karbondioksido, influanta la forcejan efikon nuntempe altiĝas pro
homa influo; ĝi reprezentis ĉirkaŭ 0,038 % en 2005.

Temperaturekstremoj mezuritaj sur la Tero situas inter –89,6 °C (la 21-an de
julio 1983 en la stacio Vostok en Antarkto ĉe alto de 3.420 metroj, kio
korespondas al temperaturo de –60 °C ĉe marnivelo) kaj +58 °C (la 13-an de
septembro 1922 en Al 'Aziziyah en Libio ĉe alto de 111 metroj). La meza
temperaturo ĉe la grundo estas 15 °C; la rapido de sono ĉe tia temperaturo estas
je marnivelo ĉirkaŭ 340 m/s.

La teratmosfero disĵetas la mallongondan bluan spektroparton de la sunlumo
ĉirkaŭ kvinoble pli forta ol la longondan ruĝan; tial la ĉielo estas blua (je
alta sunpozicio). Kialo de blua aspekto de la surfaco de oceanoj kaj maroj el la
kosmo (kio donis la nomon "blua planedo" al la Tero ekde la unuaj kosmaj flugoj)
estas pli forta absorbo de ruĝa lumo fare de akvo mem. La speguligo de la blua
ĉielo ĉe la marsurfaco partoprenas nur malmulte al tio.

Pro diversintensa sunradiigo la Tero estas subdividita en klimatzonojn, kiuj
streĉiĝas de la norda poluso al la ekvatoro kaj daŭrigas spegule sur la suda
duonglobo.

La polusaj regionoj estas: 1) la regiono ene de la norda polusa cirklo, nomata
Arkto; 2) la regiono ene de la suda polusa cirklo, nomata Antarkto, kiu enhavas
la pli grandan parton de la kontinento Antarktio.

Ecoj de la polusaj regionoj: malvarma klimato; multe da neĝo kaj glacio; polusa
tago kaj polusa nokto; norda brilo.

La modera regiono streĉiĝas de la polusa cirklo ĝis la latitudo 40° kaj estas
dividita en malvarman, malvarmetan kaj varman zonojn.

En tiu zono okazas grandaj diferencoj inter sezonoj, kiuj malgrandiĝas
alproksimiĝante la ekvatoron.

La vegetaĵaro estas karakterizita de arbaroj koniferaj, miksaj kaj foliaj.
Alproksimiĝante al ekvatoro koniferarbaroj maloftiĝas.

La subtropikoj troviĝas en geografia latitudo inter la tropikoj kaj la moderaj
regionoj, ĉirkaŭ inter 23,5° kaj 40° norde kaj sude. Aparte eco de tiuj regionoj
estas tropikaj someroj kaj netropikaj vintroj. Oni povas dividi ilin en sekajn,
vintromalseketajn, somermalseketajn kaj malseketajn subtropikojn.

Vegetaĵaro povas esti tre diversa (kiel ekzemple ĉe Mediteraneo), malriĉa (kiel
en seka savano) aŭ preskaŭ neekzistanta (en dezertoj, ekzemple en Saharo).

La tropikoj situas inter latitudo 23,5° kaj la ekvatoro. Eblas dividi la
tropikojn en ŝanĝmalseketajn kaj malseketajn tropikojn.

Aparta eco de la ŝanĝmalseketaj tropikoj estas malseketaj savanoj, kiuj troviĝas
norde kaj sude de grandaj pluvarbaroj. Ekzemploj estas afrika savano kaj
pantanalo en suda Brazilo kaj Paragvajo.

En la malseketaj tropikoj ĉirkaŭ la ekvatoro estas grandaj tre specidiversaj
pluvarbaroj, kiel tiuj de la amazona regiono.

La plej disvastigita formo de vivo sur la Tero estas bakterio. La plej
disvastigita klaso de animaloj estas insektoj, precipe skaraboj. Antaŭ kelkaj
milionoj da jaroj aperis homo, la unua inteligenta vivo (laŭ nia scio).

La Tero posedas unu grandan naturan sateliton nomatan la Luno. Ekzistas
hipotezo, ke la Tero estis frakasita en du partojn, el kiuj la pli malgranda
fariĝis la Luno. Teranoj unuafoje atingis la Lunon en 1969.

Ekzistas pluraj proverboj pri la tero en la Proverbaro Esperanta de L. L.
Zamenhof, inter ili:



https://eo.wikipedia.org/wiki/Kubo

La Kuba Respubliko (hispane República de Cuba) aŭ nur Kubo estas lando
(insularo, arkipelago) en Kariba Maro, la plej granda el la Antiloj. La ĉefa
insulo konata kiel Kuba Insulo, estas la plej granda el la Grandaj Antiloj kaj
la 17a plej granda insulo en la mondo. Ankaŭ apartenas al la arkipelago la
Insulo de la Junularo (antaŭe nomata "Isla de Pinos") kaj multnombraj insuletoj
kiuj ĉirkaŭas la lastajn menciatajn. Havano estas la ĉefurbo kaj plej granda
urbo. Santiago de Kubo estas la dua plej grava urbo de la lando, situanta en la
oriento. Norde troviĝas Usono kaj la Bahamoj, okcidente Meksiko, sude la
Kajman-insuloj kaj Jamajko kaj sudoriente Haitio.

En 1492, Kristoforo Kolumbo elŝipiĝis en la insulo Kubo kaj postulis ĝin por la
Hispana Reĝlando. Kubo apartenis al Hispanio ekde tiu epoko ĝis la Hispana-usona
milito kiu finiĝis en 1898, kaj formale akiris sendependecon de Usono en 1902.
Delikata demokratio, regita de radikalaj politikoj evoluis ĝis solidiĝo per la
Kuba konstitucio de 1940. Sed ĝi estis definitive malvalidigita en 1952 de la
eks-prezidanto Fulgencio Batista, kiu per puĉo establis aŭtoritatan reĝimon,
intensigante la koruptadon, malbonajn ekonomiajn leĝojn kaj politikan subpremon.
Batista estis definitve forpelita en januaro 1959 fare de la Movado 26-a de
Julio, kaj nova administrado sub Fidel Castro establiĝis, kiu ekde 1965 evoluis
kiel unupartia socialisma ŝtato.

Kubo okupas la 51an lokon en la «Indekso de homa disvolviĝo» farita de la
Unuiĝintaj Nacioj (la 4an inter landoj de Latinameriko, post Ĉilio, Argentino
kaj Urugvajo).

Krome laŭ informoj ankaŭ de UN, Kubo estus la unika lando en la mondo, kiu
plenumas la du kriteriojn kiu, laŭ la organizo WWF, signifas la ekziston de la
daŭripovo: alta homa disvolvigo (IHD > 0,8) kaj pludaŭra Ekologia premsigno
(Ekologia premsigno < 1,8 ha/p).

Kubo estas hejmo de ĉirkaŭ 11 milionoj da homoj kaj estas la plej populacia
insulo kaj lando en Karibio. La homoj, kulturo, kaj kutimoj miksas diversajn
fontojn, inkluzive de la indiĝenaj de tainoj kaj sibonejoj, la periodo de
hispana koloniismo, la enmeto de afrikaj sklavoj kaj ties proksimeco al Usono
kaj duarange al aliaj landoj, kiel Meksikio kaj Haitio.

La vorto Kubo estas taina. Tamen, la ekzakta signifo ne estas tute klara kaj
kelkaj ĝin tradukas kiel "kie la fruktodona grundo abundas" (cubao). Aliaj diras
ke ĝi venas de Cuba, vilaĝo portugala kie, laŭ portugaloj, naskiĝis Kristoforo
Kolumbo, kiu malkovrinte la insulon nomis ĝin tiel. Aliaj diras ke ĝi estas
kunmeto de du aravakaj vortoj: «coa» (loko, tero, tereno) kaj «bana» (granda).

La ĉefa informfonto pri la antaŭkolumbaj loĝantoj de Kubo, estas la rakontoj kaj
kronikoj de la tiel nomataj "kronikistoj de Indioj", kiuj estas nuancigitaj pere
de eŭropa kaj kristana pensmanieroj. Unu el tiuj kronikistoj, Bartolomé de las
Casas, distingis tri grupojn de malsamaj kulturoj laŭ trajtoj etnaj, lingvaj kaj
laŭ teknologia kaj socia evoluoj, kiujn li nomis gvanahatebejoj, sibonejoj kaj
tainoj. La unua etno eble venis dum la unuaj migradoj de Centrameriko (Belizo,
Hondura Golfo), dum la aliaj du eble venis dum malsamaj ondumoj el aravakaj
grupoj de la nordo de Sudameriko.

Alia informfonto estas la arkeologiaj, etnologiaj kaj morfologiaj esploroj
faritaj dum la 20-a jarcento, kiuj permesis pli bone konatiĝi kun la vivo de
tiuj praloĝantoj de la arkipelago. Ĉi tiuj esploroj klasifikas la
antaŭhispaniajn homgrupojn de Kubo en tri grupoj: tiuj de konkepoko'
(gvanahatebejoj), tiuj de ŝtonepoko (sibonejoj) kaj tiuj de la metiepoko
(tainoj).

La tainoj nomis la insulon Caobana. Ili estis terkultivistoj kaj ankaŭ la
sibonejoj estis terkultivistoj, spertaj fiŝkaptistoj kaj ĉasistoj-kolektistoj.
Ĉiuj ĉi grupoj de indiĝenoj, komune havis la matriarkan organizadon de la
triboj, kun dividado de la laboro laŭ sekso kaj aĝo. Ilia religio estis animisma
kaj ankaŭ la kultado al la antaŭuloj estis parto de ĝi.

Post la unua surteriĝo sur insulo tiam nomata Guanahani la 12-an de oktobro
1492, Kristoforo Kolumbo eltrovis la nordorientan marbordon de Kubo proksime de
kio nun estas Baracoa, la 27-an de oktobro aŭ 28an. Li postulis la insulon por
la nova Hispana reĝlando kaj nomis ĝin Insulo Johana, omaĝe al Johano, Princo de
Asturio..

En 1513 Diego Velázquez de Cuéllar estis sendita de la gereĝoj de Hispanio, la
Adelantadon de la Kortego por la novaj posedaĵoj de la reĝlando. Tuj poste li
estis nomumita kiel Reganto de Kubo, kun la aŭtoritato interalie fondi urbojn
kaj disdoni indiĝenojn.

Velázquez fondis la unuan urbon sur la kuba teritorio, Nia Sinjorino de la
Ĉieliro de Barakoao en 1511. En 1513 li fondis la urbon Sankta Savinto de
Bajamo, kaj tiel li preparis la sekvan fazon por la konkerado, la ekspluatado de
la cetero de la insulo, antaŭaĵo por la kreado de novaj urboj. En januaro 1514
fondiĝis Trinidado, la 2-an de februaro 1514 oni fondis la ununuran urbon
situinta ĉe la norda marbordo (poste translokigita al la interno), Sankta Maria
de Princ-Havenoe (nuna Camagüey), inter aprilo kaj majo 1514 estis fonditaj
Sankta Kristoforo de Havano kaj Sankta-Spirito kaj laste, en aŭgusto 1515,
Santiago de Kubo.

La hispanoj sklavigis ĉirkaŭ 100,000 indiĝenojn kiuj supozeble rezistis
konvertiĝon al kristanismo, kaj uzis ilin ĉefe por la serĉado de oro. Post unu
jarcento, la indiĝenoj estis fakte tute ekstermitaj pro multaj faktoroj,
inkluzive de eŭraziaj infektaj malsanoj (pro manko de natura rezisto) kaj pro
submetiĝo al la novaj alvenintoj. En 1529, ekapero de morbilo en Kubo mortigis
du trionojn de la indiĝenoj, kiuj antaŭe postvivis variolon.

La enkomendo estis la institucio kiu desegnis la trajtojn de la unua kolonio. Ĝi
lasis la kubajn indiĝenojn ĉe la manoj de la hispanaj enkomendantoj, kiuj devis
kristanigi ilin kaj instrui al ili diversajn profesiojn; sed tiu leĝa dokumento
nur utilis por kovri la veron: la ekspluatado de la indiĝenoj en kondiĉoj
similaj al sklaveco.

La 10-an de februaro 1516, laŭ la peto de Velázquez, estis kreita la Episkopejo
de Kubo, kies unua sidejo troviĝis en Baracoa kaj ekde 1523 en Santiago de Kubo.

La evoluo kaj disvolviĝo de la urboj kaj vilaĝoj estis malegala. Havano estis,
meze de la 18a jarcento, la tria urbo kaj la unua haveno de la Nova Mondo kun
aktiva kaj brua havena kaj komerca vivoj. En 1728 estis fondita la Reĝa kaj
Pontifika Universitato Sankta Ĥeronimo de Havano kaj la kolegio Sankta Jozefo,
kiu kune kun la monaĥejoj Bet-Leĥemo kaj Sankta Francisko, okupiĝis pri la
edukado en la ĉefurbo kaj la Pastrolernejo Sankta Bazilo la Granda en Santiago
de Cuba.

La Pastro Félix Varela, estis la iniciatinto de la ideologio pri la kuba
sendependeco. Edukisto, politikisto kaj filozofo, li defendis la ideon ke Kubo
estu sendependa same de Hispanio kaj Usono kaj ke tiu sendependeco estos vera
nur se ĝi estos atingita de la kubanoj mem. Li estis mortkondamnita de la
Hispana Krono kaj loĝis en la ekzilo ĝis la morto 1853.

Kubo estis hispana posedaĵo dum preskaŭ 400 jaroj (1511-1898), kun ekonomio
bazita sur plantad-agrikulturo, minado, la eksporto de sukero, kafo, kaj tabako
al Eŭropo kaj poste al Nordameriko. La laboro estis farita precipe de afrikaj
sklavoj portitaj al la insulo. Malgranda elito de terposedantoj estris la socian
kaj ekonomian vivon de la insulo — plejparte temis pri filoj de hispanoj, kiuj
naskiĝis en Kubo (kubaj kreoloj) kun aliaj eŭropanoj kaj sklavoj. La loĝantaro
en 1817 estis ĉ. 630,980, el kiuj 291,021 estis blankuloj, 115,691 liberaj
nigruloj kaj 224,268 nigraj sklavoj.

En la 1820-aj jaroj, kiam la cetero de la Hispana Imperio en Latinameriko
ribelis kaj fondis sendependajn ŝtatojn, Kubo restis lojala al Hispanio. Kvankam
ekzistis agitado por sendependeco, la hispana krono donis al Kubo la moton La
Siempre Fidelísima Isla (La Ĉiam Fidelega Insulo). Tiu lojaleco estis parte pro
la dependeco de kubaj loĝantoj de Hispanio pro la komercaj aferoj, ilia bezono
esti protektataj kontraŭ piratoj kaj kontraŭ ribelo de la sklavoj, kaj eble ĉar
ili timis la altiĝantan potencon de Usono.

La sendependiĝo disde Hispanio estis la kialo por ribelo okazinta en 1868,
gvidita de Carlos Manuel de Céspedes. En Manzanillo, la 10-an de oktobro 1868 en
la sukerfabrikejo "La Demajagua", Carlos Manuel de Céspedes, liberigis siajn
sklavojn en sukerplantejo kaj instigis ilin batali kontraŭ la koloniismo kaj por
la Kuba sendependiĝo. La 27-an de decembro 1868, li diskonigis dekreton, per kiu
li kondamnis la sklavecon. La ribelo de 1868 kondukis al longdaŭra konflikto
konata kiel la Dekjara Milito. Usono malakceptis rekoni la novan kuban
registaron, kvankam pluraj eŭropaj kaj latinamerikaj nacioj faris tion. En 1878,
la Pakto de Zanjón metis finon al la konflikto, en kiu Hispanio promesis pli
grandan aŭtonomion al Kubo. En 1879-1880, la kuba patrioto Calixto García provis
komenci alian militon, konata kiel la Malgranda Milito, sed ĝi ne ricevis sufiĉe
da subteno.

Dum la daŭro de la milito aperis elstaraj revoluciaj militestroj, kiuj havis
historian signifon en la postaj militoj. Inter ili troviĝas Ignacio Agramonte,
Antonio Maceo, Máximo Gómez, José Maceo, Vicente García kaj Calixto García.

En Kubo, la prospera sukerindustrio uzis la laborforton de la nigraj sklavoj ĝis
la lasta triono de la 19-a jarcento. Kubo produktis 720,250 tunojn da sukero en
1868, kaj pli ol 40 % de ĝia kansukero atingis la mondan merkaton en tiu jaro.
Sklaveco restis en Kubo dum en aliaj lokoj ĝis estis forigita. La forigo de la
sklaveco en Kubo komenciĝis en la lasta triono de la 19-a jarcento, kaj estis
kompletigita en la 1880-aj jaroj.

La ekzilita disidento nomata José Martí fondis la Kuban Revolucian Partion en
Novjorko en 1892. La celo de la partio estis atingi kuban sendependecon disde
Hispanio. En januaro 1895 Martí vojaĝis al Montecristi kaj San-Domingo por aliĝi
al la klopodoj kaj penoj de Máximo Gómez. Martí klarigis siajn politikajn
opiniojn en la Manifesto de Montecristi. Bataloj kontraŭ la hispana armeo
komenciĝis en Kubo la 24-an de februaro 1895, sed Martí ne povis atingi Kubon
ĝis la 11-a de aprilo 1895. Li estis mortigita en batalo okazinta ĉe Dos Ríos la
19-an de majo 1895. Lia verkaro, idealoj, laboro kaj morto eternigis lin kiel la
Nacian Heroon de Kubo.

La hispanaj trupoj konsistis el 200,000 homoj, multege superinte la malgrandan
ribelarmeon, kiu plejparte militis per taktikoj de gerilo kaj sabotado. La
hispanoj komencis kampanjon de subpremado. La generalo Valeriano Weyler,
Kapitano-Generalo de Kubo, arigis la kamparan loĝantaron, en operaco konata kiel
rekoncentriĝo, priskribita de internaciaj observantoj kiel "fortikigitaj urboj".
Tio estas ofte konsiderata la prototipo de la koncentrejoj de la 20-a jarcento.
Inter 200,000 kaj 400,000 kubaj civitanoj mortis pro malsato kaj malsano en la
tendaroj, laŭ kalkuloj konfirmitaj de la Ruĝa Kruco kaj la Senato de Usono kaj
iama Usona Sekretario de Milito, Redfield Proctor. Okazis usonaj kaj eŭropaj
protestoj kontraŭ la hispana miskonduto en la insulo.

La usona batalŝipo Majno atingis Havanon la 25-an de januaro 1898 por doni
protekton al pli ol 8,000 usonaj loĝantoj de la insulo, sed la hispanoj
konsideris tion timigado. En la vespero de la 15-a de februaro 1898, Majno
eksplodis en la haveno, 252 ŝipanoj pereis. Aliaj ok ŝipanoj mortis pro vundoj
en malsanulejo en sekvaj tagoj. La Usona Konsilio de Maramea Esploro estis
gvidita de la Kapitano William T. Sampson, enoficigita por esplori la kialojn de
la eksplodo. Ekzameninte la ŝiprompiĝon kaj preninte atestaĵon de ĉeestintoj kaj
fakuloj, la komisiono raportis la 21-an de marto 1898 ke la kirasŝipo estis
detruita de "duobla magazeno, kiu venis de ekster la ŝipo".

La okazintaĵo estas pridisputata ĝis nun, kvankam esploro de la admiralo Hyman
G. Rickover en 1976 konkludis ke la krevo plej verŝajne okazis pro granda
interna eksplodo. Rickover kredas ke la eksplodo estis kaŭzita de spontana
ekbrulo pro neadekvata ventumado, kiu flamigis la pulvoron de apuda magazeno. La
unua estraro de 1898 estis nekapabla trovi kulpulon de la katastrofo, sed la
kolerega usona loĝantaro, instigita de aktiva gazetaro, precipe de gazetoj de
William Randolph Hearst, konkludis ke la hispanoj kulpis kaj postulis reagon. La
Usona Kongreso aprobis rezolucion por interveno, kaj la prezidanto William
McKinley obeis al la sciigoj pri la hispana komploto. Hispanio kaj Usono
deklaris militon fine de aprilo.

Post la Hispana-usona milito, Hispanio kaj Usono subskribis la Pacon de Parizo
en 1898, per kiu Hispanio cedis Puerto-Rikon, la Filipinion, kaj Gvamon al Usono
kontraŭ 20 milionoj da usonaj dolaroj. Laŭ la sama traktato, Hispanio rezignis
ĉiajn pretendojn de suvereneco je Kubo. Theodore Roosevelt, kiu batalis en la
Hispana-usona milito kaj kiu havis simpation por la sendependeca movado de Kubo,
sukcedis McKinlei kiel prezidento de Usono en 1901 kaj tiupunkte rezignis la
traktaton. Kubo akiris formalan sendependecon disde Usono la 20-an de majo 1902,
kaj tiel naskiĝis la Respubliko Kubo. Laŭ la nova konstitucio de Kubo, Usono
retenis la rajton interveni en kubaj aferoj kaj regi ĝiajn ekonomion kaj
eksterlandajn rilatojn. Sub la Amendo Platt, Usono establis mararmean militbazon
en la golfo de Guantanamo.

Post skandalaj elektoj en 1906, la unua prezidanto, Tomás Estrada Palma,
konfrontis armitan ribelon de veteranoj de la milito por sendependiĝo, kiu
venkis la magrajn registartrupojn. Usono intervenis per okupado de Kubo kaj
nomumis Charles Edward Magoon kiel guberniestron por tri jaroj. Kubaj
historiistoj atribuis al Magoon la enkondukon de politika kaj socia koruptadoj.
En 1908, aŭtonomio estis restarigita kiam José Miguel Gómez estis elektita
prezidanto, sed Usono daŭre intervenis en kubaj aferoj. En 1912, la Negra
Sendependa Partio provis fondi apartan negran respublikon en provinco Oriento,
sed secesiantoj estis subpremitaj de la Generalo Monteagudo kun konsiderinda
sangoverŝado.

Dum la Unua Mondmilito, Kubo eksportis konsiderindan kvanton da sukero al
Britio. Kubo povis eviti atakojn de submarŝipoj kun la preteksto de ekspedado de
la sukero al Svedio. La registaro de Menocal deklaris militon al Germanio tuj
post Usono.

Konstitucia registaro estis konservita ĝis 1930 kiam Gerardo Machado nuligis la
konstitucion. Dum la plentempa regado de Machado, nacia ekonomia programo estis
traktita kun pluraj gravaj naciaj evoluigaj projektoj, kiuj inkluzivis la
Centran Ŝoseon kaj La Kapitolon. La regado de Machado malfortiĝis pro la
malkresko de la eksportado de agrikulturaĵoj pro la Granda Depresio, atakoj de
la veteranoj de la milito por sendependeco, kaj la atakoj de sekretaj organizoj.

Dum ĝenerala striko en kiu la Komunisma Partio helpis al Machado, la altranguloj
de la kuba armeo devigis Machadon ekziliĝi. La partio tiam enpostenigis kiel
prezidanton Carlos Manuel de Céspedes y Quesada, filon de la fondopatro de Kubo
(Carlos Manuel de Céspedes). Dum la 4a-5a de septembro 1933, la dua puĉo faligis
Céspedes kaj kondukis al la formado de la unua registaro de Ramón Grau San
Martín. Rimarkindaj okazaĵoj en tiu ĥaosa periodo inkluzivas la sieĝojn de la
Kuba Nacia Hotelo de Blas Hernández. Tiu registaro daŭris 100 tagojn, sed
realigis radikalajn sociajn ŝanĝojn en la kuba socio kaj malakceptis la Amendon
Platt. En 1934, Fulgencio Batista kaj la armeo anstataŭigis Grau per Carlos
Mendieta.

Fulgencio Batista estis demokratie elektita prezidanto en la elektoj de 1940 kaj
lia administracio aranĝis gravajn sociajn reformojn. Pluraj membroj de la
Komunista Partio plenumis oficon sub lia administracio kaj establis ekonomian
regularon favorigante la sindikatojn. Laŭ la Konstitucio de 1940 la virinoj
rajtis voĉdoni, estis rekonitaj la rajtoj de la civitanoj al sansitemo kaj
estigo de pli bonaj laborkondiĉoj. La registaro de Batista formale aldonis Kubon
al la Aliancanoj de la Dua Mondmilito. Kubo deklaris la militon al Japanio la
9-an de decembro 1941, poste al Germanio kaj Italio la 11-an de decembro 1941.
Tamen, la kuba armeo ne estis tre implikita en bataloj, kvankam la prezidanto
Batista proponis komunan usonan-latinanamerikan atakon kontraŭ la reĝimo de
Franco en Hispanio.

Ramón Grau San Martín venkis en la elektoj de 1944 kaj en 1948, Carlos Prío
Socarrás venkis en la elektoj. Ĉi tiu estis la lasta balotado okazinta per
libera partoprenado. Enfluo de investo ekigis prosperon, kiu altigis
vivkondiĉojn por ĉiuj klasoj de la socio kaj kreis prosperan mezan klason en la
plejmulto de la urbaj areoj. Malgraŭ tio, la distanco inter riĉuloj kaj
senhavuloj iĝis pli larĝa kaj evidenta.

La elektadoj de 1952 estis triopa konkurado. Roberto Agramonte de la Ortodoksa
Partio elstaris en ĉiuj balotenketoj, sekvita de Dr. Aurelio Hevia de la
Aŭtentika Partio, kaj Fulgencio Batista, serĉante revenon al la prezidenta
oficejo, kiel malproksima triono. Agramonte kaj Hevia decidis nomumi Ramón
Barquín por gvidi la kuban armeon post la elektoj. Barquín, tiam diplomato en
Vaŝingtono, estis pintoficiro. Li estis respektita de la profesia armeo kaj
promesis elimini ĝian koruptadon. Batista timis ke Barquín forigus lin kaj liajn
sekvantojn. Kiam iĝis preskaŭ evidenta ke Batista havos malgrandan gajneblecon,
li okazigis puĉon la 10-an de marto 1952. Batista restis kun la potenco kun la
subteno de la naciisma sekcio de la armeo kiel "provizora prezidanto" dum la
sekvaj du jaroj.

En marto 1952 Justo Carrillo informis Barquín en Vaŝingtono ke la internaj
rondoj sciis ke Batista komplotis por realig la puĉon. Sekve, ili tuj konspiris
por forpeli Batista-n kaj restarigi demokration kaj civilan registaron en kio
poste estis nomita La Konspirado de Los Puros 1956 (Grupo Montecristi). En 1954,
Batista konsentis pri elektoj. La Aŭtentika Partio metis antaŭan eks-prezidanton
Grau kiel kandidaton, sed li retiriĝis meze de akuzoj kaj Batista regis la
elektojn.

En aprilo 1956 Batista nomumis Barquín kiel generalo kaj armeestro, sed Barquín
decidis antaŭeniri kun sia puĉo por certigi totalan potencon. La 4-an de aprilo
1956, puĉo de centoj da karieroficiroj gviditaj de Barquín estis malsukcesigita
de Rios Morejon. La puĉo rompis la dorson de la kuba armeo.

La oficiroj estis kondamnitaj al la maksimuma periodo permesita laŭ la kuba
militjuro. Barquín estis juĝita kaj kondamnita al soleca malliberigo dum ok
jaroj. La Konspirado de Los Puros okazigis la malliberigon de la komandantoj de
la armeo kaj la fermon de la armeaj akademioj.

Kubo havis la plej altajn pokapajn konsumo-listojn en Latinameriko pri viando,
legomoj, muslioj, aŭtoj, telefonoj kaj radioj, kvankam tiu konsumado okazis
plejparte fare de la malgranda nacia elito kaj eksterlandanoj. En 1958 Kubo
estis relative progresanta lando laŭ latinamerikaj kaj en kelkaj kazoj eĉ laŭ la
mondaj normoj. Kubo altiris ĉiam pli da enmigrintoj, ĉefe de Eŭropo. Unuiĝintaj
Nacioj menciis Kubon pro ĝia granda meza klaso. Aliflanke, Kubo estis tuŝita de
eble la plej grandaj privilegioj de la sindikatoj en Latinameriko, inkluzive de
malpermesoj pri maldungado kaj la meĥanizado.

Inter 1933 kaj 1958, Kubo ege disvolvigis ekonomian regularon, kaŭzante
ekonomiajn problemojn. Senlaboreco iĝis problemo ĉar la diplomiĝintoj ne povis
trovi laboron. La burĝa klaso, kiu estis komparebla al tiu de Usono, iĝis ĉiam
pli malkontenta pro la senlaboreco. La sindikatoj apogis Batistan ĝis la fino.

La 2-an de decembro 1956 grupo de 82 homoj en la jaĥto Granma surteriĝis en
Kubo. Gvidita de Fidel Castro, ĝi intencis establi armitan rezistan movadon en
Sierra Maestra. Konfrontante la armitan reziston de la ribeloj de Castro en la
montaro, la reĝimo de Fulgencio Batista malfortiĝis kaj paraliziĝis pro la
armilembargo altrudita de Usono la 14-an de marto 1958. Antaŭ la fino de 1958,
la ribeluloj malsupreniris de Sierra Maestra kaj lanĉis amasan popolan ribelon.
Post kiam la batalantoj kaptis la urbon Santa Clara, Batista fuĝis de Havano la
1-an de januaro 1959 kaj ekziliĝis en Portugalio. Barquín negocis la simbolan
ŝanĝon de la prezidado inter Camilo Cienfuegos, Che Guevara, Raúl Castro kaj
Fidel Castro post kiam la Supera Tribunalo decidis ke la Revolucio estis la
leĝfonto kaj ke ĝiaj reprezentantoj devus alpreni la regadon.

La trupoj de Fidel Castro eniris la ĉefurbon la 8-an de januaro 1959. Tuj poste,
la liberala advokato, Manuel Urrutia Lleó iĝis prezidanto. Li estis subtenita de
Castro kaj de la Movado 26-a de Julio, ĉar ili kredis ke lia nomumo estus
bonvenigita de Usono. Malkonsentoj ene de la registaro kulminis per la eksiĝo de
Urrutia en julio 1959. Li estis anstataŭigita per Osvaldo Dorticós Torrado, kiu
funkciis kiel prezidanto ĝis 1976. Castro iĝis ĉefministro en februaro 1959,
sukcedante José Miró en tiu posteno.

En ĝia unua jaro, la nova revolucia registaro ŝtatigis privatajn posedaĵon kun
malgranda aŭ nenia kompenso, naciigis la entreprenojn de publikaj servoj,
plifortigis la regadon super la privata sektoro kaj malpermesis la hazardludojn.
La CIA konspiris kune kun la mafio de Ĉikago en 1960 kaj 1961 por murdi Fidel
Castro, laŭ dokumentoj publikigitaj en 2007.

Pluraj iniciatoj estis entreprenitaj de la registaro de Fidel Castro nome de
programo skizita en la Manifesto de la Sierra Maestra.

Fine de 1960, la plejmulto el la gazetoj en Kubo estis elproprietigitaj,
transprenitaj de la sindikatoj, aŭ ĉesigitaj. Ĉiuj radioj kaj televidstacioj
estis sub la ŝtatkontrolo. Moderaj instruistoj kaj profesoroj estis forigitaj.
Ĉirkaŭ 20,000 malkonsentuloj, alikredantoj aŭ disidentoj estis malliberigitaj.
Kelkaj samseksemuloj, senlaboruloj, religianoj, kaj aliaj estis senditaj al
laborkampoj kie ili estis submetitaj al "politika reedukado". Oni taksas ke 15
000 ĝis 17 000 homoj estis ekzekutitaj.

La Kuba Komunisma Partio fortigis la unupartian regadon, kun Castro kiel fina
estro. La frato de Fidel, Raúl Castro, iĝis la armeestro. Lojaleco al Castro
iĝis la primara kriterio por ĉiuj nomumoj. En septembro 1960, la revolucia
registaro kreis sistemon konata kiel Komitato por Defendado de la Revolucio
(KDR), kiu celis spioni en la kvartaloj.

En la defilado de la Novjara tago de 1961, la administracio elmontris sovetiajn
tankojn kaj aliajn armilojn. Poste Kubo kreis la duan plej grandan armeon en
Latinameriko, kiun superas nur tiu brazila. Fakte Kubo iĝis privilegia
kliento-ŝtato de Sovetio.

Antaŭ 1961, centmiloj da kubanoj foriris al Usono. La Invado de la Porkogolfeto
en 1961 estis malsukcesa provo senpotencigi la kuban registaron fare de
trejnitaj fortoj de kubaj ekziliĝintoj kun la uson-armea subteno. La plano estis
lanĉita en aprilo 1961, malpli ol tri monatojn post kiam John F. Kennedy iĝis la
usona prezidanto. La kuba armeo, trejnita kaj ekipita de la nacioj de la Orienta
Bloko, venkis la ekziliĝintojn post tri tagoj. Kubo-usonaj rilatoj estis
pliseverigitaj sekvajare pro la Kariba krizo, kiam la registaro de Kennedy
postulis la tujan retiriĝon de sovetiaj misiloj metitaj en Kubo responde al
usonaj atommisiloj en Turkio kaj Proksima Oriento. La sovetoj kaj usonanoj
baldaŭ atingis interkonsenton: la unuaj promesis forigi siajn misilojn de Kubo
kaj la usonanoj forigus misilojn de Turkio kaj Proksima Oriento. Kennedy ankaŭ
promesis ne invadi Kubon en la estonteco. Kubaj ekziliĝintoj kaptitaj dum la
Invado de la Porkogolfeto estis interŝanĝitaj al Usono kontraŭ manĝaĵpakaĵoj.

Antaŭ 1963, Kubo moviĝis rekte al plena komunisma sistemo formita laŭ Sovetunia
ekzemplo. Usono altrudis plenan diplomatian kaj komercan embargon kontraŭ Kubo
kaj ekigis la Operacon Mungoto, programo de sekretaj operacoj de CIA.

En 1965, Castro kunfandis la revoluciajn organizojn kun la Kuba Komunisma
Partio, kies Unua Sekretario li iĝis; Blas Roca estis nomumita Dua Sekretario.
Roca estis sukcedita de Raúl Castro, kiu, kiel ministro kaj la plej proksima
konfidulo de Fidel, iĝis kaj restis la dua plej potenca figuro en Kubo ĝis la
emeritiĝo de sia frato. La pozicio de Raúl estis fortigita per la foriro de Che
Guevara kiu gvidis malsukcesajn ribelojn en la Demokratia Respubliko Kongo kaj
poste en Bolivio, kie li estis mortigita en 1967.

Dum la 1970-aj jaroj, Fidel Castro sendis dekmilojn da kubanoj al Afriko subtene
al la militoj favoritaj de Sovetio en tiu kontinento, precipe la por MPLA en
Angolo kaj reĝimo de Mengistu Haile Mariam en Etiopio.

La vivnivelo en la 1970-aj jaroj estis malbona kaj la malkontento estis vasta.
Fidel Castro agnoskis la fiaskojn de la ekonomiaj politikoj en sia parolado de
1970. Ekde la duono de la 1970-aj jaroj, Castro ekigis ekonomiajn reformojn.

Kubo estis forpelita de la Organizaĵo de Amerikaj Ŝtatoj (OAŜ) en 1962 en
subteno de la usona embargo, sed en 1975 la OAŜ ĉesigis ĉiujn embargojn kontraŭ
Kubo, kun aprobo de 16 landoj, inkluzive de Usono.

La 3-an de junio 2009, la OAŜ adoptis rezolucion por meti finon al la 47 jaroj
da ekskludo de Kubo. La kunvenoj plenis je disputoj, tamen la usona delegitaro
konsentis kun la aliaj membroj kaj aprobis la rezolucion. Kubaj gvidantoj
plurfoje sciigis al ili ke la lando ne estas interesita pri realiĝo al la OAŜ.

En 2002, ĉirkaŭ 1.2 milionoj da personoj el kuba deveno (proksimume 10% el la
nuna loĝantaro de Kubo) loĝis en Usono. Multaj el ili forlasis la insulon tra la
maro per malgrandaj boatoj kaj flosoj. La 6-an de aprilo 1980, 10 000 kubanoj
sturmis la ambasadejon de Peruo en Havano serĉante politikan azilon. Sekvatage,
la kuba registaro donis permeson por la elmigrado de la kubanoj, kiuj serĉis tie
rifuĝon.

La regado de Castro estis grave provita en la sekvo de la sovetia kolapso (en
Kubo konata kiel la Speciala Periodo), kun efikoj kiel ekzemple malabundo de
manĝaĵoj kaj elektromanko. La registaro ne akceptis usonajn donacojn, kiel
manĝaĵoj, medikamentoj kaj mono ĝis 1993. La 5-an de aŭgusto 1994, ŝtatsekureco
disigis manifestacianojn, kiuj spontane protestis en Havano.

Kubo trovis novan helpofonton kaj subtenon en la Ĉina Popola Respubliko, kaj en
novaj aliancanoj kiel Hugo Chávez, prezidento de Venezuelo kaj Evo Morales,
prezidento de Bolivio, ambaŭ gravaj eksportantoj de petrolo kaj natura gaso. En
2003, la registaro arestis kaj malliberigis grandan nombron de politikaj
sendependaj aktivuloj, periodo konata kiel la "Nigra Printempo".

La 31-an de julio 2006, Fidel Castro provizore transdonis siajn plej gravajn
devontigojn al sia frato, Unua Vicprezidento, Raúl Castro, dum Fidel resaniĝis
post kirurgia operaco pro "akra intesta krizo kun daŭra sangado". La 2-an de
decembro 2006, Fidel estis tro malsana por sekvi la 50-datrevenan
memorceremonion de la surteriĝo de la jaĥto Granma, estigante konjekton ke li
havis stomakan kanceron, kvankam ekzistis indico ke lia malsano estis pro
digesto kaj ne morta.

En januaro 2007, video estis publikigita pri la renkontiĝo de Fidel Castro kaj
Hugo Chávez, en kiu Castro "prezentiĝis malforta sed pli forta ol tri monatojn
antaŭe". En februaro 2008, Fidel Castro sciigis sian eksiĝon kiel Prezidanto de
Kubo, kaj la 24-an de februaro Raúl estis elektita kiel la nova prezidanto. En
sia ekofica parolado, Raúl promesis ke kelkaj el la restriktoj, kiuj limigas la
vivon de la kubanoj estos forigitaj. En marto 2009, Raúl Castro forigis kelkajn
el la oficialuloj de Fidel Castro.

La registaro de Kubo estas akuzita je multnombraj misuzoj de la homaj rajtoj,
inkluzive de torturo, arbitra malliberigo, maljustaj juĝoj, kaj eksterkortumaj
ekzekutoj. La Human Rights Watch asertas ke la registaro "subpremas preskaŭ
ĉiujn formojn de politika opozicio" kaj ke "kubanoj estas sisteme senigitaj de
la bazaj rajtoj kiel libera eprimo, asocio, asemblo, privateco, movado kaj juraj
aferoj".

Kubo havis la duan plej altan nombron de malliberigitaj ĵurnalistoj en la mondo
en 2008 (Ĉinio havis la plej altan) laŭ diversaj fontoj, inkluzive de la
Komitato por Protektado de Ĵurnalistoj, internacia neregistara organizaĵo, kaj
Human Rights Watch. Interretщ nur uzeblas en kelkaj ŝtataj oficejoj, hoteloj,
komputilejoj kaj de kelkaj jaroj ankaŭ per poŝtelefonoj, sed kontraŭ alta prezo.
Malgraŭ tio, la retumantoj estas priesplorataj.

Kubaj disidentoj travivas arbitrajn areston kaj malliberigon. En la 1990-aj
jaroj, Human Rights Watch raportis ke la ampleksa karcersistemo de Kubo, unu el
la plej grandaj en Latinameriko, konsistas el proksimume 40 maksimuksekurecaj
malliberejoj, 30 minimumsekurecaj malliberejoj, kaj pli ol 200 labor-kampoj. Laŭ
Human Rights Watch, "politikaj prizonuloj", kune kun la resto de la prizonularo
de Kubo, estas retenataj en malliberejoj je "neadekvataj" kaj nesanaj
"kondiĉoj".

La lando estas arkipelago konsistanta el la plej granda insulo de la Antiloj,
nomata Kubo, la Insulo de la Junularo (antaue nomata Isla de Pinos), kaj aliaj
4.195 insuletoj. Ĝi troviĝas en la Kariba Maro, proksime al la marbordoj de
Usono kaj Meksiko. Norde ĝi limas kun la Florida Markolo, oriente kun Paso de la
Ventoj, sude kun Karibio kaj okcidente kun la Meksika Golfo. Entute ĝi havas
110.922 kvadratajn kilometrojn. Ĝi havas similan areon ekzemple kiel Gvatemalo
aŭ Bulgario.

Biogeografie Kubo apartenas al la Kariba ekoprovinco de la Neotropika ekozono
laŭ la sistemo de la Monda Natur-Fonduso (WWF). Ĝi entenas la Kubajn humidajn
arbarojn, kiuj konstituas ekoregionon de la biomo "Tropikaj kaj subtropikaj
humidaj foliarbaroj". La plejparto de la lando estas fruktodona ebenaĵo, sed
ankaŭ estas montaroj kiaj la fama Sierra Maestra. La plej alta pinto estas Pinto
Turkino kaj havas 1,974 m.

La Usona Ŝipbazo ĉe la Golfo de Gvantanamo (hispane: Base Naval de la Bahía de
Guantánamo, angle: Guantanamo Bay Naval Base aŭ Gitmo) estas disputata teritorio
kaj militbazo kiun Usono luprenas en la insulo Kubo. Ĉi lasta lando konservas la
suverenecon super la bazo kaj ĝin konsideras okupita teritorio, sed Usono neas
meti finon al la luprenado pere de la Kub-usona Traktato de 1903.

La loka klimato estas tropika, moderigita per nordorientaj ventoj kiuj blovas
tutjare. Ĝenerale (kun lokaj varioj), ekzistas pli seka sezono de novembro ĝis
aprilo, kaj pli pluvoplena sezono de majo ĝis oktobro. La averaĝa temperaturo
estas 21 °C en januaro kaj 27 °C en julio. Pro la varmaj temperaturoj de la
Kariba Maro kaj la fakto ke Kubo sidas trans la enirejo al la Meksika Golfo,
Kubo ricevas plurajn uraganojn en la sezono junio-novembro. Tamen, ili pli oftas
inter septembro kaj oktobro.

La plej grava minerala rimedo estas nikelo, de kiu Kubo havas la duan plej
grandan rezervon de la mondo (post Rusio). Sherritt International de Kanado
funkciigas grandan nikelan minadinstalaĵon en Moa. Kubo estas la kvina plej
granda mondproduktanto de rafinita kobalto, kromprodukto de nikelo. Lastatempa
nafto-esplorado malkovris ke en la nordo de la lando estas petrolputoj, kiuj
povus produkti ĉirkaŭ 4.6 milionojn da bareloj (730 000,000 m³) ĝis 9.3 milionoj
da bareloj de petrolo. En 2006, Kubo komencis bori tiujn lokojn por ekspluatado.

En la kuba bestaro elstaras la mamuloj kiel la kapromedoj, diversaj kiropteroj,
reptilioj (neniuj el ili venenaj), elstare multnombra aro de krokodiloj,
amfibioj (inter ili la plej malgranda rano de la mondo), fiŝoj kaj marfiŝoj
(aparte tiuj vivantaj en la koralrifo). Ankaŭ abundas la insektoj kaj
insektomanĝuloj.

La floraro estas kalkulata je pli ol 6.500 specioj el semplantoj, precipe en la
arbaroj; inter kiuj troviĝas la tropikaj plantoj, riveraj kaj fruktaj. Origine
Kubo estis plenplena de densa vegetaĵo, kiu estas eliminita por evoluigi la
agrikulturon. Tamen, ekzistas multaj programoj por la prizorgado kaj bontenado
de ĉi tiuj arbaroj, kiuj havas grandan diversecon. La valoraj lignoj de Kubo
estas tre aprezataj.

La trogono (Priotelus temnurus) estas la nacia birdo de Kubo. Ĝi estas
praloĝanta specio de la insulo kaj ĝiaj plumoj havas la samajn kolorojn de la
nacia flago de Kubo.

Inter la riveroj elstaras la plej abundakva: Toao kaj la plej longa: Kaŭto, ili
troviĝas en la orienta regiono.

En tiu ĉi regiono dum la jaro 2004 okazis malegala distribuado de la pluvado,
ekstrema sekeco kaj inundoj, kiuj estis regitaj. Krome, kvankam ne rekte,
diversaj uraganoj kaj ciklonoj lastatempe influis en la pluvado.

En la jaroj 2006 kaj 2007 la akvorezervujoj, riveroj kaj lagoj pleniĝis,
provizante akvon al la plejparto de la loĝantaro.

La kuba ŝtato aliĝas al la socialismaj principoj rilate la organizadon de ĝia
plejparte ŝtatkontrolita planekonomio. La plimulto el la produktadrimedoj estas
posedataj kaj gvidataj de la registaro kaj la grandparte la laborforto estas
dungata de la ŝtato. En la lastaj jaroj oni vidis tendencon al pli ofta dungado
ĉe la kreskanta privata sektoro. Antaŭ 2006, publika dungado estis 78% kaj
privata sektoro 22%, kompare kun 91.8% kaj 8.2% en 1981. La kapitalinvesto estas
limigita kaj postulas la nepran aprobon de la registaro. Ĉiu eksterlanda firmao
en Kubo deziranta dungi kubanojn devas pagi al la kuba registaro, kiu siavice
pagos la dungiton per kubaj pesoj. Kubanoj ne povas ŝanĝi la laboron sen
registarpermeso. La meza salajro en la fino de 2005 estis 334 kubaj pesoj monate
kaj la averaĝa pensio estis la ekvivalento de 9 usonaj dolaroj monate.

Kubo multe dependis de la komercado kun Sovetunio. Ekde la fino de la 1980-aj
jaroj, sovetiaj subvencioj por kubaj varoj komencis malkreski. Antaŭ la kolapso
de Sovetunio, Kubo dependis de Moskvo por granda helpo, kiu protektis la
merkaton por ĝiaj eksportoj.

La forigo de tiuj subvencioj metis la kuban ekonomion en rapidan depresion kiu
estas konata en Kubo kiel la Speciala Periodo. En 1992 Usono plifortigis la
komercembargon, esperante vidi demokratiigon simile al tiu okazinta en Orienta
Eŭropo.

Kiel aliaj komunismaj kaj postkomunistaj ŝtatoj post la kolapso de Sovetunio,
Kubo ekhavis limigitan merkaton kiu estis orientita por mildigi la severajn
mankojn de manĝaĵo, konsumvaroj, kaj servoj. Tiu antaŭenpaŝo permesis
mem-dungadon en kelkaj sektoroj kaj malpezaj manufaktur-sektoroj, la leĝigon de
la uzado de usonaj dolaroj en la komerco, kaj la instigon al turismo. Kubo
evoluigis unikan urban biensistemon por kompensi la finon de la importado de
manĝaĵoj el Sovetio. En la lastaj jaroj, Kubo malpliigis kelkajn el la iniciatoj
entreprenitaj en la 1990-aj jaroj. En 2004 la kubaj aŭtoritatuloj eliminis la
cirkuladon de la usona valuto en ĝiaj butikoj kaj en la komercado. Oni povas
ŝanĝi dolarojn en monŝanĝejoj, sed 10% monpuno pagendas.

Turismo estis komence limigita al specifaj feriejoj kie turistoj estis
apartigitaj de la kuba socio, nomataj "enklavoturismo". Kontaktoj inter
eksterlandaj vizitantoj kaj ordinaraj kubanoj estis tute kontraŭleĝaj ĝis 1997.
Turismo ekde 1996 superis la sukerindustrion kiel la plej granda enspezfonto por
Kubo.

Kubo triobligis la merkatan kvoton de la Kariba turismo en la lasta jardeko;
kiel rezulto de la signifa investo en turisma infrastrukturo, tiu kreskokvoto
spertas altiĝon ĉiujare. Ĉirkaŭ 1.9 milionoj da turistoj vizitis Kubon en 2003,
precipe el Kanado kaj Eŭropa Unio. La rapida kresko de turismo dum la Speciala
Periodo havis gravajn sociajn kaj ekonomiajn postefikojn en Kubo, kaj spronis la
aperon de dunivela ekonomio. La sektoro pri kuracista turismo estas uzata de
miloj da eŭropanoj, latinamerikanoj kaj kanadanoj. Samtempe vaste disvolviĝis la
seksa turismo, kion helpas la malaltega vivnivelo de kubanoj.

La komunisma agrikultura produktadsistemo estis ridindigita de Raúl Castro en
2008. Kubo nun importas ĝis 80% de konsumata manĝaĵo de la lando. Antaŭ 1959,
Kubo fanfaronis havi pli da bovoj ol homoj.

En 2010, kubanoj ricevis la permeson konstrui siajn proprajn domojn. Laŭ Raul
Castro, ili povos plibonigi siajn domojn kun tiu nova permeso, sed la registaro
ne aprobos tiujn novajn domojn aŭ plibonigojn.

La Arkeologia pejzaĝo de la unuaj kafplantejoj en Kubo estas loko apartenanta al
la listo de Monda heredaĵo de UNESKO en la insulo Kubo ekde 2000. La ruinoj aŭ
spuroj kiuj ankoraŭ restas de tiuj ĉi kafplantejoj venas de la 19-a jarcento,
ili estas la unika elmontro de pionira terkultivado en malfacila tereno proksima
al la Sierra Maestra. Laŭ Unesko ili havas gravan signifon rilate la
teknologian, socian kaj ekonomian historiojn de Karibio kaj Iberameriko.

La konstitucio de 1976, kiu difinis Kubon kiel socialisman respublikon, estis
anstataŭigita per la konstitucio de 1992, kiu, laŭ la kuba regustaro, estas
gvidita de la ideologio de José Martí, Karlo Markso, Frederiko Engelso kaj
Lenino. La konstitucio priskribas la Kuban Komunisman Partion kiel la "gvidan
forton de la socio kaj la ŝtato". La Unua Sekretario de la Komunisma Partio
estas samtempe prezidanto de la Ŝtata konsilio (Pezidanto de Kubo) kaj Konsilia
prezidanto (foje nomata Ĉefministro de Kubo). La membroj de ambaŭ konsilioj
estas elektitaj de la Nacia Popola Asembleo. La Prezidanto de Kubo, kiu ankaŭ
estas elektita de la Asembleo, servas kvin jarojn kaj ekzistas neniu limo por la
oficperiodoj.

La Supera Kortumo de Kubo funkcias kiel la plej alta jura filio de la registaro.
Ĝi ankaŭ estas la lasta rimedo kontraŭ la decidoj de provincaj tribunaloj.

La nacia parlamento de Kubo, nomata Nacia Asembleo de la Popola Potenco, estas
la supera organo de la regado: 609 anoj servas por kvinjaraj periodoj. La
asembleo kunvenas du fojojn jare. Inter la sesioj la leĝdona povo estas
prizorgata de la 31membra Konsilio de Ministroj. Kandidatoj por la Asembleo
estas aprobitaj per publika referendumo. Ĉiuj kubaj civitanoj pli ol 16-jaraĝaj,
kiuj ne estis juĝitaj pro krima delikto rajtas voĉdoni. La artikolo 131 de la
konstitucio establas ke balotado devas esti "tra libera, egala kaj sekreta
voĉdono". La artikolo 136 diras ke "Por ke la deputitoj aŭ delegitoj estu
konsiderataj elektitaj, ili devas ricevi pli ol duonon de la kvanto de la
validaj voĉdonoj liveritaj de la elektodistriktoj". La voĉdonoj estas kalkulitaj
sekrete kaj la rezulto estas anoncita antaŭ publika vido. Kandidatoj estas
elektitaj ĉe lokaj kunvenoj de multaj kandidatoj antaŭ gajni la aprobon de la
elektkomisionoj. En la posta elekto, ekzistas nur unu kandidato por ĉiu sidloko,
kiu devas akiri plimulton por esti elektita.

Neniu partio rajtas nomumi kandidatojn aŭ kampanji en la insulo, krom la Kuba
Komunisma Partio kiu aranĝis ses partiajn kongresojn ekde 1975. En 2011 la
partio havis 800 000 membrojn, kaj reprezentantoj ĝenerale konsistigas almenaŭ
duonon de la ŝtatkonsilioj kaj la Nacian Asembleon. La ceteraj postenoj estas
plenigitaj de kandidatoj sen partianeco. Malgraŭ la malpermeso kaj
kontraŭleĝeco, aliaj partioj ekzistas kaj agadas fare de opoziciaj grupoj.

La lando estas administre subdividita en 15 provincojn kaj unu specialan
municipon (Insulo de la Junularo). Tiuj estis antaŭe parto de ses pli grandaj
historiaj provincoj: Pinar del Río, La Habana, Matanzas, Las Villas, Camagüey
kaj Oriente. La nunaj subdividoj proksimume similas al la hispanaj armeaj
provincoj dum la militoj de sendependeco, kiam la plej ĝenaj areoj estis
subdividitaj. La provincoj estas dividitaj en municipojn. La lasta modifo okazis
en aŭgusto 2010, kiam la Nacia asembleo de Kubo aprobis la kreadon de du novaj
provincoj: Artemisa kaj Mayabeque surbaze de la divido de Havano, kune kun
aldonaĵo de tri orientaj municipoj de Pinar del Río. Ĉi nova divido validas ekde
la 1-a de januaro 2011.

1: Pinar del Río — 2: Artemisa — 3: La Habana — 4: Mayabeque — 5: Matanzas — 6:
Cienfuegos — 7: Villa Clara — 8: Sancti Spíritus — 9: Ciego de Avila — 10:
Camagüey — 11: Las Tunas — 12: Granma — 13: Holguín — 14: Santiago de Cuba — 15:
Guantánamo — 16:Isla de la Juventud

Kubo dediĉis 9-13% de sia malneta enlanda produkto por armeaj elspezoj. Castro
konstruis la duan plej grandan armeon en Latinameriko, kiun superas nur la armeo
de Brazilo. De 1975 ĝis la fino de la 1980-aj jaroj, la sovetia armea asistado
ebligis al Kubo ofte realigi armeajn ekzercojn. Pro la perdo de sovetiaj
subvencioj, Kubo malgrandigis la nombron de la armea personaro, de 235,000 en
1994 ĝis proksimume 60,000 en 2003.

Ekde komenco, la Kastrisma revolucio difinis sin kiel internaciisma, membriĝante
en Comecon en 1972. Kubo estis grava kontribuanto de la militoj subtenataj de
Sovetunio en Afriko, Centrameriko kaj Azio. En Afriko, la plej granda milito
estis en Angolo, kien Kubo sendis dekmilojn da soldatoj. Kubo estis amiko de la
etiopa gvidanto Mengistu Haile Mariam. En Afriko, Kubo subtenis 17 maldekstemajn
reĝimojn. En kelkaj landoj ĝi havis malsukcesojn, kiel ekzemple en orienta
Zairo, sed en aliaj Kubo havis signifan sukceson. Gravaj engaĝiĝoj okazis en
Alĝerio, Kongo, Jemeno, Etiopio, Gvineo Bisaŭa kaj Mozambiko.

La armea implikiĝo de la kuba registaro en Latinameriko, plejparte kun la celo
senpotencigi la dekstremajn reĝimojn subtenitajn de Usono, el kiuj multaj estis
diktatoraj, estis ampleksa. Unu el la plej fruaj intervenoj estis la marksisma
milico gvidita de Che Guevara en Bolivio en 1967, kvankam la helpo financa kaj
trupa estis malmulta. Pliaj etaj agoj konataj, inkluzivas la misiojn de 1959 al
Dominika Respubliko kaj Panamo. En la unua, la kuba registaro disponigis armean
asistadon al grupo de dominikaj ekzilitoj kun la intenco senpotencigi la
diktatoron Rafael Trujillo.

Kvankam la ekspedicio malsukcesis kaj la plejmulto de ĝiaj membroj estis
murditaj de la registaro, hodiaŭ ili estas agnoskataj kiel herooj kaj monumento
estis starigita je ilia memoro en San-Domingo. La Muzeo-Memorejo de Dominika
Rezistado, kie la herooj de 1959 elstare rolas, estis konstruita de la dominika
registaro.

La socialisma reĝimo en Nikaragvo estis malkaŝe subtenita de Kubo kaj povas esti
konsiderata ĝia plej granda sukceso en Latinameriko. Kubo estas membro-fondinto
de la Bolivara Alternativo por Ameriko. Pli ol 30 000 kubaj kuracistoj nuntempe
laboras eksterlande, en landoj kiel ekzemple Venezuelo kaj Zimbabvo. La membreco
de Kubo en la Konsilio de Unuiĝintaj Nacioj por Homaj Rajtoj alfrontis fortan
kritikon .

Eŭropa Unio en 2003 akuzis la kuban registaron je "daŭrigado de senkaŝa
malobservo de homaj rajtoj kaj fundamentaj liberecoj". En 2008, la EU kaj Kubo
jesis rekomenci plenajn rilatojn kaj kunlaboron. Usono daŭrigas la embargon
kontraŭ Kubo "tiom longa kiom ĝi daŭre rifuzas la demokratiigon kaj pli grandan
respekton por homaj rajtoj". La prezidento de Usono Barack Obama deklaris la
17-an de aprilo 2009, en Trinidado kaj Tobago ke "Usono serĉas novan komencon
kun Kubo", kaj nuligis la malpermeson de la Bush-administracio pri vojaĝado kaj
monsendaĵoj de kub-usonanoj al Kubo.

La 17-an de decembro 2014 Usono kaj Kubo anoncis, ke ili celas normaligon de la
reciprokaj rilatoj; la usona prezidento Barack Obama deklaris, ke li intencas
nuligi la embargon kontraŭ Kubo. La deklaroj estis rezulto de plursemajna
intertraktado, ĉe kiu peris interalie papo Francisko. La du landoj
interkonsentis liberigi la prizonulon Alan Gross kaj la tri ankoraŭ malliberajn
el la kvin kubanoj.

Inter 1882 kaj 1898, entute 508 455 homoj forlasis Hispanion, kaj pli ol 750 000
hispanaj enmigrintoj forvojaĝis al Kubo inter 1899 kaj 1923, sed multaj revenis
poste al Hispanio.

Laŭ la censo de 2002, la loĝantaro de Kubo estis jena: 11 177,743, inkluzive de
5 597,233 viroj kaj 5 580,510 virinoj. Laŭ la censo estis raportitaj 7 271,926
blankuloj, 1 126,894 nigruloj kaj 2 778,923 mulatoj (aŭ mestizoj). La loĝantaro
de Kubo havas tre kompleksajn originojn kaj la geedziĝo inter diversaj
devengrupoj estas preskaŭ ĝeneralaĵo. Ekzistas malkonsento pri la rasa
statistiko kaj koncepto pri rasoj. La Instituto por kubaj kaj kub-usonaj Studoj
ĉe la Universitato de Miami diras ke 62% estas nigraj,, dum statistiko de la
kuba censo deklaras ke 65.05% el la loĝantaro estis blankaj en 2002. La
Internacia Grupo por Rajtoj de Minoritatoj diras ke "objektiva analizo de la
situacio de afrikdevenaj kubanoj estas problemiga pro la malabunda registrado
kaj malmulte da periodaj esploroj antaŭ kaj post la Revolucio". Taksoj pri la
procento de homoj afrikdevenaj en la kuba loĝantaro varias grandege, ekde 33.9
procento ĝis 62". La Cabildo de nación aŭ Cabildo africano estis religia-kultura
unuiĝo de la afrikdevena loĝantaro en Kubo.

Enmigrado kaj elmigrado ludis gravan rolon en la demografia profilo de Kubo dum
la 20-a jarcento. Dum la 18-a, 19-a, kaj la frua parto de la 20-a jarcento,
grandaj ondoj de kanarianoj, katalunoj, andaluzoj, galegoj, kaj aliaj hispanoj
migris al Kubo. Inter 1900 kaj 1930 ĉirkaŭ unu miliono da hispanoj venis de
Hispanio. Aliaj eksterlandaj enmigrintoj inkluzivas: francojn, portugalojn,
italojn, rusojn, nederlandanojn, grekojn, britojn, irlandanojn, kaj aliajn
etnojn, inkluzive de kelkaj usonaj civitanoj, kies antaŭuloj loĝis ekde la
komenco de la 19-a jarcento.

Kubo havas konsiderindan kvanton da azidevenaj civitanoj kiuj konsistigas 1% de
la loĝantaro. Ili estas ĉefe ĉindevenaj, sekvataj de filipinanoj, koreoj kaj
vjetnamoj. Ili estas posteuloj de farmlaboristoj alportitaj al la insulo fare de
hispanaj kaj usonaj entreprenistoj dum la 19-a kaj 20-a jarcento. Afrikdevenaj
kubanoj devenas de kongoj, samkiel de pluraj nordafrikaj rifuĝintoj, precipe la
araboj de Okcidenta Saharo sub maroka okupo ekde 1976.

La naskfrekvenco en Kubo (9.88 naskiĝoj po mil loĝantoj en 2006) estas unu el la
plej malaltaj en la okcidenta hemisfero. Ĝia totala loĝantaro ade pliiĝis de
proksimume 7 milionoj en 1961 ĝis pli ol 11 milionoj nuntempe, sed la pliiĝo ne
plu daŭris en la lastaj jardekoj, kaj malkresko komenciĝis en 2006, kun
fekundecindico de 1.43 infanoj por virino.

Tiu falo de la fekundeco estas inter la plej grandaj en la okcidenta hemisfero.
Kubo havas senrestriktan aliron al laŭleĝa aborto kaj abortindico estas 58.6 po
1000 gravedoj en 1996, kompare al mezumo de 35 en Karibio, 27 en Latinameriko
entute, kaj 48 en Eŭropo. La uzado de kontraŭkoncipiloj estas taksita je 79%
(nur triono el tio estas uzata en landoj de la okcidenta Hemisfero).

Kubo estas oficiale laika ŝtato. Post longa asertado fare de la socialisma ŝtato
ke la eklezioj estis fonto de kontraŭkomunisma agado, la registaro ŝanĝis tion
en 1992, modifante la konstitucion por alinomi la ideologion kaj sistemon de la
lando de ateismo al sekulareco. Ĝi havas multajn kredojn kiuj estas
reprezentataj en la vaste varia kulturo. La Romkatolika Eklezio estis la plej
granda religio; ĝi estis alportita al la insulo de la hispanoj kaj ankoraŭ
restas gravaj spuroj de la iama regado, kun 11 diocezoj, 56 monaĥinordenoj, 24
ordenoj de pastroj kaj 2 pastrolernejoj. En januaro 1998, Johano Paŭlo la 2-a
faris historian viziton al la insulo, invitita de la kuba registaro kaj de la
Kuba Romkatolika Eklezio. La religia pejzaĝo de Kubo ankaŭ estas forte markita
de sinkretismoj diversspecaj. Katolikismo ofte estas praktikata kune kun
Santerio, miksaĵo de katolikismo, afrikaj kredoj kaj spiritismo. La Virgulino de
la Karitato estas la katolika patronino de Kubo, kaj simbolo de la kulturo de
Kubo. En Santerio, ŝi estis miksita kun la diino Oŝun.

Tricent mil kubanoj apartenas al 54 registritaj evangeliaj eklezioj.
Pentekostismo kreskis rapide en la lastaj jaroj, kaj nur la Asembleoj de Dio
kalkulis je pli ol 100 000 adeptoj. Kubo havas malgrandajn komunumojn de
ortodoksaj grekoj kaj rusoj, judoj, islamanoj kaj bahaanoj. La plejmulto de
kubaj judoj estas posteuloj de polaj kaj rusaj aŝkenazoj kiuj fuĝis de pogromoj
en la komenco de la 20-a jarcento. Ampleksa nombro de sefardoj ekzistas en Kubo;
ili venis el Turkio. Plejparte ili loĝas en la provincoj, kvankam ili bontenas
sinagogon en Havano. Kvankam la Atestantoj de Jehovo ne estas oficiale
agnoskataj, ili estas tolerataj post jaroj da persekutado kaj nuntempe havas
ĉirkaŭ 100 000 kredantojn en la insulo.

En la lasta duon-jarcento, pluraj centmiloj da kubanoj el ĉiuj sociaj klasoj
migris al Usono, Hispanio, Italio, Britio, Kanado, Meksiko, kaj aliaj landoj. La
9-an de septembro 1994, la registaroj de Usono kaj Kubo konsentis ke Usono donos
almenaŭ 20 000 vizojn ĉiujare en interŝanĝo de la promeso de Kubo malhelpi
kontraŭleĝajn forirojn per boatoj.

La oficiala lingvo de Kubo estas la hispana kaj ĉiuj civitanoj parolas ĝin. La
hispana parolata en Kubo estas konata kiel kub-hispana kaj estas formo de la
kariba hispana. La lukumia, dialekto de la okcidentafrika joruba lingvo, ankaŭ
estas uzata kiel liturgia lingvo de la sekvantoj de Santerio, kaj tiel nur kiel
dua lingvo. La haitia lingvo estas la dua plej granda lingvo en Kubo, estas
parolata de haitiaj enmigrintoj kaj multaj el iliaj posteuloj ankoraŭ ĝin
scipovas uzi. Aliaj lingvoj parolataj de enmigrintoj inkluzivas la katalunan,
korsikan kaj galegan.

La Havana Universitato estis fondita en 1728 kaj ekzistas pluraj aliaj
politeknikoj, kolegioj kaj provincaj aŭ fakaj universitatoj. En 1957, antaŭ la
regado de Castro, la procento de alfabeteco estis la kvara en la regiono kun
preskaŭ 80% laŭ Unuiĝintaj Nacioj, pli alta ol Hispanio. Castro kreis ŝtatan
sistemon kaj malpermesis la privatajn kaj religiajn instituciojn. Lernado estas
deviga ekde 5-jariĝo ĝis la fino de mezlernejo (kutime 15-jariĝo), kaj ĉiuj
studentoj, nekonsiderante aĝon aŭ sekson, surhavas lernejajn uniformojn kun la
koloroj kiuj distingas la gradon. Baza instruado daŭras dum ses jaroj, meza
eduko estas dividita en baza kaj antaŭuniversitata edukado.

Supera edukado estas disponigata de universitatoj, institutoj, pedagogiaj
universitatoj, kaj politeknikoj. La Kuba Ministerio de Supera Edukado funkciigas
programon por distanca lernado kiu disponigas regulajn posttagmezajn kaj
vesperajn kursojn en kamparaj areoj por agrikulturaj laboristoj. Edukado havas
fortan politikan kaj ideologian emfazon. Kubo ankaŭ disdonas subvenciojn al
limigita nombro de eksterlandanoj en la Latinamerika Lernejo de Medicino. La
retaliro estas limigita. La vendo de komputilaj ekipaĵoj estas strikte
kontrolata.

Historie, Kubo estis bone konsiderita pro la kvalito de la medicina personaro
kaj pro la signifaj kontribuoj al la mondosano ekde la 19-a jarcento. Hodiaŭ,
Kubo havas universalan sanservon kaj malgraŭ la malsufiĉo de medicinaj provizoj,
ekzistas neniu manko de medicina personaro. La sansistmemo ne estas laŭlitere
senpaga, ĉar ĝi estas financata per impostoj. Primaraj zorgoj estas disponeblaj
ĝenerale en la insulo kaj bebo- kaj patrinaj mortoprocentaĵoj kompareblas kun
tiuj de evoluintaj nacioj.

Post la Kastrisma revolucio, komence la lando travivis plimalboniĝon de malsanoj
kaj bebmorta ofteco en la 1960-aj jaroj kiam ĉirkaŭ 6 000 kuracistoj forlasis la
landon. Normaliĝo okazis en la 1980-aj jaroj. La komunisma registaro asertis ke
la universala sanservo iĝis prioritato de ŝtatoplanado kaj progreso estis farita
en kamparaj areoj. Kiel la cetero de la kuba ekonomio, la kuba medicina prizorgo
suferis severajn mankojn post la fino de sovetiaj subvencioj en 1991, kaj la
akriĝo de la usona embargo en 1992.

Defioj inkluzivas malaltan salajron de kuracistoj (nur 15 dolaroj monate),
malbonajn instalaĵojn, malbonan staton de la ekipaĵoj, kaj oftan foreston de
bazaj medikamentoj. Kubo havas la plej altan proporcion de kuracistoj por
loĝantoj en la mondo kaj danke al tio sendis milojn da kuracistoj al pli ol 40
landoj.

Laŭ Unuiĝintaj Nacioj, la vivdaŭro en Kubo estas 78.3 jaroj (76.2 por viroj kaj
80.4 por inoj). Laŭ tiu indico, Kubo troviĝas en la 37-a loko en la mondo kaj en
la tria en Ameriko, malantaŭ nur Kanado kaj Ĉilio, kaj tuj antaŭ Usono.
Infanmorto en Kubo malkreskis de 32 bebmortoj po 1 000 vivaj naskiĝoj en 1957,
ĝis 10 en 1990-1995. Infanmorto en 2000-2005 estis 6.1 po 1 000 vivaj naskiĝoj
(kopare kun 6.8 en Usono).

La kvalito de publika kuracado ofertita al la civitanoj estas konsiderata kiel
la "plej granda venko" de la socialisma sistemo de Kubo.

La kulturo de Kubo estas influita de diversaj kulturoj kiuj kuniĝis en la
insulo, sed precipe de la hispana kaj la afrika. Sporto estas la nacia pasio de
Kubo. Pro historiaj ligoj kun Usono, multaj kubanoj ludas sportojn kiuj estas
popularaj en Nordameriko, multe pli ol la sportojn tradicie furoraj en aliaj
hispanlingvaj nacioj. La plej populara estas basbalo. Aliaj sportoj kaj
ŝatokupoj inkluzivas korbopilkon, flugpilkon, ŝakon, kaj atletismon. Kubo estas
reganta forto en amatora boksado, konstante atingante altajn medalojn en gravaj
internaciaj konkuradoj.

Kuba muziko estas riĉega kaj temas pri la plej vaste konata formo de la kuba
kulturo. La centra formo de tiu muziko estas kuba sono, kiu estis la bazo de
multaj aliaj muzikaj stiloj kiel salso, rumbo, mambo kaj derivaĵo de la rumbo,
ĉaĉao. Rumbomuziko originis de la frua afrik-kuba kulturo. La treso ankaŭ estis
inventita en Kubo, sed aliaj tradiciaj kubaj instrumentoj havas afrikan aŭ
tainan originojn, kiel ekzemple la marakoj, guiro, marimbo kaj diversaj lignaj
tamburoj inkluzive de maiohuakano. Popularaj ĉiastilaj muzikaĵoj el Kubo estas
ĝuataj kaj laŭdataj vaste tra la mondo. Kuba klasika muziko, kiu inkluzivas
muzikon kun fortaj afrikaj kaj eŭropaj influoj, kaj ecoj de simfoniaj verkoj
same kiel muziko por solistoj, ricevis internacian agnoskon danke al komponistoj
kiel Ernesto Lecuona. Havano estis la koro de la repo en Kubo kiam tiu stilo
ekestis en la 1990-aj jaroj. Dum tiu tempo, regetono iĝis tre populara.

Kuba kuirarto estas kunfandaĵo de la hispana kaj karibaj kuirartoj. Kubaj
receptoj kundividas spicojn kaj teknikojn kun la hispana kuirarto, kun ia kariba
influo en spicoj kaj gustoj. La reguligado de manĝaĵoj flanke de la ŝtato, kiu
estis la normo en Kubo por la lastaj kvar jardekoj, limigis la kuireblon de tiuj
pladoj. La tradiciaj pladoj dum manĝoj ne estas servitaj unu post alia; ĉiuj
manĝaĵoj estas servitaj en la sama tempo kaj kelkfoje oni manĝas eĉ fruktojn kun
la cetero (bananoj kaj mango). La tipa manĝo povas konsisti el frititaj aŭ
boligitaj platanoj, nigraj aŭ ruĝaj fazeoloj kaj rizo, malnova-vesto (sekigita
bovaĵo kuirita kun spicoj), porkaĵo kun cepo, kaj tropikaj fruktoj. Rizo kaj
fazelojo ankaŭ estas ĉiutaga manĝaĵo kaj la alia varianto de rizoj kaj fazeoloj
kuiritaj samkaldrone konataj kiel maŭroj kaj kristanoj, estas manĝata en
specialaj okazoj. Ankaŭ frititaj plantaĵoj estas ŝatata manĝaĵo de la kubanoj.
Multaj el la viandaĵoj estas kuiritaj malrapide kun leĝeraj saŭcoj. Ajlo, kumino
kaj origano estas la precipaj spicoj uzataj. Salatoj kutime konsistas el tomato,
brasiko, laktuko aŭ avokado kun oleo, salo kaj vinagro.

La kuba literaturo komencis trovi sian vojon en la frua komenco de la 19-a
jarcento. Temoj rilate al la sendependeco kaj libereco estis ekzempligitaj de
José Martí, kiu gvidis la modernisman movadon de la kuba literaturo. La verkoj
de Martí estis arigitaj en 28 volumoj kaj ili troviĝas en ĉiuj bibliotekoj kaj
gravaj institucioj. Verkistoj kiel ekzemple Nicolás Guillén kaj Jose Z. Tallet
uzis la literaturon kiel formon de la socia protesto. La poezio kaj romanoj de
Dulce María Loynaz kaj José Lezama Lima estis influaj. Romantikulo Miguel
Barnet, kiu verkis Ĉiuj revis pri Kubo, reflektas pli melankolian Kubon.
Verkistoj kiel ekzemple Reinaldo Arenas, Guillermo Cabrera Infante, kaj pli
postaj Daína Chaviano, Pedro Juan Gutiérrez, Zoé Valdés, Guillermo Rosales kaj
Leonardo Padura gajnis internacian rekonon en la post-revolucia epoko, kvankam
multaj el tiuj verkistoj sentis sin devigitaj daŭrigi sian laboron en la ekzilo
pro ideologia regado super la amaskomunikiloj fare de la kubaj aŭtoritatoj.

La unua literatura verko farita en Kubo estas "Espejo de Paciencia" (Pacienca
Spegulo), poemo verkita en 1608 de Silvestre de Balboa, skribisto de la urbo
Camagüey. La poemo priskribas atakon de piratoj en Manzanillo, en la oriento de
Kubo, kapton de pastro kaj postan liberigon fare de kuraĝa nigrulo. Tamen, pli
gravas la duvoluma romano "Cecilia Valdés" aŭ "Monteto de la Anĝelo", verkita en
la 19-a jarcento de Cirilo Villaverde. La romano estas konsiderata kiel unu el
la verkoj kiuj montras la kubanecon kaj krom tio ĝi estas la unua kuba romano.
Pluraj elstaraj verkistoj ricevis titolon "Nacia Poeto". En la revolucia epoko,
tia poeto estas Nicolás Guillén, tre proksima al la kastrisma revolucio.

La isla de los amores infinitos (La insulo de la senfinaj amoj) estas romano de
la kuba verkistino Daína Chaviano, kiu temas pri la kunfandiĝo de la tri etnoj,
kiuj konsistigas la kuban nacion: hispanoj, afrikanoj kaj ĉinoj.

La Kuba Instituto de Kinaj Arto kaj Industrio (hispane Instituto Cubano de Arte
e Industria Cinematográficos, mallongigo ICAIC) estis kreata la 24-an de marto
1959, do mallonge post la kuba revolucio, per la unua kulturleĝo de la nova
registaro.

Cecilia estas kuba kinofilmo, kiun en 1981 produktis Humberto Solás. Modelo
estas la romano „Cecilia Valdés o La Loma del Ángel“ de Cirilo Villaverde.

Unu el la ĉefaj decidoj de la socialisma revolucia registaro estis ŝtatigi la
amaskomunikilojn kiuj de tiam apartenas al la ŝtato laŭ la konstitucio de 1976,
ĉap.6, art. 52 (konfirmita en 1992). Konsekvence la Komunista partio de Kubo
posedas monopolon pri informado. La centra organo de la partio estas la ĉiutaga
ĵurnalo Granma. Ekzistas pluraj naciaj gazetoj de la laboristoj, junularo kaj
tiuj provincaj. Ankaŭ la nacia televido kun kvin tutlandaj kanaloj, el kiuj du
estas edukaj, ofertas plurajn edukajn kaj didaktikajn programojn. Oni povas
spekti ankaŭ la hispanlingvan version de la rusia televidkanalo RT Español.
Kutime pluraj gazetoj kaj agentejoj el eksterlando, raportas preskaŭ senescepte
kritike kaj pri apartaj temoj je politika intereso pri Kubo kaj ties registaro.
Agentejoj kiel CNN kaj BBC havas konstantajn raportejojn en Havano.

La posedo de satelitaj antenoj estas strikte malpermesita. Ĉiuj institucioj,
interalie sciencaj, kuracistaj kaj edukaj, kaj ankaŭ la komputilejoj de ĉiuj
urbaj distriktoj havas aliron al la kuba intra-reto.

En februaro 2007 Kubo publikigis la tiel nomatan beta-version de la propra
serĉilo "2x3". Konsulteblas 150.000 oficialaj paĝoj, sciencaj, kulturaj,
politikaj, ekzemple tiuj de la ŝtata gazetaro (kaj interalie la paroladoj de
Fidel Castro). Estas planita la anstataŭigo de Vindozo per Linukso kaj submara
ligo inter Venezuelo kaj Kubo per vitro-fibra kablo estis jam farita.

La unuaj spuroj de Esperanto en Kubo venas de la komenco de la 20a jarcento.
Inter la plej gravaj pioniroj estis Fernando Ortíz, kuba etnologo konata kiel
"Dua malkovrinto de Kubo". Dum la Respubliko, kelkaj asocioj estis fonditaj kaj
revuoj estis publikigitaj, multaj el ili mallongdaŭraj; la ĉefa aktiveco estis
farita de izolitaj esperantistoj en diversaj partoj de la lando.

La 16-an de junio 1979 estis oficiale fondita Kuba Esperanto-Asocio, aliĝinta al
Universala Esperanto-Asocio ekde 1983.

La kunordigita laborado de KEA kaj ŝtataj instancoj permesis gravajn atingojn,
kiel la eldonado de kelkaj libroj fare de la Eldonejo José Martí de Publikaĵoj
en Fremdaj Lingvoj. Inter ili estis (jam elĉerpitaj) La historio absolvos min,
de Fidel Castro; Kuba Ŝtata Organizo, de Domingo García Cárdenas, kaj pluraj
rakontoj de La Oraĝo, de José Martí.

Aliaj atingoj de KEA estas la esperantlingva ĉiusemajna elsendo ĉe Radio Havano
Kubo ekde la 11-a de septembro 1988; la okazigo de la Iberamerika Konferenco
Esperanto'88, la 75a UK en Havano (1990); la 46a IJK en Playa Girón (1990);
pluraj kulturfestivaloj, eminarioj pri scienco kaj tekniko, instruistaj
trejnadoj, kaj aliaj.

KEA organizas regulajn kursojn en pluraj provincoj kaj malĉeeste. En la nacia
sidejo ĝi okazigas seminariojn, atelierojn kaj konferencojn. En 2004, KEA
organizis la 6-an Tut-Amerikan Kongreson de Esperanto.

En 2015, KEA celebris la 6-an Nacian Kongreson en Havano. Kvankam la kongresoj
ne estas oftaj, diversaj lokaj aranĝoj tra la lando, okazas dum la jaro, al kiuj
venas esperantistoj de la tuta insulo. Tradicia estas la Zamenhofa Metiejo
organizata de la esperantistoj de Guantánamo okaze de la Zamenhof-tago. En 2010
Kubo estis la sidejo de la 95-a Universala Kongreso de Esperanto.



https://eo.wikipedia.org/wiki/Hereda%C4%B5o-biblioteko_Hendrik_Conscience

La Heredaĵbiblioteko Hendrik Conscience (Nederlande : Erfgoedbibliotheek Hendrik
Conscience) estas la heredaĵbiblioteko de la urbo Antverpeno. Ĝi estas nomita
laŭ la Flandra popolara aŭtoro Hendrik Conscience [Konsjans], kies statuo
troviĝas antaŭ la biblioteko. Libro aŭ revuo kiu estas akceptita en la kolekto
de la konservadbiblioteko normale por ĉiam restas disponebla .

La origino de la Heredaĵbiblioteko Hendrik Conscience, kiu ĝis en 2008
tutordinare nomiĝis Urba Biblioteko, retroiras al 1481. La kolekto enhavas pli
ol miljonon da dokumentoj. La prioritataj kolektosferoj estas la Nederlanda
literaturo, la historio de la Malaltaj Landoj, malnovaj presaĵoj (libroj
presitaj antaŭ 1830), Flandra Popol-kulturo, arto en la Malaltaj landoj kaj
Antverpenaĵoj.

La origino de la Heredaĵbiblioteko Hendrik Conscience retroiras al la mezo de la
15-a jarcento, kiam la urba sekretario Willem Pauwels donacis sian kolekton de
41 da libroj al la urbo Antverpeno. Tra la jarcentoj la kolekto daŭre alkreskis.
Nur ekde la 19-a jarcento la tiama Urba Biblioteko travivis realan floradon.
Nuntempe la Heredaĵbiblioteko Hendrik Conscience posedas riĉan kolekton kaj ĝi
estas konsultata de vasta kaj diversa publiko.

En 1481 la urba advokato Willem Pauwels donacis sian kolekton de 41 libroj al la
urbo Antverpeno, por apogi la sekretariojn kaj oficistojn de la magistrato ĉe
ilia laboro. Tiel li unue kontribuis al tiu kiu iun tagon estiĝus la
Heredaĵbiblioteko Hendrik Conscience. La biblioteko estis aranĝata en 1505 en la
urba domo. Tiu kiu ankoraŭ restis en 1576 de tiuj 41 libroj, definitive perdiĝis
en la urbdoma incendio dum la Hispana Furio, kiam la hispana militistaro
murdante trairis la urbon.

Sufiĉe rapide la urbo decidis reestabli sian bibliotekon. Christoffel Plantijn
kaj siaj sekvantoj donacis ekzempleron de ĉiu libro kiun ili estis presintaj
(inter alie la Biblia Polyglotta kaj la Opticorum libri VI de Franciscus
Aguilonius). En 1594 tiu nova biblioteko estis loĝigata en la antaŭan ĉambron de
la burĝogardistaro en la urba domo, la Camer van de Librarye (ĉambro de la
biblioteko).

En 1604 episkopo Johannes Miraeus fondis la Antverpenan seminarion kiu devis
garantii la edukon de la klerikoj. Jam rapide sentiĝis la bezono al propra
biblioteko. Johannes Miraeus nomumis sian erudician nevon Aubertus Miraeus kiel
bibliotekiston. Sub ties administracio estiĝis brilanta humanisma kolekto, helpe
de donacoj de sciencistoj, riĉaj burĝoj kaj libropresistoj. En 1609 la
kanonikaro ekintertraktis kun la urba estraro por kunigi ambaŭ bibliotekojn.
Atendante realan kunigadon Miraeus inventaris la kanonikaran bibliotekon. En tiu
Bibliothecae Antverpianae Primordia li menciis 356 da verkoj, inter aliaj 32 da
manuskriptoj. Ekde 1617 ambaŭ bibliotekoj estis kunigataj en ĉambro de la
seminario.

Post la Paco de Münster, kaŭze de la barado de la Skeldo kaj la malkreskanta
komerca vivo, estiĝis spaco en la Komercoborsejo. La urba estraro decidas stoki
sian bibliotekon en la supran galerion de la borsejo. Post tio sekvas tridek
jaroj da malatento, neglekto kaj ŝtelado, ĝis en 1677 kiam la urba sekretario
denove atentis la sorton de la libroj kaj inventaris ilin. En 1687 la libroj
estis loĝigataj en la tiel nomatan Pestkamer (ĉambro de la pesto) de la urba
domo, kie antaŭe la magistrato kaj la urbaj kuracistoj kaj la pestomajstro
interkonsiliĝis pri la farendaj aranĝoj por kontraŭstari la epidemiojn.

Dum la 18-a jarcento ankaŭ la Urba Biblioteko ne eskapis el la ĝenerala ekonomia
malvigleco en kiu vivis Antverpeno. Nur en 1795 tio ŝanĝiĝis. La Franca okupinto
establis en Antverpeno Centran Lernejon, kun biblioteko. Tiu kolekto precipe
enhavis verkojn kiuj devenis de aboligitaj monaĥejoj kaj monaĥejaj bibliotekoj.
Jam en 1802 la Centra Lernejo estis fermata. Multaj libroj denove estis
restituataj al la originaj proprietuloj, sed multaj verkoj ni ankoraŭ retrovas
en la malnova fonduso de la nuntempa Heredaĵbiblioteko Hendrik Conscience. Ekde
1805 la biblioteko estis malfermata por la publiko : legejo estis aranĝata kie
la burĝoj povis konsulti la kolekton surloke.

Por la Urba Biblioteko la deknaŭa jarcento estiĝis florad-epoko. La
bibliotekistoj Frans-Hendrik Mertens kaj Constant-Jacob Hansen organize kaj
enhave influis la Heredaĵbibliotekon Hendrik Conscience kiel ni konas ĝin
nuntempe. En 1834 Mertens estis enoficigata kiel bibliotekiston. Li denove
klasifikis la librojn kaj publikigis presitan katalogon. Li starigis la bazon de
impona kolekto "Nederlanda literaturo" pri kiu la Heredaĵbiblioteko nuntempe
disponas kaj kiu ĝis nun estas la precipa temo de la nuntempa kolektadpolitiko.
Dum siaj lastaj vivojaroj li fasonis la fondon kaj la elkreskon de la
Popolbiblioteko, la posta Publika Biblioteko. En 1865 la urbo Antverpeno elektis
du biblioteko-tipojn : Popolbiblioteko kun hodiaŭaj libroj unuflanke, Urba
Biblioteko kun konservadkolekto aliflanke.

La daŭra alkresko kaj de la Urba- kaj de la Popolbibliotekoj tamen kondukis al
ege mankanta spaco en la urba domo. En 1879 la urbo Antverpeno tial aĉetis la
17-a jaran Sodaliteit, situinta ĉe la Placo de la Jezuitoj kontraŭe de la
Preĝejo Karlo Borromeo. Post ĝisfunda alikonstruo, la ĉirkaŭ 43 000 libroj de la
tiama Urba Biblioteko kune kun la 20 000 verkoj de la Popolbiblioteko estis
transportataj al la novaj lokaloj en 1883. La oficiala malfermo estis akompanata
de granda popola festo, dum kiu la statuo de Hendrik Conscience estis solene
inaŭgurata. La Placo de la Jezuitoj estis rebaptata al Placo Hendrik Conscience.
La manko de spaco tamen restas granda problemo, kaj jam en 1895 la
Popolbiblioteko (La nuntempa Publika Biblioteko) translokiĝis al establo en la
Blindestraat.

Kiam en 1905 la heredintoj de bibliofilo Gustave van Havre volis aŭkciigi lian
ampleksan libraron en Amsterdamo, la precipa bibliotekisto Frans Gittens kaj Max
Rooses, konservisto de la Muzeo Plantin-Moretus, sin turnis al la Urba Estraro,
la gazetaro kaj diversaj mecenatoj. Danke al la apogo de speciala
Donaco-fonduso, kvarono de la kolekto povis esti aĉetata. Ankoraŭ nuntempe tiu
kolekto van Havre estas grava parto de la biblioteka posedaĵo. La incidento
kondukis al establo de la "Permanenta Donaco-fonduso por la Urba Biblioteko kaj
la Muzeo Plantin-Moretus", la nuntempa Dotatiefonds voor Boek & Letteren
[Donaco-fonduso por Libro & Literaturo]. Tiu mecenata asocio ankoraŭ ĉiam estas
regula donacanto de gravaj akiraĵoj. Kiel konservadbiblioteko la Antverpena Urba
Biblioteko daŭre bataladis kontraŭ la manko de spaco. En 1930 kaj 1990 ĝisfundaj
adaptaĵaj kaj plivastigaj laboroj estis plenumataj. Kun tio la infrastrukturo
ĉiufoje estis optimumigata funkcie de la komforto de la uzanto kaj de la
konservado de ĉiam alkreskanta, grandvalora kolekto.

En 1980 la kolektokampoj formale estis konfirmataj de la Komunuma Konsilantaro.
La disponeblaj budĝetoj prefere estis elspezataj por la plivastigo de tiuj
kolektokampoj. Ekde tiam la vojoj de la Publika kaj de la Urba Bibliotekoj
definitive apartiĝis.

Ĉe la ŝanĝiĝo de la jarcento la Urba Biblioteko estis elkreskita al unu el la
plej gravaj konservadbibliotekoj en Flandrujo. Ĝi estiĝis moderna, komforta
instituto kun reta katalogo  : la tuta kolekto estas konsultebla ekde hejme. Ĝi
fariĝis scienca konservadbiblioteko pri la homaj sciencoj ĝenerale kaj de la
Flandra Kultura Heredaĵo speciale. Por klarigi la profilon de la biblioteko
rilate al la eksteruloj, en 2008 ĝi ŝanĝiĝis laŭnome. Ekde tiam la Urba
Biblioteko Antverpeno nomiĝis la Heredaĵbiblioteko Hendrik Conscience.

La historio de la Sodaliteit [Sodalitejt], la impona konstruaĵo en la Placo
Hendrik Conscience, retroiris al la 17-a jarcento. Post la konstruado, en 1621
de la Preĝejo Karlo Borromeo, la jezuitoj fondis diversajn fratecojn, nomitajn
sodaliteiten. Por tiuj fratecoj, kontraŭe de la preĝejo, duetaĝa konstruaĵo
estis starigata, en kiu du preĝejetoj estis establataj. Post la aboligo de la
jezuitoj-ordeno en 1773, la konstruaĵo estis uzata por diversaj aktivecoj, inter
alie kiel kafejo kaj dancejo. Sur la muro je la Wijngaardstraat oni ĉiam povas
legi la malnovan nomon "Café Moortgat".

En 1879 la urba estraro de Antverpeno aĉetis la konstruaĵon, kiu ĉiam estas
nomata la Sodaliteit, por tie loĝigi la urban bibliotekon. Je tiu momento tiu ĉi
ankoraŭ troviĝis en la urba domo, sed la spaco estis estiĝinta tro malgranda por
la kreskinta kolekto. La urba estraro alikonstruigis la Sodaliteit. En 1881 la
nomo de la Placo de la Jezuitoj, situinta antaŭe de la Sodaliteit, ŝanĝiĝis en
Placon Hendrik Conscience, kaj la 13-an de aŭgusto 1883 la nova
bibliotekkonstruaĵo estis malfermata kaj la bronza statuo de Hendrik Conscience,
antaŭ la eniro, estis inaŭgurata. Tiam la konstruaĵo gastigis kaj la Urban
Bibliotekon kaj la Popolan Bibliotekon, kiu estis atingebla per aparta eniro je
la angulo kun la Wijngaardstraat. Post kelkaj jaroj ankaŭ la Sodaliteit estis
estinta tro malgranda por la kreskantaj bibliotekkolektoj, kaj jam en 1895 la
Popola Biblioteko transloĝiĝis al la Blindestraat.

Nun la Urba Biblioteko povis uzi la tutan spacon de la Sodaliteit. Sed post iom
da tempo ankaŭ la Urba Biblioteko ne plu disponis pri la necesa spaco, kaj oni
decidis plu plivastigi sin. Dum la remalfermo en 1936 la legejo, la
administracio kaj tri etaĝoj da novaj magazenoj estis loĝigataj en la
renovigitan konstruaĵon ĉe la Placo Hendrik Conscience numero 4, la iama
monaĥejo de la jezuitoj. La malnova legejo je la teretaĝo de la Sodaliteit estis
anstataŭata de du etaĝoj da magazenoj, kaj en la tria etaĝo la Salono Nottebohm
estis establata.

Ekde 1933 la malnova legejo en la Sodaliteit estis transformata en du etaĝojn da
libromagazenojn, super kiuj la Salono Nottebohm estis aranĝata kiel spaco por
ekspozicioj, prelegoj kaj kiel magazeno-spaco por muzeaj objektoj. La salono
obtenis sian nomon de la Urbestraro kiel dankema rememoro de Oscar Nottebohm,
komercisto de germana origino, kiu socie kaj kulture estis grava meceno por la
Urbo Antverpeno. Je lia morto en 1935 li testamentis gravan financan donacon al
la Urba Biblioteko.

La Salono Nottebohm estas ne nur bibliotekmagazeno kaj ekspoziciospaco, sed
ankaŭ konservejo de iom da pinto-objektoj el la kolekto de la Heredaĵbiblioteko
Hendrik Conscience. Tiele ĝi gastigas la faman Egiptan ŝrankon, la ĉiel- kaj
terglobusojn de Willem kaj Joan Blaeu, kaj diferencajn bustojn de Eŭropaj
aŭtoroj.

Sed post kelka tempo ankaŭ la renovigita biblioteko de 1936 montriĝis tro
malgranda por la ĉiam kreskanta kolekto. Dum la 1960-aj jaroj la granda kolekto
da revuoj transloĝiĝis al akcesora konstruaĵo en la Minderbroedersrui. En 1996
novaj magazenoj kaj nova publik-enirejo estis konstruataj je la Korte
Nieuwstraat. Samtempe la legejo estis ĝisfunde renovigata. Danke al la plia
magazen-spaco la revuokolekte denove povis esti lokumata en la precipan
konstruaĵon de la biblioteko.

La moderna legejo alirigas la fascinajn kolektojn de la Heredaĵbiblioteko. Helpe
de la aŭtomatigita katalogo oni trovas la tutan havaĵon de la biblioteko. La
Heredaĵbiblioteko Hendrik Conscience ne pruntedonas librojn. Ja la verkoj estas
konsulteblaj en la legejo. Multaj malnovaj gazetoj estas legeblaj mikrofilme. En
la legejo mem oni trovas la nunajn jarkolektojn de proksimume cent da revuoj. La
salono estas provizata per vestejo, diversaj fotokopiiloj, konektoj por
tekokomputiloj kaj vifio.

La Heredaĵbiblioteko Hendrik Conscience sisteme kolektas ĉiujn originalajn
publikaĵojn de Flandraj kaj Nederlandaj aŭtoroj laŭ la diferencaj literaturaj
genroj (prozo, poezio, teatro, eseo, bildliteraturo), ĉiuj eldonaĵojn kaj
tradukaĵojn de la literatura verkaro de Flandraj aŭtoroj, inklude de verkaro kiu
ne estas disvastigita per la komerca retaĵo (poemaroj aŭtore eldonitaj,
bibliofiliaĵoj…) Ankaŭ verkoj pri la historio de la nederlandlingva literaturo,
priliteraturaj studoj kaj literatura kritiko estas kolektataj.

Koncerne la flandra porjunula literaturo la ĉeestanta, ampleksa kolekto estas
kompletiga per la kolektoj de la tiama Nacia Centro pri la Porjunula Literaturo
(Nationaal Centrum voor de Jeugdliteratuur), nuntempe parto de la Fondaĵo Legado
(Stichting Lezen). Konforme al la kolekto-interkonsentoj kun Stichting Lezen /
Focuspunt Jeugdliteratuur la Heredaĵbiblioteko Hendrik Conscience kolektas la
flandran porjunulan literaturon aperintan antaŭ 1976. Porjunulaj libroj el
Nederlando estas kolektataj laŭokaze, konsekvence nekomplete.

La Heredaĵobiblioteko Hendrik Conscience kolektas ĉion kio aperas/aperis pri la
historio de Flandrujo : sendepende de la epoko aŭ la geografiaj ŝanĝoj
(Burgonjaj Nederlandoj, Franca Flandrujo, Unuiĝintaj Nederlandoj ...), kaj
politika historio kaj socia kaj ekonomia historio, eklezia historio, arĥeologio,
biografio, genealogio, heraldiko, kartografio... (larĝe interpretita), la
historio de la Flandra Movado laŭ ĉiuj ĝiaj aspektoj, komponantoj kaj formoj
(prilingva batalo, nacia konsciigo, spirita kaj materiala disvolviĝo) ekde la
komenco (1830 kun fruaj antaŭvenintoj en la 18-a jarcento) ĝis la pasintaj
jardekoj kun la politika memstariĝo de Flandrujo. Ankaŭ vojaĝlibroj pri
Flandrujo estas kolektataj.

Publikaĵoj pri flandra folkloro kaj regionografio estas sisteme akirataj. Ofte
temas pri (lokaj) studoj publikigitaj de priregionografiaj aŭ prihistoriaj
societoj, komunumo-estraroj, dokumentarcentroj, muzeoj, arĥivoj ... La
Heredaĵbiblioteko Hendrik Conscience kontraktis kunlaborinterkonsenton kun
Regionografio Flandrujo (Heemkunde Vlaanderen vzw). Kaj la flandraj kaj la
provincaj kunigaj organizaĵoj transmetis siajn revuokolektojn al la
Heredaĵbiblioteko. Ekde 2004 ĉiuj aliĝintaj priregionografiaj societoj senpage
deponas sian propran revuon en la Heredaĵbibliotekon Hendrik Conscience.

Ampleksas verkojn pri arto kaj arthistorio, limigitaj kaj kronologie kaj laŭ
fako. Temas pri vastaj prihistoriaj sinoptikaj verkoj, monografioj kaj
catalogues raisonnés (inventaroj de la verkoj de artisto) pri individuaj
artistoj, katalogoj de ekspozicioj kaj de muzeoj, kaj tio pri la artosferoj kiaj
pentroarto, desegnarto, skulptarto, arĥitekturo, fotografio, filmarto, danco kaj
aplikataj artoj.

Krome oni havas la originalajn verkojn al kiuj flandraj artistoj (precipe kiel
ilustristoj) kunlaboris, ofte ankaŭ publikigitaj kiel bibliofiliaj (altvaloraj)
eldonaĵoj.

Ampleksas verkojn pri la historio de la libro ĝenerale (skribsistemo,
manuskriptoj ...), la presarto, laŭenhave same kiel nuraj teĥnikaj kaj historiaj
aspektoj, geografie precipe, sed ne eklusive limigitaj al Eŭropo, kun vidpunktoj
kiaj tipografio, librokovriloj, ilustraĵteĥnikoj, paperstudo, libroprizorgado,
eldonejhistorio, librokomerco, bibliotekoj, kolektistoj, ĵurnalistaro kaj
bibliofiliaj eldonaĵoj.

La Heredaĵobiblioteko Hendrik Conscience sisteme kolektas ĉiujn Antverpenaĵojn.
Temas pri historiaj studoj pri Antverpeno, unuaranga fontomaterialo kiaj
publikaĵoj eldonitaj okaze de antverpenaj eventoj (paradoj, festoj, ekspozicioj,
rememoroj...), publikaĵoj de antverpenaj eldonistoj larĝsignife.

La Heredaĵbiblioteko Hendrik Conscience mastrumas gravan kolekton de malnovaj
presaĵoj (libroj eldonitaj antaŭ 1830), grandaparte historie alkreskinta dum
kvin jarcentoj. La kolekto ĉiam pligrandigas danke al donacoj (inter alie pere
de la Donac-fonduso por Libro kaj Literaturo) kaj aĉetaĵoj. La eksterordinara
amplekso de la kolekto samtempe diversigas ties specifan enhavon : historio,
literaturo, arto, scienco, religio … Ĉiuj kampoj de la malnova libro ĉeestas en
ĉiuj siaj formoj de apero : pamfletoj, atlasoj, emblemlibroj, efemeraj presaĵoj
(almanako, procirkonstacaj poemoj…), ilustritaj verkoj, muzikverkoj k.t.p. Ankaŭ
manuskriptoj el la deka ĝis la dekunua jarcento troviĝas en la kolekto.

La pezocento de la kolekto estas Antverpeno, kun verkoj pri la historio de la
urbo kaj regiono, antverpenaj aŭtoroj kaj antverpenaj presaĵoj, senkonsidere la
enhavo. Tiu pezocentro estas la plej grava kriterio por la akiro de malnovaj
presaĵoj, kondiĉe ke la akiro de eldonaĵoj de Christoffel Plantijn aŭ de liaj
sekvantoj, la Moretus-oj, estas la afero de la Muzeo Plantin-Moretus, kaj verkoj
kiuj jam ĉeestas en aliaj publikaj antverpenaj kolektoj, ne estas denove
aĉetataj.

Antaŭ 2016 la Heredaĵbiblioteko Hendrik Conscience posedis nur ĉirkaŭ 500 da
Esperant-lingvaj publikaĵoj, krom ĉirkaŭ 200 da diverslingvaj libroj pri
Esperanto. La 30-an de majo 2016 la Antverpena Komunuma Konsilantaro aprobis
Kunlabor-interkonsenton inter unuflanke la Heredaĵbiblioteko Hendrik Conscience
kaj aliflanke Flandra Esperanto-Ligo . Kun tio, tiu ĉi donacis la plej grandan
parton de sia propra biblioteko kondiĉe ke la koncernaj libroj estu por ĉiam
konservataj en la Heredaĵbiblioteko kiel aparta kolekto nomita Flandra
Esperanto-Biblioteko. Post realigo de la katalogo, pluraj miloj da
Esperanto-libroj estos disponeblaj por la publiko kaj por la scienca esplorado.

La Donaco-fonduso por Libro kaj Literaturo (nederlande : Dotatiefonds voor Boek
en Letteren) estas la amikar-asocio de la Heredaĵbiblioteko Hendrik Conscience
kaj de la Domo de la Literaturo (Letterenhuis). Ĝi celas entuziasmigi la
publikon por la literatura heredaĵo. Tiele la asocio daŭrigas la jarcentaĝan
tradicion per kiu la civitanoj ludas la rolon de mecenoj por konservi la
skribitan heredaĵon por la estonteco. Helpe de la libro- kaj
literaturo-interesiĝantoj oni sukcesis aĉeti en la pasinteco belegajn kolektojn
kaj maloftajn ekzemplerojn kiuj estas konservataj en la Heredaĵbiblioteko
Hendrik Conscience kaj en la Domo de la Literaturo.



https://eo.wikipedia.org/wiki/Franca_lingvo

La franca lingvo (france: langue française /lɑ̃ŋ fʁɑ̃sɛz/ [lang fran-sez]
français /fʁɑ̃sɛ/ [fran-se]) estas latinida lingvo parolata de 274 milionoj
(ĉ. duono kiel dua lingvo), precipe en Francio, Kanado, Alĝerio, Haitio, Belgio,
Svislando, multaj landoj de Nord- kaj Okcident-Afriko kaj ankaŭ en Usono. Ĝi
estas unu el la oficialaj lingvoj de UN, de Eŭropa Unio kaj unu el la ĉefaj
internaciaj lingvoj en Afriko. Ĝi estas ankaŭ la oficiala lingvo de Universala
Poŝta Unio, kreita en 1874.

La franca lingvo estas romanida lingvo precipe elvenante el la vulgara latino
parolata en Gaŭlio. Oni konsideras ke la malnovfranca lingvo ekzistis de la 842
ĝis ĉ. 1400 (la kodo de tiu lingvo laŭ ISO 639 estas fro). De ĉ. 1400 ĝis 1600,
la lingvo estas nomata meza franca (ISO 639: frm).

Franclingvio estas la nomo de la aro da landoj kaj regionoj de la mondo, kie la
franca lingvo estas parolata (oficiale, denaske, aŭ kiel dua lingvo). Laŭ
Internacia Organizaĵo de la Franclingvio (IOF), almenaŭ ĉi tiuj landoj havis pli
ol 4 milionojn da franclingvanoj en 2014:

Ĉar la franca estas disigita tra la mondo, ĝi efektive dialektiĝis en kelkaj
regionoj, ekzemple en Afriko, en Usono (la Akadi-franca lingvo) kaj en Kebekio.
Aliaj lingvoj parencaj al la franca estas i.a. la Pikarda, Aostvala (Valdôtain),
la Valona kaj la Arpitana lingvoj.

Nekompleta listo de verkistoj alilandedevenaj, kiuj verkis en la franca lingvo:
José-Maria de Heredia, Samuel Beckett, Emile Cioran, Eugène Ionesco, Julien
Green, ktp

¹ Ĉe la nuna elparolo, la fonemo /ɲ/ proksimiĝadas al [nj]. ² La fonemo /ŋ/
ekestis antaŭ relative mallonga tempo, per la pruntado de angladevenaj vortoj.
Ĝi fojfoje estas elparolata /ɲ/. ³ Laŭ la parolanto, [ʁ] povas esti
anstataŭigata per [ʀ] aŭ [r]. Tiaj sonoj estas alofonoj. 4 /ɥ/, /w/ kaj /j/
verdire ne estas konsontantoj; ili estas alproksimiĝoj (ankaŭ duonkonsonantoj aŭ
duonvokaloj).

² La distingo inter /ɛ/ kaj /ɛ:/, kiel en la vortoj mettre (meti) kaj maître
(estro) malaperadas en Francio, sed plu ekzistas en Kanado. En Francio, la
distingo koncernas la daŭron, sed en Kanado estas eta malsamo de eco.

Grava regulo por prononci la francan estas sonkunligado de vortoj. Evoluinte, la
franca konservis etimologiecan ortografion, tial vortoj ofte finiĝas per
neelparolita konsonanto. Tamen pro sonkunliga regularo, tiuj konsantoj estas
kelkfoje devige aŭ konsilinde elparolitaj laŭ malnova prononcmaniero kiam la
sekvanta vorto komenciĝas per vokalsono. Vortoj kiuj finiĝas naza vokalsono foje
perdas nazeco (bon (bona): [bɔ̃] fariĝas [bɔn]).

Inter la formoj de verbo être (esti) kaj la sekvanta a-vorto: vous êtes idiots
[vuz‿ɛtz‿idjo] (vi estas stultaj)

Inter la formoj de verboj avoir (havi) kaj être (esti) kaj participo: elle est
allée [ɛl ɛt‿alé] (ŝi iris)

Inter rolvorteto (prepozicio) kaj ties komplemento: dans un champ [dɑ̃z‿œ̃/ɛ̃
ʃɑ̃] (sur kampo)

Inter adverbo kaj la sekvanta vorto, kiun ĝi modifas: très heureux [tʁɛz‿œʁœ]
(tre feliĉa)

Inter verbo kaj ties komplemento: je crois en toi [jə kʁwaz‿ɑ̃ twa] (mi fidas
vin)

Inter o-vorto je multenombro kaj la sekvanta a-vorto: des arbres immenses
[dɛz‿aʁbʁəz‿imɑ̃s] (grandegaj arboj)

En la franca lingvo estas konjugacioj. La verboj varias laŭ la gramatika
persono, la modalo kaj la tempo. Estas tri grupoj de verboj (kaj du helpverboj).

Multaj Esperantaj vortoj venas el la franca lingvo, kaj multege da esperantaj
neologismoj simple estas francaj vortoj kun normigita Esperanto-prononco kaj
aldonita -o-finaĵo, ekzemple: absorbi, adopti, brodi, diri, dormi, fini, honori,
lavi, profiti, agresi, akomodi, asimili, ataki, deziri, doni, esperi, froti,
grati, izoli, krii, lui, metodo, piki, proklami, rafini, regali, revi, debuti,
disputi, refuti, repudii, aplaŭdi, brili, cedi, cirkuli, defendi, degeli,
disocii, ekspedi, fenestro, improvizi, inventi, inspekti, instrui, kelkaj,
kelkfoje, komerci, kongreso, kondamni, komenci, konsterni, liveri, manĝi,
marĉandi, naŭzi, neĝo, neglekti, parolo, percepti, pesi, pluvi, protekti,
respondi, rigardi, rikolti, traduki, vendi.

Fama franca langrompilo estas la frazo Les chaussettes de l’archiduchesse
sont-elles sèches, archi-sèches ?. [lɜ ʃo'sɜt də l‿aʀʃidy'ʃɜs sõt‿ɜl sɜʃ
aʀʃi'sɜʃ]



https://eo.wikipedia.org/wiki/Parizo

Parizo (france Paris [paRI]) estas la ĉefurbo kaj la plej granda urbo de
Francio. Ĝi troviĝas ĉe la bordoj de la riverego Sejno, nordcentre de Francio.
Tiu vasta metropolo konsistigas unu francan departementon (la 75-an), kaj estas
plie la ĉefurbo de la Pariza Regiono (alinomita Île-de-France), kiu grupigas
Parizon kaj la parizajn ĉirkaŭurbojn. La franca instituto INSEE taksis ke Parizo
havis 2 153 600 loĝantojn en 2004. Sed la urba areo de Parizo, kiu etendiĝas
fore preter la limoj de la ĉefurbo, havas hodiaŭ proksimume 12 067 000
loĝantojn, tio estas preskaŭ unu kvinono de la Francoj. Parizo, kvankam
ampleksa, restas franca komunumo, samkiel la aliaj pli malgrandaj urboj aŭ
vilaĝoj de Francio, kaj do havas urbestron.

Famkonata tra la tuta mondo pro sia novklasika arkitekturo, siaj emblemaj
monumentoj kaj sia kultura influo, Parizo estas grava urbo koncerne mondan
historion, sed ankaŭ multe trapasata centro koncerne internaciajn
transportadojn. Ĝi havas superan influon pri artoj, modo kaj kuirarto, disponas
multajn muzeojn aŭ galeriojn kaj proponas intensan noktan vivon al siaj
vizitantoj. La plej rekonebla simbolo de Parizo estas la 324 metrojn alta
Eiffel-Turo, ĉe la maldekstra bordo de la Sejno. Parizo, kromnomita « la Urbo
Lumo » (la Ville Lumière) ekde la 19-a jarcento, estas ofte konsiderita kiel la
plej romantika urbo de la mondo. Ĝi estas plie la plej vizitita urbo de la
mondo, kun pli ol 30 000 000 turistoj ĉiujare.

La regiono de Parizo estas la plej dinamika ekonomia centro de Francio. Ĝi
produktas pli ol unu kvaronon de la franca riĉeco, kun MEP atinginta 478,8
miliardojn € en 2005. Danke al La Défense, unu el la plej vastaj negocaj
kvartaloj en Eŭropo, Parizo grupigas la sidejojn de la plej grandaj francaj
firmaoj, samkiel oficejojn de gravaj internaciaj firmaoj. Parizo estas plejofte
rigardita kiel unu el la gravaj mondaj urbegoj, parte ĉar ĝi gastigas la
sidejojn de pluraj internaciaj organizoj, ekzemple UNESCO, OEKD aŭ la malpli
formala klubo de Parizo.

Centre de la pariza baseno (vasta sedimenta ebenaĵo), Parizo troviĝas ĉe
nordinklinita buklo de la riverego Sejno, kaj inkludas du loĝatajn insulojn: la
insulo Cité, kiu estas la koro kaj la lulilo de la urbo, kaj la insulo
Saint-Louis. Krome estas inter aliaj neloĝata insulo nome Insulo de cignoj.
Parizo posedas plurajn elstarajn montetojn, el kiuj la plej alta estas
Montmartre (130 metroj super mara nivelo).

La komunuma teritorio de Parizo, ekskluzive de la boskoj de Boulogne kaj
Vincennes, kovras ovalon havantan mezuron je 86 928 km². La lasta plivastigo de
la komunumo, per la anekso de ĉirkaŭaj teritorioj en 1860, donis al Parizo ĝian
nuntempan formon sed ankaŭ kreis la subdividon de la ĉefurbo en la aktualaj
dudek arondismentoj. La areo de Parizo, 78 km² en 1860, atingis 105,40 km² en
1929 pro la aldono de la du boskoj de Boulogne (okcidente) kaj Vincennes
(oriente).

La urba areo etendiĝas ekde la limoj de la komunumo ĝis areo multe pli granda ol
Parizo propre (proksimume 26-foje pli vasta), laŭ neregula, tentakla kresko ĉe
la bordoj de la riveroj Sejno, Marno (sudoriente kaj oriente) aŭ Oise
(nordokcidente kaj norde): tiu areo proksime de Parizo estas kromnomita
« malgranda krono » (petite couronne) kaj inkludas la departementojn
Hauts-de-Seine (92), Seine-Saint-Denis (93) kaj Val-de-Marne (94). Pli fore, la
urba denseco rapide falas, kaj la pejzaĝo ĉefe konsistas el forstoj, agroj kaj
dispelitaj satelitaj urboj: tiu « granda krono » (grande couronne) enhavas la
departementojn Seine-et-Marne (77), Yvelines (78), Essonne (91) kaj Val-d'Oise
(95) kaj kovras areon de 14 518 km², tio estas 138-foje la teritorio de Parizo.

Parizo havas oceanan klimaton, influitan de la Golfa Marfluo. La urbo tial ĝuas
mezvarman veteron, kaj tre malofte spertas varmegajn aŭ fridegajn temperaturojn.
La averaĝa somera temperaturo estas ĉirkaŭ 24°C, kaj la averaĝa vintra
temperaturo estas proksimume 1 °C. La rekordo de la plej alta temperaturo,
registrita je la 28-a de julio 1948, estis 40,4 °C. La plej malvarman, 23,9 °C,
atingis Parizo je la 10-a de decembro 1879. Sed pli freŝdate, la Pariza Regiono
ja spertis ekstremajn temperaturojn, precipe dum la eŭropa varmego de 2003 kaj
dum la tre frida vintro komence de 2006.

Pluvo povas okazi je iu ajn periodo de la jaro, kaj Parizo estas famkonata pro
siaj subitaj ekpluvegoj. La urbo spertas averaĝan jaran pluvoprecipitadon po
proksimume 641,6 mm. Neĝo estas relative malofta kaj kutime aperas dum januaro
aŭ februaro, kiuj estas la du plej malvarmaj monatoj, kvankam neĝo povas fali
tiel malfrue kiel aprilo. Preskaŭ neniam ĝi amasiĝas sufiĉe por krei tavolon
daŭrintan pli ol unu tago.

Laŭ la internacia fonetika alfabeto, oni prononcas la nomon de Parizo kiel
[paRi] en la franca lingvo, aŭ kiel [pæRis] en la angla. Parizo heredis sian
nomon de la gaŭla tribo Parisii. Pli precize, la franca vorto « Paris » estas
fakte progresa transformo de la latina Civitas Parisiorum (« urbo de la
Parisii »). Tiun devenon oni ankaŭ povas trovi en la nomo de proksimaj urboj,
ekzemple Cormeilles-en-Parisis aŭ Fontenay-en-Parisis. La urbo, konita kiel
Lutetia [lutecia] dum la Romia imperio, ekadoptis sian nuntempan nomon ekde la
fino de la romia periodo.

Sed oni ne estas certa pri la deveno de la vorto Parisii mem, kaj estas multaj
hipotezoj pri tio: ĝi eble devenas de la gaŭla vorto kwar (« ŝtonminejo »), pro
la multnombraj minejoj de la Pariza Regiono. Ekzistas cetere legendo, kiu
rilatigas la nomon de Parizo al la enabismigita mita urbo Ys. La historiisto
Maurice Druon sugestas, ke la nomo devenas de la alia gaŭla vorto par
(« ŝipo »), ĉar la urbo origine ŝuldas sian prosperon al akvo: la riĉeco de
Lutetia estis garantiita de ĝiaj ŝipistoj (la « nautes »), kies barko
konsistigas la centran emblemon de la blazono de Parizo.

Plie, Parizo ricevis je la komenco de la 20-a jarcento la kromnomon Paname
[panam]: tiu slanga vorto freŝdate regajnis influon inter la junuloj. Alia
kromnomo de Parizo estas « La Urbo-Lumo » (la Ville Lumière), ĉefe pro la centra
rolo de la urbo dum la Jarcento de la Lumoj sed ankaŭ pro la frua instalo de
publika lumigo en la stratoj.

La plej fruaj spuroj de seninterrompaj loĝejoj sur la teritorio de Parizo
datiĝas de ĉirkaŭ −4200. Keltaj enmigruloj ekalvenis al la regiono kaj enloĝiĝis
ekde −250. Inter tiuj ĉi, la tribo Parisii, kiu ĉefe konsistis el boatistoj kaj
komercistoj, fondis etan vilaĝon apud la riverego Sejno je la sama periodo.

La konkera movo de la Romianoj, direkte al okcidento, atingis la parizan basenon
je la jaro −52. Antaŭ la fino de la jarcento, la insulo Cité kaj la monteto
Sainte-Geneviève sur la maldekstra bordo fariĝis la du partoj de la romia urbo
Lutetia (france Lutèce). Lutetia progrese plivastiĝis dum la jarcentoj de la
romia superrego, kaj fariĝis prospera urbo kun palacoj, forumo, banejoj,
temploj, teatrejoj kaj unu amfiteatro.

Samkiel aliaj romiaj urboj, malnova Lutetia estis strukturita laŭ regula plano,
per kvadratoj proksimume unu kilometron longaj: la cardo (la ĉefa norda-suda
akso) kongruis kun la nuntempa strato Saint-Jacques, kaj la decumani
(orienta-okcidenta akso) estis paralela al la aktuala bulvardo Saint-Germain. La
« nula punkto », tio estas la centro de la plano, verŝajne troviĝis je la
sukokcidenta kojno de la forumo, kiu hodiaŭ kongruas kun la 172-a kaj 174-a
konstruaĵoj de la strato Saint-Jacques, la plej alta loko de la monteto
Sainte-Geneviève.

La falo de la Romia imperio kaj la ĝermanaj invadoj de la 3-a jarcento kaŭzis
provizoran malprosperon al la urbo: je la jaro 400, Lutetia estis jam forlasita
de plejmulto el siaj loĝantoj, kaj ĝi transformiĝis en malgravan militistan
urbeton, alpremitan antaŭ la haste konstruitaj ĉirkaŭmuroj de sia centra insulo.
La urbo reakiris sian antaŭromian nomon Paris je la fino de la romia ĉeesto.

Cirkaŭ la jaro 500, Parizo fariĝis la ĉefurbo de la franka, merovida reĝo
Kloviso la 1-a, kiu mendis la unuan katedralon kaj la unuan abatejon. Post la
morto de Kloviso, la franka reĝlando estis subdividita, kaj Parizo fariĝis la
centro de multe malpli granda ŝtato. Je la alveno de la karolida dinastio (9-a
jarcento), Parizo estis tial ankoraŭ nur bastiono de eta feŭda graflando. Sed la
grafoj de Parizo progrese plifortiĝis, kaj finfine akiris pli grandan potencon
ol la reĝoj de Francia occidentalis. Eŭdo, grafo de Parizo, estis elektita kiel
reĝo anstataŭ la – ankoraŭ vivinta – reĝo Karlo la Dika, precipe pro la bonfamo
akirita de la grafo dum la defendo de la urbo kontraŭ la vikinga sieĝo de
885-886. Kvankam la insulo Cité sukcese rezistis al la Vikingoj, plejmulto el la
nedefendita maldekstra bordo estis detruita. Anstataŭ rekonstrui tie, la marĉoj
norde de la insulo estis drenitaj, kaj Parizo eketendiĝis sur la dekstra bordo
de la Sejno. En 987, Hugo Kapeto, grafo de Parizo, estis elektita kiel reĝo de
Francio kaj fondis la kapetidan dinastion, kiu faris el Parizo la ĉefurbo de
Francio.

Ekde 1190, la reĝo Filipo Aŭgusto enŝlosigis Parizon per vasta ĉirkaŭmuro, kiu
etendiĝis sur la du bordoj kaj kies okcidenta fortikaĵo estis la Luvro. Li plie
redaktis la ĉarton de la Universitato de Parizo en 1200: tio altiris vizitantojn
el la tuta Eŭropo. Dum tiu periodo, la urbo ellaboris geografian distribuon de
la kvartaloj laŭfunkcie, kiu postvivas ĝis hodiaŭ: la centra insulo gastigis la
registaron kaj la ekleziajn instituciojn, la maldekstra bordo fariĝis klera
centro danke al la universitato, kaj la dekstra bordo disvolviĝis kiel komerca
kaj negoca centro ĉirkaŭ la vendejo Les Halles.

Parizo perdis sian ĉefurban statuton dum la Centjara milito, ĉar la urbo estis
okupita de Burgonjo (tiam aliancano de Anglio), sed regajnis sian titolon kiam
Karlo la 7-a rekaptis ĝin en 1437. Kvankam Parizo estis denove la ĉefurbo, la
reĝa familio preferis resti dumtempe en siaj kasteloj de la luara valo. Dum la
francaj militoj pri religio, Parizo estis potenca centro de la katolika partio
kaj spertis violentegajn okazaĵojn, precipe la masakro de la Sankta Bartolomeo
en 1572. La reĝo Henriko la 4-a reinstalis la reĝan kortegon en Parizo en 1594,
post kiam li kaptis la urbon kaj konvertis al katolikismo. Okaze de la Frondo,
la Parizanoj ribelis kontraŭ la juna Ludoviko la 14-a, kaj la reĝa familio fuĝis
el la ĉefurbo en 1648. Tio konvinkis Ludovikon transloĝigi la kortegon al
Versailles en 1682. Unu jarcento poste, Parizo fariĝis la centro de la franca
revolucio, unue per la okupo de la prizono Bastille je la 14-a de julio 1789 kaj
pliposte per la proklamo de la respubliko en 1792.

La industria revolucio, la Dua Franca Imperio kaj la lastaj jardekoj de la 19-a
jarcento alportis al Parizo la plej drastajn metamorfozojn en ĝia historio. Ekde
1840, la disvolviĝo de fervojoj ebligis abundan alvenon da enmigruloj, altiritaj
de la multnombraj industriaj postenoj en la ĉirkaŭurboj. La urbo plie spertis
masivan renovigo dum la reĝado de Napoleono la 3-a, danke al la barono
Haussmann: li nivelis multnombrajn mallarĝajn, serpentajn kaj mezepokajn
stratojn por krei novan reton kun larĝaj avenuoj kaj novklasikaj fasadoj. Tiel
naskiĝis la famkonata vizaĝo de moderna Parizo.

La ĥolera epidemioj de 1832 kaj 1849 ambaŭ frapis la loĝantaron de Parizo: tiu
de 1832 sole mortigis 20.000 Parizanojn (el 650.000). Parizo ankaŭ forte suferis
dum sia sieĝo, fine de la Franca-Prusa Milito de 1870. La sekvinta Pariza
Komunumo, en 1871, kaŭzis milojn da mortoj: multaj administraj centroj, kaj do
multaj arkivoj cetere brulis.

Sed Parizo resaniĝis el tiuj okazaĵoj tiel rapide, ke ĝi kapablis gastigi la
famajn Internaciajn Ekspoziciojn de la fino de la jarcento. La Eiffel-Turo estis
konstruita de Gustave Eiffel okaze de la centjarfesto de la franca revolucio,
dum la Internacia Ekspozicio de 1889, kiel « provizora » demonstro de la
prodaĵoj de arkitektura inĝenio. Ĝi fakte restis la plej alta konstruaĵo en la
mondo ĝis 1930, kaj estas hodiaŭ la plej famkonata monumento de la ĉefurbo. La
unua vojlinio de la metroo de Parizo aperis okaze de la Ekspozicio de 1900, kaj
konsistigis tiam intereson por vizitantoj el la tuta mondo. Tiu periodo
plifortigis Parizon kiel grava centro por la turista industrio.

Okaze de la Unua mondmilito, Parizo estis la centro de la alianca militstrebo:
la ĉefurbo evitis germanan invadon, ĉefe danke al la franca-brita venko de la
Marno en 1914. En 1918 kaj 1919, Parizo gastigis la paradojn de la venkintaj
aliancaj armeoj, sed ankaŭ la pacajn traktadojn, kiuj finiĝis per la traktato de
Versailles. Je la periodo inter la du mondmilitoj, Parizo fariĝis famkonita pro
siaj artaj kaj kulturaj komunecoj, kaj pro sia tumulta nokta vivo. La urbo tiam
enhavis miksadon da artistoj el la tuta mondo, ekzemple la ekzilita rusa
komponisto Igor Stravinski, la hispanaj pentristoj Salvador Dalí kaj Pablo
Picasso, aŭ eĉ la usona verkisto Ernest Hemingway.

En junio 1940, nur kvin semajnoj post la komenco de la germana invado de
Francio, parte evakuita Parizo estis kaptita de la naziaj militistoj, kiuj
konservis ĝin ĝis la liberigo de la ĉefurbo je la 25-a de aŭgusto 1944, fare de
la 2-a franca divizio de la generalo Leclerc. La centro de Parizo spertis
preskaŭ neniun detruon dum la Dua mondmilito, ĉar ne ekzistis tie strategiaj
celoj por la aliancaj aeroplanoj (la plej gravaj fabrikejoj troviĝis en la
ĉirkaŭurboj). Plie, la generalo von Choltitz rifuzis obei ordon de Hitler, laŭ
kiu ĉiuj monumentoj de Parizo estis detruendaj antaŭ germana retiriĝo.

Post la Dua mondmilito, Parizo ĝuis disvolviĝon ne plu spertitan ekde la komenco
de la jarcento. La ĉirkaŭurboj plivastiĝis grandege, precipe per la konstruo de
vastaj kolektivaj loĝejoj por la plej malriĉaj (la cités), kaj per la ekstarigo
de la negoca kvartalo La Défense. Nova rapida metroa reto, la RER, estis kreita
por konekti la ĉirkaŭurbojn pli bone kun la centro. Cetere, reto de aŭtoŝoseoj
disvolviĝis proksime de Parizo, kaj strukturiĝis ĉirkaŭ la rapidvojo
Périphérique, kiu ĉirkaŭas la ĉefurbon.

En 1946 Poloj kiuj ne povis reveni al Pollando, tiam okupita de komunistoj,
troviĝis en Parizo por krei protestan centron de kulturo kontraŭ la reĝimo. Tiel
Jerzy Giedroyc, Zofia Hertz kaj Gustaw Herling-Grudziński fondis en Parizo la
revuon Kultura kiu idee batalis kun reĝimo pri sendependeco de Pollando,
Litovio, Belarusio kaj Ukraino, kaj okupiĝis pri la ĉefaj fenomenoj de arto kaj
scienco. Tiu kultura revuo fariĝis tiel forta centro de pola literaturo (verkis
tie Witold Gombrowicz, Czesław Miłosz, Zbigniew Herbert, Sławomir Mrożek, Adam
Zagajewski) kaj scienco, ke komencis tie kontribui ankaŭ pli gravaj artistoj de
Francio, Germanio, Usono aŭ Britio kiel George Orwell, Thomas Stearns Eliot,
Heinrich Böll, Albert Camus kaj André Malraux.

Ekde 1970, multaj proksimaj – precipe orientaj aŭ nordaj – ĉirkaŭurboj de Parizo
spertis malindustriigon, kaj la antaŭe prosperaj cités progrese fariĝis getoj
por la enmigruloj, kaj senlaborecaj abismoj. Je la sama periodo, la komunumo de
Parizo propre (ene de la Périphérique ringo), la okcidentaj kaj la sudaj
ĉirkaŭurboj sukcese transformis sian ekonomian strukturon, ekde tradiciaj
fabrikejoj ĝis altvaloraj servoj kaj altteĥnologia industrio: tio generis tie
grandan riĉecon por la loĝantoj, kies enspezo po kapo viciĝas inter la plej
altaj en Francio. Konsekvence, la kreskinta fosaĵo inter tiuj du areoj de la
ĉefurbo kaŭzis periodajn tumultojn ekde 1980, ekzemple tiu de 2005, kiu
plejparte koncentriĝis en la nordaj ĉirkaŭurboj.

Je la 13-a de novembro 2015, 129 personoj mortis en diversaj teroristaj atencoj
en Parizo. Ekzistis 352 vunditoj. En pafado ĉe la restoracio Petit Cambodge (Eta
Kamboĝo) en la 10-a distrikto de Parizo mortis almenaŭ 4 personoj. Dua pafado
okazis kelkajn minutojn poste en la teatro Bataclan, kie la teroristoj prenis
almenaŭ 100 ostaĝojn el kiuj granda parto estis poste mortigitaj. Eksplodo
okazis en trinkejo proksima de la Stadiono de Francio, kie estis mortigitaj aŭ
vunditaj 10 personoj. La tuta mondo estis kortuŝita de tiuj eventoj.

La devizo de Parizo estas Fluctuat nec mergitur (frapita per fluo sed ne
subakvigita). Ĝi elvokas la Scilicet, ŝipo bildigita sur la pariza blazono kaj
simbolo de la potenca korporacio komerciston de la akvo, kiu regis la urbon dum
la mezepoko. La patrono de Parizo estas Sainte-Geneviève.

Moderna Parizo estas la rezulto de vasta renoviigo iniciatita de la barono
Haussmann, meze de la 19-a jarcento. Dum la antaŭaj jarcentoj, la franca ĉefurbo
ĉefe konsistis el labirinto de mallarĝaj stratoj kaj el domoj parte lignaj. Ekde
1852, la granda urbanizo de la barono nivelis aŭ detruis multajn el tiaj
stratoj, kelkfoje eĉ kompletajn kvartalojn, por krei larĝajn avenuojn
ĉirkaŭitajn de novklasikaj, ŝtonaj domegoj, kies vivkomforto pli taŭgis por la
mezklasuloj (la bourgeoisie). Plejmulton el tiu « nova » Parizo oni povas
ankoraŭ vidi hodiaŭ, kaj ĝi konformiĝas al pluraj simplaj arkitekturaj reguloj:
unue, laŭ la tiam ellaborita regulo pri « alliniigo », oni antaŭdefinis precizan
pozicion por ĉiuj novaj domegoj en iu strato, cele al la konservo de egalmezura
larĝeco. Plie, la alto de ĉiu domego estis determinita laŭ la larĝeco de la
apuda strato. Tiuj planoj spertis malmultajn ŝanĝojn ekde la Dua Imperio,
precipe koncerne la starigon de pli altaj konstruaĵoj: tial Parizo ŝajnas hodiaŭ
urbo tre plata en komparo kun aliaj mondaj metropoloj, escepte de kelkaj
monumentoj.

La neŝanĝeblaj bordoj de Parizo, la striktaj reguloj pri konstruadoj kaj la
manko de disvolvebla lando kune kontribuis al stranga fenomeno, konita kiel la
« muzeigo » de la ĉefurbo: ĉar Parizo strebas al la konservo de sia historia
estinteco, la nuntempaj reguloj pri urbanizo grandege malfaciligas la starigon –
ene de la komunumo propre – de pli larĝaj konstruaĵoj aŭ terinstalaĵoj, tamen
bezonaj por gastigi kreskantan loĝantaron. Konsekvence, plejmulto el la gravaj
institucioj aŭ ekonomiaj konstruaĵoj de Parizo jam troviĝas en la ĉirkaŭurboj,
aŭ planas transloĝiĝi tie. Inter ili, oni povas mencii la internacian negocan
kvartalon en La Défense, la pograndan vendoplacon de manĝaĵoj en Rungis, sed
ankaŭ gravajn famkonatajn lernejojn (Polytechnique, HEC, ESSEC, INSEAD, ktp…),
laborejojn kun internacia renomo (en Saclay aŭ Évry), la plej vastan stadionon
(la Stadiono de Francio) aŭ eĉ kelkajn ministrejojn kiel tiu pri transportoj. La
Naciaj Arkivoj de Francio planas transloĝiĝi al la nordaj ĉirkaŭurboj antaŭ
2010.

Parizo entenas multnombrajn malsamajn kvartalojn, kaj ĉiuj havas apartajn
spiriton, rolon aŭ loĝantaron. Antaŭ la 13-a jarcento, Parizo estis jam klare
dividita laŭ almenaŭ kvar partoj: la insulo Cité kaj tri malaperitaj areoj sur
la dekstra bordo, tio estas Saint-Jacques de la Boucherie, Verrerie kaj Grève.
Post la starigo de la ĉirkaŭmuro de Filipo Aŭgusto, novaj kvartaloj progrese
disvolviĝis, precipe ĉirkaŭ preĝejoj: Sainte-Opportune,
Saint-Germain-l'Auxerrois, Saint-Eustache...

En 1790, Parizo jam havis 48 oficialajn kvartalojn, kaj 32 novaj kvartaloj
pliposte aperis okaze de la plivastigo de la komunumo en 1860: ekde tiam, la
franca ĉefurbo entenas 80 administrajn kvartalojn, kiuj ja ne ĉiam kongruas kun
la ĉiutaga percepto de la Parizanoj. Danke al leĝo ellaborita en 2002, Parizo
cetere disponas 121 « kvartalajn konsiliojn » (Conseils de quartier), kie ĉiu
urbano povas debati aŭ proponi lokajn ideojn rilate al sia kvartalo.

Hodiaŭ, oni kutime diferencigas la du centrajn insulojn, la dekstran kaj la
maldekstran bordojn. Jen nur kelkaj el la tre diversaj kvartaloj de Parizo:

Ekzistis malnovtempe multaj parizaj insuloj sur la Sejno, sed oni progrese
kunuigis plejmulton el ili. Hodiaŭ estas nur du najbaraj insuloj, kiuj
konsistigas la centron de Parizo.

La plej okcidenta, insulo Cité (île de la Cité), estas la vera koro kaj origino
de antikva Lutetia. Ekde la romia periodo, la okcidenta pinto de la insulo
gastigis palacon, dum la orienta parto estis dediĉita al religio, precipe post
la konstruo de la katedralo Dipatrino de Parizo kaj de la malsanulejo
Hôtel-Dieu. Inter tiuj du areoj etendiĝis ĝis la mezo de la 18-a jarcento
loĝejoj kaj butikoj. Ekde tiam estis starigitaj variaj konstruaĵoj rilataj al
juro, ekzemple la polica prefektejo, la Justica Palaco de Parizo kaj la
tribunalo pri komerco.

La insulo Saint-Louis, ekskluzive dediĉita al loĝejoj, estis unue uzita por la
pastiĝo de brutaro kaj por la stokigo de ligno. Ĝi estas unu el la plej fruaj
ekzemploj de planita franca urbanizo: la insulo estis tute mapita kaj
rekonstruita je la epoko de Henriko la 4-a. Ene de la bruema pariza centro,
Saint-Louis ŝajnas hodiaŭ kvieta kvartalo, kun mallarĝaj stratoj kaj beletaj
restoracioj por la turistoj.

La Luvro, malnovtempe pariza palaco de la reĝa familio, estas hodiaŭ muzeo kaj
eĉ butika centro. Inter la Luvro kaj la placo de la Konkordo etendiĝas la
ĝardeno Tuileries. La Reĝa Palaco, norde de la Luvro, estis origine la loĝejo de
la kardinalo Richelieu, kaj disponas belegan ĝardenon malantaŭ sia fasado de la
strato Rivoli kaj teatrejon de Franca Komedio. Pli ĝenerale, la kvartalo entenas
multajn majestajn, nobelajn domegojn de la 17-a kaj 18-a jarcentoj. Ekde 1840,
la norda flanko de la strato Rivoli formas longan serion da masivaj konstruaĵoj
kun arkadoj kaj kolonoj, kiuj gastigas la plej turistajn butikojn aŭ noktklubojn
de la centro de Parizo.

La Elizeaj Kampoj (franclingve Champs-Élysées), en la 8-a arondismento, estis
origine ĝardena promenejo de la 17-a jarcento, antaŭ fariĝi pliposte larĝa
avenuo kunliganta la placon de la Konkordo kaj la Triumfan Arkon centre de l'
placo Charles-de-Gaulle. Ĝi estas unu el la plej popularaj turistaj centroj de
la ĉefurbo, kaj entenas multnombrajn luksajn butikojn. Tiu strato estas ofte
rigardita kiel « la plej bela avenuo de la mondo ». La avenuo Montaigne,
proksime al la Elizeaj Kampoj, ankaŭ gastigas prestiĝajn firmaojn de la
luksindustrio, ekzemple Chanel, Louis Vuitton, Dior aŭ Givenchy. La Malgranda
Palaco (france: Petit Palais) estas arta muzeo en la 8-a arondismento. Ĝi estis
konstruita por la Universala Ekspozicio de Parizo (1900), ĝi nun gastigas la
Belartan Muzeon de urbo Parizo (Musée des beaux-arts de la ville de Paris).
Lokita apud Avenuo de la Elizeaj Kampoj, ĝi frontas unu el la flankoj de la
Granda Palaco, ankaŭ konstruita por la ekspozicio de 1900.

La placo de la Konkordo (place de la Concorde), en la 8-a arondismento, situas
je la eko de la Elizeaj Kampoj. Ĝi malnovtempe nomiĝis « placo Ludoviko la
15-a », kaj estis cetere la loko, kie oni ekzekutis la kulpigitojn per la fama
gilotino dum la franca revolucio. Majesta obelisko, alportita el Egiptio en 1829
kaj donacita de la paŝao Muhammad Ali, hodiaŭ stariĝas centre de la placo: ĝi
estas iasence la plej malnova monumento de Parizo. Sur la placo, ĉe la du
flankoj de la strato Royale, ekzistas du identaj konstruaĵoj: la maldekstra
entenas la francan ministrejon pri maro, dum la dekstra estas la luksa hotelo
Crillon. La apuda placo Vendôme estas same famkonita pro siaj laŭmodaj, luksaj
hoteloj (precipe la hotelo Ritz), sed ankaŭ pro siaj ĵuvelistoj. Tie cetere
troviĝas la ministrejo pri justico.

La « Faubourg Saint-Honoré », en la 8-a arondismento, estas unu la plej laŭmodaj
kvartaloj de Parizo, kun famegaj firmaoj kiel Hermès aŭ Christian Lacroix. La
palaco Elizeo, kiu estas la loĝejo de la prezidento de la Respubliko, situas en
tiu kvartalo.

« La Operejo », en la 9-a arondismento, estas la kvartalo ĉirkaŭ la operejo
Garnier, konstruita en 1882. En tiu kvartalo dense koncentriĝas multnombraj
oficejoj kaj grandaj butikoj (la grands magasins), ekzemple Printemps aŭ
Galeries Lafayette. La Operejo estas plie la pariza centro de financaj gigantoj
kiel LCL aŭ American Express.

La placo Châtelet (esperante « kasteleto »), kore de la ĉefurbo en la 1-a
arondismento, estis origine fortreso sur la dekstra bordo, kiu gardis la nordan
finon de ponto el la insulo Cité. Ĝi estas la deveno de la unua vera disvolviĝo
de Parizo sur tiu flanko de la Sejno. Apud Châtelet etendiĝas la kvartalo Les
Halles, kiu estis malnovtempe la centra, pogranda vendoplaco por viando kaj
manĝaĵoj. Ekde la 1970-aj jaroj kaj la kreado de nova vendoplaco en Rungis, Les
Halles aliformiĝis en gravan butikan centron, organizitan ĉirkaŭ vasta
metroa/RER stacio (la plej granda en Eŭropo). La malnova kvartalo estis detruita
en 1971 kaj anstataŭita de la hodiaŭa Forum des Halles (galerio da butikoj). La
centro Georges Pompidou, muzeo pri moderna arto, situas proksime.

Oriente de la placo Châtelet stariĝas la urbdomo de Parizo. La nuna konstruaĵo
datiĝas de la fino de la 19-a jarcento, sed tie situas la municiparo de la urbo
depost la 14-a jarcento.

La monteto Montmartre, en la norda 18-a arondismento, estas historia kaj turista
centro elstarita de la baziliko de la Sankta Koro. La historio de Montmartre
estas antaŭ longe stampita de avangardaj artistaj komunecoj, kaj la kvartalo,
kun siaj beletaj kafejoj kaj siaj mallarĝaj stratoj, ĝuas romantikan spiriton
kiu tre plaĉas al turistoj.

La placo Bastille nomiĝas tiel pro malnova, hodiaŭ malaperita kastelo kiu gardis
la orientan pordon de Parizo kaj pliposte fariĝis la fama malliberejo Bastille,
invadita de la pariza popolo je la 14-a de julio 1789. Kvankam la prizono estis
detruita antaŭ longe, la placo Bastille restas grava politika simbolo kaj estas
do ofte uzata por variaj manifestacioj. Krom la alta « kolono de Julio » je la
centro de la placo (por honoro al la revolucio de julio 1830), la plej okulfrapa
vidindaĵo estas la operejo Bastille, kies arkitektura stilo aŭ spektakloj estas
pli modernaj ol la klasika operejo Garnier.

Oriente de la placo ekas la Faubourg Saint-Antoine, kvartalo famkonata depost
pluraj jarcentoj pro siaj manfaritaj mebloj kaj pro siaj metiistoj.

Le Marais, en la 3-a kaj 4-a arondismentoj, estas laŭmoda kaj riĉa kvartalo de
la dekstra bordo. Ĝi estas tradicie tre tolerema areo de Parizo, ĉefe pro la
ĉeesto de vastaj geja kaj juda komunecoj. Centre de la kvartalo situas la bela
placo de la Vogezoj, kiu entenas kelkajn el la plej malnovaj konstruaĵoj de la
ĉefurbo.

Saint-Germain-des-Prés estas centra kvartalo de la maldekstra bordo, kaj havas
la nomon de malnova abatejo, el kiu nur unu preĝejo restas hodiaŭ. La komerca
disvolviĝo de la areo ekis ekde la kreado de la bulvardo Saint-Germain en 1886.
Pliposte aperis prestiĝaj kafejoj, kie la intelektuloj de la ĉefurbo – ekzemple
Jean-Paul Sartre – ŝatis kuniĝi: oni povas precipe mencii la kafejon Les Deux
Magots aŭ la kafejon Flore. La kvartalo akiris sian bonfamon dum la 1950-aj
jaroj, okaze de la « kultura emancipo » de la junuloj, kiuj studadis en la
proksima universitato Sorbonne. Pluraj ĵazaj kluboj naskiĝis tiam, el kiuj
kelkaj ankoraŭ ekzistas hodiaŭ.

Lokita apud la Belarta Lernejo de Parizo, la kvartalo Saint-Germain estas
famkonata pro sia intensa arta vivo. Multaj artaj galerioj estas viziteblaj en
la strato Bonaparte aŭ la strato Seine. Saint-Germain-des-Prés estas nepre
altklasa, burĝa kvartalo, kiel montras la lukso de siaj butikoj aŭ restoracioj.

La kvartalo Odéon nomiĝas tiel pro la samnoma teatrejo, kiu stariĝas inter la
bulvardo Saint-Germain kaj la ĝardeno Luxembourg depost la 17-a jarcento. Sed
Odéon estas hodiaŭ pli konata pro siaj kinoj aŭ kafejoj.

La areo lokita nur iomete sude de la Sejno kaj oriente de la bulvardo
Saint-Michel, estas gravega studenta centro depost la komenco de la 12-a
jarcento: tiu « Latina Kvartalo » (franclingve Quartier latin) etendiĝas ĉirkaŭ
la prestiĝa universitato Sorbonne. La nomo de la kvartalo devenas de la
ekskluziva uzado de la latina lingvo far la mezepokaj kleruloj. La Latina
Kvartalo ofte spertas politikajn protestojn: tipa ekzemplo estas la okazaĵoj de
majo 1968.

La hotelo de la Invalidoj (17-a jarcento) kaj la militista akademio de Parizo
(la École Militaire), kiu datiĝas de la 18-a jarcento, estis konstruitaj sur la
maldekstra bordo por simetrigi la pli rapidan disvolviĝon de la dekstra bordo.
La Invalidoj, eksa militista malsanulejo, restas la pensiono de kelkaj maljunaj
militistoj, sed cetere fariĝis turista vidindaĵo kiam ĝi ricevis la cindrojn de
Napoléon Bonaparte en 1840. Parto de la hotelo gastigas muzeon dediĉitan al la
franca armeo depost 1905.

Okcidente de la Invalidoj etendiĝas la militista akademio kaj la vasta parko
Champ-de-Mars. La plej fama vidindaĵo de Parizo, la Eiffel-Turo, situas je la
norda ekstremaĵo de la parko, antaŭ la Sejno: ĝi estis konstruita por la
internacia ekspozicio de 1889 far Gustave Eiffel, kaj gastigas proksimume ses
milionojn da vizitantoj ĉiujare.

Plioriente, ĉe la bordo de la Sejno troviĝas la eksa stacidomo kiu kunligis
Parizon kun Orléans. Ĝi fermis en 1933 kaj aliformis je 1986 en la muzeon Orsay,
dediĉitan al 19-a jarcenta arto.

La plej famaj monumentoj de Parizo datiĝas de tre diversaj periodoj. Ili
plejofte troviĝas en la urbocentro kaj ĉe la bordoj de la Sejno: la kajoj de la
Sejno, el la ponto Sully ĝis la ponto Bir-Hakeim, konsistigas unu el la plej
bela rivera pejzaĝo de la tuta mondo, kaj apartenas al la monda heredaĵo de
UNESKO. Tie situas interalie la katedralo Dipatrino de Parizo (Notre-Dame de
Paris), la Luvro, la Invalidoj, la ponto Aleksandro la 3-a, la Granda Palaco, la
muzeo de la kajo Branly-Jacques Chirac, la Eiffel-Turo kaj la palaco Chaillot.
Pli freŝdate kaj pli oriente aperis vastaj, modernaj konstruaĵoj, kiel la
ministrejo pri ekonomio aŭ la Nacia Biblioteko de Francio.

Sur la insulo Cité troviĝas la plej malnovaj kaj plej emblemaj monumentoj. La
katedralo Dipatrino de Parizo, gotikstila, estis konstruita ĉefe inter la 12-a
kaj la 13-a jarcentoj, sed oni ĝin renovigis en la 19-a jarcento. La katedralo
simbolas la centron ne nur de Parizo, sed ankaŭ de Francio: ĉiujn francajn
vojdistancojn oni kalkulas surbaze de ĝia fronta skvaro. La eksa palaco
Conciergerie restis reĝa loĝejo ĝis Karlo la 5-a, dum la dua duono de la 14-a
jarcento: parto de la konstruaĵo poste fariĝis malliberejo, kie oni ekzemple
enkarcerigis eminentajn nobelojn dum la franca revolucio. La Sankta Kapelo, apud
Conciergerie, estas rigardita kiel mirlaboro de la gotika movado. La ponto Neuf,
ĉe la okcidenta pinto de la insulo, estas la plej malnova ponto de Parizo: ĝi
datiĝas de Henriko la 4-a.

Ekzistas ankaŭ rimarkindaj klasikstilaj monumentoj en Parizo: la kapelo de la
universitato Sorbonne, centre de la Latina Kvartalo, estis konstruita komence de
la 17-a jarcento. La Luvro, malnovtempe reĝa loĝejo kaj hodiaŭ muzeo, estis
plibeligita en la 17-a jarcento kaj sekve plurfoje renovigita. La hotelo de la
Invalidoj, kun sia fama origita kupolo, estis starigita de Ludoviko la 14-a, kiu
deziris doni kadukulejon al siaj vunditaj militistoj: ĝi nun entenas la tombon
de Napoleono. La Panteono, kies konstruado datiĝas de la fino de la 18-a
jarcento, fariĝis dum la revolucio civilan templon, kie oni grupigis la
postrestaĵojn de la plej eminentaj francoj.

La heredaĵo de la 19-a jarcento estas tre abunda en Parizo. Oni povas precipe
mencii la Triumfan Arkon, la operejon Garnier (administritan de la Nacia Opero
de Parizo) kaj kompreneble la Eiffel-Turon, origine nur "provizora" verko de
Gustave Eiffel por la internacia ekspozicio de 1889, sed kiun oni neniam
detruis. Ĝi fariĝis la ĉefsimbolo de Parizo, kaj estas videbla ekde la plej
granda parto de la ĉefurbo.

La turo Montparnasse (en Montparnasse) kaj la baziliko de la Sankta Koro (en
Montmartre), pro sia alteco, ambaŭ konsistigas gravajn gvido-punktojn por la
Parizanoj. La baziliko estas eĉ unu el la plej famaj parizaj monumentoj kaj
gastigas multnombrajn vizitantojn, kiujn altiras ankaŭ la proksima placo Tertre
kun ĝiaj karikaturistoj.

Moderna arkitekturo ja troveblas en Parizo, ekzemple kun la centro Georges
Pompidou (biblioteko kaj muzeo pri moderna arto el la 1970-aj jaroj) aŭ la
gravaj verkoj entreprenitaj de la prezidento François Mitterrand: la Nacia
Biblioteko de Francio (en la nova, rapide disvolviĝanta kvartalo Paris Rive
Gauche), la operejo Bastille kaj antaŭ ĉio la fama piramido de la Luvro, fare de
Ieoh Ming Pei, en la interna korto de la muzeo.

El la Luvro ekas la "historia akso" de Parizo, tio estas rekta linio da
monumentoj kaj bulvardoj el la urbocentro direkte al okcidento. La akso komencas
per la statuo de Ludoviko la 14-a en la ĉefkorto de la Luvro, daŭriĝas per la
ĝardeno Tuileries, la placo de la Konkordo, la avenuo de la Elizeaj Kampoj, kaj
finatingas la Triumfan Arkon, centre de la placo Charles de Gaulle. Dum la
1960-aj jaroj, oni plilongigis la akson pli okcidenten, per la konstruado de la
negoca kvartalo La Défense, kie situas multaj ĉielskrapantoj kaj la Granda Arko.

La Granda Moskeo de Parizo (france: Grande Mosquée de Paris) estas la plej
granda moskeo en Francio kaj la tria plej granda de Eŭropo. Ĝi estis fondita
post la unua mondmilito kiel danko al islamaj soldatoj de francaj kolonioj. La
moskeo estis konstruita en mudeĥara stilo, kaj ĝia minareto estas 33 metrojn
alta. La prezidento Gaston Doumergue ĉeestis ĝian inaŭguron en 1926.

Du el la plej malnovaj ĝardenoj de Parizo precipe famiĝas. Ĉe la dekstra bordo
de la Sejno, la ĝardeno Tuileries estis kreita dum la 16-a jarcento por la
samnoma malaperinta palaco, proksime al la Luvro. Ĉe la maldekstra bordo
etendiĝas la ĝardeno de Luksemburgio (jardin du Luxembourg), malnovtempe
dependaĵo de la kastelo de Maria de Mediĉo. Alia malnova parko estas la ĝardeno
de la Plantoj, kiu estis kreita de Guy de La Brosse, la kuracisto de Ludoviko la
13-a, cele al la kultivado de kuracplantoj: ĝi fariĝis la unua publika parko de
Parizo.

Plejmulto el la aliaj grandaj parkoj de la ĉefurbo datiĝas de la Dua Imperio:
parkoj antaŭe lokitaj ekster Parizo, kiel la parko Montsouris, la parko
Buttes-Chaumont aŭ la parko Monceau ĉiuj estas verkoj de Jean-Charles Alphand,
inĝeniero de Napoleono la 3-a. Alia grava projekto, plenumita de la prefekto
Haussmann, temis pri la plibeligo de la bosko de Boulogne, okcidente de Parizo.
La bosko de Vincennes, oriente de la ĉefurbo, spertis saman renovigon kelkajn
jarojn poste.

La plej modernaj aldonoj al la pariza ĝardenaro inkludas la parkon de La
Villette, kreita dum la 1980-aj jaroj de la arkitekto Bernard Tschumi super la
eksaj buĉejoj de Parizo, sed ankaŭ la parkon de Bercy kaj tiun de Belleville dum
la 1990-aj jaroj. Eĉ pli freŝdate aperis familiaj aŭ edukaj ĝardenoj periferie
de Parizo, laŭlonge de la malnova, ĉirkaŭiranta fervojo Petite Ceinture.

La Promenejo René-Dumont (ankaŭ france Promenade Plantée) estas verda koridoro
en la 12-a arondismento de Parizo kiu antaŭe estis fervoja linio.

Kiam ili estis kreitaj de Napoleono en 1804, la ĉefaj tombejoj de Parizo ankoraŭ
situis ĉe la eksteraj limoj de la urbo. Antaŭe, pluraj parizaj preĝejoj posedis
siajn proprajn tombejojn, sed oni decidis fermi ilin en 1786 pro nesufiĉa
salubreco. Ĉiuj ostorestaĵoj de la paroĥaj tombejoj estis translokitaj en
malnovajn subterajn ŝtonminejojn, tiam ekster Parizo, sed hodiaŭ situantaj sub
la placo Denfert-Rochereau en la 14-a arondismento. Tiu subsurfaca amastombejo
estas konita kiel la "katakomboj de Parizo".

Kvankam la plivastigo de Parizo jam delonge sorbis kaj preterpasis la tombejojn,
ili restas tre aprezitaj oazoj da kvieteco meze de tumultema urbo. Multaj
eminentuloj en la historio de Francio nun ripozas en la fama tombejo
Père-Lachaise. Inter la aliaj gravaj tombejoj lokitaj ene de Parizo, oni povas
mencii la tombejon de Montmartre, la tombejon de Montparnasse kaj la tombejon de
Passy.

Novaj tombejoj ekster Parizo mem aperis komence de la 20-a jarcento: la plej
vastaj estas la pariza tombejo de Saint-Ouen, la pariza tombejo de Pantin, la
pariza tombejo de Ivry kaj la pariza tombejo de Bagneux.

HEC Paris estas eŭropa komerca universitato kun terenoj en Parizo, Jouy-en-Josas
kaj Doha. Ĝi estis fondita en la jaro 1881.

La metroo de Parizo entenas 16 liniojn, plejparte subterajn, kaj 213 kilometrojn
da vojoj. La metroreto fariĝis unu el la simboloj de la ĉefurbo: kompare kun
aliaj internaciaj urbegoj, ĝi montriĝas precipe densa kaj ĝuas tre homogenan
arkitekturon influitan de la secesia stilo. La unua linio de la pariza metroo
estis konstruita iom antaŭ la Internacia ekspozicio de 1900, kaj estis
inaŭgurita iom poste. Sekve, la reto rapide disvolviĝis ene de la komunuma
teritorio ĝis la dua mondmilito. Post paŭzo inter 1950 kaj 1970 pro la kreskego
de aŭtomobiloj, pluraj ekzistantaj linioj estis plilongigitaj ĝis proksimaj
ĉirkaŭurboj. La lasta, senpilota kaj aŭtomata 14-a linio estis inaŭgurita en
1998.

La pariza metroo hodiaŭ veturigas proksimume 4,5 milionojn da vojaĝantoj ĉiutage
(1,365 miliardo por la tuta jaro 2005. Ĝi disponas 302 metrostaciojn (entute 383
haltejojn), inter kiuj 62 proponas konektvojojn al aliaj linioj. Koncerne la
nombron da vojaĝantoj, la metroo de Parizo estas la kvara plej grava de la tuta
mondo, post Moskvo (2,5 miliardoj), Tokio kaj Meksikurbo.

La Stadiono Parko de Princoj, aŭ franclingve Stade Parc des Princes, estas
renoma kaj tradicia stadiono en la urbo Parizo: laŭ la stato de somero 2016 ĝi
principe povas gastigi 49 000 spektantojn dum futbalaj aŭ rugbeaj maĉoj, sed en
internaciaj futbalmatĉoj antaŭvidiĝas maksimume 44 283 spektantoj. La stadiono
estis inaŭgurita je la 18-a de julio 1897 kiel velodromo, ekde 1899 ankaŭ uziĝis
kiel futbala stadiono, kaj nun estas posedata fare de la futbala klubo Paris
Saint-Germain.

Parizo disponas pli ol 2.400 kilometrojn da subteraj kloakoj, cele al la elĵeto
de la rubaj akvoj de la urbo. Plejmulto el tiuj kloakoj ankoraŭ datiĝas de la
fino de la 19-a jarcento, kaj rezultas el la streboj de la barono Haussmann kaj
de la inĝeniero Eugène Belgrand por plibonigi la – tiam tre malsanigajn –
vivkondiĉojn en la ĉefurbo. Seninterrompe prizorgitaj de speciala dungitaro, la
kloakoj de Parizo estas administritaj ekde la fino de la 20-a jarcento far
komputila, reta sistemo, konita kiel « "G.A.AS.PAR" »: ĝi kontrolas la
distribuon de akvo en Parizo, kaj eĉ la elfluokvanton de la Sejno tra la
ĉefurbo.

En la kvina kanto de la verko de Abel Montagut nome Poemo de Utnoa okazas
asembleo de la Gobanoj (eksterteranoj). Tie oni akceptas, ke oni plikuraĝigu la
malfortigitan Utnoan (nome la ĉefrolulo Noa) pere de la drogo anoŭdo. Inna
malsupreniras kaj liveras ĝin al Noa. Je ties efiko aperas antaŭ li la poeto
Valmikio kiu montras al li la enormajn atingojn de la estonta homaro, se li
sukcesas savi ĝin, nome, en Azio, el Ĉina Murego al insulo Srilanko. Poste
aperas la japana pentristo Hokusajo kiu siavice montras aliajn mirindaĵon el
Azio. Kaj poste venas la vico de Fidiaso, kiu montras mirindaĵojn el suda kaj
centra Eŭropo kaj la venonta ĉiĉerono estas Maria Sklodovska, kiu montros al
Utnoa la mirindaĵojn de centra kaj orienta Eŭropo. Jen kiel ŝi prezentas Parizon
kun kvar grandaj vidindaĵoj el kiuj nur aludoj al Luvro kaj al Versajlo, dum pli
atentaj priskriboj al la Ejfelturo kaj al la Triumfa Arko:

En 1965 aperis esperantlingva Gvidlibro tra Paris, verkita kaj desegnita fare de
Juliette Fayot.

En Parizo, 4bis, strato La Ĉerizejo (Rue de la Cerisaie) en la 4-a distrikto
(metroa stacio "Bastille"), staras la sidejo de Espéranto France. Ĉe la adreso
132, boulevard Vincent-Auriol, en la 13-a distriko, (metroa stacio "Nationale")
staras la sidejo de SAT-Amikaro. SAT en 67, avenuo Gambetta, en la 20-a
distrikto, havas sian sidejon.



https://eo.wikipedia.org/wiki/Kafo

Kafo estas trinkaĵo preparata el la semoj de la kafarbo (Coffea arabica) kaj
estas stimula pro enhavo de la kemiaĵo kafeino. La frukto de la kafarbo estas
beroforma, nuksa, kun 2 semoj. La kafosemon oni vendas krude aŭ bruligite
(rostite). Kafotrinkaĵo estas preparita laŭ tre diversaj manieroj, inter kiuj la
plej konataj estas:

Oni kutime trinkas la kafon varman, sed ankaŭ oni povas trinki ĝin malvarman,
solan, kun varma lakto, aŭ miksitan kun aliaj spicoj kiel cinamo aŭ cikorio, aŭ
kun ĉokolado.

La kafarbo havas originon en la tiam nomita Abisenujo (aktuala Etiopio), en
Orienta Afriko. En la nuna mondo elstaras pro komerca gravo la kafospecioj kaj
arabaj kaj fortikaj. La unua tia speco enhavas preskaŭ tri kvaronojn de la monda
produktado kaj kultiviĝas ĉefe en Centra kaj Suda Ameriko. La kafarbo estas
probable origina de la provinco Kafa, en Etiopio, sed tio ne estas ankoraŭ
solvita komplete.

Kvankam certe oni ne konas ĝian originon, laŭ la legendo estis paŝtisto en
Etiopio nome Kaldi, kiu malkovris la revivigan efikon de la kafo rigardante
siajn kaprojn post la manĝado de kafofruktoj. Ankaŭ li mem spertis tian efikon
manĝante tiujn berojn. Kaldi alportis montrojn de folioj kaj fruktoj al monaĥejo
— aŭ al islama sanktulo, depende de la versio —, kie la monaĥoj pruvis la
trinkaĵon preparitan surbaze de la fruktoj, por eviti endormiĝon dum la noktaj
servoj.

Laŭ alia legendo, la profeto Mohameto estis malsana, kaj Gabrielo la anĝelo
donis al li trinkaĵon, tiel nigran kiel la Nigra Ŝtono de Mekao, kaj la profeto
resaniĝis. La kafarbo devenas el Etiopio kaj estis la araboj kiuj unue kulturis
kaj trinkis ĝin je alta grado pro la malpermeso de Islamo al la alkoholaĵoj.

Alia teorio atribuas al la prauloj de la oromoj (suda Etiopio) esti la unuaj
kiuj rekonis la efikon energiigan de kafo: ili estus miksintaj kun graso ties
grenojn muelitajn kaj formintaj bulojn por uzi ĝin kiel nutraĵoj en
militekspedicioj. Kvankam la distribuado de la kafarboj en Afriko sugestas, ke
tiu planto kreskiĝis ĉu nature ĉu kultivite laŭlonge de la kontinento el
antikveco, ne estas certigaj pruvoj kiuj permesas lokigi la unuajn kultivojn aŭ
la popolojn kiuj uzis ĝin kiel stimulilo.

La arkeologia pruvaro disponebla nuntempe ne permesas certigi la uzadon aŭ eĉ
konon de kafo antaŭ la 15a jarcento: la procezo de prilaborado de la trinkaĵo,
longa kaj komplika, eksplikas eble la malfruon de tia malkovro de la valoro de
la semoj de la kafarbo, tiom malmulte allogaj dekomence. Unuaj referencoj
sugestas, ke kafo estis alportita el Etiopio al Jemeno —kie sufioj uzis ĝin por
resti sendormaj dum preĝado—, kaj poste ĝi etendiĝis al Arabio. Oni nomis ĝin
tiam qahwa (قهوة), kio signifas plifortiga.

La efiko de kafo estas tia ke ĝi estis malpermesita de la ortodoksaj kaj
konservismaj imamoj en Mekko en 1511 kaj en Kairo en 1532, sed la populareco de
la produkto, partikulare inter intelektuloj, devigis la aŭtoritatojn nuligi la
malpermesigan dekreton. En 1583, Léonard Rauwolf, germana kuracisto veturinte
dek jarojn tra Meza Oriento, estis la unua okcidentano kiu priskribis la
trinkaĵon:

Tiuj komentoj atentigis komercistojn, kiuj pro sperto pri komerco de specoj
estis atentemaj al tiaj informoj.

En la 15a jarcento, la islamanoj enmetis la kafon en Persion, Egipton,
Nordafrikon kaj Turkion.

En Mekko, la 20an de junio de 1511, la emiro Ĥair Bej observis grupon de homoj
trinkantaj kafon. Observis la karakterojn partikularajn kaj kunigis grupon de
doktoroj kaj juristoj por decidi ĉu tiu trinkaĵo kongruis kun la Korano, kiu
malpermesas ĉian formon de endrogigo. Kiel asertas Antony Wild, estas facile
forgesi, ke kafo estas pova drogo, kies enkonduko bezonas el kultura
interkonsento, sed ne el kuracista konsento en Okcidento. Pro tio, agititaj
polemikoj akompanis la ekojn de la enkonduko de kafo en la islama mondo. La
entuziasmo estis tia ke leĝo turoa de la epoko pri divorco precizigis, ke virino
rajtas divorci disde edzo se tiu ne povis disponigi al ŝi el ĉiutaga dozo de
kafo.

En 1511, Ĥair Bej fermigis ĉiujn kafejojn kaj krome faris kampanjon kontraŭ
reklamadon kaj per misinformado pri malbonaĵoj de kafo, kiam li eksciis, ke la
kritikistoj kontraŭ sia povo estis konsumantoj de kafo. La fermigo de la kafejoj
okazigis ribelojn, kio devigis la guberniestron de Egipto nuligi la malpermeson.
La konsumo de kafo pludisvolviĝis. En 1630 estis jam milo da kafejoj en Kairo.
La malpermeso okazis ankaŭ en Eŭropo, post la malfermo de kafejoj kaj, kurioze,
pro la samaj tialoj, tio estas, ĉar oni kredis, ke la trinkado de kafo vekigas
la kritikemon, favore probable al la intelekta interŝanĝo inter konsumantoj.

La kafo kiel trinkaĵo alvenis al Italio en 1645 kaj al Anglio en 1650. La unua
kafovendejo en Francio estis malfermita je 1661 en Marsejlo, kaj la unua kafejo
en Vieno estis fondita de Josef Koltschitzky la 12-an de septembro de 1683. En
la 18-jarcenta Francio kafejoj iĝis gravaj sociaj lokoj kaj rolis en la
disvolviĝo de ideoj (vidu Kafejo Procope fondita en 1686).

Kafo alvenis en Eŭropon ĉirkaŭ la jaro 1600, danke al komercistoj el Venecio.
Oni konsilis la papon Klemento la 8-a malpermesi kafon, ĉar reprezentis minacon
de nekredantoj. Ŝajne post pruvi ĝin la papo akceptis la novan trinkaĵon (eĉ
baptis ĝin), ĉar estus domaĝo lasi ĝin nur al nekredantoj. La kafo estis bone
akceptita de monaĥoj pro la samaj tialoj kiel ĉe imamoj: permesas resti sendorme
dum multa tempo por preĝi. La islamanoj, ĵaluzaj je siaj plantoj de Coffea
arabica, mapermesis ties eksportadon. En 1650, islama pilgrimanto, nome Baba
Budan akiris sep plantojn en Barato kaj plantis ilin en Majsur kaj ties
descendaj plantoj ankoraŭ ekzistas nuntempe.

Oni konsideras ke la germana botanikisto Léonard Rauwolf la unuan fojon
priskribis la kafon en Eŭropo per libro publikigita en 1583.

La kafo estis speciale malakceptita de protestantoj, kvankam ne okazigis reagojn
tiom asprajn kiom la tabako. Jam en 1611 kelkaj germanaj terposedantoj
malpermesis ties disvastigon. Tio pluis dum almenaŭ unu jarcento en la nordo kaj
oriento de Germanio, ĝis Frederiko la 2-a de Prusio malkontraŭleĝigis ties
uzadon, kio estis tialo nur por la pago de forta imposto. Malakcepto de kafo
pluis en la nordo de Eŭropo ĝis la komenco de la 19a jarcento.

Kiam en la 17a jarcento la kafo alvenis la unuan fojon al Eŭropo, kelkaj
katolikaj pastroj nomigis ĝin amaran inventon de Satano, ĉar ili rigardis ĝin
kiel ebla anstataŭo de vino, kiu, laŭ ilia opinio, estis sanktigita de Kristo.

En suda kaj okcidenta Eŭropo estis pli granda toleremo. En la 1650-aj jaroj
ekestis importita kaj konsumita en Anglio, kaj aperis kafejoj en Oksfordo kaj en
Londono (1652).

La kafejoj iĝis lokoj kie naskiĝis la ideoj liberalaj, pro ofta vizitado al tiuj
ejoj (kie ekzemple oni distribuis broŝurojn) fare de filozofoj kaj intelektuloj.
En 1676, tia agitado kondukis la akuziston de la reĝo Karlo la 2-a de Anglio
peti la fermigon de la kafejoj, citante deliktojn kontraŭ la propra reĝo kaj
kontraŭ la regno. La reagoj kontraŭ tiu decido estis tiaj ke la fermordono devis
esti nuligita. Lo idefluoj nutritaj per kaj kafo kaj kafejoj modifis profonde la
etoson de la Unuiĝinta Reĝlando. Estis pli ol du mil kafejoj, laŭ registro de la
jaro 1700. La fama sekurentrepreno Lloyd de Londono estis origine kafejo,
fondita en 1688.

En 1670 oni malfermis la unuan kafejon en Berlino. En Parizo, la kafejo Procope
iĝis la unua malfermita, nome en 1686, inventante novan formon kuiri kafon: nome
pasigante verman akvon tra filtrilo kiu enhavis etan kvanton da muelita kafo.

La historio de la famaj kafejoj de Vieno ekis en tempo de la Batalo de Vieno de
1683 kiam parto de la rabado farita el la turkoj, kio estis supozeble tro
maturaj verdaj faboj, rezultis esti kafo. Meze de la 18a jarcento ĉiuj eŭropaj
urboj havis kafejojn, kaj en 1734 Johann Sebastian Bach komponis sian faman
Kantato de la kafo (BWV 211), en unu de kies scenoj junulino petas al sia patro,
kaze de puno, ne estu per malpermeso de la kafo, kaj ŝi asertas, ke, kaze de
geedziĝo, lia edzo devos permesi al ŝi kafotrinkadon.

La kafo estis malpermesita ankaŭ en Rusio, laŭ puno eĉ de torturo aŭ de
mutilado. Kaj kiam la polico cara trovis ian personon kun nervokrizo, ili
atribuis ĝin al kafo.

Kafo trapasis la Atlantikon en 1689, kaj oni malfermis la unuan kafejon en
Bostono. La trinkaĵo akiris popularecon kaj atingis rangon de nacia
trinkaĵo,post la ribeluloj forĵetis al maro la teon en financa konflikto kun la
brita ŝtato dum la Bostona tea festo. Tiu afero prepariĝis en la kafejo Verda
Drako.

Kafo atingis kompletan socian akcepteblon en la 18a jarcento. Tuj grandaj
kultivoj origaniziĝis en Cejlono kaj Indonezio, kaj nur poste en Sudameriko.

Kafo ekkultiviĝis en la anglaj kolonioj, ĉefe en Cejlono, sed la plantejoj estis
detruitaj de malsano kaj fine anstataŭitaj de plantejoj por teo. En 1696,
nederlandanoj faris same por kultivi ĝin en Indonezio kaj ĉefe en Javo. En 1714,
la kapitano Gabriel Mathieu de Clieu kaŝis reproduktaĵob de kafarbo donacita de
Nederlando al la franca reĝo Ludoviko la 14-a kaj konservita en la reĝaj
forcejoj por enkonduki ĝin en la dekliveroj de la Monto Pelée en Martiniko, en
Santo Domingo kaj Guadelupo. Post kvindek jaroj, estis jam 19 milionoj da
plantoj en Martiniko.

La nederlandanoj portis semojn al la Nederlanda Gujano kaj de tie al la najbara
Franca Gujano. La unua plantejo en Brazilo stariĝis en 1727 el plantoj ŝtelitaj
el la Franca Gujano spite sekurecpolitikon fare de la aŭtoritatoj koloniaj. la
industrio de kafo en tiuj ĉuij landoj dependis el la praktiko de la sklaveco,
kiu estis nuligita en 1888.

En 1784 kapucenaj misiistoj alportis unuajn semojn da kafo al Venezuelo ekde
Brazilo dum al Kolombio alvenis ekde la Francaj Antiloj. La unuaj kultivoj
malgrandskale estis registritaj en la fino de la tempoj koloniaj, ĉefe en la
departemento Magdalena, en 1785.

Kiam la kafo atingis la nordamerikajn koloniojn de Britio, ne havis dekomence
tiom sukceson kiom en Eŭropo, ĉar lo kolonianoj konsideris ĝin kiel povra
surogato de alkoholo. Tamen, dum la Usona Milito de Sendependeco, la peto de
kafo pliiĝis ĝis la punkto ke la distribuantoj devis grupigi la malmultajn
disponeblojn kaj suprenigi draste la prezojn; parte tio okazis pro malmulta
disponeblo de teo fare de la britaj komercistoj. La konsumo de kafo ĉe la
usonanoj pliiĝis dum la komenco de la 19a jarcento, post la Milito de 1812, kiu
malhelpis la importadon de teo, kaj la granda peto dum la Milito de
Sendependeco, same kiel la multaj avancoj en teknologio por la prilaborado de
tiu trinkaĵo plifortigis la kafon kiel ĉiutaga produkto en Usono.

En Kolombio la unuaj plantejoj mezgrandeskale estis registritaj en 1808 en
Cúcuta kaj en 1813 Ignacio Ordóñez de Lara estis la unua kiu havis kultivejon de
7.000 kafarboj. En la regiono Kundinamarko Tyreel Moore en 1867 metis la unuajn
kultivojn kaj Mariano Ospina Rodríguez en la departemento Antiokio. En la
Departemento Caldas en la nune nomita kafa akso kolombia la responsuloj estis
Eduardo Walker en jurisdikcio La Cabaña kaj Antonio Pinzón en Águila kaj por
1890 kafo jam estis la bazo de la regiona ekonomio. En 1886 Simón López
etendigis ĝin al la urbo Pereira de kie eliris la etendo de la kultivo al zonoj
de Kindio kaj de la Valo de Kaŭko.

En Hispanio, tre en kontakto kun ties iamaj kolonioj el Sudameriko, kaj fine de
la 19a jarcento kaj komence de la 20a jarcento, la intelektuloj ekkunvenis en
kafejoj, kelkaj el kiuj estas ankoraŭ veraj institucioj: kiaj la Kafejo Gijón
(Madrido, 1888), Kafejo Novelty (Salamanko, 1905) aŭ la Kafejo Fornos (Madrido,
1907) inter aliaj.

1. Simbola valoro: por multaj okcidentanoj kafotaso matene ĉur por matenmanĝo aŭ
mezmatene estas persona rito, kiu ripetixgas foje laŭlonge de la tago. En kelkaj
landoj aŭ areoj estas kafotaso post tagmanĝo kio plenumas tiun funkcion.

2. Uzado kiel drogo: Multaj trinkas kafon por ricevi "aldonan elanon". Pro tio
kelkaj kulturoj malpermesas aŭ malpermesis ties uzadon.

3. Sociaj kaj ekonomiaj rilaroj: al kultivo, pakado, distribuado kaj komercado
de kafo estas agado de tutmonda karaktero kiu efikas super diversaj kulturoj,
sociaj grupoj aŭ organizoj ene de tiuj kulturoj, same kiel al miloj de
individuoj. Granda parto de la kafo konsumita en Eŭropo kaj Usono estas
importita el Sudameriko.

4. Socia kaj ekonemia disvolvigo: La aktualaj "rilatoj ĉirkaŭ la kafo" ne ĉiam
ekxistis. Oni disvolvigis ilin laŭgrade kaj povus malaperi en la estonteco.

En 2011 Brazilo estis la monda gvidanto en produktado de verda kafo, sekvita
fare de Vjetnamio, Indonezio, Etiopio kaj Kolombio. Arabkafaj semoj estas
kultivitaj en Latin-Ameriko, orienta Afriko, Arabio, aŭ Azio. Robusta kafsemoj
estas kreskigitaj en okcidenta kaj centra Afriko, ĉie en sudorienta Azio, kaj
iagrade en Brazilo.

Semoj de diversaj landoj aŭ regionoj povas kutime esti distingitaj per
diferencoj en gusto, aromo, korpo, kaj acideco. Tiuj gustaj karakteroj estas
dependaj ne nur el la kreskanta regiono de la kafo, sed ankaŭ el genetikaj
subspecioj (variaĵoj) kaj pretigo, respektive procezado. Variaĵoj estas ĝenerale
konataj pro la regiono en kiu ili estas kreskigitaj, kiaj ekzemple kolombia,
java kaj kona (el Havajo).

La landoj kafimportantaj kiuj formas parton de la Internacia Organizo pri Kafo
estas la jenaj: Germanio, Aŭstrio, Belgio, Kipro, Danio, Hispanio, Estonio,
Slovakio, Slovenio, Finnlando, Francio, Grekio, Hungario, Irlando, Italio,
Japanio, Latvio, Litovio, Luksemburgio, Malto, Norvegio, Nederlando, Pollando,
Portugalio, Ĉeĥio, Unuiĝinta Reĝlando, Svedio, Svisio, Usono kaj la Eŭropa Unio.

Ses entreprenoj akieras preskaŭ la dunon de la monda produktado: Kraft, Nestlé,
Procter & Gamble, Sara Lee, kaj la Federación Nacional de Cafeteros kaj Tchibo,
kies jaraj vendoj generas enspezojn de ĉirkaŭ mil milionoj da dolaroj.

La jena tabelo montras la konsumo da kafo en kilogramoj laŭ persono kaj jaro de
tiuj landoj kun konsumo supra al 5 kg/persono/jaro.

Kafo estas unu el ĉefaj produktoj por la nomita Justa komerco. La etikedo Max
Havelaar estis dediĉita dekomence al tiu produkto. Ĝi estis elektita kiel
simbolo ĉar ĝi estas la plej eksportata produkto post petrolo kaj ĉar ties prezo
estas fiksata en la borsoj de la internaciaj merkatoj, kvankam estas produktita
ĉefe de malgrandaj kamparanoj kaj familiaj entreprenoj.

La aĉetantoj kiuj disponas el tiu etikedo engaĝiĝis al aĉetado de kafo je
minimuma prezo kvankam la monda prezo estas malsupraj al tiu maksimuma limo (la
aĉetoprezo sekvas la tipon de ŝanĝo de la merkato kiam tiu superas la maksimuman
limon, kiel inter 1994 kaj 1997). Tiu minimuma prezo, kun antaŭfinancado de la
rikoltoj kaj garantio de aĉeto dum kelkaj jaroj permesis al nombraj malgrandaj
produktantoj plinomigi siajn vivkondiĉojn kaj ne resti en mizero dum la krizo de
kafo de 1997 kiam la enorma falo de la borsoj (-65%), kaŭzita de
superproduktado, lasis la aĉetprezon sub la produktokosto.

Alia tipo de produktado konsiderita pli etika estas la biologia agrikulturo.
Kelkaj produktoj kombinas la regularojn kaj justakomercajn kaj biologiajn.
Bedaŭrinde la prezo de la justakomercaj kafo en disvolvigintaj landoj estas tro
alta por la konsumanto.

Ĉar kafo stimuligas la cerbon kaj iom influas la konduton kaj ankaŭ kafeino
malfaciligas la absorbon de fero al organismo, multaj homoj pensis ĝin malbona
al sano. Malgraŭ tio, ĝi estis uzita en tradicia medicino.

Nuntempe studo publikigita en la scienca revuo Annals of Internal Medicine
montras ke kafeto matene, post la tagmanĝo kaj en la mezo de la posttagmezo
faras nenian malbonon al la sano. Male. La trinkaĵo preventas malsanojn de la
koro, ekzemple infarkto kaj kora misritmo. La serĉado estis farita kun 129 mil
da personoj dum du jardekoj fare de la Aŭtonoma Universitato de Madrido, en
Hispanujo. Por la virinoj, de kvar ĝis kvin tasoj potage reduktas la ŝancojn je
34%. Por la viroj, kvin tasoj signifas probablecon 44% malpligrandan.

Al alternativa medicino, multaj bonfaroj de kafeino estas kaŭze de sia
kontraŭoksidiga ago, t.e. al sia kapablo batali kontraŭ la liberaj radikaloj,
kiuj kaŭzas maljuniĝon de la ĉelaroj.



https://eo.wikipedia.org/wiki/Poznano

Poznań ([ˈpɔznaɲ] ( elparolo), esperante Poznano, germane Posen) estas la
ĉefurbo de la pola provinco Grandpollando (Wielkopolskie) kaj kvina plej granda
urbo en Pollando. Ĝi situas ĉe la rivero Varto kaj havas 560 000 loĝantojn. Ĝi
havas urbo-statuson ekde la 13-a jarcento, kaj apartenis al Prusio de 1793–1918
kaj al Germanio inter 1939–45.

Laŭ la hierarkio de la plej bonaj polaj urboj por vivi, de la ĉiusemajna revuo
Przekrój, Poznano okupas la pintajn poziciojn (ekda la 1-a ĝis la 3-a).

La 28-an de junio 1956, la laboristoj ribelis kontraŭ la sovetunia ĉeesto, tio
estis perforte subpremita.

La unuaj migrantaj ĉasistoj komencis setliĝi ĉe Poznano jam pli ol 8 mil jarojn
antaŭ nia erao. Dum jarcentoj la regionon jen kaj jen celis laŭvicaj hom-grupoj,
alportante ĉiam pli novajn kutimojn kaj vivmanierojn. Sufiĉas diri, ke nun en la
urbo arkeologoj laboras en pli ol 100 foscentroj. Bedaŭrinde tra la regiono ne
kondukis la romia sukcena itinero aŭ aliaj gravaj trakoj, tial temas verdire pri
loko iom provinca. Tio tamen ne signifis sole malavantaĝojn. Ĝuste la provinca
situo de la regiono kaŭzis, ke ne damaĝis ĝin la migrantoj el la okcidento al la
oriento keltoj nek la migrantoj el la nordo al la sudo de la eŭropa kontinento
gotoj. La loka komerco disvolviĝis malrapide, sed senĉese. Ĝian ekziston ĉesigis
nur invadoj de hunoj, kiuj superlavangis la regionon en la 5-a jarcento.

Veran renaskiĝon de la regiono kaj establon de setlejo, el kiu evoluis Poznano,
alportis nur la 9-a jarcento. Temas pri Ostrów Tumski – la rivera insulo de
Warta. Neplenaj 100 jarojn pli poste ĝi fariĝis unu el la plej gravaj lokoj en
la kreiĝanta ŝtato de princo Mieszko la 1-a, opiniata la unua reganto de
Pollando. Tre rapide la urbo disvoviĝis, grandparte pro la situo najbare kun la
germana imperio. Ĝuste kun ĝi la unuaj regantoj de Pollando estis plej proksime
ligitaj. Pri la tiama graveco de Poznano povas atesti la fakto, ke laŭ la
arkeologiaj esploroj ĝuste ĝi estis la plej bone fortikigita urbo en la ŝtato de
Mieszko la 1-a.

Poznano devis pli okupiĝi pri komerco, ankaŭ kun tiom foraj regionoj kiel
Arabio. Ene de la ĉirkaŭita per la defendoremparego urbo la vivo bone evoluis.
Poznano estis agnoskita urbo jam meze de la 13-a jarcento. El la sama periodo
devenas la situigo de la ĉefa urba foirplaco. Ĝia spaco okupis eĉ 2 hektarojn,
kio signifis dekonon de la urba spaco entute. La grandeco gravis, ĉar ĝuste sur
tiu teritorio okazis ĉiu-merkredaj bazaroj. Pri pli grandaj fieris sole Gdansko
kaj Krakovo. Malgraŭ tio, ke en Poznano ne plu loĝis reĝoj, ĝi daŭre apartenis
al la ĉefaj urboj de Pollando. Atestas pri tio interalie la fakto, ke ĝuste ĝi
kune kun Krakovo devis aprobi ĉiujn subskribitajn pactraktatojn inter la pola
ŝtato kaj la Teŭtona Ordeno. En la 15-a jarcento oni ĉirkaŭis Poznanon per
aldona defendoremparego kun 35 turetoj, inkluzive de la plej granda, nomata la
horloĝa. Kaj kun la horloĝo kaj Poznano entute nedisigeble ligiĝas la t. n.
poznanaj kapretoj, vaste rekonataj kiel la simbolo de la urbo.

La urbo enhavas ankaŭ unu el la plej famaj universitatoj de Pollando danke al la
universitato Mickiewicz (UAM).

La katedralo de Poznano, la ĉefepiskopa katedralo Sankta Petro kaj Paŭlo (pole:
Bazylika archikatedralna św. Piotra i św. Pawła w Poznaniu), estas la katedralo
de la ĉefepiskopujo Poznano kaj grava historia monumento de la urbo.

Tra Poznano gvidas grava fervoja linio de Berlino al Varsovio. Do estas regula
konekto inter tiuj du ĉefurboj ĝuste tra Poznano. Temas pri
Berlin-Warszawa-Express - trajnoj. Regulaj direktaj konektoj estas ankaŭ kun
Wroclaw.

Fervojlinio Poznań Główny – Szczecin Główny kunigas Poznano kun ĉefurbo de
Okcidentpomeria Provinco: Szczecin.

En urbo oni povas vojaĝi per busoj aŭ tramoj (vidu artikolon Tramtransporto en
Poznano). Inter jaroj 1930 kaj 1970 estis uzitaj ankaŭ trolebusoj.

Nuntempe funkcias en Poznań filio de Pola Esperanto-Asocio kaj E-SENCO
Kulturo-Socia Societo nome L. Zamenhof. Poznań estas unu el la plej gravaj
Esperanto-centroj en Pollando. En la Universitato Adam Mickiewicz en Poznań
okazas la trijaraj Interlingvistikaj Studoj sub la gvido de Ilona Koutny.



https://eo.wikipedia.org/wiki/Sovetunio

La Unio de Sovetaj Socialismaj Respublikoj aŭ Sovetunio, mallonge USSR, (ruse
Сою́з Сове́тских Социалисти́ческих Респу́блик[ Sajuz Savjetskiĥ Sacialistiĉeckiĥ
Rjespublik], СССР, Сове́тский Сою́з [ Savjetskij Sajuz]) estis ŝtato ekzistinta
inter la jaroj 1922 kaj 1991. Ĝi okupis sesonon de la monda loĝata sekaĵo kaj
estis pro tio siatempe la plej granda lando de la mondo.

Laŭ la Sovetunia konstitucio de 1977, USSR estis unuiĝa unia multnacia kaj
socialisma ŝtato. Post la Granda patriota milito USSR havis sekaĵan landlimojn
kun Norvegio, Finnlando, Pollando, Ĉeĥoslovakio, Hungario kaj Rumanio en
okcidento, kun Turkio, Irano, Afganistano, Mongolio, Ĉinio kaj KPDR en sudo.

En 1917, la Rusia Imperio, kies ŝtatestro estis caro, militis inter alie kontraŭ
la Germana Imperiestra Regno en la Unua Mondmilito komenciĝinta en 1914. Post
kiam la militestroj gajnis pli kaj pli da potenco kaj en Rusio kaj en Germanio,
kaj post akra batalado en la granda milito, okazis finfine la Februara Revolucio
1917 en Rusio, kiu devigis la caron eksiĝi. La rezulto de la revolucio estis
demokratia respubliko, sed ĝi estis tre disfalema pro la ankoraŭa milito kaj
malbona stato de la popolo.

En oktobro (laŭ la rus-ortodoksa kalendaro) de la sama jaro, la registaro
kreiĝinta fine de la Februara Revolucio fiaskis pro la okazo de denova
revolucio, la tiel nomata Oktobra Revolucio. Temis pri socialisma revolucio
iniciatita de la Bolŝevikoj, radikala komunisma grupo, kies ideologio fontis el
la verkoj kaj pensoj de la germana filozofo Karl Marx. La Revolucio superis la
jam ekzistintan registaron kaj estigis la unuan ŝtaton de la mondo bazitan sur
tiuj komunismaj ideoj. La nova lando nomiĝis Rusuja Soveta Federacia Socialisma
Respubliko (RSFSR) aŭ pli mallonge Rusuja Soveta Respubliko.

Unu el la promesoj, kiujn donis Lenin, la estro de la revolucio, al la rusa
popolo, estis paco kaj finigo de la Mondmilito. Kiam la nova soveta Rusio faris
armisticon kun Germanio kiel verigon de la promeso decembre de 1917, la orienta
fronto (inter Germanio kaj Rusio) de la milito ekmalekzistis, kio signifis
perdon da strategia sekureco por la aliaj nacioj militantaj kontraŭ Germanio.
Usono, Francio kaj Britio, kune kun aliaj malgrandaj ŝtatoj, provis re-krei la
orientan fronton per halti la Rusan Revolucion. Pro tio ili subtenis tiujn
movadojn, kiuj jam kontraŭis la revolucion, i.a. defendantojn de la carismo kaj
de la provizora registaro kreiĝinta kaŭze de la februara revolucio. Tiel estiĝis
la Rusuja Enlanda Milito.

En marto 1918, Germanio kaj Rusio faris finan pacigon per la Traktato de
Brest-Litovsk. Malgraŭ tio kaj la malmulte poste okazinta finiĝo de la entuta
mondmilito, la enlanda milito pluiĝis ĝis junio 1923, kiam venkis la bolŝevikoj.
Kelke da tempo antaŭ la venko, la 30-an de decembro 1922, la RSFSR kunfondis kun
la aliaj socialismaj ŝtatoj – Belorusa SSR, Ukraina SSR kaj TSFSR – la
Sovetunion, kiu baldaŭ montriĝis kiel totalisma reĝimo pleje misuzanta la
ideologion de la komunismo.

La Traktato pri kreado de Sovetunio estas dokumento kiu leĝigis la kreadon de la
unuiĝo de pluraj sovetuniaj respublikoj por la estigo de Sovetio. Tiel estis
subskribita la Deklaro pri Kreado de Sovetunio, kiu estis konsiderata kiel
politika enkonduko al la traktato.

Falo de la komunismaj reĝimoj kaj Germania reunuiĝo efikis al la politika
situacio en Sovetunio. En multaj sovetaj respublikoj naciismaj movadoj kreskis,
plendoj por sendependiĝo multiĝis. En marto kaj majo 1990, la baltaj respublikoj
(Estonio, Litovio, Latvio) proklamis sendependiĝon de Sovetunio. En aŭgusto
Kartvelio proklamis foriron el Sovetunio. Pro tiuj okazaĵoj konservativaj
politikistoj publike kondamnis Gorbaĉov.

En 1990 Kongreso de Popolaj Deputitoj de USSR abolis unupartiismon kaj aprobis
reformon de la federaciaj registaro kaj strukturo. La 17-an de marto 1991 okazis
tutnacia referendumo pri daŭra ekzistado de la ŝtato. 80% de la voĉdonrajtaj
civitanoj partoprenis ĝin kaj 77,85% voĉdonis jese. Sed respublikoj, kiuj
proklamis sendependencon antaŭ la referendumo, (Estonio, Litovio, Latvio,
Kartvelio, Armenio, Moldavio) refuzis okazigi ĝin sur siaj teritorioj. Post la
referendumo, Gorbaĉov kaj respublikaj prezidentoj planis subskribi novan unian
traktaton la 20-an de aŭgusto 1991.

Tamen la 19-an de aŭgusto en Moskvo grupo de altpostenuloj faris provon forigi
Gorbaĉov kaj establi novan regadon. Tiu ŝtatrevenso estas konata kiel Aŭgusta
puĉo. Ĝia celo estis haltigi subskribon de nova unia traktato kaj konservi
politikan potencon, sed sekve de la popolaj protestoj la puĉo fiaskis post tri
tagoj. Kiel rezulto Komunista Partio de Sovetunio perdis politikan potencon.

La 8-an de decembro 1991 ŝtatestroj de Ukrainio, Belorusio kaj Rusio subskribis
Interkonsenton pri fondo de la Komunumo de Sendependaj Ŝtatoj, ankaŭ konata kiel
Beloveĵa interkonsento. En tiu interkonsento la tri ŝtatestroj jesis disfalon de
Sovetunio kaj proklamis kreon de KSŜ.

La 25-an de decembro 1991 sovetia prezidento Miĥail Gorbaĉov anoncis sian
eksiĝon. La flago de Sovetunio super Kremlo estis deprenita, ĝin anstataŭis la
trikolora flago de Rusio. La sekvan tagon kunvenis la Supera Soveto de Sovetunio
(en ĝi tiam restis ĉefe deputitoj de aziaj respublikoj, tamen la kunveno estis
kvoruma) kiu faris kelkajn decidojn pri ekzistoĉeso de Sovetunio. Tiu dato, la
26-a de decembro, estas kutime konsiderata kiel la dato de disfalo de Sovetunio,
kvankam kelkaj sovetiaj strukturoj (interalie Gosstandart) ankoraŭ funkciis en
1992.

Jen la estroj de la Komunisma Partio, kiuj fakte, sed ne ĉiam ankaŭ
laŭkonstitucie, estis la ŝtatestroj de Sovetunio:

La Kongreso de la Sovetoj de Sovetunio, oficiale konata kiel Kongreso de la
Sovetoj de Sovetunio (en rusa lingvo: Съезд Советов СССР) estis la supera
regorgano de Sovetunio ekde ĝia formado la 30an de decembro 1922, ĝis la
sankciado de la Soveta konstitucio de 1936. La Kongreso de la Sovetoj estis
integrita de reprezentantoj de la sovetoj de ĉiuj sovetuniaj respublikoj sub la
sekvaj normoj: en la municipo- 1 membro el 25 mil voĉdonantoj, el la provincaj
sovetoj (teritoriaj, regionaj) kaj respublikaj - 1 membro el 125 mil loĝantoj.
La delegitoj de la Kongreso de la Unio estis elektitaj en la Kongresoj de la
Sovetoj provincaj, aŭtonomaj aŭ respublikaj.

USSR konsistis el uniaj respublikoj, tiuj laŭ la konstitucio estis sendependaj
ŝtatoj kaj havis formalan rajton eliri el Sovetunio. Ĉiu unia respubliko havis
rajton interrilati kun alilandaj ŝtatoj, interŝanĝi konsulejojn, partopreni en
interŝtataj organizoj. Ekzemple, Belorusa SSR kaj Ukraina SSR membris dum pluraj
jaroj en UN, samrajte kun Sovetunio.

Konata simbolo de Sovetunio (kaj entute de la komunismo) estas la rikoltilo kaj
martelo, kiuj ankaŭ troviĝas sur la sovetaj blazono kaj flago (vd. supre).
Krome, la ruĝa koloro ankaŭ estas simbola por la maldekstra ideologio kaj per
tio ankaŭ por Sovetunio.

Popola artisto de Sovetunio estis honora titolo atribuita al civitanoj de
Sovetunio. Titolo Heroo de Sovetunio estis atribuitaj al unuopuloj, urboj kaj
eksterlandanoj kiuj speciale servis al Sovetunio. La Ordeno de la Honora Insigno
(ruse Орден «Знак Почёта») estis grava civila premio de Sovetunio.

Socialisma realismo estas stilo de realisma arto kiu estis evoluigita ĉefe en
Sovetunio kaj iĝis domina stilo en diversaj aliaj socialismaj landoj. Socialisma
realismo estas karakterizita per la klarigita bildigo de komunistaj valoroj,
kiaj ekzemple la emancipiĝo de la proletaro, en realisma maniero. Kvankam
ligita, ĝi ne devus esti konfuzita kun socia realismo, pli larĝa speco de arto
kiu realisme prezentas temojn de socia temo. Socialisma realismo estis la
hegemonia formo de arto en Sovetunio de sia evoluo en la komenco de la 1920-aj
jaroj ĝis sia fina falo de populareco en la fino de la 1960-aj jaroj. Anatolo
Lunaĉarskij kreis sistemon de estetiko bazita sur la homa korpo kiu iĝus la ĉefa
komponento de socialisma realismo dum la venontaj jardekoj. Li kredis ke "la
vido de sana korpo, inteligenta vizaĝo aŭ ĝentila rideto estis esence
viv-plifortiga." Li konkludis ke arto havis rektan efikon al la homa organismo
kaj sub la ĝustaj cirkonstancoj tiu efiko povis esti pozitiva. Prezentante "la
perfektan personon" (nova soveta homo), Lunaĉarskij kredis ke arto povas eduki
al civitanoj pri kiel esti la perfektaj sovetianoj.

La Akademio pri Sciencoj de Sovetunio aŭ Akademio pri Sciencoj de USSR (ruse
Академия наук СССР [Akademija nauk SSSR]) inter la jaroj 1925 kaj 1991 estis la
supera Akademio de Sciencoj en Sovetunio. Ĝis la jaro 1936 ĝi havis sian sidejon
en Sankt-Peterburgo — tiam laŭ decido de la Supera Soveto ĝi estis translokita
al Moskvo. La nuna Rusia Akademio de Sciencoj estas ĝia oficiala posteula
organizaĵo.

La Asocio de Sovetiaj Esperantistoj (ASE) estis la unua postmilita oficiala
tutlanda Esperanto-organizaĵo en Sovetunio, kiu funkciis ekde 1979 ĝis 1989 sub
gvido de senŝanĝa prezidanto profesoro pri lingvoscienco Magomet Isajev. La
Sovetia Esperantista Junulara Movado (SEJM) estis junulara Esperanto-organizaĵo,
kiu agis en Sovetunio ekde 1966.

Post jaroj de malpermeso pri organizita Esperanto-movado en Sovetunio, la 4-an
de marto 1979 en Moskvo rajtis fondiĝi Asocio de Sovetiaj Esperantistoj, kiu
kunordigis la Esperanto-movadon en Sovetunio ĝis 1989. De la komenco en ĝi
aktivis multaj ukrainaj esperantistoj. La 29-an de januaro 1980 en Kievo okazis
fonda kunveno de suborganizaĵo en Ukraina SSR, en kiu 47 partoprenantoj.
reprezentantoj de la ukraina Esperanto-movado, sukcese decidis pri fondo de
Ukraina Respublika Filio de la Asocio de Sovetiaj Esperantistoj (URF ASE).



https://eo.wikipedia.org/wiki/Sekso

La individuoj de multaj specioj de vivuloj dividiĝas en du (aŭ pli da)
kategorioj nomataj seksoj. Ĉi tiuj kategorioj rilatas al komplementaj grupoj
kombinantaj genan materialon por la reproduktado. Ĉi tiun procezon oni nomas
seksa reproduktado.

Kutime, specio havas du seksojn: viran (nomeblan ankaŭ malina) kaj inan. La ina
sekso difiniĝas kiel tiu produktanta la plej larĝajn gametojn (t.e.
reprodukt[iv]aj ĉeloj). La seksaj kategorioj priskribas, do, la reproduktajn
funkciojn kiujn individuo povas plenumi iam en sia vivo.

La vorton sekso oni uzas ankaŭ kiel mallongigon anstataŭ (homa) seksumado t. e.
seksa interagado aŭ rilato (la fizikaj agoj rilataj al seksa reproduktado).

Fungoj kaj aliaj organismoj ekzistas en pli ol du seksoj, tamen ili
reproduktiĝas pare (ajnaj du seksoj povas kune reproduktiĝi).

Ĉe multaj florplantoj la organoj de du seksoj estas kombinitaj en ĉiu floro. Ĉe
aliaj ekzistas divers-seksaj floroj. Iuj el tiuj specioj portas diversseksajn
florojn sur la sama planto, ĉe aliaj la tuta planto estas unuseksa.

Pluraj specioj, ekzemple de lumbrikoj, abeloj kaj gekoj, povas reproduktiĝi same
sekse kiel sensekse. En himenopteroj, kio inkludas abelojn, la reĝino (t.e.
plene funkciiva ino) povas decidi fekundigi ovon aŭ lasi ĝin nefekundigita.
Fekundigitaj ovoj iĝos inoj -- laboristoj se averaĝe nutritaj dum sia larva
stadio; reĝinoj se regalitaj kaj dorlotitaj per ĵeleo. Nefekundigitaj ovoj, kun
nur duone la nombro de kromosomoj de fekundigitaj ovoj, iĝos vir-abeloj. En
aliaj specioj, ekz. lumbrikoj, ĉiuj individuoj hermafroditas, t. e. la
individuoj havas samtempe virajn kaj inajn seksajn organojn.

En mamuloj, birdoj kaj multaj aliaj specioj, sekson determinas la seksaj
kromosomoj, nomataj X kaj Y en mamuloj, Z kaj W en birdoj. Virmamuloj normale
havas po unu (XY), dum mamulinoj normale havas du X-kromosomojn (XX). Ĉiuj
individuoj havas almenaŭ unu X-kromosomon; la Y-kromosomo ĝenerale malpli longas
ol la X-kromosomo kun kiu ĝi paras, kaj en pluraj specioj ĝi malestas. Inverse
ol pri mamuloj okazas rilate al virbirdoj (ZZ) kaj birdinoj (ZW). En aliaj
specioj, i.a. krokodiloj kaj plej multaj insektoj, sekson povas determini pluraj
aliaj sistemoj, inkl. tiuj regataj de mediaj faktoroj kiel la temperaturo. Aliaj
specioj povas ŝanĝi sekson dum sia vivo, kiel ekzemple kelkaj fiŝoj.

Por plej multaj kaj diversaj sociaj celoj oni uzas homan sekson kiel koncepton
unuecigan kaj determinan: ni (vir)inas aŭ viras. Tamen, se oni studas de pli
proksime la kriteriojn por difini inojn kaj virojn, evidentiĝas du gravaj
faktoj. Unue, sekson oni povas difini je multaj niveloj, kelkaj biologiaj,
kelkaj sociaj, kelkaj psikologiaj. Due, signifa parto de la homaro ne plene
akordas kun ĉiu aspekto de ĉiu nivelo de la difino; tio signifas, ke ili povas
kunhavi karakterizojn tradicie rigardatajn kiel virajn kune kun aliaj rigardataj
kiel inajn.

Kelkaj kriterioj rilatas al la kromosomoj aŭ al la ekstera kaj la interna
anatomioj; multaj estas statistikaj. Kelkaj pli facile mezureblas ol aliaj.
Kelkajn difinas aŭ trudas la ĉirkaŭanta socio. Ekzemple, estas sociaĵo ke
virhomoj vestiĝu pantalone. Kelkaj el la niveloj ŝajne estiĝas ene de ĉiu
persono kiel subjektiva identeco aŭ motivilo.

Por plej multaj personoj, ekzemple, la ĉeesto de Y-kromosomo igas gonadojn iĝi
testikoj, kiuj produktos hormonojn kiuj igos viraj la internajn kaj eksterajn
generilojn, kio siavice igos la gepatrojn rigardi kaj eduki la infanon kiel
knabon. Tamen oni daŭre diskutas pri la kontrasta efiko de biologiaj faktoroj
kaj mediaj faktoroj (naturo kontraŭ eduko).

Rilate la tre diversajn neakordiĝojn kun tiu paradigmo, malsamaj socioj atribuas
al ili malsamajn valorojn. Ŝajnas ke, en la lastaj jardekoj, la publika opinio
de multaj t.n. okcidentaj socioj trovas tiajn situaciojn malpli maldezirindaj
kaj pli tolereblaj ol en antaŭaj tempoj kaj ol en granda parto de la cetera
mondo.

La komplikeco de tiaj situacioj igis plurajn sciencistojn argumenti ke la du
seksoj estas kultura kreaĵo, kvankam bebo gajnas socian sekson antaŭ ajna
kultura influo. Kelkaj preferas difini sian seksan identecon ne uzante tiajn
polusajn terminojn.

Seksa edukado aŭ seksedukado, seksinstruado aŭ seksa instruado estas instruado
pri temoj rilatigantaj al homa sekseco, inkluzive de emociaj rilatoj kaj
respondecaj kampoj, homa seksa anatomio, seksa agado, seksa reproduktado, genera
sano, generaj rajtoj, sekura seksumado, kontraŭkoncipo kaj seksa abstinado.
Seksinstruado kiu kovras ĉiujn tiujn aspektojn estas konata kiel ampleksa
seksinstruado. Oftaj partoprenantoj por seksinstruado estas gepatroj aŭ
flegistoj, formalaj lernejprogramoj, kaj popolsankampanjoj.

Seksa duformismo estas la sistema diferenco en formo inter individuoj de
diferenca sekso en la sama specio. Ekzemploj inkludas grandon, koloron, kaj esto
aŭ malesto de partoj de la korpo ĉefe uzitaj en pariĝadaj montroceremonioj aŭ
luktoj, kiel ornamaj plumoj, kornoj aŭ kaninoj.

Dimorfismo estas pli teknika termo (komuna al aliaj lingvoj) kaj devenas el la
grekaj vortoj, di signife du kaj morph signife formo. Tiele, seksa dimorfismo
ĉefe aludas al du formoj de sekso, masklo kaj ino. "Duformismo" estas la
esperanta formo de "Dimorfismo".

En multaj specioj, inkludante plej parton de mamuloj, la masklo estas pli granda
ol la ino. En aliaj, kiel ĉe plej parto de insektoj, araneoj, birdoj, reptilioj
kaj amfibioj, multaj fiŝoj, kaj kelkaj mamuloj kiel ĉe kelkaj specioj de hieno,
la ino estas pli granda ol la masklo. Aliaj seksospecifaj diferencoj inkludas
diferencojn en koloro (seksa dikromatismo), esto aŭ malesto de specifa parto de
la korpo kiel kornoj, kaninoj aŭ montroceremoniaj plumoj; grando de la okuloj
(ĉe kelkaj insektoj); posedo de pikiloj (kelkaj tipoj de Himenopteroj), kaj
diferencaj antaŭdisponoj por specifa kutimaro (agresemo, idozorgo, ktp).

Inter vertebruloj, seksa dimorfismo estas partikulare videbla ĉe anasoj, kaj
plej parto de kokoformaj birdoj eble plej rimarkinde ĉe pavoj. Multaj fazanoj
estas rimarkinde pli grandaj ol la inoj kaj posedas brilan plumaron; inoj estas
plej ofte pli helbrunaj sendepende de la propra specio. Ĉe multaj predantoj,
birdinoj estas pli grandaj ol maskloj, ofte konsiderinde. Tio ŝajnas malpliigi
la konkurencon inter membroj de la paro, ĉar ili havas diferencajn preferindajn
predograndojn. Kelkaj kazoj de seksa dimorfismo en birdoj estas tiom frapaj ke
maskloj kaj ino de la sama specio estis originale konsideritaj membroj de tute
diferencaj specioj, kiel ĉe la Eklekta papago (Eclectus roratus), kie la masklo
estas ĉefe verda kun oranĝa beko kaj la ino skarlata kaj tre blua kun nigra
beko.

La Huiao (Heteralocha acutirostris), novzelanda birdospecio (nuntempe
formortinta), estis alia mirinda ekzemplo de seksa dimorfismo. La beko de la
masklo estis mallonga, akrapinta kaj fortika, dum tiu de la ino estis longa,
maldika kaj kurba. Tiu beka dimorfismo permesis la membrojn de la paro ne
konkurenci por la sama manĝotipo, kun maskloj rompantaj putrintajn branĉojn por
serĉi manĝaĵojn, dum la inoj serĉis larvojn en pli freŝa ligno.

Kelkaj kazoj de seksa dimorfismo havas klaran utilecon krom la allogo por
pariĝado, kiel ĉe la Blua gnuo (kaj multaj aliaj parhufuloj). La kornoj de la
masklo estas multe pli grandaj, permesante lin engaĝiĝi en lukto pli efike kiam
li konkurencas kun aliaj virgnuoj.

Grava ekzemplo de seksa dimorfismo troviĝas en la genro Osedax (Osedakso) de
vermoj Poliĥetoj, kiuj vivas en balenkadavroj. La inoj manĝas la ostojn de la
mortinta baleno, sed la maskloj vivas ene de inoj kaj disvolvigas sian larvan
staton nu por produkti grandajn kvantojn de spermo. Ĉe anelidoj Bonellia
viridis, la ekspono al inaj plenkreskuloj kaŭzas ke la trafitaj larvoj
disvolviĝas al maldikaj, duonparazitaj maskloj kiuj estas englutitaj kaj vivas
parazite ene de la generila sako de la ino. Ankaŭ la argonaŭtoj havas masklojn
kiuj estas etaj kompare kun inoj. En la parazitaj ciripedoj de la genro
Sacculina, la maskloj estas etaj, liberaj animaloj, dum la inoj ekzistas nur
kiel retecaj histoj ene de siaj gastigantoj. En plej parto de la insektoj koĉoj,
la inoj estas tre modifitaj (senokulaj kaj senflugilaj, kun senfunkciaj
apendicoj kaj malpliigita segmentado), ligitaj porĉiame al la gastiganta planto,
dum maskloj estas ordinaraj, sed fajnaj insektoj, pli etaj kaj kunflugiloj.

Ĉe kelkaj birdoj (plej parto el kiuj estas vadbirdoj kiel la falaropoj kaj la
pentrita galinago), inoj havas pli brilajn kolorojn ol maskloj. Ĉar tio estas la
malo de la kutima seksa dikromatismo, ĝi nomiĝas inversa seksa dimorfismo.

Diferencoj kaŭzitaj de seksaj steroidoj en plenkreskaj reproduktuloj kaj alia
kutimaro estis demonstritaj eksperimente en multaj animaloj. En kelkaj mamuloj,
la reprodukta kutimaro de seksodimorfaj plenkreskuloj (ekz., pariĝado aŭ
lordozizo) povas esti ŝanĝita al tiu de alia sekso per kromigo aŭ depreno de
androgenoj en feta vivo de frua infanaĝo, eĉ se la plenkreskaj niveloj estas
normalaj.

Ekstere la plej sekse duformaj partoj de la korpo estas la brusto, la suba duono
de la vizaĝo, kaj la tuta areo inter la talio kaj la genuoj.

La baza metabolo estas ĉirkaŭ 6-procente pli rapidas en adoleskantaj knaboj ol
knabinoj kaj pliiĝas al ĉirkaŭ 10-procente plia rapideco post pubereco. Virinoj
emas grasigi pli multan manĝaĵon, kaj kontraste viroj ŝanĝas pli multan al
muskolaro kaj finuzeblaj ĉirkaŭatendantaj rezervoj de energio. En la supra
korpoparto, mezvirinoj estas proksimume 52-procente tiom forta kiom la mezviro,
kaj en la suba korpoparto ĉirkaŭ 66-procente tiom forta. Viroj emas havi pli
densajn, fortikajn ostojn, tendenojn kaj ligamentojn. Tio ebligas al ili pli
fortecpostulantan korpolaboradon.

Viroj disipas varmecon pli rapide ol virinoj per siaj ŝvitglandoj. La tavolo de
subhaŭta graso estas en virinoj pli izola kontraŭ malvarmo, pli absorbanta
ekstervarmon kaj malpli retenanta metabolvarmon. Seksaj diferencoj en eltena
vetkurado estas malpli signifaj ol en sprinta vetkurado.

Viroj normale havas pli grandajn traĥeojn kaj forkiĝantajn bronkojn, kaj ĉirkaŭ
30-procente pli grandan pulmovolumenon per korpa maso. Ili havas pli grandajn
korojn, 10-procente pli multajn eritrocitojn per volumeno da sango, pli multan
hemoglobinon, kaj pro tio pli grandan kapaciton de oksigenportado.



https://eo.wikipedia.org/wiki/Japanio

Japanio aŭ Japanujo (fojfoje ankaŭ Nipono) estas lando situante oriente de la
azia kontinento, ĝi konsistas el insuloj. Ĝia antikva nomo estas Jamato
大和 (Jamato, 大和?) kaj la oficiala nomo estas Nihon-koku aŭ Nippon-koku, kiu
laŭvorte signifas "Origino de la Suno".

La landnomo 日本, origino de la suno, estis fiksita en Ĉinio el kies vidpunkto
Japanio situas tie, kie originas ĉiutage la suno. En la kvina jarcento Japanio
transprenis la ĉinan skribon kaj kun ĝi ankaŭ la skribon de la landnomo. Sed la
elparolo de la landnomo estas laŭ japana maniero: 日 niĉi, 本 hon.

La ĉina prononco de 日本 estas ĵi-ban. Eŭropanoj nomis ĝin Ĉipango, angloj diras
ĵepen.

La japana insularo konsistas el kvar ĉefaj insuloj (Hokkaidoo (Hokajdo), Honŝuu
(Honŝhuo), Ŝikoku (Ŝikokuo), kaj Kjuuŝuu (Kiuŝuo)) laŭ vicordo de nordo al sudo
kaj proksimume 3600 malgrandaj. Sur areo de ĉirkaŭ 378 mil kvadrataj kilometroj
vivas proksimume 127 milionoj da homoj. La japana insula ĉeno etendiĝas de nordo
al sudo kaj prezentas formon de arko.

La plej norda ekstremo de la ĉefaj insuloj situas ĉe norda latitudo de ĉirkaŭ 45
gradoj, la plej suda punkto ĉe latitudo de 30 gradoj. Pli malgrandaj insuloj
troviĝas eĉ pli sude ĝis 20 gradoj.

Pro tio la klimato montras grandajn diferencojn: En la nordo regas modere
malvarma klimato, en la sudo subtropika.

Proksimume 75 centonoj de Japanio estas montaroj kaj montetaj areoj. Arbaroj
kovras 67 centonojn de la tersurfaco. Japanio havas ĉirkaŭ 200 vulkanojn.
Malfortaj tertremoj okazas tre ofte. De tempo al tempo fortaj tertremoj kaŭzas
morton de multaj homoj kaj grandajn damaĝojn. Meznombre okazas proksimume mil
tertremoj jare.

Japanion ĉirkaŭas maroj; Pacifika oceano en la oriento kaj Japana Maro en la
okcidento, norde aldoniĝas Oĥocka Maro kaj sude Orientĉina Maro. La tiel nomata
Japana Maro situas inter Japanio, Koreio kaj Rusio; koreoj nomas ĝin 'Orienta
Maro'.

En oktobro 2005 loĝis 127 767 994 loĝantoj homoj en Japanio, laŭtakse. El tiuj
ĉi, 83 milionoj loĝas en la Tajheja Megalopolo.

Oni taksas, ke 15 % de la loĝantaro de Ooizumi parolas la portugalan kiel
denaskan lingvon, kaj en 2007, Ooizumi havis la plej altan koncentriĝon de
brazilanoj en Japanujo.

Japanio estas parlamenta demokratio, kaj dum la pastintaj 50 jaroj plejparte
regiĝis de la Liberala Demokrata Partio de Japanio. La du ĉambroj de la japana
parlamento nomiĝas Ŝugiin aŭ "ĉambro de reprezentantoj" kaj Sangiin aŭ "ĉambro
de konsilantoj".

La ĉefurbo de Japanio estas Tokio, sidejo de la registaro kaj loĝejo de la
Imperiestro. Tio ĉi, malgraŭ kutime ne estas disputata, ne estas difinita per
ajna leĝo. La disputo fakte temas pri kiam Tokio iĝis ĉefurbo. Kelkaj diras ke
tio okazis kiam la Prefektlando de Tokio estis starigita en 1868, sed aliaj
diras ke kiam la Kastelo de Edo ŝanĝis sian nomon al Kastelo de Tokio dum tiu
sama jaro. Historie, ekzistis imperia dekreto kiu translokis la ĉefurbon al
Heiankyo (Kioto), kaj ne ekzistas dekreto kiu movis la ĉefurbon al Tokio. Do
ekzistas opinioj kiuj asertas ke la translokiĝo al Kioto estas valida kaj tial
ĝi ankoraŭ restas la ĉefurbo de Japanio.

Eno (Japane: 円, en) estas la valuto aŭ mon-unuo uzata en Japanio. Ĝi estis
(2006) la kvara plej vaste uzata rezerva valuto post usona dolaro, eŭro kaj
brita pundo kaj nun estas la tria plej uzata valuto en la deviz-merkato post la
usona dolaro kaj la eŭro. Laŭ la normo ISO 4217 ĝiaj kodoj estas JPY kaj 392.

Spite tiun intervenon, la merkatpremoj okazigis la fakton ke la eno plue
plialtiĝu valore, pinte provizore al averaĝo de ¥271 por US$1 en 1973 antaŭ la
konsekvencoj de la naftokrizo de 1973. La pliiĝantaj kostoj de importita nafto
okazigis la devaluton de la eno al gamo de ¥290 al ¥300 inter 1974 kaj 1976. La
re-apero de komercaj plusoj faligis reen la enon ĝis ¥211 en 1978. Tiu valuta
plifortigo denove falis pro la dua energiokrizo de 1979, kiam la eno falis al
¥227 ĉirkaŭ 1980.

Japanio estas dividita en 8 aŭ 9 regionoj, depende ĉu la regiono Okinavo estas
nombrita aparte aŭ inkludita en la regionono Kiuŝuo.

Japanaj municipoj inkluzivas prefektlandojn (都[to] 道[doo] (府)[fu] (県)[ken]),
urbojn (市 [ŝi]), kvartalojn (区 [ku]), urbetojn (町 [ĉoo] aŭ [maĉi]) kaj vilaĝojn
(村 [mura] aŭ [son]).

Ekzistas en Japanio 47 gubernioj. Inter ili estas 1 都(-to ) Tokio, 1 道(-doo)
Hokajdo, 2 府(-fu) Osaka, Kioto, kaj 43 県(-ken) ceteraj gubernioj.

Jen listo de la ĉefaj urboj de Japanio (vidu ankaŭ la artikolon pri specialaj
kvartaloj):

En Japanio, oni parolas per japana lingvo. Oni rajtas paroli ĉe Dieto de Japanio
ankaŭ per Ajnua lingvo kaj Okinava lingvo. Japana lingvo estas konsiderata
oficiala lingvo ne laŭ juro sed laŭ kutimo. La juro pri juĝejoj difinas ke en
juĝejoj oni parolas per Japana lingvo.

La tradiciaj religioj de Japanio estas budhismo, ŝintoismo, kaj konfuceismo,
ankaŭ se estas dubinde ĉu la lasta el tiuj laŭ okcidentaj normoj estas efektiva
religio aŭ simple filozofio. Budhismo kaj konfuceismo estis alportitaj el Ĉinio,
dum ŝintoismo estas la nura religo kiu naskiĝis en Japanio mem. En la periodo
Meiĝi kiu daŭris ĝis la dua mond-milito ŝintoismo estis konsiderata la ŝtata
religio kaj fariĝis simbolo de forta naciismo.Japana budhismo estas la budhismo
praktikita en Japanio ekde ĝia oficiala enkonduko en la jaro 552 K.E. laŭ la
Nihon Shoki de Baekje, Koreio de bikŝuoj. Budhismo havis gravan influon ĉe la
disvolviĝo de la japana societo kaj daŭras kiel influa aspekto de la kulturo ĝis
hodiaŭ.

Kristanismo estis alportita de misiistoj en la dek-kvina jarcento, kaj tuj
populariĝis, sed la japana registaro malpermesis ĝin ĉirkaŭ cent jaroj poste. Ĝi
estis reenkondukita en la dek-oka jarcento, kaj nuntempe ĉirkaŭ 1.4 milionoj da
japanoj konsideras sin mem kristanoj.

La japana mitologio estas tre kompleksa sistemo de kredoj de Japanio. Nur la
panteono de ŝintoismo konsistas el kolekto de pli ol 8 000 000 kami ("dioj" aŭ
"spiritoj" en la japana). Malgraŭ la influo de la antikva ĉina civilizo, grava
parto de la religio kaj mitologio japanaj restas unikaj. Ĝi enhavas ŝintoismajn
kaj budhismajn tradiciojn samkiel agrikulturajn popolajn kredojn.

Deviga edukado komenciĝas je la 6a jaraĝo, kaj daŭras 6 jarojn por elementa
lernejo, 3 jarojn por mezlernejo. Kvankam ne-deviga, 90% da junuloj iras 3
jarojn al (laŭnome) "super-meza lernejo" aŭ 5 jarojn al instanco simila al
politekniko. La altnivela edukado okazas en universitato, kutime 4-jara, aŭ
6-jara por medicina fakultato, aŭ en (laŭnome) "mallonga universitato", kiuj
estas vizitataj de 45% da samaĝuloj. La lerneja jaro komenciĝas de aprilo kaj
finiĝas je marto, same kiel administra kaj financa jaro.

La japana mitologio estas tre kompleksa sistemo de kredoj de Japanio. Nur la
panteono de ŝintoismo konsistas el kolekto de pli ol 8 000 000 kami ("dioj" aŭ
"spiritoj" en la japana). Malgraŭ la influo de la antikva ĉina civilizo, grava
parto de la religio kaj mitologio japanaj restas unikaj. Ĝi enhavas ŝintoismajn
kaj budhismajn tradiciojn samkiel agrikulturajn popolajn kredojn.

La Imperia Trezoro de Japanio 三種の神器 Sanŝu no Jingi, konsistas el glavo kusanagi
(草薙劍), juvelo magatama (八尺瓊曲玉) kaj la spegulo kagami (八汰鏡). Ili reprezentas la
tri primarajn virtojn de Japanio: la kuraĝo (glavo), la saĝo (spegulo) kaj la
bonvolo (juvelo). Tiuj ĉi elementoj estas ligitaj al la budhanaj instruoj. Ekde
la jaro 690, la prezentado de tiuj ĉi objektoj al la Imperiestro fare de grupo
de ŝintoaj sacerdotoj, estas parto de granda kronceremonio.

Japana kuirarto estas kuirarto, uzanta materialon kutiman en Japanio, kaj
kreskinta speciale en japana medio. En la japana, tia kuiraĵo estas ofte nomata
wasyoku (ŭaŝoku), kaj estas registrita kiel la nemateria kultura heredaĵo de
UNESKO en decembro 2013. La bazaj kuirmaterialoj estas rizo, legomo kaj fiŝo,
kaj aparte konataj ankaŭ eksterlande estas suŝio, saŝimo, tempuro kaj fagopiraĵo
(nomata soba).

Japana teceremonio aŭ ĉanojo (en la japana: chanoyu (茶の湯), sadō aŭ chadō (茶道))
estas unu el la plej gravaj japanaj ceremonioj. Teceremonion influis zeno, ĝi
estas tradicia rito dum kiu la verda pulvora teo (matcha), estas ceremonie
preparita per sperta praktikanto kaj servita al gastareto en trankvila etoso.

La arto de Japanio (日本美術 Nippon bijutsu?) estas esprimo de la kulturo de
Japanio, kiu disvolviĝis laŭlonge de la tempo en diversaj periodoj kaj stiloj
kiuj sinsekvis kronologie, paralele al la historia, socia kaj kultura fluoj de
la japona popolo. La evoluo de la japana arto estis markita de la disvolviĝo de
ties teknologio, dum estis unu el ties distingaj trajtoj la uzado de indiĝenaj
materialoj. Kiel okazis ĉe granda parto de la okcidenta arto, la ĉefaj artaj
montroj havis originon en la religio kaj la politika povo. Unu de la ĉefaj
karakteroj de la japana arto estas ĝia eklektikismo, devena el la diversaj
popoloj kaj kulturoj kiuj alvenis ĉe la japanaj marbordoj laŭlonge de la tempo.

Menciindas ankaŭ ke granda parto de la arto produktita en Japanio estis de
religia tipo: al la religio de ŝintoismo, nome la plej tipe japana, formita
ĉikaŭ la 1a jarcento, aldóniĝis la budhismo ĉirkaŭ la 5a jarcento, formante
religian sinkretismon kiu daŭras ankoraŭ nuntempe, kaj kiu same montriĝis en
arto.

La japana arto estas reflekto de distingaj kulturoj kaj tradicioj, interpretante
je propra maniero la artajn stilojn importitajn de aliaj landoj, kiuj estos
ricevitaj laŭ propra koncepto kaj de vivo kaj de arto, reinterpretante kaj
simpligante ties proprajn karakterojn, kiel ĉe la prilaboritaj ĉinaj budhismaj
temploj, kiuj en Japanio suferis procezo de malpliigo de ties superfluaj kaj
ornamaj elementoj. Tio estas montro de la sinkretisma karaktero de la japana
arto, pro kio ĉiam akceptis nature ajnan plinovigon devena el aliaj landoj.

Genĵi monogatari (源氏物語, Romano pri Genĵi) estas klasika verko de japana
literaturo, kiun la nobelino kaj akompanantino Murasaki Shikibu skribis ĉirkaŭ
la jaro 1000 ĉirkaŭ la pinto de la Epoko de Heian. Ĝi estas reprezenta verko en
japana literaturo. Ĝi estis foje nomata la unua romano en la mondo, la unua
moderna romano, la unua psikologia romano aŭ la unua romano ankoraŭ konsiderata
klasikaĵo. Konsiderita kiel majstroverko, ties preciza klasigo kaj influoj kaj
sur la okcidenta kaj sur la orienta kanonoj estis pridebatitaj temoj. Vivostilo
de nobeloj en Heian-epoko kaj amoj de nobeloj estis unike priskribita. La grava
heroo estas Hikaru-Genĵi, kies patro estas japana imperiestro. Li estas tre bela
viro kaj amis kelkajn virinojn.

Mangao (japanlingve:漫画 manga) estas esprimrimedo, ekvivalento de bildliteraturo.
漫 (man) signifas "necela"n aŭ "distrema"n. 画 (ga) signifas "bildo"n. Mangao
havas pli multan grandan kvanton de japana kulturo ol de usona kulturo, tamen ĝi
disvastiĝis tra la tuta mondo. Mangao estas respektata kiel artformo, kaj ĝia
legantaro ne limiĝas al infanaro.

Ikebano, (japane 生花 aŭ 生け花, laŭvorte vivantaj floroj) estas la arto japandevena
aranĝadi florojn. Temas pri tradicia arto, ankaŭ nomata kado (jap. 華道, t.e. la
vojo de la floroj); ĝi estas kiel riĉa, tiel ankaŭ kompleksa, kaj estas
praktikata ankoraŭ nuntempe.

Origamio (折り紙), foje nomata origamo, estas tradicia japana arto de paperfaldado.
Oni uzas paperfolion kaj faldas el ĝi figuron, sen tondi la materialon. La
figuroj povas esti bestoj, (ankaŭ homoj), transportoj, abstraktaj figuroj,
ktp... la vorto venas de la japana oru, faldi, kaj kami, papero.

Orizuru (japane: 折鶴, faldita gruo) estas eble la plej konata origamiaĵo en
Japanio. La gruo estas bona aŭguro en la japana kulturo. Legendo diras, ke tiu
kiu faldos mil paperajn gruojn realigos koran deziron.

Luktoartoj aŭ batalartoj estas nomo kun senco plej vasta, de inter ĉiuj signifoj
kiuj priskribas manierojn lukti bonstile. Tio povus signifi militon per armeoj
subtenantaj, sed lastatempe, luktoartoj kutime rilatas al lukto sen armiloj, aŭ
per malgrandaj armiloj provizataj al la mano. En Japanio estas tradiciaj kaj
tipaj la jenaj (en la ordo alfabeta):



https://eo.wikipedia.org/wiki/UTC

Universala Tempo Kunordigita, (UTC), estas la tempo ĉe la nula longitudo de 0°
(UTC+0) kaj estis antaŭe nomita GMT. UTC estas kunordigita kun GMT per la iafoja
aldono de supersekundo tiel, ke:

La supersekundo estas necesa ĉar la rotacio de la Tero estas ĉiam
malplirapidiĝanta.

La internacia mallongigo "UTC" venas el kompromiso inter CUT, el anglalingva
Coordinated Universal Time kaj TUC, el francalingva Temps universel coordonné
kaj estas neŭtrala por ambaŭ.

GMT ankaŭ estas la tempo de la nula longitudo, sed estas malsamo inter GMT kaj
UTC: GMT sekvas la movadon de la Suno (aŭ, alivorte, la rotacion de la tero),
dum UTC sekvas la Tempon Atoman Internacian (TAI -- la mezan tempon de 200
precizaj atomaj horloĝoj tra la mondo). UTC kiel referenca nulo por la
longitudo, estas ankaŭ kelkfoje nomita Zulua tempo (Z). La UTC de +1 al +12
oriente de Grenviĉo ricevas la literojn A, B, C, D, E, F, G, H, I, K, L, M.
Same, Okcidente de Grenviĉo en UTC de -1 al -12 la horzonoj ricevas la literojn
de N ĝis Y. Do ekz. UTC+2 ricevas la literon B (Bravo) kaj korespondas al la
Orienteŭropa Tempo (EET); same UTC-7 ricevas la literon T (Tango) kaj
korespondas al la Usona kaj Kanada Montara Norma Tempo (MST).



https://eo.wikipedia.org/wiki/Germana_lingvo

La germana lingvo (germane: deutsche Sprache [DOJĉe ŜPRAĥe], Deutsch [dojĉ])
estas ĝermana lingvo, parolata ĉefe en Germanio, Aŭstrio, Liĥtenŝtejno kaj
Svisio.

Hodiaŭ proksimume 100 milionoj da homoj parolas la germanan kiel unuan lingvon,
kaj eble pliaj 28 milionoj kiel duan lingvon (World Almanac 2000). Ĝi estas la
oficiala lingvo de Germanio, Aŭstrio kaj Liĥtenŝtejno, kaj unu el la oficialaj
lingvoj de Svislando, Luksemburgio kaj Belgio sume oni nomas tiun teritorion
Germanlingvio. En la plej norda provinco de Italio, Sudtirolo, ĝi estas oficiala
lingvo samranga kun la itala kaj unua lingvo de la plejparto de la loĝantaro,
kaj ankau en suda Danio ĝi estas oficiala. Historie, ankaŭ estis multaj
germanlingvanoj en grandaj partoj de la hodiaŭaj ŝtatoj Pollando, Litovio,
Latvio kaj Estonio, Ĉeĥio kaj Slovakio, Hungario, Rumanio (aparte en
Transsilvanio), Ukrainio, Belarusio kaj Rusio (krom en Orienta Prusio aparte
laŭlonge de la rivero Volgo) – kaj post perfortaj translokiĝoj ene de Sovetunio
dum la 1930-aj kaj 1940-aj jaroj ankaŭ en Kazaĥio – sed post 1945 kaj post 1990
la plej multaj germanlingvanoj, parte devigite, parte propravole, forloĝiĝis de
tie. En Brazilo la germana estas gepatra lingvo de ĉirkaŭ 20 mil homoj, pranepoj
de germanoj, kiuj alvenis al tiu lando dum la 19-a kaj komenco de la 20-a
jarcentoj, kaj ankaŭ en Argentino, Paragvajo kaj Venezuelo, Usono kaj Kanado
signifa procentaĵo de la enmigrintoj el Eŭropo kaj iliaj posteuloj estas
germanlingvaj – en Usono la lingvo inter alie flegiĝas en iuj tradiciaj religiaj
komunumoj, kiuj dum 17-a kaj 18-a jarcentoj estis subpremataj en Eŭropo. Krome
ankaŭ en Sud-Afriko kaj Namibio estas signifa nombro de germanlingvanoj.

Ekzistas multaj germanaj dialektoj, sed la altgermana de Martin Lutero en ties
Biblio (1534) iĝis la normo, kaj hodiaŭ preskaŭ ĉiu germanparolanto aŭ parolas
aŭ povas paroli ĝin.

La germana estas grava lingvo de la scienco, de la filozofio, de la literaturo,
de la muziko, de la teknologio, de la industrio kaj de la monda komerco. Ĝi
gravas en la monda kulturo.

La germana uzas la 26 literojn de la latina alfabeto, tri vokalojn kun
supersigno, la umlaŭtojn ä, ö kaj ü, kaj unu aparta simbolo ß, eszett (ligaturo
de s kaj de z) aŭ akra S, kiu anstataŭas duoblan s post vokalo longa aŭ
diftongo).

Ĝis la 1940-aj jaroj, la germana estis presita per gotikaj literoj (Frakturo)
kaj skribata per la Germana manskribo (Deutsche Kurrentschrift), kiuj estas
malsamaj versioj de la latina alfabeto.

La germana ortografio dedukteblas kutime de la prononcado kaj de minimuma scio.
Sed pro fortaj regionaj malsamoj rilate al la prononcado tio povas esti
malfacila. La ĉefaj malfacilaĵoj de la germana ortografio rilatas al:

Por malaltigi parton de la malfacilaĵoj priskribitaj supre reprezentantoj
germanaj, svisaj kaŭ aŭstraj konsentis pri reformo de la ortografio. Ĝi
validiĝis en 1998 en Germanujo kaj iĝis deviga meze de 2005. Antaŭa reformo
okazis en 1901 kaj rilatis interalie al la forigo de la h en Thor kaj la aldono
de e por longaj vokaloj , ekzemple kritisirt ➜ kritisiert).

Tiu reformo estas forte kritikata en Germanujo. La lando Schleswig-Holstein
voĉdonis la revenon al la tradicia ortografio en 1998 (decido tamen nuligita de
la regiona parlamento) kaj iuj gazetoj kaj eldonistoj decidis reveni al la
tradicia ortografio.

En la germana, kiel en multaj hindeŭropaj lingvoj, ĉiu substantivo havas genron.
Ekzistas tri genroj: virseksa, ina kaj neŭtra. Ĉiuj genroj estas samaj je
multenombro.

La germana havas deklinacion. Ekzistas kvar kazoj: nominativo, akuzativo, dativo
kaj genitivo. Substantivoj malmulte ŝanĝiĝas laŭ kazo: deklinacio okazas ĉefe ĉe
artikoloj, pronomoj kaj adjektivoj. Jen la deklinacio de la difinita artikolo
(der, kiu signifas “la”), kaj tiu de nedifinita kazo (ein, “unu”, sed plej ofte
ne tradukita Esperanten), laŭ genro kaj kazo.

La mezfranka dialektaro (altgermane Mittelfränkisch) estas grupo de dialektoj de
la germana lingvo en okcidenta centra Eŭropo. La nomo rilatas al la antikva
ĝermana etno frankoj kaj tute ne al la distriktaro Meza Frankonio de Bavario.

La mozelfranka dialektaro (altgermane Mittelfränkisch) estas grupo de dialektoj
de la germana lingvo en okcidenta centra Eŭropo. La nomo rilatas al la regiono
de la rivero Mozelo kaj al antikva ĝermana etno frankoj, kaj tute ne rilatas al
la regiono Frankonio de Bavario.

anstatt > anstataŭ bald > baldaŭ bedauern > bedaŭri danken > danki halten >
halti Jahr > jaro Knabe > knabo nur Hund > hundo Tag > tago Fräulein > fraŭlino
Schrank > ŝranko ge- -in-



https://eo.wikipedia.org/wiki/Burgo_de_Diedrich

La Burgo de Diedrich (germane: Diedrichsburg en Melle estas eta altaĵburgo sur
monteto de Melle (219m super normalnivelo) en la Montetoj de Melle (Meller
bergen) en Malsupra saksio distrikto Osnabrück .

La hodiaŭa burgo konstruiĝis en la mezo de la 19-a jarcento en
novgotika/novromanika stilo kiel imitaĵo de mezepoka plifortigita turo. Ĝi
konsistas el 26 metroj alta turo je la maniero de loĝejturo, flankita de du
duetaĝaj aloj kiel palaco. Ne estas ĉirkaŭmuroj aŭ aliaj plifortigaĵoj; Ĝi pli
estas loĝturo ol fortreso en la tradicia senco.

La burgo nun enhavas restoracion por ekskursantoj kaj incidentaj eventoj. En la
turĉambro estas ekspozicio pri la faŭno kaj flaŭro de la ĉirkaŭaĵo. La krenelita
belvida platformo sur la turo estas alirebla kaj oferas panoraman elvidon super
la urbo kaj regiono Melle.

La burgo estas ĉirkaŭita de la pli ol 200 hektara sovaĝejo Diedrichsburg kun
libere irantaj aproj kaj kelkaj kapreoloj. Kune kun la burgo ĝi formas popularan
destinon en la regiono kaj estas parto de la Naturparko Terra Vita.



https://eo.wikipedia.org/wiki/Svislando

Svislando (ankaŭ Svisio aŭ Svisujo, aŭ, kiel traduko de Schweizerische
Eidgenossenschaft kaj samsignifaj alilingvaj vortoj, Svisa Konfederacio aŭ
Helveta Konfederacio; historie ankaŭ Helvetio) estas lando en Centra Eŭropo,
inter Ĵuraso kaj Alpoj. La oficialalingvaj nomoj estas la jenaj:

Svislando limas en nordo al Germanio, en oriento al Aŭstrio kaj Liĥtenŝtejno, en
sudo al Italio, kaj en okcidento al Francio.

Unua svisa kernlando estiĝis en la jaro 1291 per la fondo de la tiel nomita
Svisa Ĵurkomunumo, al kiu aliĝis iom post iom pliaj urboj, kaj kiu konkeris
diversajn aliajn teritoriojn. La sendependeco de la Ĵurkomunumo estis unuan
fojon oficiale rekonita de la imperio en 1648. La unua tutasvisa ŝtato tamen
kreiĝis nur okaze de la Helveta Revolucio en 1798, kaj la hodiaŭa ferderacia
svisa ŝtato fondiĝis en 1848.

Geografie Svislando dividiĝas, depende kiel oni difinas la dividon, en tri ĝis
ses ĉefregionojn, nome la Alpojn, la Svisa Mezlando, kiu konsistas el la
Antaŭalpoj, mezlandaj ebenaĵoj kaj lagoj, kaj la Ĵuraso. Pli ol 90% de la
loĝantaro vivas en la Svisa Mezlando, al kiu tamen apartenas nur triono de la
svisa teritorio. La urbo Bazelo apartenas al la Malaltebenaĵo de Supra Rejno kaj
kelkaj lokoj en Tiĉino al la ebenaĵo de Pado.

La akvokolekta regiono de la riversistemo Rejno-Aro kun la escepto de parto de
la Lago de Neŭŝatelo kongruas pli-malpli kun la la germanlingva teritorio de
Svislando sen la supera Valezo. La ĉefaj svisaj alfluantoj de Rejno kaj Aro
estas Emme, Sarino, Reuss, Limato, Turo, Töss, Ergolz kaj Birs. La Rejno fluas
al la Norda Maro (Atlantiko), kaj ĝi estas de la maro ŝipebla ĝis Svislando.

La ĉefa alfluanto de la Danubo, la rivero Inn (romanĉe En, esperantigite Eno)
fontas en la romanĉlingva regiono de Svislando en Engadino, Grizono. La akvo de
la Inn alfluas tra la Danubo la Nigran Maron.

La rivero Tiĉino estas unu el la ĉefaj alfluantoj de la Pado. Krome ankaŭ Adda
kaj kelkaj de ĝiaj alfluantoj inter kiu Poschiavino alfluas al Pado. La
akvokolekta regiono de la svisdevenaj alfuantoj de Pado kongruas kun la
itallingva parto de Svislando. La riversistemo Tiĉino/Adda-Pado alfluas al la
Adriatiko.

La akvokolekta regiono de Rodano apartenas kun la escepto de la supra Valezo al
la franclingva teritorio de Svislando. Al la riversistemo de Rodano apartenas
ankaŭ la rivero Doubs, kiu fontas en Ĵuraso. La riversistemo de Rodano alfluas
al la Mediteraneo.

Svislando ne disponas pri marbordo, sed Svislando estas riĉa je multaj grandaj
kaj malgrandaj lagoj. La plej grandaj estas Bodenlago, Lemano, Lago de
Neŭŝatelo, Kvarkantona Lago, Majora Lago, Lago de Lugano kaj Lago de Zuriko. La
plej multaj lagoj estiĝis post la fino de la glaciepoko per la retiriĝintaj
glaĉeroj. Ekzistas tamen ankaŭ lagoj, kiuj estiĝis per naturaj baraĵoj post
montara rokfalo kaj ne forgendas la multnombraj baraĵlagoj, kiuj servas al la
produktado de akvoelektra energio.

La 31-an de decembro 2011 vivis 7 952 600 personoj en Svislando, inter ili 61,5%
germanlingvaj svisoj, 17,1% franclingvaj svisoj, 6,4% italoj, 3,4% itallingvaj
svisoj kaj 2,5% germanoj.

Svislando havas tri oficialajn ŝtatajn lingvojn (germana, franca, itala kaj la
romanĉa estas duone ŝtata lingvo), kaj krome du senteritoriajn landajn lingvojn
(kiuj estis oficiale rekonitaj en la jaro 1997 per la ratifiko de la Eŭropa
Ĉarto de la regionaj kaj malplimultaj lingvoj), nome la jeniŝan lingvon de la
svisaj ciganoj (proksimume 0,5 % de la loĝantaro) kaj la jidan lingvon de svisaj
judoj precipe en la vilaĝoj Endingen kaj Lengnau (laŭcifere tamen tre malgranda
grupo). Preskaŭ 30% de la Svisa loĝantaro estas eksterlandaj almigrintoj, pro
kio en Svislando krom la 6 landaj lingvoj ankaŭ estas parolataj multnombraj
aliaj lingvoj, inter kiuj la serbo-kroata (3%), hispana (1,7%), portugala
(1,4%), turka (0,9%) kaj la angla (0,9%, procentaĵoj laŭ la stato de la jaro
1990). Pri la germana lingvo en Svislando endas atentigi, ke skribatas ĝenerale
la norma germana lingvo, sed parolatas la multaj dialektoj de la alemana aŭ
svisgermana lingvo. Artikolo 8 de la svisa federacia konstitucio postulas
lingvan liberecon por ĉiu, do garantias al ĉiu individuo la rajton paroli sian
denaskan aŭ preferitan lingvon kaj akiri en ĝi literaturon kaj edukon. Tiu rajto
tamen ne signifas, ke la individuo povas en trafiko kun aŭtoritatoj postuli, ke
tiuj devas komuniki kun ŝi aŭ li en lia aŭ ŝia lingvo. En oficialaj rilatoj
validas la teritoria principo, nome la loka oficiala lingvo. En trafiko kun
federaciaj instancoj eblas utiligi libere unu el la kvar oficialaj svisaj
lingvoj (la romanĉa tamen atingis la statuson de oficiala lingvo nur per la nova
konstitucio en la jaro 1999, antaŭ ĝi estis nur tiel nomita nacia lingvo). Ĉiuj
leĝoj estas tradukataj al la franca, la germana kaj la itala. La romanĉa estas
duone ŝtata, ĉar unue oni ne tradukas ĉiujn leĝojn en ĝin, tamen kaj due la
civitanoj rajtas ekrilati kun la registaro en Berno uzante la romanĉan.

Dum la jaro 1291 de la Sankta Romia Imperio apartiĝis la tri prakantonoj, Ŝvico,
Urio kaj Untervaldo, kaj fondis la Svisan Ĵurkomunumon.Tiu alianco estis
konfirmita per la Federacia Letero de 1291, kiu estas konservita en la Svisa
Federacia Arkivo en Ŝvico. Al la ĵurkomunumo aliĝis iom post iom novaj kantonoj,
kiuj serĉis protekton kontraŭ la habsburganoj kaj aliaj regnoj en tiama mezepoka
Eŭropo. Tio estis la urbaj ŝtatetoj Zuriko, Berno, Lucerno, kaj la kantonoj
Glaruso kaj Zugo. Aliaj teritorioj kaj kantonoj alvenis al Svislando sekve de
militaj konkeroj, kiel Tiĉino kaj Vaŭdo. Al la antaŭindustria svisa ĵurkomunumo
apartenis ankaŭ la urboj Rottweil en hodiaŭa Germanio kaj Savojo en hodiaŭa
Francio. Nur okaze de la Vestfalia Paco en la jaro 1648 la imperiestro de la
Sankta Romia Imperio de Germana Nacieco cedis al la ĵurkomunumo la ŝtatan
sendependecon. En la tempo de la reformacio sub Zvinglo en Zuriko kaj Kalvino en
Ĝenevo la ĵurkomunumo apartiĝis en protestantan kaj katolikan partion. La
ĵurkomunumo tamen neniam estis ŝtato en la hodiaŭa senco sed precipe milita kaj
ankaŭ ekonomia unio multe pli loza tamen ol la hodiaŭa Eŭropa Unio. La supera
kaj fakte ununura organo de la Svisa Ĵurkomunumo estis la Svisa Dieto, kunsido
de la deputitoj de la membro-ŝtatoj, kiu kunvenis ĉiujare en loko okaze
elektita.

Sekve de la Franca Revolucio okazis revoluci-eksporto al Svislando kaj la
Helveta Revolucio kun subteno de francaj trupoj sub Napoleono kondukis al la
kreo de la Helveta Respubliko, kiu estis la unua tutsvisa ŝtato. Kiam kreiĝis la
Helveta Respubliko Napoleono deprenis de Grizono la regionon Valtelino, kaj la
Grandduklando Badenio konkeris la urbon Rottweil, kiu ĝis tiam estis membro de
la Svisa Ĵurkomunumo. En Ĵuraso, kiu ĝis tiam grandparte apartenis al la
Princepiskopejo Bazelo estiĝis en 1798 la Raŭraka Respubliko, kiu tamen vivis
nur mallonge kaj de Napoleono estis integrita al Francio. Ĝenevo cetere en tiu
epoko ne apartenis al la Helveta Respubliko sed al Francio.

Post la kapitulaco de Napoleono ankaŭ en Svislando okazis restaŭrado de la
malnova ordo, tamen la ideo de tutsvisa federacia ŝtato ne plu estis forigebla
el la kapo de la ĉefe junaj radikaluloj. Dum la Viena Kongreso en 1815 Svislando
deklaris eternan neŭtralecon, kiu estis agnoskita de la tiamaj eŭropaj
ĉefpotencoj solene. Svislando devigis sin per tiu neŭtraleco defendi la
trafikvojojn tra la Alpoj precipe tra Gotardo, ne enmiksiĝi en la politikon de
la aliaj ŝtatoj, dum aliflanke la subskribintaj ŝtatoj de la viena traktato
garantiis, neniam ataki milite Svislandon. La Viena Kongreso ankaŭ fiksis la
definitivajn limojn de Svislando, kiuj kun malmultaj modifoj validas ĝis hodiaŭ.
La kongreso atribuis al Svislando la Ĵurason, kiu tiam fariĝis parto de Kantono
Berno. El la sendependa urbo Ĝenevo kaj diversaj ĉirkaŭaj urboj kaj vilaĝoj,
kiuj ĝis tiam apartenis al Savojo, estis formita Kantono Ĝenevo, kiu per la
verdikto de la Viena Kongreso fariĝis ankaŭ svisa kantono. La epoko de la
restaŭrado en Svislando staris sub la signo de la unua industriiĝo kaj de la
fakto, ke la kamparaj regionoj postulis sendependecon de la urboj, al kiuj ili
devis pagi altajn tributojn sen posedi egalajn rajtojn.

La apartiĝo de Svislando en protestantan kaj katolikan partion kondukis al
severa krizo: la katolikaj kamparkantonoj sub gvido de la Kantono Lucerno kreis
la Apartfederacion (germane: Sonderbund). Tio estis defendo-ligo farita inter la
konservemaj svisaj kantonoj Lucerno, Friburgo, Zugo kaj la t.n. prakantonoj
Ŝvico, Urio, Nidvaldo. La ligo estiĝis en aŭtuno 1843 ĉe konferenco en la
kuracloko Rothen. En septembro 1845 aliĝis ankaŭ la Kantono Valezo.

Sekvis la Apartfederaci-Milito. Dank' al la saĝeco de generalo Guillaume-Henri
Dufour, la milito rapide finiĝis kaj la Apartfederacio estis dissolvita. Post la
malvenko kontraŭ la federaciaj trupoj en novembro 1847 tiu ĉi defendoligo
malfondiĝis.

Sekvo de la Apartfederaci-Milito estis la malpermeso de la Jezuitoj kaj la
malpermeso fondi en Svislando novajn monaĥejojn, leĝoj kiuj estis nuligitaj nur
fine de la 20-a jarcento. Post la Apartfederacia milito en Svislando estis
deklarita la religia paco en Svislando kaj la religia libereco estis garantiita
en la federacia konstitucio. Per la artikolo 162 de la Federacia Konstitucio ĉia
atako al la religia paco, nome la blasfemo kontraŭ dio kaj fiparolado pri
religia kredo estis metita sub puno.

Dum la cetera Eŭropo estis paralizita en nova krizo (estis la tempo de la Marta
Revolucio) en Svislando la radikaluloj Radikal-Demokrata Partio de Svislando
prenis la potencon. Svislando akceptis en 1848 sian Federacian Konstitucion kaj
fariĝis la nun konata federacia ŝtato, konsistante el tiam 22 plenkantonoj (el
inter kiuj 3 estis dividitaj al duonkantonoj) kaj estis elektita la unua
Federacia Konsilio. La eksteraj limoj de Svislando ek de la Helveta Respubliko
restis firmaj kaj ankaŭ la kantona subdivido ne plu ŝanĝiĝis, kun la escepto de
la Kantono Ĵuraso, kiu estiĝis nur en la jaro 1971 per apartiĝo de la
franclingva parto de la Kantono Berno.

Esenca trajto de la svisa politika sistemo estas la maksimuma divido de la
politika potenco. La liberalaj principoj de la Radikal-Demokrata Partio de
Svislando, kiu estis la ideliveranto por la Svisa ŝtato, estis, ke neniu
unuopulo havu tro da potenco. Neniam plu en Svislando devos ebli starigon de
diktaturo aŭ feŭdisma sistemo. Laŭ tiu-ĉi principo oni elektis por Svislando la
principon de maksimuma subsidiareco. Plej malgranda aŭtonoma unuo estas la
komunumoj, super ili troviĝas la kantonoj, kiuj estas suverenaj ŝtatoj. Je
federacia nivelo estas regulita nur, kio ne povas esti regulita pli bone je
nivelo de kantono aŭ komunumo.

Ĉar Svislando estas rekta demokratio la supera leĝodona povo estas la popolo
mem.

Ĝi plenumigas tiun funkcion unuflanke per la ne-rekta kanalo, nome la Federacia
Asembleo (germane Bundesversammlung, france Assemblée fédérale, itale Assemblea
federale). La asembleo konsistas el la Nacia Konsilio (Nationalrat, Conseil
National, Consiglio Nazionale) (200 seĝoj) kaj la Kantona Konsilio (Ständerat,
Conseil des États, Consiglio degli Stati) (46 seĝoj). La anojn de la Kantona
Konsilio nomumas la kantonoj (duo po kantono, unu po duonkantono), dum la
membroj de la Nacia Konsilio estas elektataj laŭproporcie de la tuta svisa
popolo.

Dum referendumo estas bremso por malhelpi enkondukon de nova leĝo, la popolo
havas ankaŭ rektan leĝodonan rajton, nome la popol-iniciato: Kolektante 100'000
subskribojn de voĉdonrajtaj svisoj, ĉiu svisa civitano povas postuli pere de
federacia popoliniciato modifon de la federacia konstitucio. Plej multaj
iniciatoj ĉe balotoj malakceptiĝas, tamen en multaj kazoj la popoliniciato
kaŭzis, ke la federacia parlamento elverkis pli moderan leĝoproponon ol la
iniciato mem, kiu poste trovis la subtenon de pli-multo.

En multaj landoj kiel ekzemple Germanio (kaj, malpli ofte, ankaŭ en Svislando
mem) politikistoj timas rektan demokration. Ili argumentas, ke tiaj
rekt-demokrataj rajtoj komplete paralizus la ŝtaton kaj ke politiko ne kapablus
reagi al problemoj rapide.

Al tio tipike respondas la subtenantoj de rekta demokratio, ke la Svisa
Federacio ekde 1848 bonege funkciis kaj estis unu el la plej stabilaj landoj de
la mondo. La svisa ekonomio prosperas kaj la lando estas la plej riĉa lando kun
plej alta vivnivelo sur la tuta planedo. Interese estas speciale, ke la svisa
popolo (ofte kontraŭ la volo de parlamento kaj registaro) ofte favoris ekologion
kaj mediprotektadon kaj publikan trafikon: limigo de rapideco al 120 km hore
estis same akceptita en publika voĉdono kiel la investoj al la publika trafiko,
dume estis akceptita fine de la 20-a jarcento popoliniciato, kiu postulis halton
de konstruo de atomenergiaj centraloj dum dek jaroj kaj submetis konstruon de
novaj atomcentraloj devige al popola voĉdono. La svisa sistemo do ĉefe limigus
la povon de politikaj partioj.

La realiganta instanco (ekzekutivo) troviĝas en la manoj de la Federacia
Konsilio. La Federacian Konsilion elektas la Federacia Asembleo. Ĝi konsistas el
sep personoj kaj ĝia prezidanto, kiu estas unu el la sep membroj de la konsilio,
ŝanĝiĝas ĉiu-jare.

La supera jurisdikcia instanco estas la Svisa Federacia Tribunalo. Ĝia ĉefsidejo
troviĝas en Lausanne. Ĝi havas subinstancojn kiel la Svisa Federacia
Puntribunalo, kies sidejo troviĝas en Belinzono. La membroj de la Svisa
Federacia Tribunalo estas elektitaj de la Nacia Asembleo laŭ propono de la
Federacia Konsilio je vivodaŭro (tio signifas ĝis emeritiĝo).

La malneta nacia produkto estas la jena: entute 305 miliardoj $, pokape 40.63 $
[mankas fonto]. Svislando eksportas ĉefe maŝinindustrian produktaĵon, kemiaĵojn,
horloĝojn, nutraĵojn kaj ĉokoladon.

Svislando origine estis agrikultura lando. En la Alpoj kaj en Ĵuraso, la
kamparanoj ĉefe vivas de alppaŝtejabovbredado produktante lakton kaj fromaĝon.
Svisaj lakto kaj fromaĝoj ankoraŭ hodiaŭ estas gravaj eksportproduktoj, sed pro
la disvolviĝanta teknkiko en la agrikulturo hodiaŭ nur malpli ol 5% de la
laboristaro pergajnas sian vivon en la agrikultura sektoro. En la mezlando
precipe en la Zurika Vinlando kaj ankaŭ en la plivarmaj deklivoj sude de la
Alpoj en Tiĉino, en Valezo kaj ĉe la Lemano kaj la Lago de Neŭŝatelo oni
kultivas vinon kaj fruktojn, dum en la Svisa Mezlando oni plantas legomojn
tritikon, terpomojn, zukerrapojn kaj aliajn agroproduktojn. Kvankam en la kliŝoj
de Svislando oni ankaŭ pro la mitoj de Vilhelmo Tell kaj Heidi emas kredi, ke
Svislando estas agrikultura lando, ĝi fakte eĉ ne 60% de ĝia nutraĵo povas
produkti mem.

Jam en la frua 19-a jarcento precipe pro la abunde ekzistanta akvo-energio la
industrio akiris pli kaj pli signifan rolon. Unue disvolviĝis tekstilindustrio
baziĝante sur hejmlaboro. Sekvis ŝpin- kiaj teksaĵfabrikoj precipe en la Zurika
Oberlando. La urbo Zuriko dankas sian riĉecon al la prosperanta tekstilindustrio
de la 19-a jarcento. Nuntempe la tekstilindustrio en Svislando pli kaj pli
perdis sian signifon, ĉar teksaĵoj el Ĉinuoj inundas la mondan merkaton je
prezoj, je kiu ne eblas produkti en Svislando. Sukcese vivtenas sin entreprenoj,
kiuj evoluigas specialajn materialojn, kiel ekzemple inteligentajn vestaĵojn,
kiuj per integrita komputiltekniko povas servi al sciencistoj, sportistoj aŭ
handikapitaj homoj.

Post la unua krizo de la tekstilindustrio precipe en la neŭŝatela Ĵuraso la
entreprenistoj devis serĉi alternativon. Tiel naskiĝis fine de la 19-a jarcento
precipe en urboj kiel Ĉaŭdefono la horloĝindustrio, por kiu Svislando hodiaŭ
estas mondfama; konsekvence disvolviĝis dumtempe la anarkiistaj ideoj, notinde
sine de la Ĵurasa Federacio stimulata de Bakunino.

Ankaŭe la nutraĵindustrio ludas rolon en la svisa ekonomio. Svislando estas la
naskiĝlando kaj sidejo de Nestlé, la plej granda nutraĵkompanio de la mondo.
Fama Svislando estas por sia ĉokoladindustrio. Gravaj ĉokoladentreprenoj estas
Lindt & Sprüngli kaj Chocolat Tobler.

En la dua duono de la 19-a jarcento ĉefe la britoj kaj rusoj malkovris
Svislandon kiel turisma celo. Per la konstruo de montaraj fervojoj kaj la
kreskanta intersiĝo pri vintraj sportoj kiel skiado, Svislando fariĝis grava
turisma celo. Sed ankaŭ somere precipe la Alpoj invitas al migrado kaj
montgrimpado. Famaj turismaj regionoj estas la Berna Oberlando, Grizono kaj
Valezo. En urboj kiel Davos danke al la aparta altecklimato estiĝis
kuracturismo. Ekzistas en Svislando ankaŭ multaj akvomineralfontoj, ĉirkaŭ kiuj
estiĝis kuracbanejoj, kiel ekzemple en Baden.

En la 20-a jarcento precipe ankaŭ por la politika stabileco kaj la nepartopreno
de Svislando en la mondmilitoj ekprosperis la servo- kaj financsektoroj.
Svislando kaj precipe Zuriko fariĝis grava internacia centro por bankoj kaj
komerco.

Svislando havas hodiaŭ la plej bone funkciantan publikan trafiksistemon de la
mondo. La koro de tiu-ĉi trafiksistemo certe estas la Svisaj Federaciaj
Fervojoj. La kvar ĉefaj aksoj estas la du linioj de oriento al okcidento (de
Sankt-Galo tra Zuriko, Berno, Laŭzano al Ĝenevo kaj de Romanshorn tra Zuriko,
Bielo, Neŭŝatelo al Ĝenevo) kaj de nordo al sudo (de Bazelo tra Berno,
Lötschberg, Sempiono al Domodossola kaj de Ŝafhaŭzo, Zuriko, Ŝvico respektive
Bazelo, Lucerno tra Gotardo al Tiĉino). Krom la Svisaj Federaciaj Fervojoj
ekzistas ankaŭ diversaj privataj kaj kantonaj fervojkompanioj, kiel ekzemple la
Svisa Sudorienta Fervojo aŭ la Berno-Lötschberg-Sempiono-Fervojo. Svislando
disponas pri la plej densa fervojreto de la mondo, kies tuta longeco estas pli
ol 5000 km kaj pri la plej densa horaro, nome averaĝe ĉiujn sep minutojn
cirkulas trajno je ĉiu linio.

La plej signifa transportentrepreno krom la Svisaj Federaciaj Fervojoj en
Svislando estas la entrepreno Poŝtaŭto de la Svisa Poŝto, kiu funkciigas
aŭtobusreton en la tuta lando. Poŝtaŭto kaj Svisaj Federaciaj Fervojoj firme
kunlaboras kaj kunordigas siajn horarojn, tarifojn kaj biletojn.

Densa nacia reto de aŭtovojoj interligas ĉiujn svisajn regionojn kaj gravajn
urbojn. Por la nord-sud-trafiko gravas la du tra-alpaj tuneloj tra la Gotardo
kaj la San Bernardino.

Granda defio por la stratkonstruistioj en Svislando estas la Alpoj kaj la Ĵurasa
Montaro. Jam en antikva tempo la homoj komencis konstrui montpasejstratojn por
superi tiujn gravajn trafikobstaklojn. La plej konata certe estas la
Gotardpasejo, kies konstrui en la 13-a jarcento efektive kreis la ekzistokialon
por la Svisa Ĵurkomunumo.

Svislando disponas pri tri interkontinentaj flughavenoj nome en Zuriko, Ĝenevo
kaj en Bazelo la trilandan flughavenon Bazelo-Mulhaŭzo-Frajburgo. Internaciaj
flughavenoj krome ekzistas en Altenrhein, Belp (Berno), Grenchen kaj Lugano.

Ĉiam gravan rolon en Svislando ludis ankaŭ la esplorado. La unua universitato
estis fondita en 1460 en Bazelo. La federacio kaj la kantonoj de Svislando jam
en la 19-a jarcento enorme investis en la edukadon kaj kreiĝis pluraj renomaj
faklernejoj kaj universitatoj. Pluraj nobelpremiitoj, interalie Albert Einstein,
esploradis en Svisujo.

La ŝtataj esplorejoj estas la du teknikaj altelernejoj ETHZ en Zuriko kaj EPFL
en Laŭzano, kaj la dek universitatoj. Famaj esplor-institutoj estas CERN, la
Paul-Scherrer-Institut kaj EMPA.

Svisio estas konata pro sia longa tradicio de kemia kaj medicina esplorado.
Nuntempe oni ankaŭ celas novajn esplorterenojn kiel nanoteknologion,
komputsciencon, kosmosciencon kaj klimatsciencon. La graveco de la scienco por
Svisujo devenas precipe de tio, ke Svisujo estas lando malriĉa je
krudmaterialoj.

La publika edukado estas afero de kantonoj. Svislando ne havas edukministron. En
la ĉefurbo Berno estas sidejo de Svisa Konferenco de la Direktoroj de la Publika
Edukado. Jen la retejo de tiu konferenco.

La plej konataj tipaj sivsaj manĝaĵoj estas la fonduo (fandita fromaĝo, kiun oni
manĝas per panpecoj trampitaj en ĝi), rakledo (fandita fromaĝo, manĝata sur
terpomoj), roŝtio (roŝtitaj terpomoj) kaj muslio (kaĉeto el fruktoj kun tiversaj
grajnoj kaj jugurto). Krom tiuj tre famaj manĝaĵoj ĉiu svisa regiono posedas
sian propran tipan lokan kuirarton.

Svislando ne havas oficialan ŝtatan religion, kvankam ĉiukaze la plejmulto de la
kantonoj (krom Ĝenevo kaj Neuchâtel) agnoskas oficialajn ekleziojn, inkluzive de
la Katolika Eklezio kaj la Svisa Protestanta Eklezio. Ĉi tiuj eklezioj, plus en
kelkaj kantonoj la Prakatolika Eklezio kaj Judaj kongregacioj, estas financitaj
de oficiala impostado de anoj.

Kristanismo estas la plej granda religio en Svislando, dividita preskaŭ egale
inter la Katolika Eklezio (41,8% de la loĝantaro) kaj diversaj Protestantaj
konfesioj (40%). Enmigrado dum lastaj jaroj alportas Islamanojn (4,3%, plejparte
Albanojn, kaj tiuj plejparte el Kosovo) kaj Ortodoksanojn (1,8%) kiel notindajn
religiajn malplimultojn. La demoskopio (opini-sondado) "Eŭrop-barometro" de 2005
trovis, ke 48% estas teistoj, 39% konfesas kredon je "spirito aŭ vivoforto", 9%
estas ateistoj, kaj 4% agnostikaj.

La plej grandaj urboj (Berno, Zuriko kaj Bazelo) estas plejparte Protestantaj.
Meza Svislando, kaj ankaŭ Tiĉino, estas tradicie Katolikaj. La Svisa Konstitucio
de 1848—influita de la tiam freŝa impreso de la bataloj de Katolikaj kontraŭ
Protestantaj kantonoj dum la Apartfederacia Milito (Sonderbund) konscie difinis
ŝtaton kun garantiata grup-reprezentado, por ebligi pacan kunekzistadon de
Katolikoj kaj Protestantoj.

Plebiscito en 1980 petanta kompletan apartigon de eklezio kaj ŝtato estis klare
malakceptita, kun nur 21,1% voĉdonoj subtenintaj.

Landa Esperanto-Asocio estas Svisa Esperanto-Societo fondita en 1903. Aktivaj
lokaj Esperanto-grupoj kaj societoj ekzistas nuntempe en Bazelo, Berno, Ĝenevo,
La Chaux-de-Fonds, Laŭzano, Neŭŝatelo, Wil (Sankt-Galo) kaj Zuriko. En Svislando
okazis Universalaj Kongresoj en 1906 en Ĝenevo, en 1913 en Berno, 1925 en
Ĝenevo, 1939 en Berno, 1947 en Berno kaj 1979 en Lucerno.

De la 13a ĝis la 16a de majo 2015 okazis en Svislando, en Neŭŝatelo kaj La
Chaux-de-Fonds CDELI la tria tutmonda Kolokvo pri Instruado de Esperanto,
organizita de ILEI.



https://eo.wikipedia.org/wiki/Pollando

Pollando aŭ Polio respektive Polujo, oficiale Pola Respubliko (pole: Polska;
Rzeczpospolita Polska) estas lando en Mezeŭropo ĉe la Balta maro. Ĝi najbaras al
Germanio (okcidente), Ĉeĥio kaj Slovakio (sude), Ukrainio kaj Belorusio
(oriente), Litovio (nord-oriente) kaj norde kun Rusio (Kaliningrada provinco).
Krom tio la limo de pola ekskluziva ekonomia zono en la Balta maro najbaras al
la zonoj de Danio kaj Svedio.

Laŭ grandeco de areo, ĝi estas la 70-a en la mondo kaj 9-a en Eŭropo. Laŭ nombro
de la loĝantoj ĝi okupas la 34-an lokon en la mondo. La lando konsistas el 16
provincoj. Pollandaj provincoj dividiĝas al distriktoj, kaj tiuj – al komunumoj.

Oni ĝenerale konsentas, ke la establo de la pola ŝtato okazis en la jaro 966,
kiam reganto Mjeŝko la 1-a akceptis kristanigon de la lando (tiel nomatan Bapton
de Pollando). Pollando fariĝis reĝlando en 1025 kaj en 1569 establis union kun
Litovio. Dum plej longa parto de sia ekzisto, Pollando estis lando sendependa,
multetna kaj diverseklezia.

La ŝtato ekzistis ĝis la jaro 1795 kiam ĝia teritorio estis dividita de tri
okupantoj: Rusia Imperio, Reĝlando Prusio kaj Aŭstrio (tiel nomataj dispartigoj
de Pollando). Sian sendependecon Pollando regajnis en 1918 post la unua
mondmilito. Dum la dua mondmilito la lando estis okupita de Tria Regno kaj
Sovetunio. Oni taksas, ke dum tiu milito pereis pli ol 6 milionoj da civitanoj
de Pola Respubliko. Post la milito Pollando fariĝis socialisma ŝtato, grandparte
dependa de Sovetunio. En 1989 okazis ŝanĝiĝo de la reĝimo al parlamenta
demokratio kaj reveno al merkata ekonomio.

Pollando estas membro inter alie de Eŭropa Unio, NATO, Unuiĝintaj Nacioj, OEKE,
Visegrada grupo kaj MOK.

Deveno de la nomo Polska ne estas tutcerta. Laŭ la unua teorio la nomo devenas
de la gento de polanoj (pole: Polanie), kiu loĝis en la nuna Grandpollando. La
vorto polanoj, cetere, venas de la pollingva vorto pole (kampo) – rilate aŭ al
terkulturo kiel ĉefa okupo de la gento, aŭ al loĝado sur ebenaĵoj (kompare kun
la gentoj de vistulanoj aŭ mazovianoj). Iuj historiistoj (ekz. Przemysław
Urbańczyk) kontestas tamen eĉ la ekziston de polanoj, kiuj en skribaj dokumentoj
aperas nur unufoje en la 12-a jarcento ĉe kronikisto Nestor:

en latino ĉ. la jaro 1000 oni uzis la nomon de Pollando kiel la regiono-nomon:
Polania, Polonie, kaj Bolizlauo Palaniorum duce, Bolizlavonem Poloniae,
Bolizlavo Polianicus. Antaŭe tiun landon oni nomis nur per la tutetna formo: in
Sclaviam, duce Sclavonica Bilizlavone susceptus, in Sclavania, Sclavonia, per
kio oni povis konfuzi Pollandon kun Ĉeĥio, eĉ pli, se ambaŭ landoj estis regataj
de Boleslaoj. Diskutindas laŭ historiistoj, ke - se la nomo de Pollando devenas
de polanoj- strangas, ke la gento mem skribis la nomon de sia lando kun eraro
(Polanie, sed Polonia, Polonie, Polonus). Ĉiukaze neniu dubas, ke la etimologio
troviĝas en la tutslava vorto pole (kampo).

La nomo povas ankaŭ deveni de la vorto opole, kiu signifas primitivan formon de
genta organizo kun elektata reganto kaj komuna posedo de la tero.

Laŭ alia teorio, la nomo Polska estas adjektivo, kiu signifis en la epoko de
polanoj “kampara”. La tutan nomon “Kampara lando” povis postresti nur la unua
parto de ĝi.

En la pasinteco oni plej ofte uzadis la latinajn nomojn terra Poloniæ – pola
tero kaj Regnum Poloniæ – Pola Reĝlando. La nomo Polska rilate al la tuta ŝtato
estas uzata ekde la 11-a jarcento.

La unua mencio pri Pollando (en la laŭvorta signifo de la nomo) troviĝas sur
moneroj de Mjeŝko la maljuna, stampitaj de judoj estrantaj la monfarejon en
Kalisz. La surskribo, transliterumita el la hebrea alfabeto, diras MSZKA KROL
POLSKI (Mszka – Mjeŝko – la reĝo de Pollando aŭ la reĝo pola, ĉar ambaŭ vortoj
samformas) .

La landon de polanoj ekde la 14-a jarcento oni nomis Malnovpollando, poste
Grandpollando, kompare al la sudaj teritorioj nomataj Malgrandpollando.

Alilingvaj nomoj de Pollando, ekz. persa Laĥistan, litova Lenkija kaj hungara
Lengyelorszag, devenas verŝajne de la nomo de la gento laĥoj (aŭ lendianoj),
loĝinta en sud-orienta Pollando.

La vorto Polacy (poloj) en latina formo Polani, Poleni, Poloni aperis la unuan
fojon en tekstoj de Sankta Adalberto verkitaj ĉ. la jaro 1000. Dum longa tempo
per la vorto “polo” oni nomis nur nobelojn, sendepende de iliaj etnaj devenoj.

Dum antikva epoko la terenoj de nuntempa Pollando estis loĝataj de diversaj
gentoj. Daŭre oni disputas pri etnaj kaj lingvaj apartenoj de tiuj grupoj, ĉefe
pri deveno kaj ekspansio de slavoj.

En 1933 en Biskupin oni trovis restaĵojn de ligna setlejo, establita ĉ. la jaro
-738 kaj rilata al soraba kulturo.

En la 10-a jarcento Pollando formiĝis kiel unueca teritorio. La unua, historie
atestita reganto de ĝi estis Mjeŝko la 1-a, kiu en 966 akceptis bapton. Tio
komencis luktojn kontraŭ la slava pagana religio kaj kristanigon de la socio. La
unua reĝo de Pollando estis filo de Mjeŝko la 1-a – Boleslao la Brava.

En 1138 post la morto de Boleslavo la 3-a Pollando estis dividita de liaj filoj.
Tiel komenciĝis preskaŭ 200-jara feŭda dispartigo de la lando. Feŭda dispartigo
estis periodo en la historio de Pollando, kiu konvencie daŭris ekde 1138 ĝis la
kronado de Ladislao la 1-a en 1320. Karakteriza kvalito de tiu periodo estis
progresanta diserigo de la pola ŝtato al ĉiam pli etaj, grandparte sendependaj,
feŭdaj teroj. La procezo estis ligita multobliĝo de la dinastio de Piastoj, kies
ĉiu ano, laŭ la pola kutimjuro, havis la rajton posedi parton de la patra
heredaĵo. Similaj procezoj okazis en la historio de la piasta lando jam antaŭe,
sed tiam oni sukcesis ilin frue bremsi.

En la 13-a jarcento du sileziaj regantoj - Henriko la 1-a kaj Henriko la 2-a –
unuigis du feŭdajn partojn, Silezion kaj Malgrandpollandon, sed post mongolaj
atakoj kaj la bataloj ĉe Chmielnik kaj Legnica en 1241 ilia ŝtato denove
dispeciĝis. Unuiĝon de la lando efektivigis Ladislao la 1-a, kiu en 1320 iĝis
reĝo de Pollando. Lia filo, Kazimiro la Granda, efike plifortigis signifon de
Pollando en la regiono, pligrandigis ĝian teritorion, subskribis diversajn
defendopaktojn kaj faris diversajn enlandajn reformojn, ĉefe en konstruado kaj
ekonomio. Post lia seninfana morto la dinastio de Piastoj kiel regantoj de
Pollando malaperis.

La Szlachta [ŝlaĥta] estis laŭleĝe privilegiita nobela klaso en la Reĝlando
Pollando. Ĝi gajnis instituciajn privilegiojn inter 1333 kaj 1370 dum la regado
de Kazimiro la 3-a (la Granda), kaj post 1413 ankaŭ enhavis nobelaron de
Litovio.

Dum la regado de Jogajlidoj Pollando faris union kun Litovio. En 1410, dum la
batalo de Grunwald, unuiĝinta pola-litova armeo havis grandiozan venkon super la
Kruckavalira Ordeno, kiu minacis ambaŭ landojn. Post la dektrijara milito la
Ordeno fariĝis vasallando de Pollando.

Tiutempe okazis rapida evoluo de pola kulturo, scienco kaj ekonomio, danke al
gravuloj kiel Koperniko kaj Jan Kochanowski. Kutima estis ankaŭ religia
toleremo. Komence de la 16-a jarcento oni kreis la unuajn trupojn de polaj
husaroj, rajdantoj kiuj venkis plurajn batalojn.

En 1569 post la Lublina Unio estis establita Respubliko de Ambaŭ Nacioj. Post la
morto de la lasta jogajlido oni decidis en la jaro 1573 pri libera elektado de
la reĝoj. Tiutempa respubliko, precipe danke al leĝodecido pri religiaj liberoj,
estis nomata “la azilo de herezuloj”; ĉi tien fuĝis persekutataj en Okcidenta
Eŭropo menoanistoj, hugenotoj el Francio kaj judoj forpelitaj el Hispanio de
inkvizicio. Nobelaro en Pollando, pli multnombra ol okcidente, utiligis la
privilegiojn de tiel nomata Ora Nobela Libereco. En tiu periodo, nomita pola Ora
Epoko, la respubliko pligrandiĝis kaj fariĝis la plej granda lando en Eŭropo.

En la 17-a jarcento la respubliko eniris konflikton kontraŭ Svedio (Sveda
diluvo), Kozakoj (ribelo de Ĥmjelnicki) kaj Rusio (pola-rusa milito 1654-1667).
Kaj la konfliktoj, kaj mallerta regado kaŭzis poioman kadukiĝon de la lando.
Malgraŭ tio, Johano la 3-a Sobieski kapablis venki turkan armeon dum la batalo
de Vieno en 1683.

Fine de la 18-a jarcento estis streboj reformi la ŝtaton. La lasta reĝo de
Pollando, Stanislao Aŭgusto Poniatowski, establis en 1773 la Komisionon de Nacia
Edukado, kaj en 1791 la Kvarjara Sejmo akceptis la Konstitucion Tria de Majo.

Tri dispartigoj de Pollando (en la jaroj 1772, 1793 kaj 1795) fiaskigis la
provojn ripari la ŝtaton. La Respubliko de Ambaŭ Nacioj ĉesis ekzisti kaj ĝian
teritorion dividis inter sin Rusio, Prusio kaj Aŭstrio.

Dum la dependeca epoko poloj penis armite kaj politike ĉiel agadi por regajni la
sendependecon. En 1807 Napoleono Bonaparte establis Varsovian Duklandon,
subordigitan al Francio, tamen en 1815 dum la Viena kongreso la venkintoj de la
napoleonaj militoj decidis ĝin dividi. El la orienta parto de Varsovia Duklando
estis kreita tiel nomata Kongresa Reĝlando, havanta sian propran konstitucion
kaj regata de rusa caro. En la jaroj 1830-1831 okazis la Novembra ribelo de la
pola nacio.

En la dua duono de la 19-a jarcento aŭtonomion gajnis Galicio, troviĝanta en
Aŭstrio. Ĝis 1846 ekzistis Libera Urbo Krakovo, post la krakova ribelo aligita
al Aŭstrio. En Prusio ekzistis Granda Poznana Duklando, nuligita post la
grandpollandaj ribeloj en la jaroj 1846 kaj 1848. En 1863 komenciĝis la Januara
Ribelo, kiu daŭris pli ol unu jaron.

Post la unua mondmilito venkinta Triopa Entento aprobis la planon krei
sendependan polan ŝtaton, kiu troviĝis en la 13-a punkto de programo de usona
prezidanto Woodrow Wilson. Oficiale oni opinias, ke Dua Pola Respubliko kreiĝis
la 11-an de novembro 1918, kiam militan potencon en Varsovio transprenis Józef
Piłsudski. Pro venkita pola-bolŝevika milito Pollando konservis sian suverenecon
kaj malebligis al komunistoj antaŭeniri okcidenten. En 1921, rezulte de tri
sileziaj ribeloj al Pollando estis aligita parto de la ĝistiama Supra Silezio.

Komence la Dua Respubliko estis demokratia respubliko kun multpartia
parlamenta-kabineta reĝimo. La politika sistemo draste ŝanĝiĝis pro la maja
renverso en 1926. Tiam estis enkondukita la prezidanta-aŭtoritata reĝimo.

La maja puĉo (maja ŝtatrenverso, maja atenco; pole: przewrót majowy aŭ zamach
majowy) estis puĉo realigita en Pollando de marŝalo Józef Piłsudski inter la
12-a kaj 14-a de majo 1926. La puĉo forigis la registaron de prezidanto
Stanisław Wojciechowski kaj ĉefministro Wincenty Witos. Establita estis nova
registaro gvidata de Kazimierz Bartel, profesoro de Lviva Politekniko. Komence
oni proponis la prezidantecon al Piłsudski, sed li rifuzis favore al Ignacy
Mościcki. Piłsudski tamen restis la plej influa politikisto en Pollando kaj
estis "griza eminenco" ĝis sia morto en 1935.

En septembro 1939 okazis invado de la Tria Regno kaj Sovetunio al Pollando, kiuj
la 28-an de septembro 1939 fiksis komunan landlimon konforme al Pakto
Ribbentrop-Molotov. Ambaŭ okupantoj kondukis persekutan politikon kontraŭ
civitanoj de Pollando.

La provincoj pomeria, silezia, poznana kaj lodza, la regiono de Suwałki, norda
kaj okcidenta partoj de Mazovio kaj okcidentaj partoj de la provincoj krakova
kaj kielca fariĝis partoj de la Tria Regno. El centra parto de la lando Adolf
Hitler decidis krei apartan administran unuon, kontrolatan de germanoj –
Ĝeneralan Gubernion.

La ceteran teritorion de Pollando aneksis Sovetunio. Formale la tereno fariĝis
parto de Sovetunio surbaze de plebiscitoj en Okcidenta Belorusio kaj Okcidenta
Ukrainio, kaj sekve – anekso per leĝdono de la Plej Alta Konsilantaro de
Sovetunio. Respektivajn leĝodonojn decidis Hitler pri kreo de la Ĝenerala
Gubernio. Ĉiuj leĝoj, kiuj decidis pri teritorioj de sendependa Pollando estis
kontraŭa Haga Konvencio subskribita de ambaŭ okupantoj, kaj laŭ la internacia
leĝo – nevalidaj. La okupantoj decidis, ke la 28-an de septembro 1939 post
kapitulacio de Varsovio la pola ŝtato ĉesis ekzisti.

Dum la dua mondmilito laŭleĝa registaro de Pollando funkciis en ekzilo. Ĝia
administra reprezentanto ene de la pola teritorio estis Pola Partizana Ŝtato,
kaj la reprezentanto armea – Armia Krajowa (la Landa Armeo).

Konforme al decidoj de teherana, jalta kaj potsdama konferencoj, post la dua
mondmilito, Pola Popola Respubliko ricevis centrajn kaj okcidentajn terenojn de
la Dua Respubliko kaj tiel nomatajn regajnitajn teritoriojn (ĝis la rivero Odra;
krome sudan Orientan Prusion kaj Gdanskon). La terenoj troviĝantaj oriente de
Curzon-linio fariĝis partoj de Sovetunio.

Fine de 1988 en multaj lokoj de Pollando okazis strikoj, kiujn malforta,
komunisma reĝimo ne povis estingi. En tiu situacio ŝtataj oficialuloj decidis
diskuti kun Lech Wałęsa kaj aliaj reprezentantoj de Solidareco. Rezulte de tio
la sindikato estis leĝe registrita kaj oni permesis al membroj de Solidareco
kundebati pri la estonto.

Tiuj debatoj estas konataj kiel Ronda Tablo. Tiam oni decidis, ke opoziciantoj
povos havi deputitojn al Sejmo kaj Senato, estos kreitaj liberaj amaskomunikiloj
kaj opoziciantoj ne plu estos persekutataj. La unua libera baloto okazis la 4-an
kaj la 18-an de junio 1989. Solidareco gajnis la plej altan eblan (laŭ
interkonsento kun komunistoj) rezulton, t.e. 35% de sejmaj deputitoj. La 24-an
de aŭgusto 1989 kreiĝis la unua demokratia registaro de Tadeusz Mazowiecki. Unu
jaron poste Lech Wałęsa fariĝis prezidanto de la respubliko.

Dum la unuaj jaroj de la Tria Pola Respubliko la aŭtoritatoj efektivigis
diversajn ŝanĝojn kaj reformojn. Krom la nomo, ŝanĝiĝis ankaŭ la blazono al
blanka aglo kun krono kaj nuliĝis unupartieco. En 1990 estis akceptita ekonomia
reformaro, konata kiel “plano de Balcerowicz, kiu enkondukis merkatan ekonomion.
En 1997 pola ŝtatestro akceptis novan konstitucion, kiu ĝis nun validas.

Ekde la formiĝo en 1989 la Tria Pola Respubliko signife evoluis socie kaj
ekonomie. Dum la unuaj dudek jaroj de ĝia ekzisto la ĉefaj celoj de la
registaroj estis membriĝi en NATO (kio okazis en 1999) kaj en Eŭropa Unio
(2004). Pollando ludas gravan rolon en pligrandigita unio, kion atestas elekto
de Jerzy Buzek kiel prezidanto de Eŭropa Parlamento.

La unua prezidento de la Tria Respubliko estis Wojciech Jaruzelski, elektita per
parlamento. La unua prezidento de Pollando elektita per popolo estis Lech
Wałęsa, estinta prezidento en 1990-1995. En 1995-2005 (du oficperiodoj)
prezidento de Pollando estis Aleksander Kwaśniewski. En jaro 2005 estis elektita
nova prezidento Lech Kaczyński. Tiu bedaŭrinde mortis la 10-an de aprilo 2010
apud Smolensk dum kraŝo de la pola prezidenta aviadilo. Dum somero de jaro 2010
estis elektita nova prezidanto: Bronisław Komorowski.

Pollando estas la naŭa plej granda lando en Eŭropo. En suda parto de lando estas
montaroj, kie estas ankaŭ plej alta pola monto Rysy. Plej gravaj riveroj estas
Vistulo, Odra kaj Okcidenta Bugo. Aliaj riveroj estas Narevo, ties alfluanto
Vkra kaj aliaj.

Klimato de Pollando estas influita de okcidento de apudmara klimato kaj de
oriento de kontinenta klimato. Averaĝaj januaraj temperaturoj estas -1 °C,
juliaj 19 °C.

La administra divido de Pollando ŝanĝiĝis plurfoje. Depost la dua mondmilito
reformoj de la sistemo okazis en la jaroj: 1946, 1950, 1957, 1975, kaj la lasta
- kiu validas de la 1-a de januaro 1999.

En Esperanto por pola provinco oni foje uzas la poldevenan vorton vojevodio
(pole: województwo) kaj por distrikto - poviato (pole: powiat). La vorto
vojevodio devenas de la nomo de ĝia estro - vojevodo, kio signifas laŭvorte
"armeestro".

Armenoj en Pollando estas unu el naŭ laŭleĝe agnoskitaj naciaj minoritatoj en
Pollando, estanta parto de Armena diasporo, loĝanta dise en la tuta lando,
asimiligita kun plurjarcenta tradicio de setliĝo sur la teritorioj de la
Respubliko de Ambaŭ Nacioj. Plimulto de armenoj setliĝintaj en Pollando okupiĝis
pri komerco kun Azio kaj rapide ĝin dominis. Aliaj laboris kiel ormetiistoj,
ofte produktante grandiozajn objektojn. Aliaj evoluigis produktadon de dioj.
Plimulto de polaj armenoj estis bone edukita. Danke al siaj komercaj kontaktoj
kun Oriento ili scipovis paroli orientajn lingvojn, kion ofte profitis polaj
reĝoj kaj polaj senjoroj – plimulto de oficialaj misioj al Turkio aŭ Persio
estis priservata de armenoj. Riĉaj armenaj komercistoj kelkiam pruntedonis monon
al ĉiam suferantaj pro manko de mono polaj reĝoj. Oni ofte emfazas unuavican
rolon de armenoj en orientalismigo de la pola nobela kulturo. Ĝuste armenoj
kunkreis sarmatismon, venigante al Pollando interalie nedisigeblan atributon de
sarmato – kontuŝan veston, popularan armenan sabron aŭ plurajn ekzotajn
spicaĵojn kaj ornamaĵojn.

Pola literaturo en la mezepoko estis kreata sub forta influo de okcidentaj
landoj kaj kristanismo. Ĝis la fino de la 12-a jarcento ĝi estis nur latinlingva
kaj tre ofte anonima. En la dua periodo (inter la 12-a kaj la 14-a jc.) aperis
la unuaj verkoj en la nacia lingvo (ekz. Psalmaro floriana). Pollingvaj
literaturaĵoj estis multe pli kutimaj ekde ĉ. 1543, kiam grandan renomon ĝuis
verkistoj Mikołaj Rej, Andrzej Frycz Modrzewski, Stanisław Hozjusz kaj aliaj. En
la 17-a jarcento gravis religiaj verkoj de inter alie de jezuitoj, poezio
esprimanta vanton de ĝismortaj kvalitoj kaj forpasadon de amo kaj feliĉo.
Koncepteman poezion verkis Jan Andrzej Morsztyn. En baroka verkaro apartiĝas
ankaŭ karikatura literaturo - satiroj, groteskaĵoj kaj parodioj.

La epoko de klerismo komenciĝis en la unua duono de la 18-a jarcento. En ĝi
gravan parton okupis tekstoj pri civitanaj kaj politikaj temoj. Pri tia verkado
okupiĝis inter alie Ignacy Krasicki kaj Adam Naruszewicz. Tiuj verkistoj
(samkiel Franciszek Bohomolec, Julian Ursyn Niemcewicz kaj Franciszek Zabłocki)
estis adeptoj de klasikismo, siajn verkojn ligantaj kun antikvo. Krom ĝi
funkciis sentimentismo, en kies kadroj verkadis inter alie Franciszek Karpiński
kaj Franciszek Dionizy Kniaźnin. La plej popularaj verkospecoj estis odoj,
idiliaj verkoj, fabeloj kaj satiroj.

La perdo de sendependeco en 1795 signife influis ankaŭ polan romantikisman
literaturon, kiu de nun servis kiel subtenanto de nacia konscio. En la
post-dispartiga periodo oni volonte kolektis popolajn fabelojn, legendojn kaj
kantojn (grandan laboron ĉi-kampe plenumis pola etnografo Oskar Kolberg). La
literaturistan situacion draste ŝanĝis malsukceso de la novembra ribelo: la
verkado dividiĝis al enlanda: historiaj romanoj de Józef Ignacy Kraszewski,
nobelaj babilaĵoj de Henryk Rzewuski, moralecaj komedioj de Aleksander Fredro
kaj eksterlanda, elmigra, kie kreiĝis tre gravaj verkoj de Adam Mickiewicz (ekz.
Sinjoro Tadeo, pola nacia epopeo), Juliusz Słowacki (Kordian), Zygmunt Krasiński
(Ne-dia komedio).

La jaro 1864 (malsukceso de la januara ribelo) ofte estas taksata kiel komenco
de pozitivismo en Pollando. En tiu tempo ŝanĝiĝs la rolo, kiun havis literaturo.
Ĝi devis esti ĉefe utila, reagi al aktualaj eventoj kaj sociaj problemoj. La
rolo de poezio malgrandiĝis (kvankam daŭre aperadis, verkata inter alie de Maria
Konopnicka kaj Adam Asnyk) kaj la ĉefa stilo de verkoj estis realisma romano
(ekz. Nad Niemnem de Eliza Orzeszkowa, Lalka de Bolesław Prus) kaj tendenca
romano (ekz. Dziadunio de Kraszewski, Pan Graba de Orzeszkowa). Verkataj estis
multaj noveloj (Konopnicka, Sienkiewicz, Prus) kaj historiaj romanoj: Faraono de
Prus, Potop kaj Quo vadis? de Henryk Sienkiewicz.

Sekva epoko estis tiel nomata Juna Pollando, en kiu grava estis eksterordinareco
de artisto. Ties slogano diris, ke "la arto estas kreata por la arto mem", tial
ne plu oni rigardis civitanajn servojn de la literaturo, sed individuismon kaj
internajn travivaĵojn de la aŭtoro. Tiam verkadis Jan Kasprowicz, Tadeusz
Miciński, Leopold Staff, Stanisław Wyspiański, Stefan Żeromski kaj Stanisław
Przybyszewski.

En la 20-a jarcento estis tri poloj, kiuj gajnis la Nobel-premion pri
literaturo: Henryk Sienkiewicz, Władysław Reymont, Czesław Miłosz kaj Wisława
Szymborska. Aliaj tre gravaj verkistoj estas Witkacy, Bruno Schulz kaj Witold
Gombrowicz, kiujn oni alkalkulas al avangardistoj; sciencfikcia verkisto
Stanisław Lem, kiu en siaj verkoj antaŭvidis tre multajn sciencajn malkovrojn,
kiuj poste evidektiĝis faktaj: biotekniko, interreto, virtuala realeco;
raportisto Ryszard Kapuściński, kies bildigoj de aliaj kulturoj kaj nacioj estas
tre sestimataj tutmonde kaj tradukataj al aliaj lingvoj. Aliaj gravaj verkistoj
estas: Zbigniew Herbert, Sławomir Mrożek, Jarosław Iwaszkiewicz, Leopold
Tyrmand, Stefan Chwin, Jerzy Prokopiuk, Robert Stiller, Andrzej Waligórski,
Maria Pawlikowska-Jasnorzewska, Julian Tuwim, Ferdynand Goetel, Piotr Kuncewicz,
Paweł Jasienica, Stanisław Jerzy Lec, Tadeusz Boy-Żeleński, Tadeusz Różewicz,
Józef Mackiewicz, Andrzej Bobkowski, Zofia Nałkowska, Krzysztof Kamil Baczyński,
Stanisław Barańczak, Adam Zagajewski, Tadeusz Konwicki, Stefan Wiechecki, Marcin
Świetlicki, Andrzej Stasiuk, Eustachy Rylski kaj Jerzy Sosnowski.

Plej ofte menciataj polaj komponistoj de klasika muziko estas: Fryderyk Chopin,
Karol Szymanowski, Krzysztof Penderecki, Zbigniew Preisner, Wojciech Kilar,
Ignacy Jan Paderewski, Henryk Wieniawski, Krzysztof Komeda, Andrzej Panufnik,
Stanisław Moniuszko, Jan Kaczmarek kaj Witold Lutosławski.

Inter plej famaj nuntempaj polaj muzikaj grupoj apertenas: Lady Pank kaj
Manchester.

Polaj reĝisoroj, kies filmoj kandidatiĝis por Oskar-premio en la kategorio de
neanglaningvaj filmoj, estas: Jerzy Antczak, Sławomir Fabicki, Feliks Falk
(dufoje), Robert Gliński, Jerzy Hoffman, Andrzej Jakimowski, Jerzy Kawalerowicz
(trifoje), Dorota Kędzierzawska, Krzysztof Kieślowski (trifoje), Jan Jakub
Kolski, Andrzej Kotkowski, Kazimierz Kutz (dufoje), Witold Leszczyński, Juliusz
Machulski, Czesław Petelski, Magdalena Piekorz, Radosław Piwowarski, Roman
Polański, Jerzy Stuhr, Piotr Trzaskalski, Andrzej Wajda (sepfoje), Leszek
Wosiewicz kaj Krzysztof Zanussi (kvarfoje).

La plej popularaj polaj pladoj estas samtempe tre popularaj en la najbaraj
landoj. Inter ili menciindas: pierogi (pola versio de varenikoj, ravioloj ktp.),
kaĉoj, farĉitaj terpombuloj, supoj (el acida brasiko aŭ milio, barĉo, pizosupo,
nigra supo, buljono, supo el acidigita faruno), manĝaĵoj el terpomoj kaj
brasikoj (ekz. bigoso, brasika rulaĵo), bakaĵoj, pano, kukoj (ekz. mielkukoj kaj
benjetoj), produktaĵoj el kazeo, viandoj (ĉefe porka, koka kaj bova). Malpli
oftas sur pola tablo fiŝoj. Inter tipe polaj specialaĵoj menciindas la kukoj
faworki, pola griza saŭco kaj bigoso.

Ordinara alkoholaĵo estas vodko (ekz. fama żubrówka) - multe pli ofte drinkata
ol medo, kiun tamen oni opinias tradicia pola alkoholaĵo. Tiuj fortaj
alkoholaĵoj tamen pli kaj pli cedas sian lokon al lupola hela biero. En Pollando
oni povas aĉeti multajn bierojn, inter plej famaj polaj bieroj apartenas Tyskie
kaj Żywiec. Multe malpli populara estas vino – kutime eksterlanda, ĉar pro
netaŭga klimato ekzistas nur kelkaj polaj vinfarejoj.

Tre populara trinkaĵo estas nigra teo trinkata ofte kun sukero kaj citrono. Ĝi
venis el Anglio danke al nederlandaj komercistoj, tuj post kiam ĝi aperis en
okcidenta Eŭropo. Ĝia vera populariĝo okazis tamen en la 19-a jarcento danke al
rusoj. En polaj domoj oni ekuzis samovarojn.

Tramtransporto en kunurbaĵo de Supra Silezio estas la plej granda tramsistemo en
Pollando, kiu funkcias sur teritorio de 13 komunumoj: Będzin, Bytom, Chorzów,
Czeladź, Dąbrowa Górnicza, Gliwice (tramvojo el limoj de urbo ĝis tramdeponejo
en Gliwice, sur kiun lokitas nur unua haltejo), Katowice, Mysłowice, Ruda
Śląska, Siemianowice Śląskie, Sosnowiec, Świętochłowice kaj Zabrze. Antaŭe, tiu
tramsistemo funkciis ankaŭ en Piekary Śląskie, Wojkowice kaj en vilaĝo Wieszowa.
Nuntempe funkcias 30 tramlinioj kun suma longeco de tramvojoj 200,6 km.
Tramtransporton en pola Supra Silezio sekurigas la akcia kompanio Tramwaje
Śląskie, kiu funkcias en la nomo de KZK GOP.



https://eo.wikipedia.org/wiki/Kanado

Kanado (angle kaj france: Canada) estas la plej norda lando en Nordameriko. La
lando etendiĝas inter la Atlantika Oceano en la oriento kaj la Pacifika Oceano
en la okcidento, kaj havas landlimon kun Usono sude kaj nordokcidente (Alasko).
Kanado ankaŭ atingas la Arktan Oceanon en la nordo kie la teritoriaj pretedentoj
etendas ĝis la Norda Poluso.

Post Rusio, Kanado estas la dua plej granda lando laŭ tuta areo. Tamen ĝia
popoldenseco estas tre malforta (po 3 homoj en kvadrata kilometro), tiel ke
entute estas nur 32 milionoj da loĝantoj. Kvankam Kanado havas pli grandan
geografian areon ol la najbara Usono, ĝi nur havas unu naŭonon de la
popolkvanto.

Kanado estas necentra federacio de 10 provincoj kaj 3 teritorioj kuniĝintaj laŭ
proceso nomata konfederiĝo.

La nomo "Kanado" (elparolata [kænədə] en la angla de Kanado, [kanadα] en la
franca de Kebekio) venas el irokeza vorto kun signifo "vilaĝo". En 1535 loĝantoj
de la regiono kie nun estas la urbo Kebeko uzis la vorton gvidante la
esploriston Jacques Cartier al la vilaĝo Stadacona. Cartier uzis la vorton
'Canada' por priskribi ne nur tiun vilaĝon sed la tutan regionon regatan de
Donnacona, tribestro ĉe Stadacona. Ĝis 1545, eŭropaj libroj kaj mapoj uzis la
nomon Canada priskribante ĉi tiun regionon.

La franca kolonio Kanado (Nova Francio) estis tiu parto de Nova Francio laŭlonge
de la rivero Sankt-Laŭrenco kaj la nordaj bordoj de la Grandaj Lagoj. Poste oni
dividis ĝin por formi du britajn koloniojn, kiuj havis la nomojn Supra Kanado
kaj Malsupra Kanado ĝis ilia unuigo kiel la brita Provinco Kanado en 1841. Je
konfederiĝo en 1867, oni adoptis la nomon Kanado por la tuta lando, kiun oni
ankaŭ ofte nomis Dominio Kanado ĝis la 1950-aj jaroj. Iom post iom, dum Kanado
asertis sian politikan aŭtonomecon de Britio, la federacia registaro simple uzis
la nomon Kanado sur leĝaj dokumentoj kaj traktatoj. La Kanada Akto 1982 mencias
nur "Canada" kiu sekve estas la sola laŭleĝa nomo de la lando. Ĉi tio
respeguliĝis en 1982 per la renomigo de la nacia festotago de Dominia Tago al
Kanada Tago.

Kanadon, kie loĝis indiĝenaj popoloj (kiu oni nomas la Unuaj Nacioj en Kanado)
dum ĉirkaŭ 10 000 jaroj, unue vizitis Eŭropanoj ĉirkaŭ 1000 kiam Vikingoj
nelonge koloniumis ĉe L'Anse aux Meadows en Novlando.

Britaj pretendoj en nuna Kanado komenciĝis kun la vojaĝo de Giovanni Caboto al
Novlando en 1497. Francaj pretendoj komenciĝis per la esploroj de Jacques
Cartier (1534) kaj Samuel de Champlain (1603). La unuaj eŭropaj koloniantoj en
Kanado estis francoj en la nunaj Kanadaj Marprovincoj - la tiel-nomataj
Akadianoj. Pli solida eŭropa ĉeesto estiĝis en la 16-a kaj 17-a jarcento kiam la
Francoj koloniumis tie, laŭ la Sankt-Laŭrenco. Champlain nomis sian teritorion
Nova Francio.

Britaj kolonioj stariĝis en la Atlantika kaj Hudsongolfa marbordoj. Pro la
pligrandiĝo de la du koloniaroj, Britio kaj Francio ekluktis por Nordameriko
inter 1689 kaj 1763 (la Francaj kaj Indianaj Militoj). Francio perdis pli kaj
pli da teritorio al Britio, cedante la Novskotian duoninsulon en la Traktado de
Utreĥto (1713) kaj la ceteran Novan Francion en la Traktado de Parizo (1763).

Post la Usona Milito de Sendependeco, multaj lojalistoj de la Unuiĝinta Imperio
transloĝis al Brita Nordameriko — tiam konsistanta el la apartaj kolonioj de
Novlando, Nov-Skotio (kiu ampleksis nunan Nov-Skotion kaj Nov-Brunsvikon),
Kebekio (kiu ampleksis nunan sudan Kebekion kaj Ontarion), kaj Insulo de Princo
Eduardo. Por loĝigi la lojalistojn, Britio kreis la kolonion de Nov-Brunsviko el
parto de Nov-Skotio en 1784, kaj dividis Kebekion en Supra Kanado kaj Malsupra
Kanado per la Konstitucia Akto de 1791.

La Milito de 1812 komenciĝis kiam Usono atakis britajn fortojn en Kanado por
malpliigi ilian regon de Nordameriko kaj la Atlantiko. En Aprilo 1813, usonaj
trupoj bruligis Jorkon (nunan Toronton). La britoj venĝis sin per la bruligo de
Vaŝingtono en surpriza atako en 1814. La Traktato de Gento estis subskribata en
decembro 1814.

La Ribeloj de 1837-1838 en Supra kaj Malsupra Kanado serĉis respondecan
registaron; ili aparte fortis en Malsupra Kanado (nuna Kebekio) en la Ribelo de
la Patriotoj. Post tiuj, Britio unuigis la Kanadojn en la Provinco Kanado per la
Akto de Unuiĝo (1840) en senfrukta klopodo asimili la franckanadanojn. Post kiam
Usono konsentis pri la 49-a paralelo norda kiel landlimo inter la Usona kaj
Britnordamerika okcidento, la brita registaro kreis la koloniojn de Nova
Kaledonio (1848) kaj Vankuvera Insulo (1849) kiuj kuniĝis en 1866 kiel Brita
Kolumbio.

Parte pro timo de usona forto, la kolonioj de Nov-Brunsviko kaj Nov-Skotio
konsentis kuniĝi kun la Provinco Kanado. La 1-an de julio 1867, Britio enleĝigis
la Akton pri Brita Nordameriko, kunigante la tri koloniojn en la nova, iom
sinreganta Dominio Kanado, kun kvar provincoj:

La termino Kanada konfederiĝo estas uzata por tiu unuiga proceso kaj ofte por la
sekva federacio.

Aliaj Britaj kolonioj kaj territorioj baldaŭ aliĝis al la Konfederiĝo. En 1870,
Kanado ekregis la vastegan Rupertlandon, la antaŭan monopoliejon de la Kompanio
de la Hudsona Golfo, proksimume 2/3 de la areo de moderna Kanado; tri modernaj
provincoj, multe de la teritorio de aliaj tri, kaj la tri teritorioj konsistas
el ĉi tiu regiono. La kolonioj de la Insulo de Princo Eduardo kaj Brita Kolumbio
aliĝis en 1871. En 1880, Kanado havis en si la tuton de sia nuna area krom
Novlando kaj Labradoro (aliĝis en 1949).

Plena rego super la aferoj de la Dominio venis oficiale en 1931 per la Statuto
de Westminster, laŭ kiu aktoj de la Brita Parlamento ne plu aplikiĝis al Kanado
sen ties konsento; kaj en 1982 per la patrolandigo de la Konstitucio de Kanado.
Kanado ankaŭ distingiĝis per sia partopreno en la dua mondmilito.

La historio de eŭropa kontakto kun la indiĝenoj de Kanado ne estas tiom sanga
kiel en Usono kaj pli sude; grava ekonomiaĵo en frua Kanado estis la tiel-nomita
"Indiana komerco" por peltoj. Multaj traktatoj subskribiĝis inter la indiĝenoj
kaj la eŭropanoj. Tamen ekde la 19-a jarcento mistraktado kaj malrespekto de la
traktatoj pliiĝis. Nun la indiĝenoj — la membroj de la Unuaj Nacioj (indianoj),
inuitoj, kaj metisoj (prafiloj de koloniistoj kaj unuaj nacioj) — pli kaj pli
postulas reparojn kaj respekton de la traktatoj. Unu el la plej gravaj decidoj
tiucele estis la konkludo de landpretenda konsento kun la inuitoj de norda
Kanado per la kreo de la teritorio Nunavuto, inuita hejmlando kaj la sola
memreganta indiĝena teritorio en Ameriko.

Kanado okupas la nordan duonon (41%) de Nordameriko. Ĝin limas sude Usono kaj
nordokcidente Alasko. Apud la suda bordo de Novlando troviĝas Sankta-Piero kaj
Mikelono, transmara komunumo de Francio. Kanado atingas la Atlantikan Oceanon
oriente kaj la Pacifikan Oceanon okcidente, de kiu oni prenas la landan devizon.
Norde estas la Arkta Oceano, kun Gronlando nordoriente. Depost 1925, Kanado
pretendas la sektoron de la Arkto inter 60 gradoj kaj 141 gradoj de okcidenta
longitudo, kvankam ĉi tiu pretendo ne estas universe agnoskata. La plej norda
urb(et)o en Kanado kaj la mondo estas Alerto, stacio de la Kanadaj Fortoj je la
norda punto de la insulo Ellesmere, nur 834 kilometrojn for de la poluso.

Kvankam Kanado estas la due plej granda lando post Rusio, multe de tiu teritorio
estas arkta, kaj do ĝi nur havas la kvare plej multa kultivebla lando post
Rusio, Ĉinio, kaj Usono. La popoldenseco de 3.5 homoj/kvadratkilometro estas
inter la plej malaltaj en la mondo; kvankam pli granda ol Usono, Kanado nur
havas la naŭonon de ties popolo. 80% de kanadanoj vivas ene de 200 kilometroj de
la suda landlimo.

La plej popolhava regiono estas la Valo de la Grandaj Lagoj kaj de la Rivero
Sankt-Laŭrenco en la okcidento. Norde de tiu regiono estas la vasta Laŭrenca
tabulo, roka zono balaita de la lasta glacia epoko, kiu punktigis la
mineralriĉan landon per lagoj kaj riveroj de kiuj 60% en la mondo estas en
Kanado. La Laŭrenca tabulo ĉirkaŭiras la vastan Hudsonan Golfon, de Granda Ursa
Lago en la Nordokcidentaj Teritorioj ĝis la Atlantika marbordo de Labradoro.

La insulo Novlando, la plej orienta parto de Nordameriko krom Gronlando, estas
je la buŝo de Sankt-Laŭrenca Golfo, la plej granda estuaro de la mondo. La
Kanadaj Marprovincoj eltendiĝas sude de Kebekio. Nov-Brunsvikon kaj Nov-Skotion
disigas la Golfo de Fundy, kie okazas la plej altaj tajdoj de la mondo. La
Insulo de Princo Eduardo en la Golfo Sankt-Laŭrenco estas la plej malgranda
kanada provinco.

Okcidente de Ontario, la vastaj, ebenaj Kanadaj Prerioj eltendiĝas ĝis la
Rok-Montaro kiu apartigas ilin de Brita Kolumbio.

La vegetaĵaro de norda Kanado laŭgradiĝas de konifera arbaro al tundro ĝis la
arkta dezerto en la fora nordo. Norde de la kontinenta Nordkanado troviĝas la
vasta Arkta Insularo, kiu enhavas kelkajn el la plej grandaj insuloj de la
mondo.

Kanado reputacias je malvarmegeco, sed la tuta lando spertas kvar malsamajn
sezonojn. Multe el la lando riskas je severaj vintroj, kun neĝoŝtormoj kaj
glaciŝtormoj. En norda Kanado temperaturoj atingas -50 celsiuse, kaj eĉ en suda
Kanado la temperaturo ofte atingas -20 aŭ -30. Tamen marborda Brita Kolumbio
estas escepto, kun multe pli milda klimato. Someroj estas sufiĉe varmaj, de 20
gradoj en la marbordoj ĝis 30 gradoj en centra Kanado.

Kanado estas federacio sub sistemo de parlamenta demokratio, kaj ankaŭ estas
konstitucia monarkio. Ĝia ŝtatestro kaj suverenulo estas la monarko de la
Unuiĝinta Reĝlando, aktuale la reĝino Elizabeto la 2-a, kun la titolo Reĝino de
Kanado.

La taskoj de la ŝtatestro estas plenumitaj en la nomo de la Reĝino fare de la
Guberniestro Ĝenerala de Kanado, kutime emerita politikisto aŭ alia publikulo
nomita de la Reĝino laŭ la rekomendo de la Ĉefministro. La Guberniestro ĝenerala
estas senpartia figuro kies simbolaj kaj formalaj roloj inkluzivas doni Reĝan
Konsenton al leĝaj proponataj de la Ĉambro de Deputitoj kaj la Senato, oficiale
bonvenigi fremdajn ambasadorojn, eldiri la Diskurson de la Trono, subskribi
ŝtatajn dokumentojn, apogi kanadan unuecon kaj identecon, malfermi kaj fermi
sesiojn de parlamento, kaj dissolvi parlamenton por balotado. La aktuala
Guberniestro ĝenerala estas David Johnston.

La Reĝino kaj ŝia reprezentanto, la Guberniestro ĝenerala, estas ĉefe figuruloj,
kun malmulte da vera povo, ĉar tiu en la posteno preskaŭ ĉiam agas laŭ la
postuloj de la registarestro de Kanado, la ĉefministro kiu estas kutime la
partiestro de la partio kun la plej granda kvanto da deputitoj en la Ĉambro de
Deputitoj.

La Guberniestro ĝenerala de Kanado formale nomas la Ĉefministron de Kanado; li
aŭ ŝi estas sekve aprobita per voĉdono de fido en la Ĉambro. La ĉefministro
siavice nomas la Kabineton, konsistantan kutime el la deputitoj kaj foje
senatanoj de sia partio. Ekzekutivan potencon tenas la ĉefministro kaj kabineto,
kiuj nomiĝas al la Privata Konsilio de Kanado kaj fariĝas ministroj de la Krono.

La leĝislativa branĉo de la registaro estas la du ĉambroj de la Parlamento de
Kanado, kiu konsistas el tri branĉoj: la Reĝino; la nebalote nomita Senato
(Senate/Sénat); kaj la balote elektita Ĉambro de Deputitoj, (House of
Commons/Chambre de communes).

Ĉiu deputito estas elektita per simpla plieco en unu elekta distrikto; ĝeneralaj
balotoj estas malfermitaj fare de la guberniestro ĝenerala laŭ la peto de la
ĉefministro, kaj devas okazi almenaŭ unufoje ĉiujn kvin jarojn. La ĉefministro
havas fortan regon super la leĝojn donita de la Parlamento pro sia striktan rego
de la partio.

Kanada havas tri ĉefajn naciajn partiojn: la centrisma Liberala Partio, la
dekstrisma Konservativa Partio, kaj la socialdemokratisma Nov-Demokratia Partio.
Regiona partio, la Bloko Kebekia, havas multajn deputitojn en Kebekio: ĝia celo
estas la suvereneco de Kebekio kaj socia demokratio. Estas aliaj malgrandaj
partioj, sed ĝis nun ili ne povis elektigi anojn al la Ĉambro de Deputitoj.

La partio de la nove elektita Ĉefministro, Stephen Harper, estas la Konservativa
Partio de Kanado, kiu estiĝis el kunfandiĝo de du dekstrismaj partioj, la
Progresisma Konservativa Partio de Kanado kaj la Kanada Alianco en decembro de
2003. La nun-eksa Liberala Partio regis dum preskaŭ 13 jaroj, de 1993 ĝis 2006,
sen interrompo.

La Konstitucio de Kanado konsistas el skribataj tekstoj kaj neskribitaj
tradicioj kaj kutimoj. (Vidu Vestminstra sistemo.) La federacia registaro kaj
naŭ el la dek provincoj konsentis pri la repatriigon de la konstitucio kaj pri
ĝiaj amendprocedoj en ĉefministra renkontiĝo en unu longa nokto en novembro 1981
(kiun ka Kebekaj Naciistoj nomas la "Nuit des longs couteaŭ": la nokto de longaj
kuĉiloj) sen Kebekio kiu finminute rifuzis amendojn, ĉar la provinca gubernio
kredis ke ili malplifortigas la franc-parolantan econ de la provinco en iu
multkultura etoso.

La Konstitucio enhavas sekcion, la Kanadan Ĉarton de Rajtoj kaj Liberecoj, kiu
listigas la bazajn rajtojn de ĉiuj kanadanoj. Kvankam multaj el la rajtoj povas
esti dumtempe formetitaj de la federacia kaj provincaj parlamentoj per uzo de
ĝia Artikolo 33 (la t.n. "malgraŭ-klaŭzo" (notwithstanding clause/clause
non-obstant), la ĉarto estas tre grava ilo por juĝa analizo de leĝoj por
respekto de homaj rajtoj kaj eĉ forigo de malrespektaj leĝoj. Kanadanoj sentas
sin tre alligitaj al la Ĉarto kaj do uzo de la malgraŭ-klaŭzo estas tre rara.

La juĝistaro de Kanado havas gravan rolon en interpreto de leĝoj kaj rajtas
formeti leĝojn kiuj kontraŭas la konstitucion. La Suverena Kortumo de Kanado
estas la plej alta kortumo kaj fina arbitracianto. Ĉiuj juĝistoj je la superaj
kaj apelaciaj kortumoj kaj de la Suverena Kortumo estas elektitaj kaj nomitaj de
la federacia registaro post konsulto kun neregistaraj leĝaj grupoj. Juĝistaj
postenoj en aliaj provincaj kaj teritoriaj kortumoj estas plenigitaj fare de
tiuj registaroj (vidu Kanada kortumsistemo).

Komuna leĝo uziĝas ĉie krom en Kebekio, kie uziĝas civila leĝo. Krima leĝo estas
sole federacia respondeco kaj estas unuforma ĉie en Kanado. Policado kaj krimaj
kortumoj estas provinca respondeco, sed en la plejparto de provincoj (krom
Ontario, Kebekio, kaj Novlando kaj Labradoro) provinca policado estas
kontraktata al la federacia polico, la mondfama kaj nacisimbola Reĝa Kanada
Rajda Polico (Royal Canadian Mounted Police (RCMP), Mounties/Gendarmerie royale
du Canada (GRC)). La Rajda Polico estas la sola polico en la mondo kiu funkcias
je tri niveloj: municipa, provinca, kaj federacia.

Antaŭe ĉefe konsiderata ĉefe kiel nura ano de la Brita imperio, Kanado distingis
sin unue en la Dua mondmilito; en tiu tempo ĝi evoluis propran fremdan politikon
kaj eniris tiun militon propravole. En la dudeka jarcento Kanado eltendis sin al
la mondo kaj klopodis montrigi sin "mezranga potenco" kiu laboras kun kaj
grandaj kaj malgrandaj landoj. Ĝi multe famas pri siaj pacigaj klopodoj—la
Paciga Forto de la Uniĝintaj Nacioj estis kanada kreaĵo.

Kanado havas proksiman kaj ampleksan rilaton kun Usono trans la plej longa
nedefendata landlimo en la mondo. Sed vidu ankaŭ la kultura sekcio pri kanadaj
opinioj pri tiu rilato.

Kanado membras en la Unuiĝintaj Nacioj, la Komunumo de Nacioj, La Frankofonio,
NATO, la G8 kaj APEC.

Kanado havas dek provincojn, kiuj pro la Konstitucio posedas grandajn potencojn
en la konfederacio:

Ĉiu provinco ankaŭ havas leŭtenantan guberniestron, representante la reĝinon,
elektita de la federacia ĉefministro kaj nomita de la guberniestro ĝenerala.

La provincoj respondecas pri multaj el la sociaj programoj de Kanado, ekzemple
sanservo, edukado, kaj bonfartaj pagoj, kaj kune ricevas pli da impostoj ol la
federacia registaro, kondico kvazaŭ unika inter mondaj federacioj. La federacia
registaro faras egaligajn pagojn por certigi ke pli-malpli konstantaj
servo-niveloj ekzistas inter riĉaj kaj malriĉaj provincoj.

La tri naciaj, federaciaj partioj havas analogojn en la plejmulto de la
provincoj. Tamen, kutime la provincaj partioj ne ligiĝas formale al la
federaciaj partioj, escepte la Novdemokratan Partion. En iuj provincoj estas
regiona politikaj partioj kiel la Saskaĉevana Partio aŭ la Labradora Partio. En
Kebekio, la politika etoso estas tre malsama; la ĉefa diseco estas inter
suverenismo, kiun representas la Kebekia Partio, kaj federaciismo, kiun
representas la Liberala Partio de Kebekio; pro tiu diseco aliaj partioj (ekz. la
dekstrema Demokrata Agado de Kebekio kaj Unuiĝo de Progresemaj Fortoj) ne multe
sukcesas.

En la kanada nordo ekzistas tri teritorioj, kreitaj de la federacia registaro
(ne de la Konstitucio) kaj kiuj havas malpli da potenco, kvankam kreskanta:

La teritorioj havas unuĉambran parlamenton samkiel la provincoj; tamen nur
Jukonio havas parti-sistemon samkiel la provincoj. La aliaj du teritorioj uzas
sistemon de konsenta registaro en kiu ĉiu deput-kandidato estas sendependulo kaj
la ĉefministro estas elektita de kaj el la deputitoj.

Kiel riĉa, altteknologia socio, Kanado sufiĉe similas al Usono pro sia merkata
ekonomio, produktado, kaj alta normo de vivo. En la lasta jarcento, la impona
kresko de la fabrika, mina, kaj serva sektoroj ŝanĝis la nacion de plejparte
rurala ekonomio al plejparte industria kaj urba. Kanado ankaŭ havas grandegajn
reservojn de natura gaso en la atlantika marbordo kaj en la okcidento, kaj
multegajn aliajn naturajn rimedojn, kio faras ke ĝi estas memsufiĉa je energio.
La Konsento pri Libera Negoco de 1989 kun Usono kaj la Nordamerika Traktato pri
Libera Negoco de 1994 kun Usono kaj Meksikio spronis imponan kreskon de
interkomerco kaj ekonomia dependiĝo al Usono. Depost 2001, Kanado sukcese evitis
recesion kaj daŭrigis la plej bonan entutan ekonomian agadon de la Grupo de Ok.

Du longvidaj zorgoj daŭras. Unue estas la daŭraj politikaj malkonsentoj kun
Kebekio pri la Konstitucio, kiu foje revigligas la eblecon de la sendependeco de
Kebekio. Pro la kresko de la ekonomio, aparte en Kebekio, timoj de apartiĝo
malkreskadas. Alia zorgo estas la cerboperdo (brain drain), la foriro de
profesiuloj al Usono serĉante pli grandan pagon, malpli grandan impostadon, kaj
altteknologiajn eblecojn. Tamen, nesufiĉe rekonata "cerbogajno" okazas samtempe
pro la enveno de edukitaj enmigrantoj (ĉefe de disvolviĝantaj landoj) kanaden.

La du oficialaj lingvoj de Kanado estas la angla lingvo kaj la franca lingvo. La
7-an de julio 1969 la Akto pri Oficialaj Lingvoj egaligis la francan al la angla
tra la tuta federacia registaro. Tio ekigis proceson laŭ kiu Kanado redifinis
sin kiel dulingva kaj multkultura nacion.

La oficiala lingvo de Kebekio estas la franca, kiel difinita en la provinca
Ĉarto de la Franca Lingvo, enkondukita de la Kebekia Partio en 1976. La Ĉarto
tamen garantias rajtojn por anglalingvanoj kaj aborigen-lingvanoj. Kebekio
disponigas la plejparton de registaraj servoj ambaŭlingve.

La franca ĉefe paroliĝas en Kebekio, kun komunumoj en Nov-Brunsviko, norda
Ontario, Saskaĉevano, kaj Manitobo. En la censo de la jaro 2001, 6 864 615 homoj
diris ke la franca estas ilia denaska lingvo; el tiuj, 85% vivis en Kebekio. 17
694 835 homoj menciis la anglan kiel denaskan lingvon.

Nov-Brunsviko estas la sola oficiale dulingva provinco, stato garantiita specife
en la Kanada Ĉarto de Rajtoj kaj Liberecoj. Kelkaj provincaj registaroj,
ekzemple Manitobo kaj Ontario, disponigas multajn servojn al siaj franclingvaj
minoritatoj.

Neoficialaj lingvoj sufiĉe gravas en Kanado; 5 470 820 homoj menciis neoficialan
lingvon kiel denaskan lingvon. Inter la plej gravaj neoficialaj denaskaj lingvoj
estas la ĉina (853 745 denaskuloj), la itala (469 485), kaj la germana (438
080).

La Akto de Konstitucio de 1982 rekonas tri grupojn de indiĝenaj popoloj en
Kanado: la indianoj (nun ofte nomataj membroj de la Unuaj Nacioj), la inuitoj,
kaj la metisoj. La indiĝena parto de la loĝantaro nun kreskas dufoje pli rapide
ol la cetera loĝantaro de Kanado. Estas 790 000 indiĝenoj en Kanado (3% de la
tuta populacio), el kiuj 69% estas de la Unuaj Nacioj, 26% estas metisoj, kaj 5%
estas inuitoj.

Nun ekzistas pli ol 50 indiĝenaj lingvoj parolataj en Kanado, el kiuj la
plejparto estas nur parolataj en Kanado kaj estas ŝrumpantaj. La solaj indiĝenaj
lingvoj taksataj plene memdaŭraj estas la aniŝinabeka kaj kria (konsiderataj
kune) kun 150 000 parolantoj, kaj la inuktituta kun 150 000 parolantoj en la
Nordokcidentaj Teritorioj, Nunavuto, Nunaviko (nordo de Kebekio) kaj Nunaciavuto
(nordo de Labradoro).

Du el la teritorioj donas oficialan staton al indiĝenaj lingvoj. En Nunavuto, la
inuktituta kaj la inuinaktuna estas oficialaj kune kun la angla kaj la franca;
la inuktituta estas kutima komuniklingvo por la registaro. En la Nordokcidentaj
Teritorioj, la Akto pri Oficialaj Lingvoj difinas eĉ 11 lingvojn kiel oficialaj:
la denesolina, la kria, la angla, la franca, la kuĉina, la inuinaktuna, la
inuktituta, la inuvialuktuna, la sahtua, la dehĉoa, kaj la tliĉoa. La uzado de
ĉi tiuj lingvoj (krom la angla kaj la franca) ne estas kutima en la registaro,
sed civitanoj rajtas ricevi servojn kaj komuniki kun la registaro pere de ili.

La landa Esperanta asocio en Kanado estas la Kanada Esperanto-Asocio. Estas
ankaŭ Esperanto-asocioj de la provinco Kebekio, kaj la urboj Halifakso,
Kalgario, Montrealo, Otavo, Toronto, Vankuvero, kaj Viktorio. La 69a Universala
Kongreso okazis en Vankuvero.

En la 2001 censo, 39,4% identis sian etnon kiel "kanadan", el kiuj la plejmultoj
verŝajne estus de brita, irlanda, aŭ franca etno de fruaj enmigrantoj. Plue,
20,17% identis sin kiel anglaj, 15,75% kiel francaj, 14,03% kiel skotaj, kaj
12,90% kiel irlandaj. Multaj aliaj grupoj raportiĝis sed nur germanoj (9.25%)
kaj italoj (4.29%) signife multkvantis. Vidu Etno en Kanado por pli da informoj.

La kvanto de "videblaj minoritatoj" estas je 13% (ne inkluzive de membroj de la
Unuaj Nacioj, metisoj, aŭ inuitoj). Ne-blankaj personoj estas 15% de la
populacio el kiuj pli ol la duono (7,6% de la tuto) estas azianoj. En 2001,
Kanado havis enmigrintan populacion de 5 448 480.

Kanada estas multkultura socio kiu nutras "mozaikon" de multaj kulturoj egale
gravaj kaj aprezataj. Sub la ĉefministro Pierre Trudeau la federacia registaro
adoptis multkulturismon kiel oficialan politikon, post la Reĝa Komisio pri
Dulingvismo kaj Multkulturismo de la registaro de Lester Pearson.

Pro ĝia kolonia pasinteco, kanada kulturo estas forte influita de britaj kaj
francaj kulturoj kaj tradicioj. Kanada kulturo estas ankaŭ forte influita de
usona kulturo pro la proksimeco kaj la intermigrado de homoj, ideoj, kaj
ekonomio. Multmaniere, pli fortika kaj individua kanada kulturo evoluis
lastatempe, parte pro la civita naciismo kiu trairis Kanadon en la jaroj ĉirkaŭ
la Kanada Centjara Datreveno en 1967, kaj pro fokuso de la federacia registaro
pri programoj por apogi kulturon kaj arton.

La indiĝenaj gentoj teksis la unuan ŝtofon de la kulturo, heredaĵo kaj historio
de Kanado. Ĉiu indiĝena nacio posedas sian propran unikan kulturon, lingvon, kaj
historion. La multaj nacioj trans Kanado teksis korbojn, pentris bildojn, kaj
skulptis. Multaj lerte kudris kaj faris ilojn el naturaj rimedoj. Ili transdonis
sian kulturon per parola historio. La simbolo de la Vintraj Olimpikoj de 2010 en
Vankuvero estas inuksuko, tipe inuita homforma gvidmarko konstruata el ŝtonoj.

Fruaj Eŭropanoj helpis en la formado de kanada kulturo. Dum la koloniigo de
Kanado, eŭropanoj kreis multan folkloron pri la lando. Kanado havas longtempan
literaturan tradicion); kanadaj libroj mondfame sukcesis depost la frua 20a
jarcento.

Nuntempe, usonaj kinofilmoj, aŭtoroj, televido, kaj muziko multe sukcesas en
Kanado; samtempe multaj kanadaj distristoj multe sukcesas usone, ekzemple Céline
Dion, Leonard Cohen kaj Shania Twain. La Premioj Juno (angle "Juno Awards";
france "Prix Juno") estas la kanada premiaro ĉiujare aljuĝataj al la plej bonaj
muzikistoj kaj muzikaj grupoj en tiu lando.

Registaraj kulturaj institucioj inkluzivas Radio-Kanadon, la Nacian
Filmkomisionon de Kanado, kaj la Kanadan Radio-Televidan kaj Telekomunikan
Komisionon.

La uzo de acerfolio kiel nacia simbolo datas al la 18-a jarcento; acerfolio
aperas sur la aktuala kaj antaŭa flago de Kanado, la cendo, kaj la blazono. La
naciaj koloroj - ruĝo por Britio kaj blanko por Francio - estis deklaritaj en
1921.

Kanado estas konata por siaj grandegaj arbaroj kaj kordileroj kaj la bestoj tie
vivantaj, ekzemple la alko, karibuo, kastoro, blanka urso, griza urso, kanada
ansero, kaj komuna gavio. La simboleco de la kastoro, nacia besto de Kanado,
venas de la negoco de kastorpeltoj je kiu konstruiĝis la frua ekonomio de
Kanado.

Kanado ankaŭ koniĝas por la Reĝa Kanada Rajda Polico kaj por glacia hokeo, la
oficiala vintra sporto. La oficiala somera sporto estas poŝbastonludo.



https://eo.wikipedia.org/wiki/Islamo

Islamo (arabe الإسلام al-'islâm, "submeto [al Dio]") estas unudiisma abrahama
religio, kies doktrinoj kaj instruoj baziĝas sur Korano, kiu asertas, ke «Ne
ekzistas alia Dio krom Alaho kaj Mahometo estas ties mesaĝisto». La araba vorto
Allah, esperantigita kiel Alaho, signifas ‘Dio’ kaj ĝia etimologio estas la sama
kiel tiu de la semida vorto El, per kiu Dio estas nomata en la Biblio. La
islamaj erudiciuloj difinas islamon kiel: «La submetiĝo al Dio pere de
unudiismo, obeo kaj forlaso de la idoladoro». La plej sankta libro de islamo
estas la Korano, diktita de Alaho al Mahomedo pere de Jibrilo (la anĝelo
Gabrielo). La sekvantoj de islamo sin nomas islamanoj aŭ muslimoj (el la araba
muslim مسلم, 'kiu submetiĝas'). Ili kredas ke Mahomedo estas la lasta el la
profetoj senditaj de Dio

La islama religio akceptas kiel profetojn (sed ne nur) Adamon, Noa-n, Abrahamon,
Moseon, Salomonon kaj Jesuon. Krom la Korano, la islamanoj el sunaa tradicio
sekvas la haditojn kaj la sunaon de la profeto Mohamedo, kiuj kreas la Historian
registraĵon de la agado kaj instruoj de la Profeto. Aliaj libroj ankaŭ estas
akceptataj kiel sanktaj: la Torao (Malnova Testamento de la kristanoj), la
Psalmoj kaj la Evangelioj (Nova Testamento).

Islamo estas abrahama religio unudiisma kiu adoras nur Alahon. Oni kalkulas ke
en la nuntempo ekzistas inter 1.000 kaj 1.200 milionoj da islamanoj en la mondo.
Laŭ Vatikano, islamo (ĉiuj branĉoj kune) estas la plej disvastiĝinta religio,
ĉar ĝi superis la nombron de katolikoj, kaj la dua religio de la mondo se oni
kalkulas ĉiujn branĉojn, ekleziojn kaj sektojn de Kristanismo.

Islamo ekiĝis per la predikado de Mohamedo en la jaro 622 en Mekko (en nuna
Sauda Arabio). Sub la regado de Mohamedo kaj liaj posteuloj, islamo rapide
etendiĝis al vasta regiono. Tamen, ne ekzistas interkonsento inter islamanoj kaj
ne islamanoj pri la maniero kiel ĝi vastiĝis kaj islamanigis aliajn popolojn, ĉu
tio estis altrudo aŭ libera elekto.

La plejmulto el islamanoj estas sunaistoj, t.e. ĉirkaŭ 75-90% el ĉiuj kredantoj.
La dua granda branĉo, ŝijaismo, estas sekvata de 10-20% plejparte en Irano kaj
Irako. Ĉirkaŭ 13% el ĉiuj islamanoj loĝas en Indonezio, islama lando kun pli da
loĝantoj en la mondo, 25% en Sudazio, 20% en Mezoriento, 2% en Centrazio, 4% en
la cetero de sudorientaj aziaj landoj, kaj 15% en subsahara Afriko. Gravaj
komunumoj ankaŭ ekzistas en Ĉinio, Rusio, kaj en partoj de Eŭropo kie Albanio
estas la ununura tute eŭropa lando kun islama plimulto. Kun ĉ. 1.5 miliardoj da
sekvantoj aŭ 22% de la tutmonda loĝantaro en 2009, Islamo estas la dua plej
granda religio kaj unu el la plej rapide kreskantaj en la tuta mondo.

La vorto "islamo" estas transliterumo de la araba الإسلام, islām , kiu signifas:
"submeto", "fidelo", subkomprenita "al Dio", estas verba substantivo kies
origino estas la trilitera radiko s-l-m, kaj ĝi estas derivita de la araba verbo
'áslama, kio signifas "submetiĝi, subiĝi (al Dio)". Alia vorto veninta de la
sama radiko estas salam (سلام) kiu signifas "Paco". Muslim estas la araba vorto
por la sekvanto de Islamo. Ĝi estas la aktiva participo de la sama verbo el kiu
Islām estas la infinitivo.

Kredantoj montras submetadon al Dio per adorado de li, sekvante liajn ordonojn,
kaj evitante politeismon. La vorto foje havas apartajn implicojn en malsmaj
partoj de la Korano. En kelkaj versoj, ekzistas emfazo sur la kvalito de Islamo
kiel interna konvinkiĝo. Aliaj versoj ligas islām kaj dīn (kutime tradukita kiel
"religio"): "Hodiaŭ, mi perfektigis vian religion (dīn) por vi; Mi kompletigis
mian benadon sur vin; Mi aprobis Islamon por via religio". Daŭre aliaj
priskribas Islamon kiel agon de revenado al Dio - pli ol nur vorta aserto de
kredo. Alia teknika signifo en islama penso estas kiel unu parto de triado de
islamo, imān (kredo), kaj ihsān (plejboneco) kie ĝi reprezentas agojn de kultado
(' ibādah) kaj islaman juron (ŝario).

En malnovaj Esperantaj tekstoj oni trovas ofte la esprimojn mahometismo kaj
mahometano, kiuj ne plu estas uzataj nuntempe.

La historio de Islamo komenciĝas en la vivo de Mohamedo,[n 1] (ĉ. 570 - 8-an de
junio 632). Li estis komercisto kiu poste iĝis religia, politika, kaj armea
gvidanto. Tamen, islamanoj ne konsideras Mohamedon[n 2] kreinto de Islamo, sed
rigardas lin kiel la lastan mesaĝiston de Dio, tra kiu la Korano estis
revelaciita. Por islamanoj Mohamedo restaŭris la originalan, nekoruptitan
unudiisman kredon de Adamo, Abrahamo, Moseo, Jesuo, kaj aliaj profetoj. En la
islama tradicio, li estas akceptata kiel la lasta en serio da profetoj. Dum la
lastaj 22 jaroj de la vivo de la profeto, ekiĝante en lia 40jariĝo (610 p.K.),
Mohamedo ricevadis revelaciojn kiujn li kredis esti venintaj de Dio[n 3].

La enhavo de tiuj revelacioj, konataj kiel la nuna Korano, estis parkerigitaj
kaj registritaj de liaj sekvantoj. Dum tiu tempo, Mohamedo predikis al la
loĝantoj de Mekko, petegante ilin forlasi la politeismon kiu estis la ĉefa kredo
inter liaj samgentanoj. Laŭdire, Mekko havis unu idolon por tago kaj ĝi estis
grava pagana pilgrimejo ne nur por mekkanoj sed ankaŭ por multaj triboj venintaj
el tuta Arabio. Kvankam kelkaj el tiuj homoj akceptis Islamon, Mohamedo kaj liaj
malmultnombraj sekvantoj, malpli ol kvardek familioj, estis persekutitaj de la
gvidantoj de Mekko por kiuj tiu prediko minacis la profitdonan negocadon pri la
pilgrimoj. Post 12 jaroj da predikado en Mekko, Mohamedo kaj la malgranda
grupeto da islamanoj devis elmigri (vojaĝo fame konata kiel Heĝiro) al la urbo
Medino (antaŭe Jatribo) en la jaro 622. Tie, kun la medinaj konvertitoj al
Islamo kaj la elmigrintoj venintaj el Mekko, Mohamedo establis sian politikan
kaj religian aŭtoritaton[n 4]. Post kelkaj jaroj, du bataloj estiĝis kontraŭ la
armitaj fortoj de Mekko: la Batalo de Badro en 624, kiu iĝis islama venko, kaj
la Batalo de Uhudo en 625, kiu finiĝis sen evidenta venkinto. Ekzistis konflikto
kun la judaj klanoj de Medino kiuj kontraŭstaris la islamanojn. Ĝi kondukis al
la ekzilo, sklaviĝo, aŭ morto de la judoj, la juda enklavo Ĥajbaro estis
submetita. En la sama tempo, la mekkaj komercvojoj estis fortranĉitaj kiam
Mohamedo subigis ĉirkaŭajn dezert-tribojn. Ekde 629 Mohamedo venkis en la
preskaŭ senperforta konkero de Mekko, kaj antaŭ sia morto en la jaro 632
(estinte 62jaraĝa) li sukcesis kunigi la tribojn de Arabio en unu religian
komunumon.

Post la morto de Mohamedo en 632, pluraj malkonsentoj pri la gvida posteuleco
krevis ene de la islama komunumo. Umar ibn al-Ĥattab, eminenta sekvanto de
Mohamedo, nomumis ĉefgvidanton Abu Bakr, kiu estis kunulo kaj proksima amiko de
Mohamedo. Multaj aliaj ankaŭ subtenis tiun nomumon de Abu Bakr kaj li fariĝis la
unua kalifo post la morto de la profeto. La tuja tasko kiun Abu Bakr ekplenumis
dum sia regado estis la venĝo de la tiutempa malvenko kontraŭ la bizancaj
fortoj, kvankam li unue devis malfari la ribelon de arabaj triboj en epizodo
konata kiel la "Militoj pro Apostateco".

Post lia morto en 634 lin sekvis Umar, Uthman ibn Affan kaj Ali ibn Abi Talib.
Tiuj unuaj kvar gvidantoj de la Islama Komunumo estas konataj kiel la Ortodoksaj
Kalifoj. Sub ili, la teritorio sub islama regado disvastiĝis al persaj kaj
bizancaj teritorioj.

Kiam Umar estis murdita en 644, la elekto de Uthman frontis kreskantan
opozicion. En 656, Uthman ankaŭ estis mortigita, kaj Ali ibn Abi Talib iĝis
kalifo. Post batalo de la opozicio en la unua interna milito, Ali ibn Abi Talib
estis murdita de la ĥariĝanoj en 661. Post tio, Muawiya ibn Abi Sufyan, kiu
estis reganto de Levantenio, prenis la povon kaj tiel naskiĝis la umajada
dinastio kiu havis la ĉefurbon en Damasko.

Tiuj disputoj pri religia kaj politika gvidado kreis skismon en la islama
komunumo. La plimulto akceptis la legitimecon de la tri regantoj antaŭ Ali ibn
Abi Talib, kaj iĝis konataj kiel sunaistoj. Tamen, multaj aliaj ankaŭ kontraŭis
tion, kaj kredis ke Ali ibn Abi Talib estis la nura legitima posteulo pro la
familiaj ligoj kun la profeto. Ili iĝis konataj kiel la ŝijaistoj. Post la morto
de Muawiya en 680, la konflikto pro la sinsekvo krevis denove per interna milito
konata kiel la "Dua Milito pro Apostateco". Poste, la umajada dinastio venkis
dum sepdek jaroj, kaj povis konkeri Magrebon kaj Iberion, Gallia Narbonensis en
la okcidento same kaj ĝi plivastiĝis en la teritorio Sindha kaj en partoj de
Centrazio.

La umajada aristokrataro opiniis ke Islamo estis religio fondita nur por la
araboj. La ekonomio de la Umajada Imperio estis bazita sur supozo ke la neislama
plimulto pagus la impostojn al la malplimulto de islamaj araboj. Laŭ tiu
sistemo, ne-arabo kiu volus islamaniĝi une devus esti kliento aŭ servisto de
araba tribo por la posta akceptado. Eĉ post konvertiĝo, tiuj novaj islamanoj ne
atingis socian kaj ekonomian egalecon samrange al la araboj. La posteuloj de la
onklo de Mahomedo, ‘Abbas ibn ‘Abd al-Muttalib amasiĝis kune kun malkontentaj
konvertitoj, malriĉaj araboj, kaj ŝijaistoj kaj batalis kontraŭ la Umajadoj kaj
faligis ilin per la helpo de ilia generalo Abu Muslim, inaŭgurante la Abasidan
dinastion en 750 kaj translokigante la ĉefurbon de la imperio al Bagdado.

Sub la regado de la abasidoj, la islama civilizo prosperis ĝis atingo de la tiel
nomata «Islama Orepoko», kun ĝia ĉefurbo en la kosmopolita Bagdado. La plej
gravaj Hadito-kolektoj estis kompilitaj kaj la kvar sunaismaj juraj skoloj
(hanafismo, hanbalismo., malikismo kaj ŝafiismo) estis establitaj surbaze de la
instruoj de Abu Hanifah, Ahmad bin Hanbal, Malik ibn Anas kaj al-Shafi'i
respektive. Al-Shafi'i kodigis metodon por establi la fidindecon de Hadito, temo
kiu estis disputafero inter islamaj erudiciuloj. La filozofoj Ibn Sina (Aviceno)
kaj Al-Tarabi serĉis la vojojn por integri grekajn principojn en islaman
teologion, dum la teologo Abu Hamid al-Ghazzali de la 11-a jarcento kverelis
kontraŭ ili kaj finfine venkis. Sufiismo iĝis movado kiu kondukis al mistikismo
kaj asketismo. Ĝi iom apartiĝis de ŝiajismo pro malkonsentoj rilate al la
sinsekvo de imamoj. Tiu rapida disvastiĝo de la islama regno ekigis malamikecon
inter mezepokaj ekleziaj kristanaj verkintoj kiuj rigardis Islamon kiel
malamikon. Tiu opozicio kondukis al polemikaj disertaĵoj kiuj prezentis Islamon
kiel la religion de la Antikristo kaj islamanojn kiel malĉastulojn kaj
malsuperulojn.

En tiu epoko, Kordovo, la plej granda islama mondurbo en la jaro 1000, estis
hejmo de proksimume duonmiliono da homoj. Publikaj hospitaloj establiĝis
tiutempe kaj estas konsideritaj «la unuaj hospitaloj» laŭ la nuna signifo de la
vorto. Ankaŭ estis disdonitaj la unuaj diplomoj por la kuracistoj. La
Guinness-libro rekonas la Universitato de Al-Karaŭino la plej antikva
universitato en la mondo, fondita en 859. La universitato disdonis diplomojn
kiuj permesis la instruadon de juro en madrasoj. La unuaj ejoj por prizorgado de
la mensmalsanuloj ankaŭ estis establitaj en la islama mondo. Dum tiu epoko,
normoj pri eksperimentoj kaj teknikoj estis enkondukitaj en la scienca procezo
por distingi inter konkurantaj teorioj same kiel la tradicio de citado. Alhazen
estas konsiderata kiel la patro de la moderna scienca metodo kaj ofte referata
kiel la «unua vera sciencisto en la mondo». Laŭleĝaj institucioj prezentitaj en
islama juro inkludas la fonduson Ŭakfo.

En la fino de la 9-a jarcento, la Abasida Kaliflando fragmentiĝis en diversajn
regionojn kiuj akiris kreskantajn nivelojn de aŭtonomio. En tuta Nordafriko, la
Proksima Oriento kaj Centrazio, emirlandoj formitaj kiel provincoj liberiĝis. La
monolita araba imperio konvertiĝis en pli buntan kaj diversan islaman mondon kie
la fatimidoj kontraŭis la religian aŭtoritaton de la kaliflando.

En la 10-a jarcento la potencaj gaznavidoj konkeris la afgan-persan regionon kaj
grandan parton de la hinda subkontinento nome de Islamo. Ili estis anstataŭitaj
de la Guridoj en la 12-a jarcento. En 836, la kalifo Al-Mutasim ŝanĝis la
ĉefurbon de la kaliflando de Bagdado al la nova urbo Samaro, kiu estus la
ĉefurbo ĝis 892 kiam ĝi estis retranslokigita al Bagdado fare de al-Mutamid.
Antaŭ 1055 la selĝukoj eliminis la abasidojn kiel armea forto, tamen ili daŭre
respektis la titolan aŭtoritaton de la kalifo. Dum tiu tempo, plivastiĝo de la
islama mondo daŭris, ĉu per konkero ĉu per paca proselitismo. Same kiel Islamo
kaj islamanoj, la komercaj retoj etendiĝis al la sub-sahara Okcidentafriko,
Centrazio, Volgia Bulgario kaj la Malaja Insularo.

La Reconquista estis lanĉita kontraŭ islamaj princlandoj en Iberio, kaj la
islamaj havaĵoj en Italio estis perditaj favore al la normandoj. Ekde la 11-a
jarcento aliancoj de eŭropaj kristanaj regnoj komencis serion de la tiel nomataj
Krucmilitoj, direktitaj kontraŭ islamaj armeaj konkeroj ene de la orienta parto
de la antaŭa Romia Imperio, precipe en la Sankta Lando. Komence sukcesaj en tiu
celo, kaj establantaj la krucmilitistajn ŝtatojn, tiuj akiroj poste estis
inversigitaj de postaj islamaj generaloj kiel ekzemple Saladino, kiu rekaptis
Jerusalemon en 1187.

En la oriento la Mongola Imperio metis finon al la Abasida dinastio per la
Batalo de Bagdado en 1258, kiam ili invadis la islamajn teritoriojn. Dume en
Egiptio, la mamelukoj prenis la potencon per ribelo en 1250 kaj per alianco kun
la Ora Hordo estis haltitaj la mongolaj armeoj ĉe la Batalo de Ajn Ĝalut. Dum la
posta jarcento la mongolaj ĥanatoj konvertiĝis al Islamo kaj tiu kultura kaj
religia adoptado enkondukis novan epokon de la mongol-islama sintezo kiu
plivastigis Islamon en centra Azio, orienta Eŭropo kaj la hinda subkontinento.
La Krimea Ĥanlando estis unu el la plej fortaj potencoj en Orienta Eŭropo ĝis la
fino de la 17-a jarcento. Grandan parton de la islama mondo en la duono de la
14-a jarcento forprenis la Nigra Morto, verŝajne alportita de komercistoj
farantaj uzon de libera trairejo ofertita de la Mongola Paco.

En la 13-a kaj 14-a jarcentoj naskiĝis la Otomana Imperio surbaze de la
"Ghazi-emirlandoj" post serio de sinsekvaj konkeroj kiuj inkluzivis Balkanojn,
partojn de Grekio, kaj okcidentan Anatolion. En 1453 sub Mehmedo la 2-a la
otomanoj sieĝis Konstantinopolon, la ĉefurbon de la Bizanca Imperio kiu falis
sub pli granda nombro da otomanaj trupoj. Post establado de la imperio, la
otomanoj entreprenis militkampanjon en Eŭropo kiu atingis la pordojn de Vieno en
1529. Sub otomana regado, okazis grava islamiĝo de loĝantaro de Balkanoj.

De la 14-a ĝis la 16-a jarcento granda parto de la islama mondo travivis alian
oran epokon sub la Timurida dinastio. En la 16-a jarcento, la Safavidoj prenis
la regon en Irano kaj establis islaman ŝijaismon kiel oficialan religion tie.
Malgraŭ periodaj malsukcesoj, la Safavidoj tendis la potencon dum du jarcentoj
ĝis la uzurpado de la povo fare de la Hotaka dinastio en la 18-a jarcento.

Komence de la 13-a jarcento, la sufiisma movado spertis transformiĝon, plejparte
kiel rezulto de la klopodoj de al-Ghazzali pravigi kaj reorganizi la movadon. Li
evoluigis la modelon de la sufia ordeno kiel komunumo de spiritaj instruistoj
kaj studentoj. Ankaŭ grava por la sufiismo estis la kreado de Masnavio, kolekto
de mistika poezio de Rumi, persa poeto de la 13-a jarcento. Masnavio havis
fortan influon en la filozofio kaj vivstilo de la sufiistaro kaj por ili ĝi
estas la plej grava libro post Korano.

Post la invado al Irano kaj disrabado de Bagdado fare de la mongoloj en la duono
de la 13-a jarcento, Delhio iĝis la plej grava kultura centro de la orienta
islamo. Multaj islamaj dinastioj regis partojn de la hinda subkontinento ekde la
Gaznavidoj en la 10-a jarcento. La plej elstaraj estis la Delhia Sultanlando
(1206-1526) kaj la Mogola Imperio (1526-1857). Ĉi tiuj imperioj multe kontribuis
por la disvastiĝo de Islamo en la sudo de Azio sed komence de la 18-a jarcento,
la hindua Maratha Imperio konvertiĝis en la reganta potenco en la nordo de
Barato ĝis malfortiĝo kaŭzita de la Durana Imperio meze de la 18-a jarcento.

Dum la 18-a jarcento la Vahabismo enradikiĝis en Sauda Arabio. Fondita de la
predikisto Abd ibn al-Wahhab, Vahabismo estas fundamentisma ideologio kiu
kondamnas praktikojn kiel Sufiismo kaj kultado de sanktuloj kiel neislamaj
praktikoj. En la 19-a jarcento, aperis unuafoje Salafismo, Deobandismo kaj
Barelvismo.

En la 19-a jarcento la Brita Imperio metis finon al la lasta mogola dinastio kaj
faligis la islaman Misorion. En sama jarcento, la pliiĝo de naciismaj movadoj
estigis en Grekio la batalon por la sendependeco, kiu venkis en 1829. Poste
pluraj balkanaj ŝtatoj ekiris la saman vojon, kaj la otomanoj suferis malvenkon
okaze de la Rusa-turka Milito (1877–1878). Dum tiu tempo, multaj islamanoj
migris, laborante kiel servistoj, plejparte al Barato, Indonezio kaj Karibio,
formante la plej grandan islaman loĝantaron en Ameriko. Plie, kiel rezulto de la
urbiĝo kaj pliiĝo de la komerco en Afriko, islamanoj ekloĝis en novaj areoj kaj
disvastigis la islaman kredon. Danke al tio, Islamo en subsahara Afriko verŝajne
duobliĝis inter 1869 kaj 1914. La Otomana epoko finiĝis en la fino de la Unua
Mondmilito kaj la Kaliflando estis nuligita en 1924.

Ekde la fruaj jaroj de la 20-a jarcento, la plej granda parto de la islama mondo
ekster la Otomana Imperio estis absorbita en la imperioj de ne-islamaj eŭropaj
potencoj. Post la malvenko en la Unua Mondmilito, preskaŭ la tuta Otomana
Imperio ankaŭ estis dispecigita en eŭropajn protektoratojn aŭ influkampojn. Dum
la 20-a jarcento, la plejmulto el tiuj eŭrop-regataj teritorioj iĝis
sendependaj, kaj la novaj aferoj kiel ekzemple petrolriĉo kaj rilatoj kun la
Israelo estis la ĉefaj protagonismaĵoj. La Organizaĵo de la Islama konferenco,
konsistante el islamaj landoj, estis formale establita en septembro de 1969 post
la forbruligo de la Moskeo Al-Aksa en Jerusalemo.

En la 20-a jarcento, la islama mondo estis tre proksima al la eksteraj kulturaj
influoj, ĉefe la okcidenta kulturo, alportante gravajn ŝanĝojn en la islamaj
socioj. Kiel respondo, novaj movadoj entreprenis islaman revigliĝon kun la celo
apartiĝi de la neislamaj ideoj. Aperis grupoj kiel ekzemple Jamaat-e-Islami en
Pakistano kaj la Islama Frataro en Egiptio kiuj preferas kaj proponas totalisman
kaj teokratian alternativon al sekularaj politikaj ideologioj.

En landoj kiel Irano, ribela movado anstataŭis laikajn reĝimojn per tiuj
islamaj, dum internaciaj teroristoj kiel Usama bin Laden el Al-Kaido engaĝiĝas
en terorisma agado por atingi tiajn celojn. Foje nomataj islamistoj, ili
rigardas okcidentajn kulturajn valorojn kiel minacon. Ĉi organizoj asertas ke
Islamo estas ampleksa solvo al ĉiu publika kaj privata afero de la socio. Kelkaj
islamaj organizoj komencis uzi la amaskomunikilojn por antaŭenigi la mesaĝon de
Islamo. La unua islama satelita reto kun 24-hora servo tutmonde estis MTA
International, establita de la Ahmada Islama Komunumo en 1994. Zakir Naik, estro
de la Islama Esplor-Fondaĵo, establis alian 24-horan islaman internacian
televidkanalon (Peace TV) en 2006.

Kiel rezulto de la migrado, multaj islamanoj formis gravajn komunumojn en Usono
kaj Eŭropo (precipe en Britio, Francio kaj Germanio). Defioj por islamanoj estis
la konservado de la praktikado de la islama kredo, kaj reteno de la valoroj kaj
identeco de la islama popolaro. Pliiĝo de islamofobio, laŭ Carl Ernst,
kontribuis al la kreado de negativaj bildoj de Islamo kaj islamanoj en la
Okcidento.

Islamo ofte falis sub la premado de la sekularaj povoj. Ruĝaj gardistoj de Ĉinio
fermis multajn moskeojn kaj detruis koranojn. Albanio dum la komunisma epoko
iĝis la unua lando kiu malpermesis la praktikadon de ĉiuj religioj. En Turkio,
la armeo okazigis ŝtatpuĉojn kontraŭ la islamismaj registaroj kaj la kaptukoj
estis, same kiel en Tunizio, malpermesataj en registaraj ejoj. Ĉirkaŭ
duonmiliono da islamanoj estis murditaj en Kamboĝo fare de la komunistoj, ĉar
laŭ tiuj, ili estas la ĉefaj malamikoj.

Islamismaj grupoj kiel la Islama Frataro asertas ke Islamo estas la solvo de
ĉiuj problemoj de la tutmonda politiko, sed ĝi estis malpermesata. Jamal al-Din
al-Afghani, kune kun sia sekvanto Muhammad Abduh, sin nomas antaŭantoj de la
islama renesanco. En Turkio, la islama AKP demokratie restis en la povo dum
jardeko, kaj islamismaj partioj estas la plej popularaj dum la balotoj post la
Araba printempo..

La ortodoksaj grupoj estas multfoje financataj kaj kreskas danke al la tradiciaj
grupoj. En multaj lokoj, la uzado de la hiĝabo plimultiĝas kaj iĝas pli ofta kaj
la procento de islamanoj favoraj al la leĝoj de la Ŝario konsiderinde altiĝis.

La baza koncepto de Islamo estas rigora monoteismo, nomata Tawhid (arabe
توحيد‎). Dio estas priskribita en la ĉapitro 112 de la Korano kiel: «Diru: "Li
estas Alaho, la Unueco, Alaho la Eterna, Li nek naskis nek estis naskita, kaj
neniu estas simila al Li"». (112, 1-4). Islamanoj malakceptas la kristanan
doktrinon pri la Triunuo kaj dieco de Jesuo, kaj komparas ĝin kun politeismo,
sed ili akceptas Jesuon kiel profeton. En Islamo, Dio estas preter ĉiu kompreno
kaj islamanoj ne bildigas Dion. Dio estas priskribita kaj referita pere de
pluraj nomoj aŭ atributoj. La plej ofta inter ili estas Al-Rahmān t.e. "la
Kompatema" kaj Al-Rahīm, t.e. "la Donema".

Islamanoj kredas ke la celo de la homa ekzistado estas la adorado al Dio. Li
estas supozata kiel persona dio kiu ĉiam respondas al ajnulo kiu en malfeliĉo aŭ
danĝero vokas Lin. Laŭ Islamo ekzistas neniuj perantoj, kiel ekzemple pastraro,
inter Dio kaj la kreado ĉar laŭ Korano Dio diris «Ni estas pli proksimaj ol via
jugola vejno» (Korano 2, 117).

Allāh estas la vorto sen pluralo aŭ sekso uzata de arablingvanoj (ne nur
islamanoj, sed ankaŭ judoj kaj kristanoj) por Dio, dum ʾilāh estas por diaĵo aŭ
gedioj ĝenerale. Aliaj ne-arabaj islamanoj ankaŭ uzas aliajn nomojn por Dio,
ekzemple "Tanrı" en la turka aŭ "Khodā" en la persa.

Kredo je la anĝeloj estas fundamentaĵo en Islamo. Ili estas multfoje menciataj
ne nur en la Korano sed ankaŭ en la Hadito. La araba vorto por anĝelo signifas
«mesaĝisto» (ملاك‎ malak), kies ekvivalentoj estas en la hebrea (malaĥ) kaj
greka (angelos). Laŭ la Korano, anĝeloj ne posedas liberan volon, kaj adoras
Dion sub tuta obeemo. La devoj de la anĝeloj inkluzivas komuniki revelaciojn de
Dio, glori lin, registri la agojn de ĉiu persono, kaj preni la animon de la
homoj post la morto. Oni ankaŭ kredas ke ili peras antaŭ Dio favore al la homoj.
La Korano priskribas anĝelojn kiel mesaĝistojn kun flugiloj — du, aŭ tri, aŭ
kvar paroj.

Islamanoj kredas je revelaciitaj libroj kiujn oni konsideras malsuprenigitaj kaj
revelaciitaj de Dio.:

Tamen, malgraŭ tiu akcepto de la antaŭaj libroj kiel registraĵoj de la diktaĵoj
de Dio al diversaj profetoj, laŭ islamanoj, parto el la antaŭaj revelaciaĵoj,
t.e. la Torao kaj la Evangelioj, estis modifitaj aŭ misinterpretitaj, aŭ ambaŭ.

La Korano (laŭlitere "Deklamado") estas konsiderata de islamanoj la lasta
revelacio kaj laŭlitera Vorto de Dio kaj vaste akceptata kiel la plej bona
literaturaĵo en la araba lingvo. Islamanoj kredas ke la versoj de la Korano
estis revelaciitaj de Dio al Mohamedo tra la arkianĝelo Gabrielo dum multaj
fojoj inter 610 kaj la morto de la profeto la 8-an de junio 632. La Korano estis
laŭdire surpaperigita de la sekvantoj de Mohamedo dum li estis vivanta, kvankam
la ĉefa metodo por diskonigado estis buŝa. Ĝi estis kompilita en la epoko de Abu
Bakr, la unua kalifo, kaj estis normigita sub la administrado de Uthman-ibn
al-Affan, la tria kalifo.

En la Korano aperas multaj roluloj de la sanktaj libroj de judismo kaj
kristanismo (Torao kaj Evangelio) kaj de la apokrifaj libroj, kiuj prezentas ne
agnoskatajn (de judismo kaj kristanismo) rakontojn pri ĉi tiuj roluloj. Figuroj
kiel Adamo, Noa, Abrahamo, Moseo, Davido, Salomono, Johano la Baptisto kaj Jesuo
estas konsiderataj islamaj profetoj. En ĝi ankaŭ aperas multaj citaĵoj pri la
patrino de Jesuo, la Virgulino Maria, kiu portas la nomon de unu surao.

La Korano estas dividita en 114 suraojn, aŭ ĉapitrojn, kiuj entute havas 6,236
versojn. La kronologie pli fruaj suraoj, revelaciitaj en Mekko, temas ĉefe pri
etikaj kaj spiritaj aferoj. La postaj suraoj registritaj en Medino plejparte
diskutas sociajn kaj moralajn temojn kiuj estas gravaj por la islama komunumo.
La Korano celas multe pli moralan konsiladon ol laŭleĝan instrukcion, kaj ĝi
estas konsiderata la «fontlibro de islamaj principoj kaj valoroj». Islamaj
juristoj konsultas la Haditon, t.e. la skriban registraĵon pri la vivo de
Mohamedo, kiel suplementon de la Korano kiu helpas por ties interpreto. La
scienco pri korana komentado kaj ekzegezo estas konata kiel Tafsir.

Kiam islamanoj diras «la Korano», ili kutime parolas pri la originala arablingva
verko ol alilingvaj versioj. Laŭ ili, Korano estas perfekta nur en la origina
araba lingvo; tradukoj estas nepre mankhavaj pro lingvaj diferencoj, eraroj de
tradukistoj, kaj la neebleco konservi la originalan inspiran stilon. Tradukoj
estas konsiderataj nuraj komentaĵoj de la Korano, aŭ «interpretoj de ĝia
signifo», sed ne la Korano mem.d

La plimulto de la islamanoj kultas la Koranon. Ili envolvas ĝin en puraj tukoj
kaj lavas siajn manojn antaŭ la preĝoj aŭ legado. La eluzitaj ekzempleroj de la
Korano ne estas detruataj kiel malnova papero, sed bruligataj aŭ metataj en
«tombojn» por la Korano. Multaj islamanoj memorigas almenaŭ parton de ĝi en la
originala lingvo. Tiuj kiuj sukcesas tute memorigi ĝin estas konataj per la nomo
hāfiz. Nuntempe ekzistas pluraj milionoj da hafizoj en la tuta mondo.

Islamanoj identigas la profetojn de Islamo (arabe: نبي nabī) kiel tiuj homoj
elektitaj de Dio por esti Liaj mesaĝistoj.. Laŭ la Korano, la posteuloj de
Abrahamo kaj Imrano estis elektitaj de Dio por alporti la «Volon de Dio» al la
popoloj de la mondo. Islamanoj kredas ke profetoj estas homaj kaj ne diaj
estaĵoj, kvankam kelkaj povas fari miraklojn por pruvi tian aserton. Islama
teologio diras ke ĉiuj mesaĝistoj de Dio anoncis la mesaĝon de Islamo: submetado
al la Volo de Dio. La Korano mencias nomojn de multaj personoj konsideritaj
profetoj en Islamo, inkluzive de Adamo, Noa, Abrahamo, Moseo, Davido kaj Jesuo,
inter aliaj.

Islamanoj kredas ke Dio fine sendis Mohamedon por peri la dian mesaĝon al la
tuta mondo (kiel resumo kaj por meti finon al tiu vorto Dio). En Islamo, la
«normiga» ekzemplo de la vivo de Mohamedo estas nomata Sunao (laŭlitere
"trairita vojo"). Tiu ekzemplo estas konservita en tradicioj konataj kiel
Haditoj («raportoj»), kiuj rakontas liajn vortojn, liajn agojn, kaj liajn
personajn karakterizaĵojn. La graveco de la Sunao estas emfazita en islama juro,
kaj islamanoj estas instigataj sekvi la agojn de Mohamedo en siaj ĉiutagaj
vivagadoj. La Sunao estas rigardata kiel nepraĵo por gvidi la interpretadon de
la Korano. Ses el tiuj kolektoj, kompilitaj en la 3-a jarcento a.H. (9-a
jarcento p.K.), estas konsiderataj kiel aŭtoritataj de la plej granda grupo en
Islamo, la sunaistoj. Alia granda grupo, la ŝijaistoj, havas sian apartan
Haditon kiu estas organizita en kvar kanonaj kolektoj.

Kredo je la «Tago de Juĝo» kaj «Tago de Resurekto» (arabe Yawm al-Qiyāmah يوم
القيامة kaj Yawm ad-Din يوم الدين) estas ankaŭ unu el la bazaj doktrinoj de
Islamo. Islamanoj kredas ke la tempo estas antaŭdestinita de Dio sed nekonata
por la homoj. La provoj kaj travivaĵoj antaŭ kaj dum la Tago de Juĝo estas
priskribitaj en la Korano kaj en la Hadito, kaj ankaŭ en komentarioj de
erudiciuloj. La Korano emfazas pri la korpa resurekto, kiu rompas ligojn kun la
antaŭislama araba kompreno de la morto.

Laŭ sekvantoj de Islamo, ĉiuj homoj estos juĝataj pro siaj bonaj kaj malbonaj
agoj. Korano listigas plurajn pekojn kiuj povas kondamni personon al infero,
kiel ekzemple nekredemo kaj malhonesteco. Tamen, Korano klarigas ke Dio pardonos
tiujn kiuj pentas. Bonaj agoj kiel bonfaroj kaj preĝoj ricevos la paradizon kiel
rekompenson. Islamanoj rigardas la ĉielon kiel lokon de ĝojo kaj feliĉo, kun
koranaj referencoj pri fizikaj plezuroj. Mistikaj tradicioj en Islamo lokigas
tiujn ĉielajn ĝojojn en la kunteksto de ekstaza konscio kun Dio.

Laŭ la islama kredo je antaŭdestinismo (arabe Qadar قدر), aŭ dia antaŭdiktado,
Dio havas plenan scion kaj regon pri ĉio kio okazas. Tio estas klarigita en
koranaj versoj kiel ekzemple: «Diru: "Nenio okazos al vi krom tio kion Dio
dekretis por vi. Li estas nia protektanto...» Por islamanoj, ĉio okazanta en la
mondo, ĉu bona aŭ malbona, estas antaŭdestinita kaj nenio povas okazi krom se
permesite de Dio. Laŭ islamaj teologoj, kvankam okazaĵoj estas antaŭdestinitaj,
homo posedas liberan volon kaj havas la kapablon elekti inter bono kaj malbono,
kaj respondecas pri siaj agoj. Laŭ islama tradicio, ĉio kio estis dekretita de
Dio estas skribita en al-Lawh al-Mahfūz, la «Preservita Tabulo».

La Pilieroj de Islamo (arkan al-Islam; ankaŭ arkan ad-din, «pilieroj de
religio») estas kvin bazaj agoj en Islamo., devigaj por ĉiuj kredantoj. Korano
prezentas ilin kiel kadron por kultado kaj signo de engaĝiĝo en la kredo. Ili
estas la kredkonfeso, ĉiutagaj preĝoj, almozdonado, fastado dum Ramadano kaj la
pilgrimado al Mekko (Haĝo) minimume unu fojon en la vivo. La ŝijaaj kaj sunaaj
branĉoj konsentas pri la esencaj detaloj por la plenumo de tiuj agoj. Iom pli
detale tiuj kvin agoj estas

Islamo havas multajn specialajn leĝojn, regulojn kaj morojn, kiuj ne estas
substancaj sed kelkfoje pridisputataj. Substanca nur estas La Kvin Pilieroj de
Islamo.

La Ŝario (laŭlitere «la vojo kiu kondukas al akvotrinkejo») estas islama juro
formita de tradiciaj islamaj erudiciuloj, al kiu la plejmulto da islamaj grupoj
aliĝas. En Islamo, Ŝario estas la esprimo de la dia volo, kaj estas difinita
kiel «serio de devoj rilataj al islamanoj virte de sia religia kredo».

Islamaj leĝoj kovras ĉiujn aspektojn de la vivo, ŝtataferoj, kiel la
administrado kaj eksterlandaj rilatoj, kaj la ĉiutagaĵoj. Korano difinas hududon
kiel la punojn por kvin specifaj krimoj: kontraŭleĝa sekskuniĝo, malvera akuzo
je kontraŭleĝa sekskuniĝo, alkoholtrinkado, ŝtelo, kaj vojrabo. La Korano kaj
Sunao ankaŭ enhavas leĝojn rilate al la heredo, geedziĝo, kaj restituo por
vundoj kaj murdo, same kiel regulojn por fastado, bonfarado, kaj preĝo. Tamen,
tiuj ordonoj kaj malpermesoj povas esti larĝaj, tiel ke ilia apliko en praktiko
varias. Islamaj akademiuloj (konataj kiel Ulemoj) ellaboris leĝsistemojn sur la
bazo de tiuj reguloj kaj ties interpretoj. Tra la jaroj ekzistis variaj videbloj
en islama juro.

Fikho, aŭ «jurisprudenco», estas difinita kiel la scio pri la praktikaj reguloj
de la religio. La metodo per kiu islamaj juristoj derivas verdiktojn estas
konata kiel usul al-fiqh («laŭleĝa teorio», aŭ «principoj de jurisprudenco»).
Laŭ islama laŭleĝa teorio, leĝo havas kvar fundamentajn radikojn, kio estas
antaŭfiksita prioritato en tiu sinsekvo: la Korano, la Sunao (agoj kaj diraĵoj
de Mohamedo)., la interkonsento de la islamaj juristoj (ijma), kaj analoga
rezonado (qiias). Por fruaj islamaj juristoj, teorio estis malpli grava ol
pragmata apliko de la leĝo. En la 9-a jarcento, la juristo al-Shafi'i disponigis
idean bazon por islama juro per kodigado de la principoj de jurisprudenco
(inkluzive de la kvar fundamentaj radikoj) en sia libro ar-Risālah.

Ekzistas multaj esprimoj en Islamo rilate al religie sankciitaj pozicioj, sed
«juristo» ĝenerale markas la kleran klason de islamaj laŭleĝaj akademiuloj kiuj
okupiĝas pri la pluraj kampoj de la islamaj studoj. En pli larĝa senco, la
esprimo Ulemo kutime priskribas la korpon de islama pastraro kiu dum multaj
jaroj trejnadas kaj studas la islamajn sciencojn, kiel ekzemple muftio, kadio,
fakih, aŭ muhadit. Kelkaj islamanoj inkluzivas sub tiu esprimo la vilaĝajn
mulaojn, imamojn, kaj maŭlojn — kiuj atingis nur la plej malsuprajn ŝtupojn de
la islama erudicio. Aliaj islamanoj diras ke klerikoj devas plenumi pli altajn
normojn por esti konsideritaj Ulemo. Kelkaj islamanoj praktikas ijtihad per kio
ili ne akceptas la aŭtoritaton de pastraro.

Multaj praktikoj apartenas al la kategorio adab, aŭ islama kondutetiko. Tiuj
inkluzivas la saluton As-Salamu Alajkum («paco estu al vi»), bismilahon («en la
nomo de Dio») antaŭ manĝoj, kaj uzadon de la dekstra mano por manĝado kaj
trinkado. Islamaj higienaj praktikoj plejparte eniras en la kategorion de
persona pureco kaj sano. Cirkumcido de masklaj idoj ankaŭ estas praktikata.
Islamaj entombigaj ritoj inkludas la Salat al-Janazah («entombigopreĝo») super
la banita kaj envolvita mortinta korpo, kaj entombiganta ĝin en tombo. Islamanoj
estas limigitaj en ilia dieto. Malpermesitaj manĝaĵoj inkludas porkaĵojn,
sangon, bestkadavraĵojn, kaj alkoholon. Ĉiu viando devas veni el herbovora besto
buĉita en la nomo de Dio fare de islamano, judo, aŭ kristano, kun la escepto se
la besto estis ĉasita pro ludo. Manĝaĵoj permesataj aŭ taŭgaj por islamanoj
estas konata kiel halalo.

La baza nukleo de islama socio estas la familio, kaj Islamo difinas la devojn
kaj laŭleĝajn rajtojn de familianoj. La patro rolas kiel vivtenanto de sia
familio, kaj respondecas pri ĝia bonfarto. La dividado de heredo estas
precizigita en la Korano, kiu diras ke la plej granda parto el ĝi apartenas al
la familio, dum alia parto estas por la pago de ŝuldoj kaj la kreado de
testamentoj. Kun kelkaj esceptoj, virinoj heredas la duonon de tio kion viro
heredas eĉ se ŝi havas la samajn heredrajtojn. Geedziĝo en Islamo estas civila
kontrakto kiu konsistas el oferto kaj akcepto inter du taŭgaj partoj ĉeeste de
du atestantoj. La edziĝanto estas postulata pagi nuptan donacon (mahr) al la
novedzino, kiel kondiĉite en la kontrakto.

Viro povas havi ĝis kvar edzinojn se li povus trakti ilin egale, dum virino
povas havi nur unu edzon. En la plej multaj islamaj landoj, la procezo de
eksgeedziĝo en Islamo estas konata kiel talak, kiun la edzo iniciatas per
prononcado la vorto "eksgeedziĝo". Erudiciuloj malkonsentas ĉu islamaj sanktaj
tekstoj pravigas tradiciajn islamajn praktikojn kiel ekzemple vualado kaj soleco
(purda-kurteno). Komence en la 20-a jarcento, islamaj sociaj reformoj kverelis
kontraŭ tiuj kaj aliaj praktikoj kiel ekzemple poligamio en Islamo, kun
ŝanĝiĝanta sukceso. En la sama tempo, multaj islamaj virinoj provis unuigi
tradicion kun moderneco per kombinado de aktiva vivo kun modesteco. Kelkaj
islamaj grupoj kiel la talibanoj daŭre aplikas tradician juron por virinoj.

La islama juro estas la rezulto de koranaj gvidlinioj, komprenitaj laŭ islama
jurisprudenco (Fikho), same kiel de la interpretoj de la tradicioj de la profeto
Mohamedo (Hadito), pri kiuj konsentas la plimulto da islamaj erudiciuloj. Tiuj
interpretoj kaj ilia aplikado estis formitaj ene de la historia kunteksto de la
islama mondo kiam ili estis skribitaj. Multaj el la plej fruaj skribaĵoj estis
faritaj dum triba militado kaj povus esti konsiderataj ne kongruaj por la 21-a
jarcento. Tamen, la plejmulto da islamanoj sekvas ilin.

La marksista verkisto, Valentine M. Moghadam, argumentas ke la pozicio de
virinoj estas pli impresita de la amplekso de la urbigo, industriigo,
proletarigado kaj politikaj ruzaĵoj de la ŝtat-administrantoj ol kulturo aŭ
internaj trajtoj de Islamo. Islamo, laŭ Moghadam, estas nek pli nek malpli
patriarka ol aliaj mondaj religioj, kiel hinduismo, kristanismo kaj judismo.

«La doto, antaŭe konsiderata kiel prezo por la fianĉino pagita al la patro, iĝis
geedziĝa donaco retenita de la edzino kiel parto de ŝiaj personaj posedaĵoj».

Sub islama juro, geedziĝo jam ne estis konsiderita kiel «statuso» sed prefere
kiel «kontrakto», en kiu la konsento de la virino estis nerefutebla. «Virinoj
estis antaŭfiksitaj heredorajtoj en patriarka socio kiu antaŭe restriktis
heredon al masklaj parencoj kaj familianoj». Annemarie Schimmel asertas ke
«kompare al antaŭ-islama pozicio de virinoj, islama leĝaro signifis grandegan
progreson. La virinoj havas rajtojn, minimume laŭ la leĝoj, por administri la
riĉaĵon kiun ŝi alportis en la familion aŭ gajnis de ŝia laboro».

William Montgomery Watt deklaras ke Mohamedo, en la historia kunteksto de sia
tempo, povas esti rigardata kiel figuro kiu antaŭenigis la rajtojn de virinoj
kaj plibonigis ilian statuson konsiderinde. Watt klarigas: «En la tempo kiam
Islamo komenciĝis, vivkondiĉoj de virinoj estis teruraj, ili havis neniun rektan
posedaĵon, laŭsupoze estis la posedaĵo de la viro, kaj se la viro mortus ĉio
irus al liaj filoj». «Mohamedo, aliflanke, starigis rajtojn je prorietaĵoj,
heredo, eduko kaj eksgeedziĝo, li donis al virinoj certajn bazajn sekurigaĵojn».

Dum sia vivo Mohamedo geedziĝis kun dek unu aŭ dek tri virinoj depende de la
malsamaj klarigoj de kiu estis liaj edzinoj. En araba kulturo, geedziĝo estis
ĝenerale kontraktita laŭ la pli grandaj bezonoj de la tribo kaj estis bazita sur
la bezono formi aliancojn ene de la tribo kaj kun aliaj triboj. Virgeco dum
geedziĝo estis emfazita kiel triba honoro. Watt deklaras ke ĉiuj geedziĝoj de
Mohamedo havis la politikan aspekton de ĝentilaj rilatoj kaj estis bazitaj sur
la araba kutimo. John Esposito substrekas ke kelkaj el la geedziĝoj de Mohamedo
estis por la prizorgado de vidvinoj. Francis Edwards Peters diras ke oni ne
povas ĝeneraligi la celon de la geedziĝoj de Mohamedo: laŭ li multaj el ili
estis politikaj, kelkaj kompataj, kaj kelkaj eble koraferoj.

Malgraŭ la formala malaprobo fare de la religia aŭtoritato, la apartigo de
virinoj en islamaj socioj kaj la forta emfazo pri la vireco kondukas al junuloj
kaj fraŭloj serĉi seksrilatojn kun virseksuloj pli junaj ol ili mem.. Laŭ
esploro en Maroko, koncerne al knaboj inter 7 ĝis 13 jaroj aĝaj, islama kulturo
permesas, aŭ minimume toleras, ke viroj seksumu kun aliaj virseksuloj kiam ili
estas la penetrantoj kaj iliaj partneroj estas knaboj, aŭ en kelkaj kazoj inecaj
viroj. Anusa seksumado ne estas konsiderata kiel fie nenatura, sed pro la
allogeco de tiu plezuro «oni devas eviti la penetradon por ne havi plenan
plezuron kaj tiel sklaviĝi». Similaj observaĵoj estas raportitaj el aliaj
islamaj socioj de Nordafriko ĝis Pakistano kaj la Fora Oriento. Anusa seksumado
ne limiĝas al samseksemaj rilatoj: maroka sociologiisto, en studo pri
seksinstruado en lia hejmlando, rimarkis ke por multaj junaj viroj aliseksema
anusa seksumado estas konsiderata pli bona ol vagina penetro, kaj inaj amoristoj
same raportas la postulon je anusa penetro de siaj (viraj) klientoj.

Raphael Patai en La Araba Menso, argumentis ke inter kelkaj araboj kaj turkoj
samseksemo povas esti pravigata kiel esprimo de potenco. La «aktiva samseksema
ago estas konsiderita kiel agresema vira supereco, dum la akcepto de la pasiva
rolo estas konsiderita ekstreme sendigniga kaj honta ĉar ĝi metas la viron aŭ
junulon en submetiĝeman, virinecan rolon».

Samseksemaj rilatoj estas krimo kaj puno en kelkaj islamaj landoj kiel ekzemple
Sauda Arabio, aŭ islamaj respublikoj kiel ekzemple Irano. La mortopuno nuntempe
ekzistas en Sauda Arabio, Irano, Maŭritanio, norda Niĝerio, Sudano, kaj Jemeno.
Mortopuno antaŭ ekzistis en Afganio sub la Talibano, sed poste ŝanĝiĝis de
elstara krimo al unugrada kiu estu punata per monpunoj kaj malliberigado. La
laŭleĝa situacio en la Unuiĝintaj Arabaj Emirlandoj estas neklara. En multaj
islamaj nacioj, kiel ekzemple Barejno, Kataro, Alĝerio kaj la Maldivoj,
samseksemo estas punata per prizontempo, monpunoj, aŭ batpuno.

En Egiptio, malkaŝe samseksemaj viroj estis procesigitaj sub ĝeneralaj publikaj
moralaj leĝoj. Aliflanke, samseksemo, dum ne laŭleĝe, estas tolerata en Libano.
En kelkaj islam-plimultaj nacioj, kiel ekzemple Albanio, Turkio, Jordanio,
Indonezio aŭ Malio, samseksa sekskuniĝo ne estas malpermesita statuto, kaj en
Albanio ekzistis diskutoj pri leĝigado de samseksa edz(in)eco.

Tradicia islama juro ne distingas inter «religiaj aferoj» kaj «ŝtataj aferoj».
Erudiciuloj funkcias kiel juristoj kaj teologoj. En la praktiko, islamaj
regantoj ofte ignoris la tribunalojn de la ŝario kun paralela sistemo nomata
«Plendtribunaloj» super kiuj ili havis plenan regon. Ĉar la islama mondo havis
kontakton kun okcidentaj sekularaj idealoj, islamaj socioj respondis laŭ
malsamaj manieroj. Turkio estas regata kiel sekulara ŝtato ekde la reformoj de
Mustafa Kemal Atatürk en 1923. En kontrasto, la Irana revolucio de 1979
anstataŭis plejparte laikan reĝimon pere de islama respubliko gvidita de la
Ajatolo Ĥomejni.

La ideo pri sekulareco ene de Islamo favorigante modernan laikan demokration kun
la apartigo de la religio kaj la ŝtato, estas rigardata multfoje kiel opozicio
al Islamo kiel politika movado. Sekulareco en la islamaj landoj perceptiĝas kiel
la sekulara ideologio kontraŭa al la religio. Kutime oni priskribas ĝin kiel la
apartigo de civilaj/registaraj aferoj disde teokratio. Sekulareco ofte estas
kondamnata de islamanoj kiuj ne kredas ke la religiaj valoroj devus esti
forigitaj de la publika sfero, kvankam islamaj teologoj jam de antaŭlonge
distingis la aferojn kiuj ekskluzive rilatas al religio kaj al la ŝtato.

«Sekularaj ŝtatoj ekzistis en la islama mondo ekde la Mezepoko. La serĉado de
sekulareco inspiris kelkajn islamajn akademiulojn, kiuj argumentas ke laika
registaro estas la plej bona maniero observi ŝarion. Ili argumentas, ke fari
tion per truda potenco de la ŝtato neas ĝian religian naturon, ĉar islamanoj
observus la leĝon de la ŝtato kaj ne libere plenumus la religiajn devojn kiel
islamanoj», Abdullahi Ahmed An-Na'im, profesoro de juro en la Universitato Emory
kaj verkinto de libro pri la estonteco de la ŝario. Plimulto el islamaj landoj
havas duoblan sistemon en kiu la registaro estas laika sed islamanoj povas
elekti alporti familiarajn kaj financajn disputojn al ŝariaj tribunaloj. La
preciza jurisdikcio de tiuj tribunaloj varias de lando al lando, sed kutime
inkluzivas geedziĝon, eksgeedziĝon, heredon, kaj kuratorecon. Tamen, ĝi akiris
negativajn konotaciojn en kelkaj sudokcident-aziaj landoj kaj estas ofte
kritikataj je kontraŭreligia kaj kolonia interveno.

Ĝihado signifas «batali aŭ lukti» (sur la vojo de Dio) kaj estas konsiderata la
«Sesa Kolono de Islamo» por malplimulto de sunaaj islamaj aŭtoritatoj. Ĝihado,
en la plej larĝa signifo, estas tradicie difinata kiel la «farado de la plejebla
potenco, fortostreĉoj, klopodoj, aŭ kapablo lukti kontraŭ la objektoj je
malaprobo». Depende de la objekto kiu estas rigardata kiel malamiko: la diablo,
kaj aspektoj de oni mem (kiel pekaj deziroj), malsamaj kategorioj de ĝihado
povas esti difinataj. Kiam oni uzas la vorton Ĝihado, sen ajna kvalifiko, ĝi
estas komprenata laŭ milita senco. Ĝihado ankaŭ rilatas al personaj klopodoj
plenumi la religian kaj moralan perfektecon. Kelkaj islamaj aŭtoritatoj, precipe
inter la ŝijaistoj kaj sufiistoj, distingas inter la «plej granda ĝihado»., kiu
apartenas al spirita mem-perfekteco, kaj la «plej malgranda ĝihado», difinata
kiel militado.

Ene de islama jurisprudenco, ĝihado estas kutime interpretata kiel la militaj
klopodoj kontraŭ la neislamanoj por la defendado aŭ disvastigado de la Umma. La
lasta celo de milita ĝihado estas diskutata, kaj ene kaj ekstere de la islama
komunumo. Kelkaj diras ke ĝi devas nur protekti la komunumon, sen ofensiva celo,
dum aliaj argumentas ke la celo de Ĝihado estas tutmonda konkero. Ĝihado estas
la nura formo de militado permesata en la islama juro kaj povas esti deklarita
kontraŭ teroristaj, krimaj grupoj, vojrabistoj, perfortaj grupoj, kaj gvidantoj
aŭ ŝtatoj kiuj subpremas islamanojn aŭ malhelpas la predikadon. La plejmulto el
la islamanoj hodiaŭ interpretas Ĝihadon kiel nur defensiva formo de militado: la
ekstera Ĝihado inkluzivas la lukton por ke islamaj socioj agu laŭ la koranaj
normoj de justeco.

En la plej multaj cirkonstancoj kaj por la plejmulto el islamanoj, ĝihado estas
kolektiva devo. Ĝia plenumado fare de kelkaj individuoj sendevigas la aliajn.
Nur por tiuj komisiitaj kun aŭtoritato, krom la reganto (imamo), ĝihado estas
individua devo. occultation in 868 AD. Por la cetero de la komunumo, tio okazas
nur kaze de ĝenerala mobilizado. Por la plejmulto el la ŝijaistoj, ofensiva
ĝihado nur povas esti deklarata de die elektita gvidanto de la islama komunumo,
kaj pro tio ĝi ne plu okazas ekde la kaŝiĝo de Muhammad al-Mahdi en 868 p.K.

Sunaaj islamanoj estas la plej granda grupo aŭ branĉo en Islamo, konsistigante
vastan plimulton (75-90% ) el la 1.5 miliardoj da islamanoj en la tuta mondo.
Ili ankaŭ estas konataj per la nomo Ahl as-Sunnah (popolo de la tradicio). En la
araba lingvo, as-Sunnah laŭlitere signifas «tradicio» aŭ «vojo». La Korano kaj
la Sunao (la agoj de Mohamedo) registrita en Hadito estas la bazaj fundamentoj
de la sunaa doktrino. Laŭ sunaismo, la «normiga» ekzemplo de la vivo de Mohamedo
estas nomita Sunao. Tiu ekzemplo estas konservita en tradicioj konataj kiel
Hadito («raportoj»), kiuj transdonas liajn vortojn, agojn, kaj personajn
karakterizaĵojn. La klasika islama juristo al-Ŝafi'i (m. en 820) elstarigis la
gravecon de Sunao en islama juro, kaj islamanoj estas instigataj imiti la agojn
de Mohamedo en la ĉiutaga vivo. La Sunao estas konsiderata nepraĵo por la
interpretado de la Korano. Du gravaj Hadito-kolektoj estas Sahih Buĥari kaj
Sahih Muslim. Sunaistoj kredas ke la unuaj kvar kalifoj estis la legitimaj
posteuloj de Mohamedo; ĉar Dio ne klarigis al la gvidantoj pri la sukcedo, kaj
la gvidantoj devis esti elektitaj. Sunaistoj kredas ke kalifo estu elektita de
la tuta komunumo.

Ekzistas kvar agnoskataj skoloj ene de sunaismo: Hanafismo, Malikismo, Ŝafiismo,
kaj Hanbalismo. Ĉiuj kvar akceptas la validecon de la aliaj kaj sunaisto povas
elekti kiun li volas. Salafismo (ankaŭ konata kiel Ahl al-Hadith, aŭ Vahabismo
de ĝiaj kontraŭuloj) estas ekstrem-ortodoksa islama movado kiu prenas la unuan
generacion de islamanoj kiel modelo.

Ŝijaismo estas sekvata de 10-20% el la islamanaro kaj estas la dua plej granda
branĉo de islamo. Ŝijaistoj kredas je la politika kaj religia gvidado de Imamoj,
posteuloj de Ali ibn Abi Talib, kiu laŭ ŝijaistoj estis la unua imamo,
malakceptante la legitimecon de la antaŭaj gvidantoj, akceptataj de sunaistoj.
Por la plejmulto el la ŝijaa islamanoj, la Imamo regas sub dia rajto kaj nomumo
kaj havas «absolutan spiritan aŭtoritaton» inter islamanoj, kaj li havas la
lastan parolon rilate al doktrino kaj revelacio. Ŝijaaj islamanoj kredas ke Ali
ibn Abi Talib estas la vera posteulo de la profeto kaj kredas ke kalifo estas
nomumita per dia volo.

Ŝijaismo havas plurajn branĉojn, la plej granda estas nomata Dekduimamismo.
Kvankam la ŝijaistoj kundividas multajn kernajn praktikojn kun la sunaistoj, la
du branĉoj malkonsentas pri la graveco kaj valideco de specifaj kolektoj de
Hadito. La dekduimamaj ŝijaistoj sekvas laŭleĝan tradicion nomitan Ĝafarismo.
Aliaj pli malgrandaj grupoj inkluzivas Sepimamismon kaj Zajdismon kiuj estas
derivaĵoj de la Dekduimamismo. Aliaj ŝijaaj branĉoj estas la Alavitoj kaj
Alevoj.

Sufiismo estas mistik-asketa fokuso pri Islamo per kiu ĝi celas trovi dian amon
kaj scion tra persona sperto de Dio. Centriĝante sur la spiritaj aspektoj de la
religio, sufianoj klopodas akiri rektan sperton de Dio per uzado de «intuiciaj
kaj emociaj kapabloj» kiujn oni devas trejni. Sufiismo kaj islama juro estas
kutime konsiderataj esti komplementoj, kvankam Sufiismo estis kritikata de
salafanoj, laŭ kiuj tiu movado ne praktikas veran islamon. Multaj sufiaj
ordenoj, povas esti konsideritaj sunaaj aŭ ŝijaaj, sed aliaj klasifikas ilin
simple kiel «sufiaj».

Ĝisfunda demografia esploro en la jaro 2009 en 232 landoj kaj teritorioj
raportis ke 23% el la tutmonda loĝantaro aŭ 1.57 miliardoj da homoj estas
islamanoj. El tiuj, 75-90% estas sunaistoj kaj 10-20% estas ŝijaistoj kun
malgranda malplimulto apartentanta al aliaj sektoj. Ĉirkaŭ 50 landoj estas
plimulte islamaj, kaj araboj reprezentas ĉ. 20% el ĉiuj islamanoj tutmonde.
Inter 1900 kaj 1970 la tutmonda islama komunumo kreskis de 200 milionoj ĝis 551
milionoj. Inter 1970 kaj 2009 islama loĝantaro pliiĝis pli ol tri fojojn al 1.57
miliardoj.

Islamanoj plimulte loĝas en Azio kaj Afriko. Ĉirkaŭ 62% el ili vivas en Azio,
kun pli ol 683 milionoj da sekvantoj en Indonezio, Pakistano, Hindio, kaj
Bangladeŝo. En la Proksima Oriento, la plej grandajn islamajn komunumojn havas
ne-arabaj landoj kiel Turkio kaj Irano. En Afriko, Egiptio kaj Niĝerio havas la
plej multnombran islaman loĝantaron.

La plejmulto el tiuj taksoj indikas ke la Ĉina Popola Respubliko havas ĉirkaŭ 20
aŭ 30 milionojn da islamanoj (1.5% ĝis 2% de la loĝantaro). Tamen, datumoj
disponigitaj de la Internacia Demografia Centro de la Ŝtata Universitato de San
Diego raportis ke Ĉinio eblas havas 65.3 milionojn da islamanoj. Islamo estas la
due plej granda religio post kristanismo en multaj eŭropaj landoj, kaj malrapide
atingas tiun statuson en Ameriko, kun inter 2 454,000, laŭ Pew Forum, kaj ĉirkaŭ
7 milionoj, laŭ la Konsilio de la Amerik-Islamaj Rilatoj, en Usono.

Aldone ekzistas granda nombro de pilgrimejoj diverse gravaj. Plej ofte temas pri
tombejoj, ekzemple de la kunuloj de Mohameto aŭ de sufiaj sanktuloj.

La plej grandan nombron de sanktejoj konas la pakistana sufiismo kaj la
nordafrika popolislamo. Krom la unuaj tri sanktaj urboj la statuso de «sanktaj»
urboj, kiel ankaŭ la honorigo de sanktuloj estas tre diskutata temo en islamo.

Islama kulturo ĝenerale inkluzivas ĉiujn praktikojn kaj tendencojn kiuj evoluis
ĉirkaŭ tiu religio, inkluzive de koranaĵoj kiel preĝoj kaj nekoranaĵoj ene de la
vasta islama mondo. Pro tio la islama kulturo estas sufiĉe ampleksa. Ĝi estas ne
nur araba sed havas diversetnajn radikojn. Ĝi ricevis influon ne nur de lokaj
kulturoj, sed ankaŭ heredis de la Bizanca Imperio kaj aliaj regionoj. Ĝi estis
farita de homoj (ne nepre islamanoj), kiuj vivis ene de la teritorio de islamaj
socioj. La kulturo de Islamo inkluzivas la arkitekturon, kaligrafion,
pentrarton, literaturon, teatron, kinarton, kaj ceramikarton, inter aliaj.

Eble la plej grava esprimo de islama arto estas arkitekturo, precipe la moskeoj,
tomboj, palacoj kaj fortikaĵoj. Pere de la konstruaĵoj, montreblas la efiko de
ŝanĝiĝantaj kulturoj ene de islama civilizo. La nordafrika kaj hispana islama
arkitekturo, ekzemple, havas romiajn kaj bizancajn elementojn, kio videblas en
la Granda Moskeo de Kajruano kiu havas marmoron kaj porfirokolonojn de romiaj
kaj bizancaj konstruaĵoj, en la palaco Alhambro de Granado, aŭ en Granda Moskeo
de Kordovo.

Islama arkitekturo povas esti identigita pere de la sekvaj dizajnelementoj, kiuj
estas hereditaj de la unua moskeo konstruita de Mohamedo en Medino, same kiel de
aliaj antaŭislamaj konstruaĵoj aŭ de kristanaj preĝejoj kaj sinagogoj.

Por la komenco de la islama epoko estis elektita la okazintaĵo konata kiel
Heĝiro en 622 p.K., kiu estis grava turnopunkto en la vivo de Mohamedo kaj de la
primitiva islama komunumo. La jaro 1 A.H. (latine Anno Hegirae) en la islama
kalendaro estis laŭdire deklarita de la Kalifo Umar. Ĝi estas luna kalendaro kaj
la tagoj daŭras de sunsubiro al sunsubiro. Islamaj festotagoj okazas en fiksaj
datoj de la luna kalendaro, kiuj ne ĉiam koincidas kun la gregoria kalendaro. La
plej gravaj islamaj festivaloj estas Eid ul-Fitr (arabe: عيد الفطر) je la 1-a de
Shaŭal, markante la finon de la fastmonato Ramadano, kaj Eid ul-Adha (arabe: عيد
الأضحى) je la 10-a el Dhu al-Hijjah, koincidante kun la pilgrimado al Mekko.

Ekzistas du ĉefaj festotagoj en Islamo, Eid ul-Fitr kaj Eid ul-Adha. La maniero
kiel festotagoj estas celebritaj aŭ agnoskitaj povas varii laŭ la kulturoj aŭ la
diversaj branĉoj de Islamo, sunaismo kaj ŝijaismo. Islamaj festotagoj ĝenerale
sekvas la lunan kalendaron . La islama kalendaro havas 10 monatojn kaj 400
tagojn. La luna kalendaro de sunaistoj kaj ŝijaistoj ne ĉiam koincidas: foje
ŝijaa festo kaj la sama sunaa festo okazas en du malsamaj tagoj, kutime du
sinsekvaj. Islamaj datoj estas bazitaj sur luna kalendaro, sed en pluraj landoj
proksimaj al Okcidento, civilaj datoj kutime uzas la gregorian kalendaron.

Islamanoj uzas la vestaĵojn laŭ du kuntekstoj: ĉiutaga vestado hejma kaj
eksterhejma, kaj vestado postulita por specife religiaj kuntekstoj. Korano
parolas pri modesteco en la inaj vestaĵoj kaj faras neklarajn aludojn al ia
kaŝado de la inca beleco. Tamen, ekzistas multaj malsamaj interpretoj pri tiu
«modesteco» postulata. La plejmulto konsentas pri la ŝirmado de korpo ekde la
umbiliko ĝis la genuoj por viroj kaj de la kapo ĝis la piedfingroj por virinoj
krom la manoj kaj la vizaĝo aŭ okuloj (tio dependas de la islama skolo). Malgraŭ
tio, en kelkaj islamaj socioj, pluraj virinoj ne kovras siajn kapojn per vualo.
Ekzemplo estas Turkio, laika ŝtato kun granda plimulta islama loĝantaro.

Islama literaturo estas amplesa aro da verkoj kun islamaj instruoj, doktrinoj,
dogmoj, predikoj aŭ simple kun islama fono, verkitaj en ajna lingvo. La plej
konata fikcio de la islama mondo estis la libro Mil kaj Unu Noktoj, kiu estis
kompilo de multaj pli fruaj popolaj fabeloj rakontitaj de la persa reĝino
Ŝehrazad. La epopeo prenis formon en la 10-a jarcento kaj atingis la finan
staton en la 14-a jarcento. La nombro kaj speco de rakontoj variis de unu
manuskripto al alia. Ĉiuj arabaj fantaziaj rakontoj ofte estis nomataj «1001
noktoj» en traduko al aliaj lingvoj, nekonsiderante ĉu ili aperis en tiu verko,
kaj kelkaj rakontoj estas konataj en Eŭropo kiel «1001 noktoj» malgraŭ ke ili
tute ekzistas en neniu araba manuskripto.

Tiu epopeo estis influa en la Okcidento ĉar ĝi estis tradukita en la 18-a
jarcento, unuafoje de Antoine Galland. Multaj imitaĵoj aperis, precipe en
Francio.

La Ŝahnameo de Abol-Gasem Ferdoŭsio, popola eposo de Irano, estas mita kaj heroa
rakontado de la Persa Imperio. Amir Arsalan ankaŭ estis populara mita persa
rakonto, kiu influis kelkajn modernajn verkojn de fantazia fikcio, kiel ekzemple
La Heroa legendo de Arslan.

Fama ekzemplo de araba kaj persa poezio pri amo kaj enamiĝo estas Lejla kaj
Maĵnun, devenanta de la umajada epoko en la 7-a jarcento. Ĝi estas tragedia
rakonto pri pasia amo same kiel la pli malfrua Romeo kaj Julieta, kaj, laŭ
kelkaj esploristoj, estis la fontispiro por tiu okcidenta versio de Lejla kaj
Maĵnun.

Ibn Tufail kaj Ibn al-Nafis estis pioniroj de la filozofia romano. Ibn Tufail
skribis la unuan fikcian araban romanon La aŭtodidakta filozofo kiel respondon
al la La Nekohereco de la Filozofoj de Algazelo, kaj tiam Ibn al-Nafis ankaŭ
verkis novan fikcian aŭtodidaktan teologion kiel respondon al tiu de Ibn Tufail.
Ambaŭ rakontoj havis protagonistojn kiuj estis aŭtodidaktaj sovaĝaj infanoj
vivantaj en soleco sur dezertinsulo. Ĝi estas konsiderata la unua sciencfikcia
verko.

Latina tradukado de la laboro de Ibn Tufail, La aŭtodidakta filozofo, unue
aperis en 1671, preparita de Edward Pococke la Juna, sekvita de angla traduko de
Simon Ockley en 1708, same kiel germanaj kaj nederlandaj tradukoj. Tiuj tradukoj
poste inspiris Daniel Defoe por verki Robinsono Kruso, konsiderata la debuta
romano en la angla. La aŭtodidakta filozofo ankaŭ inspiris Robert Boyle verki
sian filozofian romanon, kies intrigo disvolviĝas sur insulo, La Aspiranta
Naturalisto. La rakonto ankaŭ anticipis la Emile, aŭ Pri la Eduko de Rousseau,
kaj estas ankaŭ simila al la rakonto pri Moŭgli en la La libroj de ĝangaloj de
Rudyard Kipling same kiel la rakonto pri Tarzan, en kiu bebo estas forlasita en
la ĝangalo sed adoptita de patrino lupo.

Dante Alighieri estas la verkisto de La Dia Komedio, konsiderata la plej bonega
verko de la itala literaturo. Tamen, ĝi rekte aŭ nerekte prenis multajn ecojn
pri transtombaj epizodoj el la arabaj verkoj pri islama eskatologio: la Hadito
kaj la Kitab al-Miraj (tradukita en la latinan en 1264 kiel Liber Scale
Machometi, «La Libro de la Ĉieliro de Mahomedo») koncerne la ĉieliron de
Mohamedo al Ĉielo, kaj spiritaj verkoj de Ibn Arabi. La maŭroj ankaŭ havis
videblan influon en la verkoj de George Peele kaj de William Shakespeare. Kelkaj
el iliaj verkoj havis maŭrajn karakterojn, kiel ekzemple La Batalo de Alkazaro
de Peele kaj La Venecia Komercisto de Shakespeare, Tito Androniko , kaj Othello,
kiuj havis maŭran Othellon kiel ĉefrolulon. Tiuj verkoj laŭdire estis inspiritaj
de pluraj maŭraj delegacioj de Maroko ĝis elizabeta Anglio ĉe la komenco de la
17-a jarcento.

En la scenaj artoj, la plej populara en la mezepoka islama mondo estis pupteatro
(kiu inkluzivis gantpupojn, ombroludojn kaj marionetojn) kaj vivaj
sufer-teatraĵoj konataj kiel ta'ziia, kie aktoroj reprezentas epizodojn de la
historio de Islamo. Speciale, la verkoj de la ŝijaistoj rakontas pri la
martireco de la filoj de Ali ibn Abi Talib, Hasan ibn Ali kaj Ĥusejn ibn Ali.
Vivaj sekularaj ludoj konataj kiel akhraja, estis registritaj en mezepoka
literaturo, kvankam ili estis malpli oftaj ol maskerado kaj la teatro ta'zieh..

Karagozo, la turka ombroteatro multe influis la maskerad-teatron de la regiono.
Supozeble ĝi venis el Ĉinio tra Barato. Poste la mongoloj prenis ĝin de la ĉinoj
kaj transdonis al la tjurkaj popoloj de Centrazio. Tiel la arto de la
ombroteatro estis alportita de la turkoj elmigrantaj de Centrazio al Anatolio.
Aliaj akademiuloj asertas, ke ombroteatro venis al Anatolio en la 16-a jarcento
el Egiptio.

En Irano, la marionetoj estis konataj de pli ol mil jaroj, sed komence estis
popularaj nur gantoj kaj ŝnuromarionetoj. Aliaj ĝenroj de maskerado venis al la
lando dum la regado de kaĝaroj (18-a ĝis la 19-a jarcentoj) kiel influoj de
Turkio. Kheimeh Shab-Bazi estas persa tradicia pupspektaklo, prezentata en
malgranda ĉambro fare de muzika prezentisto kaj rakontanto. Tiuj spektakloj ofte
okazas laŭ rakontado en tradiciaj teejoj kaj kafejoj. La dialogo okazas inter la
prezentisto kaj la marionetoj.

Arabskriba kaligrafio, formale konata kiel araba kaligrafio, estas la arta
praktiko de manskribo, aŭ kaligrafio, kaj pli amplekse pri librokreado, en la
teritorioj kiuj kundividas islaman kulturan heredon. Tiu arta ĝenro estas bazita
sur la araba alfabeto, kiu dum longa tempo estis uzata de ĉiuj islamanoj —
sendepende de iliaj propraj lingvoj. Ili uzis ĝin por reprezenti Dion kies
bildigon islamo malakceptas. Kaligrafio estas aparte ŝatata inter islamaj artoj
ĉar ĝi estis la primitiva rimedo por la konservado de la Korano. Suspekto pri
bilda arto kiel idoladoro kondukis al kaligrafio kaj abstraktaj bildigoj, iĝante
grava formo de arta esprimo en islamaj kulturoj, precipe en religiaj kuntekstoj.
Laboro de kaligrafiistoj estis kolektata kaj aprezata dum multaj jarcentoj.

La araba, persa kaj turk-otomana kaligrafioj havas rilatojn kun la abstraktaj
arabeskaĵoj sur la muroj kaj plafonoj de moskeoj same kiel sur paĝoj de libroj.
Nuntempaj artistoj en la islama mondo uzas la heredaĵon de kaligrafio por fari
kaligrafiajn surskribojn aŭ abstraktaĵojn en la verkaĵoj.

Kvankam ekzistis tradicio de murpentraĵoj, precipe en la persia mondo, la plej
bone konservata kaj plej alte evoluinta formo de pentraĵo en la islama mondo
estas la miniaturo en bildigitaj (iluminitaj) manuskriptoj, aŭ poste kiel aparta
paĝo por inkludo en albumo de miniaturoj kaj kaligrafio. La tradicio de la persa
miniaturo estas grava verŝajne ekde la 13-a jarcento, forte influante la
otomanajn miniaturojn de nuna Turkio kaj la mogolajn miniaturojn en Barato.
Miniaturoj estis arto de la kortegoj, kaj, ĉar ili ne estis viditaj de la
ĝenerala publiko, limoj por la bildigo de la homa formo estis multe pli malmolaj
kompare kun la ĝenerala pensmaniero pri hombildigoj, kaj efektive miniaturoj
ofte enhavas grandan nombron da malgrandaj figuroj, kaj portretoj ekde la 16-a
jarcento.

La plej grandaj kolektoj estis kutime klasikaĵoj de la persa poezio kiel
ekzemple la eposa Ŝahnameo, kvankam la mogoloj kaj otomanoj produktis
manuskriptojn pri la okazintaĵoj de la lastatempa historio kun la aŭtobiografioj
de la mogolaj imperiestroj, kaj turkoj bildigis armeajn kronikojn de la
konkeroj. Portretoj de regantoj evoluis en la 16-a jarcento, kaj poste en Irano
ili iĝis tre popularaj.

Mogolaj portretoj, kutime profile, estas tre fajne realisme desegnitaj, dum la
plej bonaj el tiaj portretoj estas la otomanaj, forte stiligitaj.
Albumo-miniaturoj tipe havis piknikoscenojn, portretojn de individuoj aŭ (en
Hindio aparte) bestoj, aŭ idealigitajn junecajn belecojn de ambaŭ seksoj. Ĉinaj
influoj inkluzivis la fruan adopton de la vertikala formato natura al libro, kiu
kondukis al la evoluo de tre singarde prezentita fono de monteta pejzaĝo aŭ
palacaj konstruaĵoj kiuj etendiĝas al la ĉielo .

Islama muziko estas islama religia muziko, kantata aŭ ludata en publikaj servoj
aŭ privataj kunvenoj. La tradicia kaj ĉefa centro de Islamo estas Arabio kaj la
Proksima Oriento, Nordafriko kaj Egiptio, Irano, Centrazio, kaj pli norda Barato
kaj Pakistano. Ĉar Islamo estas multkultura religio, la muzika esprimo de ties
sekvantoj estas tre diversa kaj varia. La indiĝenaj muzikaj stiloj de tiuj areoj
formis la religian muzikon kiun nuntempaj islamanoj ludas kaj ĝuas dum diversaj
eventoj de la religia kaj socia vivo.

La turkaj selĝukoj, nomada tribo kiu konvertiĝis al Islamo, konkeris Anatolion
(nuna Turkio), kaj kreis la Otomanan Imperion, ankaŭ havis fortan influon en la
islama muziko.

Afriko sude de Saharo, Indonezio, Malajzio, kaj la sudo de la Filipinoj ankaŭ
havas grandajn islamajn komunumojn, sed tiuj areoj havis malpli gravan influon
ol aliaj tradicioj el islama kulturo.

Neniu islama artaĵo estas pli bone konata ekster la islama mondo ol la tapiŝoj,
pli ofte konataj kiel orientaj tapiŝoj. Ilia ĉiuflankeco estas utiligita en
ĉiutaga islama vivo, ekde plankokovraĵoj ĝis arkitektura riĉigado, kiel kusenoj
aŭ apogaĵoj ĉiaformaj kaj ĉiagrandaj, kaj kiel religiaj objektoj (ekzemple
preĝtapiŝo, kiu disponigus puran preĝlokon). Ili estis grava eksportaĵo al aliaj
areoj ekde la fino de Mezepoko, uzata por kovrado de ne nur plankoj, sed ankaŭ
tabloj, por longa ĝeneraligita eŭropa praktiko kiu nun estas ofta nur en
Nederlando. Tapiŝoteksado estas riĉa kaj profunde enradikiĝita tradicio en
islamaj socioj, kaj la praktiko videblas en grandaj urbaj fabrikejoj same kiel
en kamparaj komunumoj kaj nomadaj tendaroj. En pli fruaj periodoj, specialaj
ejoj kaj atelieroj ekzistis rekte sub kortega patroneco.

Tre fruaj islamaj tapiŝoj, antaŭ la 16-a jarcento, estas tre maloftaj. Tamen,
ili konserviĝis en Okcidento, kaj orientaj tapiŝoj en aperantaj en pentraĵoj de
la Renesanco de Eŭropo, kiam ili estis valoraj importaĵoj, estas grava fonto de
informoj pri ili. La plej naturaj kaj simplaj dizajnoj por tapiŝoteksisto
konsistas el rektaj linioj kaj randoj, kaj la plej fruaj islamaj tapiŝoj
pluvivintaj aŭ montritaj en pentraĵoj havas geometriajn dizajnojn, aŭ
koncentriĝas pri tre stiligitaj bestoj.

Islama arto havas tre rimarkindajn atingojn en ceramikarto, kaj en ceramiko kaj
en kaheloj por muroj, kiuj en la foresto de murpentraĵoj estis altege estimataj
en aliaj kulturoj. Frua ceramikarto ofte malhavis brilan surfacon, sed
stan-opakigita vitrigo estis unu el la plej fruaj novaj teknologioj evoluigitaj
fare de la islamaj ceramikistoj. La unuaj islamaj maldiafanaj glazuroj troveblas
kiel blu-pentrita varo en Basra, datante al ĉirkaŭ la 8-a jarcento. Alia signifa
kontribuo estis la evoluo de ŝtonpasta ceramikaĵo, el la 9-a jarcento en Irako.
La unua industria komplekso por la produktado de vitro kaj ceramiko estis
konstruita en Ar-Raqqah, Sirio, en la 8-a jarcento.

Aliaj gravaj centroj de ceramikarto en la islama mondo inkluzivis Fustaton (de
975 al 1075), Damaskon (de 1100 ĝis ĉirkaŭ 1600) kaj Tabrizon (de 1470 al 1550).
Brilvaroj kun irizaj koloroj eble daŭrigis antaŭislamajn, romiajn kaj bizancajn
teknikojn, sed estis aŭ inventitaj aŭ konsiderinde evoluigitaj sur ceramiko kaj
vitro en Irano kaj Sirio ekde la 9-a jarcento.

Islama ceramiko ofte estis influita de la ĉina ceramikarto, kies atingoj estis
tre admiritaj kaj kopiitaj. Tio aparte gravis en la periodoj post la mongolaj
invadoj kaj tiuj de la timuridoj. Teknikoj, formoj kaj dekoraciaj ĉeftemoj estis
tute influitaj. Ĝis la frua moderna epoko, okcidentaj ceramikaĵoj havis tre
malgrandan influon, sed islama ceramiko estis tre dezirata en Eŭropo, kaj ofte
kopiita. Ekzemplo de tio estas la albarelo, speco de maiolica argila kruĉo
originale dizajnita por enhavi la ungventojn de apotekistoj kaj por sekigi
medikamentojn. La evoluo de tiu speco de apoteka vazo havis radikojn en la
islama Mezoriento. Moriskaj ekzemploj estis eksportitaj al Italio, stimulante la
plej fruajn italajn ekzemplojn de la 15-a jarcento en Florenco.

Laŭ islama vidpunkto, scienco, la studo de la naturo, estas konsiderata kiel
ligaĵo al la koncepto de Tawhid (la unueco de Dio), samkiel ĉiuj aliaj branĉoj
de la scio. En Islamo, naturo ne estas rigardata kiel aparta unuo, sed prefere
kiel integraĵo de la holisma perspektivo de Islamo pri Dio, la homaro, kaj la
mondo. Tiu ligo implicas la sanktan aspekton en la serĉado de scienca scio fare
de islamanoj, kaj la naturo mem estas konsiderata en la Korano kiel kompilo de
signoj kondukantaj al Dio. Sub ĉi tiu kompreno, la scienco estis tolerita en
islamaj civilizoj, specife ekde la 8-a ĝis la 16-a jarcentoj, antaŭ la koloniigo
de la islama mondo.

Laŭ la plejmulto el historiistoj, la moderna scienca metodo estis iniciatita de
islama sciencisto Alhazen, kies kontribuoj similas al tiuj de Isaac Newton.
Alhazen helpis ŝanĝi la emfazon pri abstrakta teoriado al sistema kaj ripetata
eksperimentado, sekvita de zorgema kritiko de regiono kaj inferencoj.

Robert Briffault, en sia verko La Kreado de Homaro, asertas ke la ekzisto mem de
scienco, laŭ ties kompreno en la moderna signifo, estis fiksita en la scienca
penso kaj scio kiu aperis en islamaj civilizoj dum tiu tempo.

Islamaj sciencistoj kaj akademiuloj poste evoluigis aron da vidpunktoj pri la
loko de scienca lernado ene de la kunteksto de Islamo, sed neniu el ili estas
universale akceptitaj. Tamen, plejmulto el ili kredas ke la akiro de scio kaj
scienca esploro ne estas en konflikto kun islama penso kaj religia kredo. La
fizikisto Taner Edis argumentas ke tio okazas ĉar kelkaj islamanoj legas laŭ
metafora lingvaĵo la Sanktajn librojn.

Laŭ multaj historiistoj, scienco en islama civilizo prosperis dum la Mezepoko,
sed komencis malkreski en iu momento inter la 14-a ĝis 16-a jarcentoj. Almenaŭ
kelkaj akademiuloj kulpigas la «ascendon de klerika frakcio kiu frostigis tiun
saman sciencon kaj velkigis ĝian progreson». Kaŭzoj de tiu malkresko estis la
konfliktoj kun regantaj interpretoj de Islamo kaj scienco. Poste tio oni
okazigis la malkonstruon de la granda Observatorio de Istanbulo Taki al-Din,
komparebla laŭ teknika ekipaĵo kaj faka personaro kun famkonata samtempulo, la
dana astronomo Tycho Brahe.

En landoj kie Islamo estas la religio de la ŝtato aŭ de la plimulto, la
neislamaj civitanoj sub islama juro estas konsiderataj dhimmi (arabe: ذميّ)
statuso per kiu ili rajtas praktiki sian religion, kondiĉigitaj de specifaj
aferoj, kaj ĝui iom da komunuma aŭtonomio. Pere de ĝi ili ricevas la garantion
je persona protektado kaj sekureco de la posedaĵoj, kontraŭ pago de tributo kaj
agnoskado de la islama regado. La impostoj laŭ la vidpunkto de la dhimmi-oj sub
la islama regado, estas «konkreta daŭrigo de la impostoj pagitaj al pli fruaj
reĝimoj» (sed nun malaltigitaj sub Islamo) kaj laŭ la vidpunkto de la islama
konkerinto estis materiala pruvo de la submetiĝo de la dhimmi-oj. Diversaj
restriktoj kaj laŭleĝaj limigoj estis metitaj sur la dhimmi-ojn, kiel ekzemple
malpermesoj porti armilojn aŭ atesti en tribunaloj en kazoj implikantaj
islamanojn.

«La ĉefa avantaĝo de la dhimmi-oj super islamanoj estis la garantio de ilia
protekto sen la respondeco aktive okupiĝi pri tiu protekto mem».

La Korano distingas inter la monoteisma popolo de la Libro (judoj, kristanoj,
sabeoj kaj aliaj), kaj politeistoj aŭ idoladorantoj en alia flanko. Ia speco de
restriktoj ekzistas, en kiuj implikiĝas la monoteismaj popoloj, kiuj ne validas
por politeistoj. Ekzemple, islamaj viroj povas geedziĝi kun kristana aŭ juda
ino, sed ne kun politeisto. Tamen, islamaj virinoj, aliflanke ne povas geedziĝi
kun ne-islamaj viroj.

La ideo pri islama supereco estas klarigita en la formulaĵo: «Islamo estas
majesta kaj nenio pli majesta super ĝi». Sekve, islamanoj ne rajtas lokigi sin
en pozicio pli malsupra ol tiu de la anoj de aliaj religioj. Laŭ tiu principo,
islamaj virinoj ne povas geedzigi kun ne-islamaj viroj, ne-islamanoj ne heredas
de siaj islamaj parencoj, kaj atestaĵo de ne-islamano estas neakceptebla kontraŭ
islamano.

Abrahamo, Moseo, hebreaj profetoj, kaj Jesuo estas konsiderataj profetoj de
Islamo, sed laŭ islama tradicio ilia mesaĝo kaj la tekstoj de la Torao kaj la
Evangelioj estis perversitaj fare de judoj kaj kristanoj. Simile, infanoj de
ne-islamaj familioj naskiĝas islamanoj, sed poste konvertitaj al alia kredo fare
de la gepatroj.

Forlaso de Islamo estas punata per la morto. W. Heffening deklaras ke sekvantoj
de ŝafiismo interpretas la verson 2:217 de Korano kiel indikado por la mortopuno
en Korano. Wael Hallaq deklaras ke la mortopuno estis nova elemento poste
aldonita kaj «ĝi reflektas pli postan realecon kaj ne kongruas kun la faroj de
la profeto».

La plej fruaj konservitaj skribaj kritikoj kontraŭ Islamo troveblas en la verkoj
de kristanoj, kiuj estis sub la regado de la islama Kaliflando. Unu el tiuj
kristanoj estis Johano de Damasko (ĉ. 676 - 749), kiu konis Islamon kaj la
araban. La dua ĉapitro de lia libro, «La Fonto de Saĝeco», titolita «Koncerne al
Herezoj», prezentas serion de diskutoj inter kristanoj kaj islamanoj. Johano
asertis ke ariana monaĥo influis Mohamedon kaj li pensis ke la islamaj doktrinoj
estas absurdaj miksaĵoj prenitaj el la Biblio kaj apokrifaj libroj.

Poste en diversaj lokoj aperis kritiko de la Islama mondo, fare de judaj
verkistoj kaj de kristanaj ekleziuloj. Objektoj de kritiko inkluzivas la
moralecon de la vivo de Mohamedo, la profeto de Islamo, kaj en lia publika kaj
en persona vivo. Aferoj rilate al la aŭtentikeco kaj moraleco de la Korano, la
Islama sankta libro, ankaŭ estas diskutitaj de kritikantoj.

Aliaj modernaj kritikoj koncentriĝas pri la demando pri homaj rajtoj en modernaj
islamaj landoj, kaj la traktado al virinoj en islamaj juro kaj praktiko. Iuj
kritikantoj de multkultureco sugestas ke Islamo havas negativan influon sur la
kapablo de islamaj enmigrintoj por adaptiĝi en okcidentajn landojn.

Citaĵa eraro Etikedoj <ref> ekzistas por la grupo nomita "n", sed la koresponda
etikedo <references group="n"/> ne estis trovita aŭ la ferma </ref> mankas.; $2



https://eo.wikipedia.org/wiki/Listo_de_sendependaj_%C5%9Dtatoj

Jen listo de sendependaj ŝtatoj. Ŝtato estas teritorio havanta difinitajn limojn
kaj ŝtatan suverenecon. Hodiaŭ estas 193 ŝtatoj.

Afganio – Albanio – Alĝerio – Andoro – Angolo – Antigvo-Barbudo – Argentino –
Armenio – Aŭstralio – Aŭstrio – Azerbajĝano – Bahamoj – Bangladeŝo – Barato
(Hindio) – Barbado – Barejno – Belgio – Belizo – Belorusio – Benino – Birmo –
Bocvano – Bolivio – Bosnio kaj Hercegovino – Brazilo – Britio – Brunejo –
Bulgario – Burkino – Burundo – Butano – Centr-Afrika Respubliko – Ĉado – Ĉeĥio –
Ĉilio – Ĉinio – Danio – Domingo – Dominiko – Ebur-Bordo – Egiptio – Ekvadoro –
Ekvatora Gvineo – Eritreo – Estonio – Etiopio – Federacio de Mikronezio – Fiĝioj
– Filipinoj – Finnlando – Francio – Gabono – Gambio – Ganao – Germanio – Grekio
– Grenado – Gujano – Gvatemalo – Gvineo Bisaŭa – Gvineo – Ĝibutio – Haitio –
Hispanio – Honduro – Hungario – Indonezio – Irako – Irano – Irlando – Islando –
Israelo – Italio – Jamajko – Japanio – Jemeno – Jordanio – Kabo-Verdo – Kamboĝo
– Kameruno – Kanado – Kartvelio – Kataro – Kazaĥio – Kenjo – Kipro – Kirgizio –
Kiribato – Kolombio – Komoroj – Kongo Brazavila – Kongo Kinŝasa – Kosovo –
Kostariko – Kroatio – Kubo – Kuvajto – Laoso – Latvio – Lesoto – Libano –
Liberio – Libio – Liĥtenŝtejno – Litovio – Luksemburgo – Madagaskaro –
Respubliko Makedonio – Malajzio – Malavio – Maldivoj – Malio – Malto – Maroko –
Marŝaloj – Maŭricio – Maŭritanio – Meksiko – Moldavio – Monako – Mongolio –
Montenegro – Mozambiko – Namibio – Nauro – Nederlando – Nepalo – Niĝerio –
Niĝero – Nikaragvo – Nord-Koreio – Norvegio – Nov-Zelando – Omano – Orienta
Timoro – Pakistano – Palaŭo – Panamo – Papuo-Nov-Gvineo – Paragvajo – Peruo –
Pollando – Portugalio – Ruando – Rumanio – Rusio – Salomonoj – Salvadoro – Samoo
– San-Marino – Sao-Tomeo kaj Principeo – Saŭda Arabio – Sejŝeloj – Senegalo –
Sent-Kristofo kaj Neviso – Sent-Lucio – Sent-Vincento kaj Grenadinoj – Serbio –
Siera-Leono – Singapuro – Sirio – Slovakio – Slovenio – Somalio – Srilanko –
Sud-Afriko – Sudano – Suda Sudano – Sud-Koreio – Surinamo – Svazilando – Svedio
– Svislando – Taĝikio – Tajlando – Tanzanio – Togolando – Tongo – Trinidado kaj
Tobago – Tunizio – Turkio – Turkmenio – Tuvalo – Ugando – Ukrainio – Unuiĝintaj
Arabaj Emirlandoj – Urugvajo – Usono – Uzbekio – Vanuatuo – Vatikano – Venezuelo
– Vjetnamio – Zambio – Zimbabvo

Alĝerio – Angolo – Benino – Bocvano – Burkino – Burundo – Centr-Afrika
Respubliko – Ĉado – Ebur-Bordo – Egiptio – Ekvatora Gvineo – Eritreo – Etiopio –
Gabono – Gambio – Ganao – Gvineo – Gvineo Bisaŭa – Ĝibutio – Kaboverdo –
Kameruno – Kenjo – Komoroj – Kongo Brazavila – Kongo Kinŝasa – Lesoto – Liberio
– Libio – Madagaskaro – Malavio – Malio – Maroko – Maŭricio – Maŭritanio –
Mozambiko – Namibio – Niĝero – Niĝerio – Ruando – Sao-Tomeo kaj Principeo –
Sejŝeloj – Senegalo – Siera-Leono – Somalio – Sud-Afriko – Sudano – Suda Sudano
– Svazilando – Tanzanio – Togo – Tunizio – Ugando – Zambio – Zimbabvo

Antigvo-Barbudo – Argentino – Bahamoj- Barbado – Belizo – Bolivio – Brazilo –
Ĉilio – Domingo – Dominiko – Ekvadoro – Grenado – Gujano – Gvatemalo – Haitio –
Honduro – Jamajko – Kanado – Kolombio – Kostariko – Kubo – Meksiko – Nikaragvo –
Panamo – Paragvajo – Peruo – Salvadoro – Sent-Kristofo kaj Neviso – Sent-Lucio –
Sent-Vincento kaj Grenadinoj – Surinamo – Trinidado kaj Tobago – Urugvajo -
Usono – Venezuelo

Afganio – Azerbajĝano – Bangladeŝo – Barato (Hindio) – Barejno – Birmo – Brunejo
– Butano – Ĉinio – Filipinoj – Indonezio – Irako – Irano – Israelo – Japanio –
Jemeno – Jordanio – Kamboĝo – Kataro – Kazaĥio – Kipro – Kirgizio – Kuvajto –
Laoso – Libano – Malajzio – Maldivoj – Mongolio – Nepalo – Nord-Koreio – Omano –
Orienta Timoro – Pakistano – Rusio – Saŭda Arabio – Singapuro – Sirio – Srilanko
– Sud-Koreio – Taĝikio – Tajlando – Turkio – Turkmenio – Unuiĝintaj Arabaj
Emirlandoj – Uzbekio – Vjetnamio

Albanio – Andoro – Armenio – Aŭstrio – Belorusio – Belgio – Bosnio kaj
Hercegovino – Britio (Unuiĝinta Reĝlando) – Bulgario – Ĉeĥio – Danio – Estonio –
Finnlando – Francio – Germanio – Grekio – Hispanio – Hungario – Irlando –
Islando – Italio – - Kartvelio – Kosovo – Kroatio – Latvio – Liĥtenŝtejno –
Litovio – Luksemburgo – Respubliko Makedonio – Malto – Moldavio – Monako –
Montenegro – Nederlando – Norvegio – Pollando – Portugalio – Rumanio – Rusio –
San-Marino – Serbio – Slovakio – Slovenio – Svedio – Svislando – Turkio –
Ukrainio – Vatikanurbo

Aŭstralio – Federacio de Mikronezio – Fiĝioj – Kiribato – Marŝaloj – Nauro –
Nov-Zelando – Palaŭo – Papuo-Nov-Gvineo – Salomonoj – Samoo – Tongo – Tuvalo –
Vanuatuo



https://eo.wikipedia.org/wiki/Nederlando

Nederlando (loĝata de Nederlandanoj) estas okcidenteŭropa lando, limigita de la
Norda Maro (kun totala marbordo de 451 kilometroj) kaj Germanio kaj Belgio
(landlimo de 1027 kilometroj). La ĉefurbo estas Amsterdamo kaj la registara
sidejo estas Hago. Aliaj gravaj urboj estas Roterdamo, unu el la plej grandaj
havenoj en la mondo, Utrecht, la trafika nodo de la lando kaj Eindhoven. La
Reĝlando Nederlando ankaŭ konsistas el transmaraj teritorioj Arubo kaj la
Nederlandaj Antiloj, karibaj insuloj kiuj havas grandan internan aŭtonomion.

La oficiala, nederlandlingva nomo de Nederlando estas Koninkrijk der Nederlanden
(Reĝlando de la Malaltaj Landoj). Neformale oni nomas ĝin Nederland. Nekorekte
ĝi estas ankaŭ nomita Holland (Holando), sed tio fakte estas nur ĝia plej grava
historia provinco.

Ĉirkaŭ duono de la lando situas malpli ol unu metron super la marnivelo
(mezurita ĉe Amsterdamo), ĉirkaŭ unu kvarono de la lando sub ĝi. La plataj areoj
estas kutime protektitaj kontraŭ ŝtormflusego de digoj, kies tuta longeco
mezuras ĉirkaŭ 3.000 kilometrojn. La plej alta punkto de kontinento estas la
Vaalserberg en la plej suda parto en la trilanda triangulo al Germanujo kaj
Belgujo. Ĝi staras 322,50 m alta super la Amsterdama marnivelo. La plej alta
monto de la reĝlando estas la 877 m alta monto Scenery sur la kariba insulo
Saba, la plej malgranda loĝata insulo de la nederlandaj Antiloj.

Partoj de Nederlando, kiel ekzemple preskaŭ la tuta provinco Flevoland, estis
gajnitaj de la maro. Oni nomas ilin polderoj. Ĉirkaŭ kvinon de la nederlanda
areo estas kovrita de akvo. La plej granda akva areo estas la IJsselmeer, eksa
nordmara golfo nomita Zuiderzee, kiu estis polderigita en 1932 per 29 km longa
digo.

La plej gravaj riveroj de Nederlando, de grote rivieren (la grandaj riveroj)
estas la Rejno, la Mozo kaj la Skeldo, kiuj kuniĝas pli-malpli en la granda
delto de la Rejno kaj la Mozo; la plej granda centra pejzaĝo de la ŝtato.

La ĉefa ventodirekto estas sudokcidenta, tial rezultas meza mara klimato kun
malvarmetaj someroj kaj mildaj vintroj. Ĉefe en la okcidento de la lando, ĉe la
nordmara bordo, la klimata estas pli oceana (mildaj vintroj, malvarmetaj
someroj). Okcidenten malpligrandiĝas la influo de la Atlantiko, tiel ke la
klimato ĉe la germana landlimo jam estas subatlantika, kun pli malvarmaj vintroj
kaj iom pli varmaj someroj.

La teritorio de la nuna Nederlando estis dum longa tempo maldense loĝata
periferia areo. Dum mezepoko ĝi apartenis al la Sankta Romia Imperio, sed en
realo malgrandaj feŭdlandoj havis la povon. La diversajn duklandojn kaj
graflandojn heredis la familio Habsburg, tiam ankaŭ imperiestroj de la Sankta
Romia Imperio. Ili grupigis la diversajn nederlandajn provincojn kiel apartan
subdividon ene de la Imperio.

La Guberniestro (nederlande Landvoogd au Gouverneur-Generaal) estis reganto de
la Habsburga Nederlando (proksimume la teritorio de la hodiaŭaj Belgio kaj
Luksemburgo, komence ankaŭ Nederlando) kiel reprezentanto de la monarĥo - la
duko de Burgonjo ĝis 1549, la reĝo de Hispanio 1556-1706, kaj la arkiduko de
Aŭstrio 1716-1794.

Post la morto de Karlo la 5-a kaj la disdivido de lia heredo, la nederlandajn
provincojn heredis Filipo la 2-a, reĝo de Hispanio. Post konflikto religia kaj
politika, la nederlandaj provincoj deklaris sin sendependaj. Sekvis la Okdekjara
Milito kun Hispanio, kiu finiĝis en 1648, kiam la Respubliko de la Sep
Unuiĝintaj Provincoj (la nordaj provincoj) agnoskiĝis internacie. La sudaj
provincoj restis habsburgaj. La 17-a jarcento estas konata kiel la Ora Epoko en
Nederlando, ĉar la respubliko iĝis monda potenco politike, ekonomie kaj kulture.
Gravan rolon en la politiko ludis la dinastio Oranje-Nassau, la idoj de la
gvidanto de la ribelo kontraŭ la hispanoj, princo Vilhelmo la 1-a.

Post la franca okupado kreiĝis la reĝlando Nederlando en 1815, reunuigante ĉiujn
malaltajn landojn en la Reĝlando de la Unuiĝintaj Nederlandoj aŭ Unuiĝinta
Reĝlando de la Nederlandoj kiu ekzistis de 1815 ĝis 1831 (1839) kiel kunigo de
teritorioj kiuj nun estas an la aktualaj Nederlando, Belgio kaj Luksemburgio.
Tiu ĉi ŝtato, ofte ankaŭ simple nomata „Reĝlando de la Nederlandoj“, konsistis
el la iamaj Aŭstraj Nederlandoj en la sudo kaj la antaŭa Respubliko de la Sep
Unuiĝintaj Provincoj (1795–1806: Batava Respubliko, 1806–1810: Reĝlando Holando)
en la nordo. Oni intencis starigi vivopovan ŝtaton norde de Francujo kaj
okcidente de Prusujo, kiu kiel kontraŭpezo rezistu eblajn novajn ambiciojn
francajn ĉi-direkten, sed ankaŭ prusan-germanan entrudiĝon al la flandra
marbordo. La lando ekzistis, ĝis la sudaj provincoj sin disigis dum la Belga
Revolucio en 1830 por fondi la ŝtaton Belgujo. La tiama reĝo Vilhelmo I de la
Nederlandoj rifuzis akcepti subskribi packontrakton kun la nova ŝtato Belgio ĝis
1839. Luksemburgio iĝis aparta lando, sed kun nederlanda reĝo kiel sia
grandduko, situacio kiu finiĝis en 1890, kiam la reĝon Vilhelmo la 3-a
postsekvis lia filino Wilhelmina.

Nederlando estis granda kolonia imperio, kies plej grava kolonio estis
nederlanda Hindio.

Nederlando estis neŭtrala dum la 1-a Mondmilito, sed ĝia neŭtraleco estis
rompita de Nazia Germanio kiam ĝi invadis Nederlandon en majo 1940 dum la Dua
Mondmilito. La Batalo de Nederlando (nederlande Slag om Nederland) estis parto
de la (germane Fall Gelb), nome la Germana invado de la Malaltaj Landoj (Belgio,
Luksemburgio, kaj Nederlando) kaj Francio. La batalo finis tuj post la detruega
bombardado de Roterdamo fare de la Germania Luftwaffe kaj la posta minaco fare
de la Germanoj por bombadi aliajn grandajn nederlandajn urbojn se la nederlandaj
trupoj malakceptis kapitulacon. La nederlanda generala stabaanro sciis ke ĝi ne
povos haltigi la bombardadon kaj kapitulacis por eviti ke aliaj urboj suferu la
saman destinon. Nederlando restis sub germana okupado ĝis 1945, kiam la lasta
nederlanda teritorio estis liberigita. Dume okazis terura ekstermado de judoj
(Vidu artikolon Holokaŭsto).

Nederlando liberiĝis en 1945. Post la milito Nederlando forlasis sian
neŭtralecon kaj iĝis probatalanto de eŭropa kaj internacia kunlaboro,
kunfondante Benelukson, diversajn eŭropajn organizaĵojn, NATO-n kaj UN-n.
Nederlandaj soldatoj partoprenis interalie la korean militon kaj la
UN-protektadon en eks-Jugoslavio, sed ne povis malhelpi la masakron de
Srebrenico.

Nederlando provis milite malhelpi sendependiĝon de nederlanda Hindio kiel
Indonezio, kio finfine okazis en 1949. Ekde tiam ĝi tamen relative sukcese
demokratigis sian regadon de okcidenthindaj teritorioj, kun interna aŭtonomio
por tiuj landoj en 1954 kaj paca sendependiĝo de Surinamo en 1975.

Nederlando havis ĉirkaŭkalkule 16,785,403 loĝantojn en la 30a de Aprilo 2013. Ĝi
estas la 10a plej loĝata lando en Eŭropo kaj la 63a plej loĝata lando en la
mondo. Inter 1900 kaj 1950, la loĝantaro de la lando preskaŭ duobliĝis el 5.1 al
10 milionoj. El 1950 al 2000, la loĝantaro plue pliiĝis, al 15.9 milionoj,
kvankam tio reprezentis pli malaltan proporcion de loĝantarkresko. La
ĉirkaŭkalkulita kresko en 2013 estis 0.44%.

La fekundindico en Nederlando estas 1.78 filojn por virino (2013 ĉ.), kio estas
alta kompare kun multaj aliaj eŭropaj landoj, sed sub la proporcio de 2.1 filoj
por virinoj postulita por natura anstataŭado de loĝantaro. Vivdaŭro estas alta
en Nederlando: 83.21 jaroj por novaj junulinoj kaj 78.93 por junuloj (2013 ĉ.).
La lando havas proporcion de migrado de 1.99 enmigrantoj por 1,000 loĝantoj
jare.

La majoritato de la loĝantaro de Nederlando estas etne nederlanda. Laŭ
ĉirkaŭkalkulo de 2005, la loĝantaro estis 80.9% nederlanda, 2.4% el Indonezio,
2.4% germana, 2.2% turka, 2.0% el Surinamo, 1.9% el Maroko, 0.8% el Antiloj kaj
Arubo, kaj 7.4% el aliaj lokoj. Ĉirkaŭ 150,000 al 200,000 personoj kiuj loĝas en
Nederlando estas eksterlandanoj, ĉefe koncentritaj en kaj ĉirkaŭ Amsterdamo kaj
Hago, nune konstituanta preskaŭ 10% el la loĝantaro de tiuj urboj.

La nederlandanoj estas la plej altaj personoj en la mondo, kun averaĝa alto de
1.81 m ĉe masklaj plenkreskuloj kaj 1.67 m ĉe inaj plenkreskuloj en 2009. Homoj
en la sudo estas averaĝe ĉirkaŭ 2 cm pli malaltaj ol tiuj de la nordo.

Nederlandanoj, aŭ posteuloj de nederlandanoj, troviĝas ankaŭ en enmigrontaj
komunumoj tutmonde, ĉefe en Kanado, Aŭstralio, Sudafriko kaj Usono. LAŭ la usona
censo de 2006, pli ol 5 milionoj da usonanoj postulas totalan aŭ partan
nederlandan antaŭlaron. Estas ĉirkaŭ 3 milionoj da nederlanddevenaj Afrikansoj
kiuj laĝas en Sudafriko. En 1940, estis 290,000 Eŭropanoj kaj Eŭrazianoj en
Indonezio, sed plej ekde tiam lasis la landon. Laŭ Eurostat, en 2010 estis 1.8
milionoj da fremdnaskitaj loĝantoj en Nederlando, koresponde al 11.1% de la
totala loĝantaro. El tiuj, 1.4 milionoj (8.5%) naskiĝis ekster la EU kaj 0.428
milionoj (2.6%) en alia ŝtato membro de la EU.

Pro siaj ĉirkaŭ 400 loĝantoj por ĉiu kvadratkilometro da landa areo, Nederlando
estas unu el la plej dense loĝitaj ŝtatoj en la mondo. Kompare la monda averaĝo
estas 48, en Irlando 60, Germanujo 231, Namibio 2,4). Fakte Nederlando estas la
24a plej dense loĝata lando en la mondo, kun 408.53 loĝantoj por kvadrata
kilometro aŭ – se oni kalkulas nur la terareon ted (33,883 km²) – 500.89
loĝantoj por kvadrata kilometro. Kiam oni enkalkulas nur la terareon de
provincoj (33 718 km²), nombro de 500 loĝantoj por kvadrata kilometro estis
atingita en la unua duono de 2014. La Randstad estas la plej granda kunurbaĵo el
la lando kiu situas en la okcidento de la lando kaj enhavas la kvar plej
grandajn urbojn: nome Amsterdamo en la provinco Norda Holando, Roterdamo kaj
Hago en la provinco Suda Holando, kaj Utreĥto en la provinco Utreĥto. La
Randstad havas 7 milionojn da loĝantoj kaj estas la 6a plej granda metropola
areo en Eŭropo. Laŭ la nederlanda statistika servo, en 2015, 28 procento de la
nederlanda loĝantaro havis enspezon de ĉirkaŭ 40 milojn da EUR.

La oficiala lingvo estas la nederlanda, kiu estas parolata de la ampleksa
majoritato de la loĝantoj. Krom la nederlanda, ankaŭ la okcidentfrisa estas
agnoskata kiel dua oficiala lingvo en la norda provinco Frislando (Fryslân en
okcidentfrisa). La okcidentfrisa havas formalan statuson por registara
korespondado en tiu provinco. En la eŭropa parto de Nederlando du aliaj regionaj
lingvoj estas agnoskitaj laŭ la Eŭropa Ĉarto pri la Regionaj kaj Minoritataj
Lingvoj.

La unua el tiuj regionaj lingvoj kiuj estas agnoskitaj estas la malaltsaksa
(Nedersaksisch nederlande). La malaltsaksa konsistas el kelkaj dialektoj
parolataj en la nordo kaj oriento, kiel la Tubanta dialekto en la regiono
Twente, kaj la Drenta en la provinco Drenthe. Duarange, ankaŭ la Limburga lingvo
estas agnoskita kiel regiona lingvo. Ĝi konsistas el nederlandaj variaĵoj de
Malnovfranka lingvo en regiono Mozo-Rejno kaj kiu estas parolata en la
sudorienta provinco Limburgo. La dialektoj plej parolataj en Nederlando estas la
Brabanta kaj la Holanda.

La Ripuara lingvo, kiu estas parolata en Kerkrade kaj Vaals en la formo de,
respektive, la Kerkrada dialekto kaj la Vaalsa dialekto ne estas agnoskita kiel
regiona lingvo de Nederlando.

La angla havas formalan statuson en la specialaj municipoj Saba kaj Sint
Eustatius. Ĝi estas amplekse parolata en tiuj insuloj. Papiamento havas formalan
statuson en la speciala municipo Bonaire. La jida kaj la cigana lingvoj estis
agnoskitaj en 1996 kiel ne-teritoriaj lingvoj.

Nederlando havas tradicion lerni fremdajn lingvojn, formaligita en la
nederlandaj eduko leĝaro. Ĉirkaŭ 90% el la totala loĝantaro indikas ke ili
kapablas konversacii en angla, 70% en germana, kaj 29% en franca. Angla estas
deviga fako en ĉiuj mezlernejoj. En plej malaltaj edukniveloj de mezlernejoj
(voorbereidend middelbaar beroepsonderwijs aŭ vmbo), unu aldona moderna fremda
lingvo estas deviga dum la unuaj du jaroj.

En pli altaj niveloj de mezlernejoj (hoger algemeen voortgezet onderwijs aŭ havo
kaj voorbereidend wetenschappelijk onderwijs aŭ vwo), du aldonaj modernaj
fremdaj lingvoj estas devigaj dum la unuaj tri jaroj. Nur dum la lastaj tri
jaroj en vwo unu fremda lingvo estas deviga. Krom angla, la normigaj modernaj
lingvoj estas franca kaj germana, kvankam la lernejoj povas anstataŭi unu el
tiuj modernaj lingvoj per hispana, turka, araba, aŭ rusa. Aldone, lernejoj en
Freslando instruas kaj ekzamenas en frisa, kaj lernejoj tra la tuta lando
instruas kaj ekzamenas en klasikaj greka kaj Latino por mezlernejoj (nome
gimnazio aŭ vwo+).

Historie, Nederlando estis hegemonie kristana socio. El la apero de la
Protestanta Reformacio, la nederlandanoj dividiĝis en ĉirkaŭ du trionoj de
Protestantoj (ĉefe Reformitaj) kaj unu triono Romkatolikoj. Tio ekŝanĝiĝis
laŭgrade en la 20a jarcento ĉar estis forta deklivo en la religia aliĝo, kio
plnuas. Pri la religia disvolviĝo de Nederlando en la 20a jarcento, estis tri
difinaj censoj: nome la censo de 31a de Decembro 1930 registris la diversajn
Protestantojn je 46.3%, Romkatolikojn je 36.5% kaj la ceteron je 17.2%. La censo
de 31a de Majo 1947 registris la diversajn Protestantojn je 42.3%, Romkatolikojn
je 38.6% kaj la ceteron je 19.1%. La censo de 31a de Majo 1960 registris la
diversajn Protestantojn je 40.7%, Romkatolikojn je 40.5% kaj la ceteron je
18.8%. Estis forta duparta religia diferenco inter la romkatolika sudo kaj la
reformacia nordo, restoj el kiuj ankoraŭ evidentiĝas. Nederlando estas nuntempe
unu el la plej sekularaj landoj en la mondo. Ĉirkaŭ 39% de la loĝantaro estas
religie aliĝinta kaj en 2010 mal pli ol 5.6% vizitis religiajn servojn regule
(unufoje aŭ plie por monato). Spite la ĝenerala malpliiĝo en religiemo,
kontraŭdirekta tendenco estas la religia revivado en la Protestanta Biblia Zono,
kaj la kresko de islamaj kaj hinduismaj komunumoj.

Religio en Nederlando estas ĝenerale konsiderata persona afero kaj oni supozas
ke ĝi ne estu propagandata publike. La nederlanda konstitucio garantias liberon
de edukado, kio signifas ke ĉiuj lernejoj kiuj aliĝas al la ĝeneralaj
kvalitkriterioj ricevas la saman financadon el la registaro. Tio inkludas
lernejojn bazitajn sur religiaj principoj fare de religiaj grupoj (ĉefe la
Romkatolikoj kaj variaj Protestantoj). Tri politikaj partioj en la nederlanda
parlamento (CDA, ChristianUnion, kaj SGP) estas bazitaj sur kristana kredaro.
Kelkaj kristanaj religiaj ferioj estas naciaj ferioj (Kristnasko, Pasko,
Pentekosto kaj la Ĉieliro de Jesuo).

Ĉi tiuj provincoj konsistas el komunumoj (gemeentes) entute 458, vidu Komunumoj
en Nederlando kaj Urboj en Nederlando. Krome la lando estas dividita en 37
akvo-administracioj (waterschappen), kiuj ne konformas al provincaj aŭ komunumaj
limoj.

Nederlando estas konstitucia monarĥio kaj parlamenta demokratio. La monarĥo
rezidas en la registaro kun la ministroj kaj devas subskribi leĝojn. Teorie la
monarĥo povas havi tre mulkan povon en la politiko, sed reale ŝi aŭ li ne povas
uzi tiun povon sen igi konstitucia krizo. La plejparto de monarĥa povo sekve
estas teoria kaj formala. La ministroj havas respondecon por la ĉiutaga
administro kaj gravaj politikaj decidoj. La monarĥo ankaŭ estas la prezidanto de
Raad van State ("Konsilantaro de Ŝtato"), sed tiu maloftege prezidas lin.
Pasinte . Ĉar tio Nederlando ne estas ceremonia monarĥio.

Nederlando havas duĉambra parlamento nomita la Ĝeneralaj Statoj: la plej grava
ĉambro nomiĝas Tweede Kamer ("Dua Ĉambro") kaj la senato nomiĝas Eerste Kamer
("Unua Ĉambro"). La Tweede Kamer estas direkte elektata kaj havas leĝdonan povon
kaj iniciatrajton, sed la senato estas indirekte elektate, funkcias kiel house
of review kaj ne povas enirigi leĝojn. La Tweede Kamer havas 150 membroj
inkluzive de prezidanto de la ĉambro, nomitajn parlamentmembroj. Tutaj membroj
estas elektata per la nederlanda elektorato per proporcia reprezanteco elde
malfermaj partilistoj. Blankaj voĉdonoj estas inkluzita en la unua disdono de
seĝoj, ĉi tiuj seĝoj poste disdoniĝis kiel ekstraj seĝoj. Seĝoj estas disdonata
laŭ la sistemo D'Hondt kaj la parlamento formale mankas elektosojlo. Sed
praktike estas elektosojlo da 0.67% ĉar partio kiu ne enhavas unu seĝo bazata
sur proporcio de voĉdonoj ne povas akiri ekstraj seĝoj. La Eerste Kamer havas 75
seĝojn kaj elektiĝas per la provincaj statoj, kiuj estas direkte elektata en
provincaj elektoj. La ofico de senatano estas parttempa funkcio.

La nederlanda parlamento estas konata por havi multajn partiojn. Ofte grandaj
partidoj estas la kristandemokracia CDA (Kristandemokracia Apelacio), la
socialdemokracia PvdA (Partio de la Laboro), la konservativliberalisma VVD
(Partio de Popolo por Libereco kaj Demokracia), la progresliberalisma D66
(Demokratoj 66), la socialisma SP (Socialisma Partio) kaj la naciisma PVV
(Partio por la Libereco). Aliaj partioj en la tuta parlamento estas la verda
GroenLinks (Verda maldekstro), la verda best-rajta PvdD (Partio por la Bestoj),
la konservativa kristansocia ChristenUnie (Kristanunio), la maljunulisma 50PLUS
kaj la tre konservativa protestanta SGP (Politike Reformacia Partio). La
regionalisma OSF (Sendependa Senata Partio) sole aperas en la senato. La Tweede
Kamer ankaŭ havas kvin secesipartioj: unu el PvdA, unu el VVD, du el PVV kaj unu
del 50PLUS.

Multaj mondfamaj pentristoj estis nederlandanoj. Unu el la plej famaj fruoj
artistoj estis Hieronymus Bosch. La tiel nomata ora jarcento en la 17-a jarcento
vidis grandajn artistojn kiel Rembrandt van Rijn, Johannes Vermeer, Frans Hals,
Carel Fabritius, Gerard Dou, Paulus Potter, Jacob Izaaksoon van Ruisdael aŭ Jan
Steen. Famaj pentristoj el pli malfruaj epokoj estis Vincent van Gogh kaj Piet
Mondriaan. M. C. Escher kaj Otto Heinrich Treumann estis konataj grafistoj.

El Nederlando devenas multaj gravaj scienculoj kiel Erasmo de Roterdamo, Baruch
Spinoza, Christiaan Huygens kaj Antoni van Leeuwenhoek. René Descartes pasigis
la plej grandan parton de sia verkada vivo en Nederlando.

Nuntempe ekzistas 14 ŝtataj universitatoj kaj multaj altlernejoj en Nederlando.
En Noordwijk troviĝas la sidejo de la Eŭropa Kosma Agentejo.

La Reĝa Nederlanda Akademio de Artoj kaj Sciencoj (en nederlanda Koninklijke
Nederlandse Akademie van Wetenschappen, mallongige: KNAW) estas organizaĵo
dediĉita al la antaŭeniro de scienco kaj literaturo en Nederlando. La Akademio
havas hejmo en Trippenhuis en Amsterdamo.

En la ora epoko (nederlande: De Gouden Eeuw) floris krom la pentrarto ankaŭ la
literaturo, kies plej famaj reprezentantoj estas Joost van den Vondel kaj Pieter
Corneliszoon Hooft.

Dum la germana okupado (1940–1945) Anne Frank verkis en Amsterdamo sian tutmonde
konatan taglibron.

La tri plej gravaj aŭtoroj de la dua duono de la 20-a jarcento estas Harry
Mulisch ("La atenco", "La malkovro de la ĉielo", ambaŭ ankaŭ filmigitaj), Willem
Frederik Hermans ("La malhelĉambro de Damokles", ankaŭ filmigita; "Neniam plu
dormi") kaj Gerard Reve ("La vesperoj", "La kvara viro", ambaŭ ankaŭ
filmigitaj). Aliaj konataj aŭtoroj estas Cees Nooteboom, Jan Wolkers kaj Hella
Haasse.

Dum longa tempo la klasika muziko ne estis organizita en Nederlando samnivele
kiel en aliaj eŭropaj ŝtatoj. Nur fine de la 19-a jarcento okazis profesiigo kaj
estiĝis multaj orkestroj.

La verŝajne plej bone konata nederlanda rokbando, Golden Earring sukcesegis en
la 1970-aj jaroj per "Radar Love". Ankaŭ tutmonde konataj estis en la 1970-aj
jaroj la bando Ekseption kun Rick van der Linden kaj Focus, kaj ankaŭ Shocking
Blue ("Venus").

Radio Nederlando Tutmonda (nederlande Radio Nederland Wereldomroep, mallongigo
RNW, ekde 2013 RNW Media) ĝis la jaro 2012 estis publika kaj ŝtate subvenciita
radiofonia kaj televida dissenda instanco en Hilversum, produktante kaj
transdonante programojn por internaciaj spektantaroj ekster Nederlando. Ekde la
jaro 1992, Radio Nederlando Tutmonda ankaŭ distribuis enhavon tra retejo kaj
retpoŝta teknologio.

La sidejo de UEA troviĝas en Roterdamo, kie okazis la Universala Kongreso en
2008.



https://eo.wikipedia.org/wiki/Dio

Dio aŭ dioj estas, laŭ multaj religioj kaj aliaj kredosistemoj, la plej alta
supernatura, ĉiopova, estaĵo aŭ estaĵoj, kiuj kreis aŭ regas la mondon, ekzemple
per la dia providenco. Laŭ la diversaj religioj aŭ kredoj oni parolas pri multaj
dioj (politeismo), nur unu Dio (monoteismo) aŭ neniu dio (ateismo). Estas ankaŭ
filozofiaj konceptoj de dio, pli aŭ malpli malnaivaj (vidu panteismon, deismon).
Nuntempe inter la homoj diras sin 53 % monoteistoj, 26 % politeistoj kaj 21 %
ateistoj.

La teologoj konsideris varion de atribuaĵoj al la nombraj konceptoj diferencaj
pri Dio. Inter tiuj, plej komunaj estas la jenaj: ĉiosciado, ĉiopovo, ĉieesteco,
ĉiobonvoleco (perfekta boneco), simpleco, eterneco kaj neceseco. Dio estis
konsiderata ankaŭ kiel de naturo senkorpa, personal, la fonto de ĉia moralo,
ktp. Tiaj atribuaĵoj jam estis priskribitaj laŭ diferencaj gradoj fare de la
unuaj filozofoj-teologoj judaj, kristanaj kaj islamaj, kiaj Maimonido, Aŭgusteno
de Hipono, kaj Algazelo, respektive. Multaj elstaraj kaj mezepokaj kaj modernaj
filozofoj disvolvigis argumentojn porajn pri la ekzisto de Dio. Same nombraj
famaj filozofoj kaj intelektuloj disvolvigis argumentojn malporajn pri la
ekzisto de Dio.

Ofte oni distingas inter politeismaj religioj, kiuj konas plurajn diojn, kaj la
monoteismaj religioj, kiuj akceptas la ekziston de nur unu dio. En la kosmologio
de monoteismaj religioj, politeismaj dioj kun siaj diversaj funkcioj iĝas ofte
atributoj de la ununura dio, aŭ malplialte situantaj supernaturaj estaĵoj kiel
anĝeloj aŭ Sanktuloj.

Laŭ islamo, kristanismo estas politeisma, ĉar ĝi instruas pri Dio kiel patro,
filo kaj Sankta Spirito, sed laŭ la memkompreno de kristanismo, ĝi estas
monoteisma: la Sankta Triunuo ja estas unu dio, kvankam tri personoj apartenas
al ĝi.

Kvankam la monoteismanoj nur servas unu plejaltan dion, ili ankaŭ rekonas
supernaturulojn super homoj kaj sub dio: anĝelojn, demonojn, ktp. Laŭ Aŭgusteno,
la romiaj kaj grekaj dioj ne estis simple falsaj mitoj, sed fakte demonoj, kiuj
delonge trompis homojn.

La kredo je ĉielodioj kiel plej altaj estaĵoj, kiuj kreis la mondon, estas ĝis
iagrade trovebla ĉe" ĉiuj tribaj popoloj. Tiaj dioj tamen plej ofte estas
pasivaj, tiel ke ili en la religia kulto ne havas gravan rolon. Pli gravas la
kredo je sanktaj fortoj kaj estaĵoj, kiuj alproksimigas al la ĉiutaga vivo de la
homoj, kaj ŝajnas al ili pli efikaj. Tiaj sanktaj fortoj reprezentiĝis
diversforme de totemismo kaj kulto de prauloj ĝis mortofantomoj kaj sundioj. Laŭ
Mircea Eliade ĉielodioj iam ofte estis la centro de religia vivo, sed estis
anstataŭitaj per pli alireblaj formoj. Ekzemploj de ĉieldioj, kiujn oni daŭre
veneras kulte estas la dio Avonavilona de la popolo Zuni kaj la kreodio Cagn de
la boŝmanoj.

Georges Dumézil montras tri ĉefajn sociajn funkciojn ĉe dioj de la
protohindeŭropa kulturo: la funkcio de reganto kun magiaj kaj leĝdonaj aspektoj,
fizika potenc- kaj kuraĝofunkcio, ĉefe dum militepoko, kaj fekundeco- kaj
bonfartofunkcio. Ĉe aliaj kulturoj tiu skemo estas nur parte uzebla. Tiel
ekzemple multaj dioj de Malgrand-Azio kaj Afriko kombinas la funkciojn de
reganto kaj militestro, dum aliaj kulturoj ne klare distingas la rikolto- kaj
militfunkciojn.

Oni ofte aldonas al dioj apartajn ecojn, kiuj entenas bonajn aŭ kolerajn
karakterojn. Tre kruela estas ekzemple la patrinodiino de la aztekoj, Koatlikue,
kiu estas prezentita kun ĉemizo el homaj manoj kaj koroj. Ŝi naskis la militdion
Huicilopoĥtli, kiu mortigis siajn kvarcent gefratojn. JHWH estas bildigita en la
torao kaj dolĉe, kaj kolere. En Hindujo la plej gravaj dioj havas kaj mildan kaj
timigan formon. Kvankam Kalio reprezentas morton kaj detruon kaj manĝas siajn
idojn, ŝi estas adorata de multaj hinduoj kiel amema patrino. La dio Hina de la
havajanoj estas alia ekzemplo por dio, kiu favoras bonfarton, sed alportas ankaŭ
morton kaj detruon al la homoj. Antaŭ la kristanisma misiado la kikujoj kredis,
ke ilia dio, estis ama dio, kiu tamen punis tiujn, kiuj ne obeis ĝin per
malsato, malsano kaj morto.

En iuj religioj dio iafoje enkarniĝas kiel homo: Jesuo Kristo, Ramo, Kriŝno,
Montanus, ktp.

Dioj estas, preskaŭ laŭ difino, senmortaj, sed malgraŭ tio, ili iafoje mortas
kaj reviviĝas. Tiel ekzemple: Dionizo, Adoniso, Oziriso kaj Jesuo Kristo.

Laŭ la abrahamaj religioj, Dio komunikas kun homoj per profetoj, anĝeloj,
sonĝoj, vizioj kaj sia vorto (la biblio, la korano).

Laŭ la antikvaj grekoj, la dioj komunikis per sonĝoj, orakloj, mitologio kaj
signoj (precipe la flugado de birdoj kaj la internaĵoj de bestoj).

Filozofoj iafoje penas pruvi la ekziston de dio sole per logiko. Tiel ekzemple
Aristotelo, Anselmo, Tomaso de Akvino, Kartezio kaj Kantio. Ĉiu nova pruvo estas
pli subtila, sed ĝis nun neniu pruvo estas senmanka. Sed tio ne necese pruvas la
kontraŭon: ateismon.

Ekzistas pluraj proverboj pri dio en la Proverbaro Esperanta de L. L. Zamenhof,
inter ili:



https://eo.wikipedia.org/wiki/Elie_Wiesel

Elie WIESEL (vizel), (ĝuste Eliezer Wiesel; naskiĝis la 30-an de septembro 1928
en Sighetu Marmaţiei, mortis la 2-an de julio 2016 en Novjorko) estis usona
verkisto kaj ĵurnalisto hungara juddevena, verkinta en franca kaj angla lingvoj,
laŭreato de Nobel-Premio pri Paco.

Elie Wiesel naskiĝis en Rumanio, en ortodoksa ĥasida familio (kune kun tri
fratinoj). Dum la dua mondmilito malliberigito de germanaj koncentrejoj en
Aŭŝvico (kie pereis lia patrino kaj fratino) kaj Buchenwald (ĉi tie pereis lia
patro). Post la milito li forveturis al Francio, kie li studis filozofion en
Sorbono kaj komencis ĵurnalistan laboron kiel kunlaboranto de francaj kaj
israelaj revuoj. En 1956 li forveturis al Usono, kie en 1963 ricevis usonan
civitanecon.

Wiesel estis prezidanto de la usona Presidential Commission on the Holocaust,
poste aliŝanĝita al U.S. Holocaust Memorial Council – kaj sian socian-politikan
agadon dediĉis al martireco de judoj, samtempe viktimoj de naziismo kaj
stalinismo. Li iniciatis konstruon de United States Holocaust Memorial Museum de
Vaŝingtono. Profesoro de humanistiko en la Universitato de Boston.

Li verkis pli ol 40 librojn, interalie romanojn: Un di Welt Hot Geszwign (Kaj la
mondo restis silenta, 1956), La nuit (Nokto, 1958), La ville de la chance
(1962), Le mendiant de Jérusalem (1968), Le testament d'un poète juif assassiné
(1980), L'oublié (1989), rakontojn, dramojn, ĥasidajn kaj talmudajn rakontojn,
eseojn.

En 1986, li ricevis Nobel-Premion pri Paco. En Usono li ricevis en 1986 la
medalon Congressional Gold Medal of Achievement. Li estas aktiva cionisto, en
1997 li ricevis la distingon Guardian of Zion Award.

Verŝajne post la milito en la 40-aj jaroj, li kunlaboris kun terorisma
organizaĵo Irgun, kiu faris konatan atencon al la hotelo de Reĝo Davido en
Jerusalemo, la 22-an de julio 1946.

En 2008 lia fondaĵo perdis pli ol 15 milionojn da dolaroj (preskaŭ sian tutan
financan havaĵon) rezulte de agado de la "piramido" de Bernard Madoff, kies
fonduso estris lian bienon.



https://eo.wikipedia.org/wiki/E%C5%ADropo

Eŭropo estas foje rigardita kiel kontinento, foje kiel duoninsulo de kontinento
Eŭrazio, aŭ eĉ kiel parto de kontinento Afrik-Eŭrazio.

Eŭropo estas kun 10 532 000 km² la dua malplej granda mondparto (pli malgranda
estas jam sole Oceanio), sed tre dense loĝata - en la jaro 2016 ĝi havis
742.452.000 loĝantojn. Oni parolas ĉi tie per 209 diversaj lingvoj el 6 lingvaj
familioj; sed absoluta plimulto de parolantoj uzas la hindoeŭropajn lingvojn.
Historie kaj kulture Eŭropo havis principan influon al la monda civilizo kaj
monda historio.

Norde limigas Eŭropon Norda Glacia Oceano, oriente montaro Uralo kaj rivero
Uralo, sudoriente Kaspia Maro, riveroj Kuma kaj Manyĉ (Kumomanyĉa trafalaĵo) kaj
Nigra Maro, sude Mediteraneo kaj okcidente Atlantiko. Kiel partoj de la
sudorienta limo estas iam ankaŭ indikataj montaroj Kaŭkazio kaj rivero Emba.

La nomo "Eŭropo" devenas de la greka Εὐρώπη. Eurṓpē estas konsiderata plej ofte
kunmetaĵo el la malnova greka εὐρύς, eurýs, "fora" kaj ὄψ, óps, "vido",
"vizaĝo", do Eurṓpē, "la virino kun fora vido".

Laŭ la greka mito, Eŭropo estis la nomo de fenica reĝidino, kiun Zeŭso virbova
forkaptis kaj naĝe veturigis al Kreto, kie li tentis ŝin. Laŭ iuj etimologoj la
nomo devenis de semida lingvo kaj estis poste grekigita, ekzemple el la fenica
lingvo erob, "malhela", "vespero"; tial eble ankaŭ la germana "de:Abendland",
vesperlando, kiu signifas okcidenton.

La naturaj limoj inter Eŭropo kaj Azio estas neprecizaj. Nenia maro nete
distranĉas Eŭrazion.

Geografie, norde limigas Eŭropon Norda Glacia Oceano, oriente montaro Uralo kaj
rivero Uralo, sudoriente Kaspia Maro, riveroj Kuma kaj Manyĉ (Kumomanyĉa
trafalaĵo) kaj Nigra Maro, sude Mediteraneo kaj okcidente Atlantiko. Kiel partoj
de la sudorienta limo estas iam ankaŭ indikataj montaroj Kaŭkazio kaj rivero
Emba.

La orienta limo de Eŭropo kun Azio ne estas facile rekonebla geografa aŭ geologa
limo. Tial la "limoj de Eŭropo" estas socia konsento. "Eŭropo ne estas loko, sed
ideo." diris Bernard-Henri Lévy. Sekve oni uzos la difinon de Strahlenberg, laŭ
kiu la montaro kaj la rivero Uralo estas la orienta limo de Eŭropo. Inter la
Kaspia Maro kaj la Nigra Maro la limo troviĝas norde de la Kaŭkazo.

Entute Eŭropo havas areon de ĉirkaŭ 10,5 milionoj da km² kaj estas tiel post
Aŭstralio la due plej malgranda kontinento. La plej norda punkto de la eŭropa
kontinento situas sur la duoninsulo Nordkinn en Norvegio, la plej suda estas
Punta de Tarifa en Hispanio, la plej okcidenta Cabo da Roca en Portugalio. De
nordo al sudo Eŭropo mezuras 3.800 km kaj de okcidento al oriento 6.000 km.

Pro pli ol 700 milionoj da enloĝantoj, Eŭropo estas unu el la plej enloĝataj
partoj de la tero. La meza loĝdenso estas ĉirkaŭ 65 loĝantoj/km². Ĉefe en
okcidenta, meza kaj suda Eŭropo la loĝdenso estas alta, dume al nordo kaj
oriento ĝi malaltiĝas.

Pli ol 90 procentoj de la loĝantoj de Eŭropo parolas hindeŭropajn lingvojn. Plej
disvastiĝintaj estas slavaj, ĝermanaj kaj latinidaj lingvoj. Ankaŭ la greka, la
albana, la cigana, baltaj kaj keltaj lingvoj apartenas al la hindeŭropa
lingvaro.

La urala lingvaro estas la dua plej granda lingvaro de Eŭropo. Ĝi dividiĝas en
la samojedaj, kiujn parolas kelkaj miloj da homoj en la plej nordorienta parto
de Eŭropo, kaj la finn-ugraj lingvoj. Al tiuj lastaj apartenas ĉefe la finna, la
hungara, la estona, la samea, parolata en Sameio, kaj kelkaj lingvoj de
malplimultoj, ĉefe en Rusio.

En la eŭropa parto de Turkio, kaj la turka kaj unu tjurka lingvo estas oficialaj
lingvoj. Aliaj tjurkaj lingvoj troveblas en orienta kaj sudorienta Eŭropo, kiel
ekzemple la gagaŭza kaj la tatara.

Pro la kalmuka, parolata je la orienta limo de la kontinento, ankaŭ
reprezentanto de la mongola lingvaro estas uzata en Eŭropo.

Sur Malto oni parolas la maltan lingvon, el la semida branĉo de la afrikazia
lingvaro. La eŭska lingvo parolata en Hispanio kaj Francio apartenas al neniu
lingvaro; ĝian devenon ankoraŭ ne malkovris la moderna lingvoscienco. Pro
enmigrado lastatempa, nuntempe multaj aliaj lingvoj el aliaj lingvaroj estas
parolataj en Eŭropo.

Rilate al la nombro de loĝantoj la latina alfabeto estas en Eŭropo la plej
uzata, sekvas la cirila (en Rusio, Belarusio, Ukrainio, Bulgario, Serbio,
Montenegro, Makedonio kaj partoj de Bosnio kaj Hercegovino) kaj la greka. Pro la
romkatolika eklezio la latina konserviĝis ĝis nun kiel skribita lingvo en tiu
mondoparto.

Ĉirkaŭ 75 % de la eŭropanoj estas kristanoj (ĉefe katolikaj, protestantaj aŭ
ortodoksaj).

Inter 35 kaj 53 milionoj da eŭropanoj, t.e. ĝis 8 % estas islamanoj. La plej
multaj islamanoj loĝas en la eŭropaj partoj de Rusio (25 milionoj), sed ankaŭ en
la eŭropa parto de Turkio (5,9 milionoj), Bosnio kaj Hercegovino (2,2 milionoj),
Albanio (1,4–2,5 milionoj). Islamanaj enmigrantoj kaj ties posteuloj loĝas en
Francio (5,5 milionoj), Germanio (pli ol 4 milionoj), Britio (1,5 milionoj) kaj
Italio (1 miliono).

Malpli ol 1 procento de la eŭropaj loĝantoj estas judoj (apenaŭ 2 milionoj).
Aliaj religioj kiel hinduismo, budhismo, ktp. reprezentas same malpli ol 1 %.

Ĉirkaŭ 17 % de la eŭropanoj estas senreligiaj, ĉefe en Estonio, Ĉeĥio,
Nederlando, Rusio kaj la eksa Orient-Germanio, krome multaj urbanoj.

La nura aparteno al religio malmulton indikas pri religieco en iu lando. Laŭ la
European Values Study ĉirkaŭ triono de la eŭropanoj taksas sin nereligiaj, 5 %
konvinkitaj ateistoj.

Kristanismo atingis Eŭropon en la 1-a jarcento. Islamo disvastiĝis en la 8-a
jarcento sur la ibera duoninsulo, sed estis forpelita per la Reconquista en la
13-a kaj 14-a jarcentoj. Eŭropanoj disvastigis kristanismon per elmigrado kaj
misioj en Ameriko, Aŭstralio kaj malpli sur aliaj kontinentoj (partoj de
sudorienta Azio, Afriko kaj Oceanio. Nuntempe Eŭropo estas ĉefe sekulara.

Edukado en baza lernejo daŭras en la plimultaj landoj kvar ĝis kvin jaroj, en
iuj ankaŭ sep aŭ ok. Sekvas pli ofte kelkaj jaroj en meza lernejo, kiu povas
esti diverstipa. La nombro de analfabetoj estas en preskaŭ ĉiuj landoj pro
diversaj helpoj al la edukadsistemo tre malalta. En multaj landoj ekzistas ankaŭ
famaj altlernejoj kaj universitatoj.

Skulptado, pentrarto, literaturo, arkitekturo kaj muziko havas longan tradicion
en Eŭropo. Multaj urboj, kiel ekzemple Parizo, Vieno, Romo, Berlino kaj Moskvo
estas konsiderataj kulturaj centroj nuntempe.

Multaj urboj posedas gravajn teatrejojn, muzeojn, koncertejojn kaj aliajn
gravajn kulturajn konstruaĵojn.

Andreas Kaplan difinis Eŭropon kiel proponante maksimumon da kultura diverseco
en minimuma geografia distanco.

Lisbono estis unu el la unuaj kosmopolitaj metropoloj de la mondo, ĉar dum la
epoko de imperiismo ĝi estis centro de granda koloniimperio. En 1950 kvar urboj
de la nuna Eŭropa Unio estis inter la 20 plej grandaj en la mondo. De tiam
eŭropaj urboj apenaŭ kreskas, kaj eĉ perdas enloĝantojn. Tiuj kvar eŭropaj urboj
estis Londono en dua loko post Novjorko, Parizo, en kvara loko, tuj post Tokio,
Milano en la 13-a loko kaj fine Napolo en la 19-a.

Tamen en la dua duono de la 20-a jarcento urboj en ceteraj partoj de la mondo
pli rapide kreskis, ĉefe en evoluiĝantaj landoj, kiel Meksikurbo, Manilo aŭ
San-Paŭlo, kaj nun staras je komenco de la vico laŭ loĝantaro.

Escepte de Belorusio kaj Vatikanurbo ĉiuj eŭropaj landoj estas anoj de Konsilio
de Eŭropo. La plej signifa politika grupiĝo de la nuntempa Eŭropo estas poste
Eŭropa Unio unuiganta 27 eŭropajn landojn kaj Kipron, kiu estas geografie
almembrigata plejparte al Azio, politike, historie kaj kulture poste prefere al
Eŭropo.

Meze de la 20-a jarcento estis kreita la Konsilio de Eŭropo kiel unua komuna
eŭropa institucio. Ĝi nombris post fino de la orienta-okcidenta konflikto 47
ŝtatojn.

Gravas ankaŭ la Organizo por Sekureco kaj Kunlaboro en Eŭropo (OSKE), kiu estis
fondita en 1975 kiel konferenco por sekureco kaj kunlaboro en Eŭropo (Helsinka
Interkonsento) al kiu patroprenis la orienta kaj la okcidenta bloko, sed ankaŭ
Usono kaj Kanado.

En 1951 unuiĝis Belgio, Nederlando, Luksemburgo, Germanio, Italio kaj Francio al
Eŭropa Komunumo pri Karbo kaj Ŝtalo (EKKŜ). La provo fondi Eŭropan
defendkomunumon kaj Eŭropan politikan komunumon, fiaskis en 1954 pro la franca
nacia asembleo. Post tio estis fonditaj en 1957 per la traktatoj de Romo la
Eŭropa Komunumo pri Atomenergio kaj la Eŭropa Ekonomia Komunumo. Per la Traktato
de Mastriĥto en 1993 fine fondiĝis la Eŭropa Unio, kiu entenas la antaŭajn
komunumojn. Post la pligrandiĝoj de la Eu en 2004 kaj 2007, ĝi bombras nun 27
membroŝtatojn.

El militista vidpunkto la NATO estas gravega en Eŭropo. Ĝi fondiĝis en 1949 pro
la kreskantaj diferencoj inter la okcidentaj aliancanoj kaj Sovetunio post la
fino de la dua mondmilito en 1949. Krom la 23 eŭropaj membroj, ankaŭ Usono,
Kanado kaj Turkio estas anoj de la NATO.

Planita Eŭropa Konstitucio fiaskis en 2005 pro publikaj voĉdonadoj en Francio
kaj Nederlando.

Laŭ la traktato de Lisbono de la jaro 2007, ŝanĝas la ofico de la prezidanto de
la Eŭropa Konsilio. Antaŭe li estis unu el la membroŝtatestroj dum sesmonata
oficperiodo. Ekde fine de 2009 li estas elektita de la Eŭropa Konsilio por
oficdaŭro de du jaroj kaj duono. Ne nececas elektiĝo aŭ konfirmo de la Eŭropa
Parlamento. La prezidanto estas reelektebla nur unufojon.

Nomumiĝis la 19-an de novembro 2009 Herman Van Rompuy, tiama ĉefministro de
Belgio la unua prezidanto de la Eŭropa Konsilio. La prezidanta funkcio ekas la
1-an de decembro 2009.

En la 19-a jarcento oni efektivigas la unuan modernan integrigon de la ekonomio
de pluraj eŭropaj ŝtatoj per la Germana Doganunio.

La unuaj pruvoj pri ekzisto de homoj en Eŭropo troviĝas en Sierra de Atapuerca
en Hispanio kaj estas 1,2 milionoj da jaroj aĝaj. Ankoraŭ pli maljunaj fosilioj
el Kartvelio (ekster la nunaj limoj de Eŭropo) estas 1,8 milionoj da jaroj aĝaj
kaj estas nomitaj Homo georgicus (homo de Kartvelio). En nordalpa Eŭropo la unua
trovaĵo estas Homo heidelbergensis (homo de Heidelberg), ĉirkaŭ 600.000 jaraĝa.
Nur antaŭ ĉirkaŭ 40.000 jaroj alvenis Homo sapiens al Eŭropo kaj iom post iom
anstataŭis la neandertalan homon. Komenciĝis en la neolitiko kaj la bronzepoko
longa historio de grandaj kulturaj kaj sciencaj esploroj en Eŭropo, unue ĉe la
Mediteraneo, poste en la nordo kaj la oriento.

Ĉefe la greka kulturo, la romia imperio kaj kristanismo lasis siajn spurojn en
Eŭropo. En la antikvo la romia imperio sub Aŭgusto Cezaro unuanfojon unuigis la
tutan sudan Eŭropon kun ĉiuj aliaj marbordaj landoj de la Mediteraneo al unu
granda imperio. En tiu imperio kristanismo rapide disvastiĝis. Krom ĉiuj
persekutoj, kristanismo estis subtenita de Konstantino la Granda kaj iĝis
ŝtatreligio sub la imperiestro Teodozo la 1-a. Fine de la antikvo, la romia
imperio neniiĝis en la okcidento, tamen pluekzistis oriente kiel bizanca imperio
ĝis 1453. Tiam alvenis pro popolmigradoj multaj, pli ofte ĝermanaj triboj
(anglosaksoj, frankoj, gotoj, ktp.) en la okcidentan Eŭropon kaj kreis la bazon
por estontaj nacioj (Anglio, Francio, Hispanio).

La mezepokon karakterizis interalie la konkurenco inter la nova romia
imperiestro de la okcidento, la imperiestro de la Sankta Romia Imperio, kaj la
bizanca imperiestro en Konstantinopolo, kies ambaŭ influejo disigis Eŭropon en
okcidentan kaj orientan parton. Ekde la komenco de la mezepoko misiistoj
disvastigis kristanismon tra norda kaj orienta Eŭropo, tiel, ke fine de la
mezepoko la tuta Eŭropo estis kristanigita. En la okcidenta Eŭropo tamen estiĝis
pro la investitura polemiko en la 11-a jarcento disputoj inter imperiestro kaj
papo.

Dum la renesanco oni malkovris en la latinida okcidento denove la "scion de la
antikvo", kio parte kaŭzis kulturan kreskon. La reformacio disigis la okcidentan
eklezion en la 16-a jarcento (la disigo de la ortodoksa eklezio okazis jam en
1054) en katolikan kaj protestantan parton. Sekvis religiaj militoj. De 1618 ĝis
1648 detruis la tridekjara milito vastajn partojn de Mezeŭropo.

Ekde la 15-a jarcento eŭropaj nacioj (ĉefe Hispanio, Portugalio, Rusio,
Nederlando, Francio kaj Britio konstruis koloniajn imperiojn kun kolonioj sur
ĉiuj kontinentoj. Eŭropo estas la kontinento, kiu pleje influis la aliajn
mondopartojn: per misioj, koloniismo, sklaveco, negoco kaj kulturo.

En la 18-a jarcento klerismo postulas plian toleremon, respekton de homa digno,
egalecon kaj liberecon. En 1789 en Francio la revolucio donis la potencon al la
burĝeco. Komence de la 19-a jarcento granda parto de Eŭropo devis kliniĝi antaŭ
la volo de la franca imperiestro Napoleono ĝis kiam li spertis fiaskon den Rusio
en 1812. La Viena kongreso provis tiam restarigi la antaŭrevolucian staton, kio
tamen nur dumtempe sukcesis.

Industriiĝo komencis jam en la 18-a jarcento kaj rapide modifis la ĉiutagan
vivon de grandaj popoltavoloj. Pro la malriĉiĝo de la laboristoj estiĝis en la
19-a jarcento komunismo. Disvastiĝis vaste demokrataj ideoj kaj sistemoj, la
reago de konservemuloj al tio kaj la naciismo kaj imperiismo de la grandaj
potencoj.

Kaj la unua mondmilito (1914 ĝis 1918) kaj la dua mondmilito (1939 ĝis 1945)
komenciĝis en Eŭropo kaj detruis multegon. Ĉirkaŭ 60 milionoj da homoj perdis
sian vivon en la dua, inter ili ĉirkaŭ 6 milionoj da judoj, samseksemuloj kaj
ciganoj pro la rasa frenezo de la nazioj.

Post la dua mondmilito kaj dum la malvarma milito Eŭropo estis disigita en du
grandaj politikekonomiaj blokoj: socialismaj nacioj en Orienteŭropo kaj
kapitalismaj nacioj en Okcidenteŭropo. Oni parolis pri la fera kurteno, kiu
apartigis la eŭropajn ŝtatojn. Inter la du blokoj ekzistis kelkaj neŭtraj
ŝtatoj. Nur perestrojko kaj glasnost igis Sovetunion ŝanĝi politikan direkton
meze de la 1980-aj jaroj. En 1989 kun la Berlina Muro disfalis ankaŭ la Orienta
Bloko, Sovetunio kaj la Varsovia kontrakto.

La kontinento situas ĉefe en mezaj latitudoj. Kompare al aliaj regionoj de sama
geografa latitudo, Eŭropo havas relative varman klimaton pro la golfa marfluo.
La meza temperaturo de Napolo ekzemple estas 16°, kvankam tiu de Novjorko, kiu
situas je la sama latitudo estas nur 12°.

Pro la terrotacio ventoj venas ĉefe el la okcidento. Ĉar en la marbordaj
regionoj de okcidenta Eŭropo la ventoj venas ĉefe de la Atlantiko okazas pluvoj
preskaŭ tutjare. En orienta kaj meza Eŭropo la pluvkvanto estas kompare malalta,
ĉar la marinfluo al tiuj regionoj estas tro malgranda. Ankaŭ montaroj influas la
pluvokvanton forte. Tial partoj de la nordokcidentaj Alpoj estas inter la plej
pluvriĉaj regionoj en Eŭropo, dume centraj alpaj valoj estas relative sekaj.
Tiukaze la Alpoj estas barilo al pluvfrontoj.

En regionoj proksime al la Mediteraneo regas ĉefe mediteranea klimato; tio estas
sekaj kaj varmegaj someroj kaj mildaj malseketaj vintroj. Somere ventoj blovas
ĉefe el la nordo, vintre okcidentaj ventoj alportas ofte pluvojn de la
Atlantiko. En la nordo de Eŭropo la klimato etas arkta, sed en la sudoriento, ĉe
la rivero Volgo kontinenta kun varmegaj someroj kaj malmulte da pluvo. Tiel
povas okazi, ke ankoraŭ estas neĝo en Sameio, dume en Sicilio oni plendas pri
somera varmego, aŭ daŭre pluvadas sur la Ŝetlandaj Insuloj kaj regas plurjara
sekeco den Andaluzio.

Pro jarmila utiligo la originala vegetaĵaro de la meza kaj mediteranea regionoj
de Eŭropo estis detruita krom kelkaj restaĵoj. En norda Eŭropo troveblas en la
arkta tundro nur arbedoj, briofitoj kaj likenoj. Pli sude aldoniĝas en
Skandinavio kaj norda Rusio tajgo kun piceoj, pinoj, kaj multaj torfeoj.

En la meza regiono inter la Atlantiko kaj la Karpatoj kreskas foliarbaroj kun
ruĝaj fagoj, en malaltaj pli varmaj regionoj ankaŭ somerverdaj kverkoj kaj
karpenoj. Oriente de la regiono, kie kreskas ruĝaj fagoj, ĉirkaŭ de la Vistulo
kaj Dnestro ĝis la suda Uralo troveblas miksaj arbaroj kun tigfrukta kverko,
vintra tilio, arbara pino kaj pli norde piceoj. Sude de tiu regiono, norde de la
Nigra Maro troviĝas stepa vegetaĵaro.

Grandaj karnomanĝuloj kiel ursoj, lupoj aŭ linkoj troveblas nuntempe nur tre
norde aŭ oriente. Tutnorde vivas boacoj kaj alkoj.

Post neniigo la eŭropa bizono estis elsovaĝita el zooj en Pollando, Belorusio,
kaj Kaŭkazo. Ruĝa cervo, kapreolo kaj apro troveblas en la plej multaj regionoj
de Eŭropo.

Tipa eŭropa besto estas ĉamo, kiu ekster la eŭropaj montaroj videblas nur en
malgranda Azio kaj aziaj partoj de la Kaŭkazo. Diversaj specioj de ibeksoj vivas
en la Alpoj, Pireneoj kaj Kaŭkazo. La altnaza antilopo troveblis ankoraŭ dum
mezepoko ĝis Ukrainio, nuntempe tamen nur ĉe la malsupra fluo de la Volgo.
Multaj specioj estis neniigitaj jam antaŭ jarcentoj, kiel la uro aŭ la tarpano.
Ankaŭ rabbirdoj kiel la reĝa aglo, blankvosta maraglo kaj ansergrifo preskaŭ
draste malpliiĝis en la lastaj jarcentoj.

Nur en suda Eŭropo ekzistas pro la varma klimato multaj specioj de lacertedoj,
serpentoj kaj testudoj. Ĉe la marbordoj vivas diversaj fokoj. En la nordaj maroj
troveblas balenoj, orcinoj kaj porkocetoj, en la Mediteraneo diversaj delfenoj.
La plej konataj marfiŝoj estas haringoj kaj diversaj tinusoj.



https://eo.wikipedia.org/wiki/Malario

Malario aŭ marĉofebro estas moskito-transdonita infekta malsano de homoj kaj
aliaj bestoj, kaŭzataj de parazitaj protozooj (grupo de unu-ĉelaj
mikroorganismoj), kiuj apartenas al la genro plasmodio. Malario kaŭzas
simptomojn kiuj tipe inkluzivas febron, lacecon, vomadon, kaj kapdoloron. En
severaj kazoj, ĝi povas kaŭzi ikteron, konvulsion, aŭ morton. Simptomoj plej
ofte komencas inter dek kaj dek kvin tagoj post pikiĝo. Sen ĝusta kuracado,
homoj povas remalsaniĝi post pluraj monatoj. Ĉe tiuj, kiuj lastatempe travivis
infektiĝon, reinfektiĝo plej ofte kaŭzas malpli fortajn simptomojn. Ĉi tiu parta
rezistemeco malaperas dum monatoj aŭ jaroj se la homo ne daŭre kontaktas
malarion.

La malsanon plej ofte transdonas infektita ina Anofelesa moskito (kulo). La
moskito-piko metas la parazitojn de la salivo de la moskito en la sangon de
homo. La parazitoj vojaĝas al la hepato, kie ili maturiĝas kaj reproduktiĝas.
Kvin speciojn de Plasmodium povas infekti homojn, kaj per homoj povas
disvastiĝi. La plimulto da mortoj kaŭziĝas de P. falciparum, ĉar P. vivax,
P. ovale, kaj P. malariae ĝenerale kaŭazs pli mildan formon de malario. a specio
P. knowlesi malofte kaŭzas malsanon ĉe homoj. Malario tipe diagnoziĝas per
mikroskopa ekzameno de sango per sango-tavoloj, aŭ per rapidaj diagnozaj
ekzamenoj surbaze de antigenoj. Rimedoj, kiuj utilas la polimerazan ĉen-reakcion
por detekti la DNA-on de la parazito, disvolviĝis, sed ne vaste utiliĝas en
lokoj kie malario estas ofta, pro ilia kosto kaj malsimpeco.

La risko de malsaniĝo povas esti malpliigita per la malhelpo de moskito-pikiĝo
per utilo de kulvualoj (kontraŭ-moskitaj vualoj) kaj insekt-forpelaj substancoj,
aŭ per moskito-regaj rimedoj, kiel la ŝprucado de insekticidoj, kaj la forfluigo
de senmova akvo. Pluraj medikamentoj estas disponeblaj por malhelpi malarion ĉe
vojaĝantoj al regionoj, kie la malsano oftas. Porokazaj dozoj de la medikamento
sulfadoksino/pirimetamino rekomendiĝas ĉe novnaskitoj, kaj post la unua
trimestro de gravediĝo en lokoj, kun altaj niveloj de malario. Malgraŭ la
bezono, neniu efika vakcino ekzistas, kvankam klopodoj krei vakcinon daŭras. La
rekomendata kuracado por malario estas kombinaĵo de kontraŭmalariaj
medikamentoj, kiuj enhavas artemisininon. La dua medikamento povas esti aŭ
meflokino, aŭ lumefantrino, aŭ sulfadoksino/pirimetamino. Kinino, kune kun
doksiciklino, povas uziĝi se artemisinino ne haveblas. Oni rekomendas, ke en
regionoj, kie la malsano oftas, oni certiĝu, ke temas pri malario, antaŭ ol
komenci kuracadon, por eviti la pliigo de kontraŭ-droga rezistemeco. Rezistemeco
inter la parazitoj evoluiĝis kontraŭ pluraj kontraŭmalariaj medikamentoj;
ekzemple, klorokino-rezistema P. falciparum disvastiĝis al la plimulto de
malario-havaj regionoj, kaj rezistemeco kontraŭ artemisinino fariĝis problemo en
kelkaj partoj de Suda Azio.

La malsano disvastiĝis en la tropkiaj kaj subtropikaj regionoj, kiuj ekzistas en
vasta strio ĉirkaŭ la ekvatoro. Ĉi tiu enhavas grandajn partojn da Subsahara
Afriko, Azio, kaj Latin-Ameriko. En 2015, estis 214 milionoj da kazoj de malario
en la tuta mondo. Oni taksas, ke ĉi tiu rezultis en 438,000 mortoj, 90% el kiuj
okazis en Afriko. Malsano-niveoj malpliiĝis de 2000 ĝis 2015 per 37%, sed
pliiĝis de 2014, dum kiu estis 198 milionoj da kazoj. Malario ofte ligiĝas kun
malriĉeco, kaj havas imponan malhelpa efiko ĉe ekonomia disvolviĝo. En Afriko,
oni taksas, ke ĝi kaŭzis perdojn da US$12 bilionoj jare pro pliigitaj
publik-sanaj elspezoj, perdita labor-kapablo, kaj malhelpaj efikoj ĉe turismo.

La signoj kaj simptomoj de of malaria tipe komencas inter 8 kaj 25 tagoj post
infektiĝo; tamen, simptomoj povas okazi pli malfrue en tiuj, kiuj ricevis
kontraŭmalariajn medikamentojn. Unuaj signoj de la malsano, komunaj al ĉiuj
malario-specioj, similas tiujn de gripo, kaj povas esti similaj al tiuj de aliaj
malsanoj, kiel ekzemple sepso, gastroenterito, kaj virusaj malsanoj. La
prezentiĝo povas inkluzivi kapdoloron, febron, tremado, artiko-doloron, vomadon,
hemolitan anemion, ikteron, hemoglobinon en la urino , damaĝon al la retinoj,
kaj konvulsadiojn.

La plej karakteriza simptomo de malario estas paroksismo—ciklo de subita
malvarmo sekvita de tremado, kaj poste febro kaj ŝvitado, kiu reokazas je ĉiuj
du tagoj, (terciana febro) en infektiĝoj de P. vivax kaj P. ovale, kaj je ĉiuj
tri tagoj (kvartana febro) por P. malariae. Infektiĝo per P. falciparum povas
kaŭzi febron, kiu reokazas je ĉiuj 36–48 horoj, aŭ malpli notebla kaj pli
konstanta febro.

Serioza malario ĝenerale kaŭziĝas de P. falciparum (ofte nomata falciparum-a
malario). Simptomoj de falciparum-a malario aperas 9–30 tagoj post infektiĝo.
Personoj kun cerebra malario ofte montras neŭrologiajn simtomojn, kiuj
inkluzivas nenormalan pozadon/korpotenadon, nistagmon, kunjungan
vido-paraliziĝon (en kiu la okuloj ne turnas kune al la sama direkto), troan
etendiĝon kaj spasmon de la kolo kaj dorso, konvulsiojn, aŭ komaton.

Malario havas plurajn seriozajn komplikiĝojn. Inter tiuj estas la okazo de
malfacila spirado, kiu okazas en ĝis 25% de plenkreskuloj kaj 40% de infanoj kun
severaj P. falciparum-a malario. Eblaj kaŭzoj inkluzivas spira kompensado por
metabola acidozo, edemo ĉe la maldekstra pulmo, concomitant pneŭmonio, kaj
severa akompananta anemio. Malgraŭ tio, ka ĝi estas malofta ĉe junaj infanoj kun
severa malario, severa spir-malfacila sindromo okazas en 5–25% de plenkreskuloj
kaj ĝis 29% de gravedaj virinoj. Samtempa infektiĝo per HIV kun malario
pligradigas la eblecon de morto. Rena misfunkciiĝo estas trajto de
hemoglobinurio, en kiu hemoglobino de rompitaj eritrocitoj tralikiĝas en la
urinon.

Infektiĝo kun P. falciparum povas okazigi cerebran malarion, formo de severa
malario kiu afektas la cerbon. Ĝi asocias kun retino-blankiĝo, utila signo por
distingi malario de aliaj kaŭzoj de febro. Spleno-grandiĝo, severa kapdoloro,
hepato-grandiĝo, hipoglikemio, kaj hemoglobinurio kun rena misfunkcio povas
okazi. Komplikiĝoj povas inikluzivi spontana sangado kaj nekoagulemo. Povas
kaŭzi ikton.

Malario ĉe gravedaj virinoj estas grava kaŭzo de feta morto, infanmortiĝo,
aborto, kaj malalta pezo je naskiĝo, precipe en kazo de infektiĝo de
P. falciparum, sed ankaŭ ĉe P. vivax.

Malariaj Parazitoj apartenas al la genro Plasmodio (filumo Apikomplekso). Ĉe
homoj, malarion kaŭzas P. falciparum, P. malariae, P. ovale, P. vivax kaj
P. knowlesi. Ĉe la infektitoj, P. falciparum estas la specio plej ofte trovata
(~75%), sekvata de P. vivax (~20%). Malgraŭ ke P. falciparum tradicie
respondecas pri la plimulto da mortojn, lastatempaj pruvoj sugestas, ke P. vivax
malario ligiĝas kun kondiĉoj, kiuj povas minaci la vivon, preskaŭ same ofte,
kiel kun diagnozo de infektiĝo per P. falciparum. P. vivax estas pli ofta ekster
Afriko. Estis registritaj kazoj de infektiĝo de pluraj specioj de Plasmodio de
simioj; tamen, krom P. knowlesi-specio zoonoza, kiu kaŭzas malarion en
makakoj—ĉi tiuj estas plejparte ne tiom gravaj de vidpunkto de publika sano.

Tutmonda varmiĝo verŝajne efikos la transiĝon de malario, sed la severeco kaj
geografia distribuiĝo de tiaj efikoj estas necertaj.

En la vivo-ciklo de Plasmodio, ina Anofelesa moskito (la unua mastro) plusendas
movan infektan formon (nomata sporozoito) en la vertebrulan mastron, kiel
ekzemplo homo (dua mastro), tiel iĝanta peranto de la infektiĝo. Sporozoito
vojaĝas tra la sangaj vaskuloj al hepato-ĉelojn (hepatocitojn), kie ĝi
reproduktiĝas seksekse (hista skizogono), produktanta milojn da merozoitoj. Ĉi
tiuj infektas novajn eritrocitojn, kaj komencigas novan serion de senseksaj
multobliĝo-cikloj (sango-skizogonio) kiu produktas 8 ĝis 24 novajn infektopovajn
merozoitojn. Tiam la ĉeloj rompiĝas ka la ciklo rekomencas.

Aliaj merozoitoj iĝas Gamocitoj, kiuj estas la antaŭuloj de viraj kaj inaj
gametoj. Kiam fekundigita moskito mordas, ĝi enprenas gamocitojn kune kun la
sango, kiuj maturiĝas en ĝia intesto. La viraj kaj inaj gamocitoj unuiĝas, kaj
formas ookineton—fekundigitan, moveman zigoton. Ookinetoj iĝas novaj sporozitoj,
kiuj migras al la salivaj glandoj de la insekto, pretaj por infekti novan
vertebrulan mastron. La sporozitoj injektiĝos en la haŭton, en la salivo, kiam
la moskito sekve suĉas sangon.

Nur inaj moskitoj suĉas sangon; viraj moskitoj suĉas plantan sukon, kaj ne
transdonas la malsanon. La inoj de la Anofela genro de moskito preferas manĝi
nokte. Ili plej ofte komencas la serĉon por manĝaĵo ĉe vesperiĝo, kaj daŭras la
serĉadon dum la nokto ĝis kiam ili manĝos. Je maloftaj okazoj, malariaj
parazitoj ankaŭ povas esti transdonitaj per sango-transfuziĝo.

Simptomoj de malario povas reokazi post sensimptomaj tempoj. Depende de la
kaŭzo, oni nomas la reokazon aŭ reintenisĝo, refalo, aŭ reinfektiĝo. Reintensiĝo
estas la reveno de simptomoj post sensimptoma tempo. Ĝin kaŭzas parazitoj, kiuj
supervivis en la sango pro sensufiĉa aŭ senefika kuracado. Refalo okazas, kiam
simptomoj reaperas post kiam la parazitoj eliminiĝis de la sango, sed restas
kiel neaktivaj hipnozitoj en hepato-ĉeloj. Refalo ofte okazas inter 8 kaj 24
semajnoj, kaj ofte vidiĝas ĉe infektiĝoj de P. vivax kaj P. ovale. P. vivax
malario-kazoj en lokoj kun modera klimato ofte rezultas de dumvintra senaktiviĝo
de la hipnozitoj, kun refaloj okazantaj dum la jaro post la moskito-pikiĝo.
Reinfektiĝo signifas, ke la parazito, kiu kaŭzis la pasinta infektiĝo eliminiĝis
de la korpo, sed nova parazito enmetiĝis. Oni ne facile distingas inter
reinfektiĝo kaj reintensiĝo, sed ĝenerale supoziĝas, ke reokazo de infektiĝo dum
du semajnoj post kuracado por la unua infektiĝo okazas pro malsukceso de
kuracado. Homoj povas iom imuniĝi post oftaj infektiĝoj.

Malario-infektiĝo disvolviĝas en du stadioj: unu ĉe la hepato (eksoeritrocita
stadio), kaj alia ĉe la ruĝaj sango-ĉeloj (eritrocita stadio). Kiam infektita
moskito rompas la haŭton por suĉi sangon, sporozoitoj en la salivo de la moskito
eniras la sangofluon, kaj migras al la hepato, kie ili infektas hepatocitojn,
kaj sekse reproduktadas dum 8 ĝis 30 tagoj. Simptomoj ne evidentiĝas dum ĉi tiu
tempo.

Post ebla senaktiva tempo en la hepato, ĉi tiuj organizoj diferenciĝas por krei
milojn da merozoitoj, kiuj, post rompiĝo de siaj mastroĉeloj, eskapas en la
sango-fluon kaj infektas ruĝajn sango-ĉelojn por komenci la eritrocita stadio de
la vivo-ciklo. La parazito eskapas de la hepato sen detektiĝo volvante sin en la
ĉelo-membrano de la infektata mastra hepato-ĉelo.

En la ruĝaj sango-ĉeloj, la parazitoj plue multobliĝas, denove sensekse, foje
elrompante el la mastro-ĉeloj por invadi novajn ruĝajn sango-ĉelojn. Pluraj tiaj
multobliĝaj cikloj okazas. Tiel, kutimaj priskriboj de febro-ondoj okazas pro la
samtempaj eskapoj de ondoj da merozoitoj, kiuj infektas ruĝajn sango-ĉelojn.

Kelkaj P. vivax sporozoitoj ne tuj volviĝas al merozoitoj
eksoeritrocito-stadiaj, sed anstataŭe produktas hipnozoitojn, kiuj restas
senaktive dum tempoj inter pluraj monatoj (tipe 7 ĝis 10 monatoj) ĝis pluraj
jaroj. Post senaktiva periodo, ili reaktiviĝas kaj produktas merozoitojn.
Hipnozoitoj kaŭzas longan koviĝon kaj malfruaj reokazoj ĉe infektiĝoj per
P. vivax, malgraŭ ilia ĉeesto en kazoj de infektiĝo per P. ovale estas necerta.

La parazito estas pli-malpli bone protektata de atako fare de la imuna sistemo
de la homa korpo, ĉar dum la plimulto de sia vivo-ciklo ĝi vivas ene de la
hepato- kaj sango-ĉeloj kaj estas pli-malpli netuŝebla de la imunsistema
kontrolo. Tamen, cirkuliĝantaj infektitaj sango-ĉeloj detruiĝas en la spleno.
Por eviti ĉi tiun faton, la parazito P. falciparum montras alkroĉemajn
proteinojn ĉe la surfaco de la infektitaj ruĝaj sango-ĉeloj, kiu igas la
sango-ĉelojn alkroĉi al la muroj de malgrandaj sangovaskuloj, tiel protektanta
la parazito de trapaso de la ĝenerala sango-cirkuliĝo kaj la spleno. Bariĝo de
la vaskuletoj kaŭzas simptomojn, kiel tiuj de placenta malario. Apartigitaj
ruĝaj sango-ĉelojn povas trapasi la barilon inter la sango kaj la cerbo, kaj
kaŭzi cerebran malarion.

Laŭ recenzo farita en 2005, pro la granda nombro da mortoj kaj granda mortigemo
de malario, precipe la specio P. falciparum, ĝi faris ĉe la homa genaro la plej
granda selekta premo en lastatempa historio. Pluraj genaj faktoroj donas kelkan
rezisto-kapablon al ĝi. Inter ili estas serpoĉela trajto, talasemiaj trajtoj,
nesufiĉeco de glukozo-6-fosfata duhidrogenazo, kaj la malĉeesto de Duffy
antigenoj ĉe ruĝaj sango-ĉeloj.

La efiko de serpoĉela trajto ĉe imuneco al malario montras kelkajn evolciajn
ŝanĝojn, kiuj okazis en kalkaj lokoj pro la ofteco de malario. Serpoĉela trajto
ŝanĝas la hemoglobina molekulo en la sango. Normale, ruĝaj sango-ĉeloj havas tre
flekseblan, duflanke kavan strukturon, kiu permesas, ke ili movu tra malvastaj
vaskuletoj; tamen, kiam la ŝanĝitaj hemoglobinaj molekuloj trovas malgrandajn
kvantojn da oksigeno, aŭ ariĝas pro senakveco, Cili povas kungluiĝi, formante
ĉenojn, kiuj serpigas la ĉelon (misformigas ĝin en kurban formon). En ĉi tiuj
ĉenoj, la molekulo ne tiom kapable prenas aŭ lasas oksigenon, kaj la ĉelo ne
estas sufiĉe fleksebla por libere cirkuliĝi. Ĉe la fruaj stadioj de malario, la
parazito povas kaŭzi serpiĝon ĉe ruĝaj sango-ĉeloj, tiel ke ili pli frue ĉesas
cirkuliĝi. Pro tio, malariaj parazitoj malpli ofte povas fini sian vivo-ciklon
en la ĉelo. Homoj, kies ĉeloj enhavas du kopiojn de la nenorma hemoglobina alelo
(kiuj estas samzigotaj), havas Serpoĉelan anemion, dum tiuj, kies ĉeloj portas
unu norma kaj unu nenorma alelo (homoj malsamzigotaj), havas rezistokapablon
kontraŭ malario, sen severa anemio. Malgraŭ ke la malpli longa vivodaŭro de tiuj
kun la samzigota kondiĉo emus malfavori la supervivon de la trajto, en lokoj,
kie malario oftas, la trajto konserviĝas pro la avantaĝoj, kiujn donas la
malsamzigota formo.

Hepata misfunkcio pro malario estas malofta, kaj ĝenerale okazas nur ĉe tiuj,
kiuj havas aliajn hepataj malsanoj kiel virusa hepatzo aŭ longtempa hepata
malsano. La sindromon oni foje nomas malaria hepatozo. Malgraŭ tio, ke oni
konsideras ĝin malofta, malaria hepato-malsano lastatempe plioftiĝis, ĉefe en
Suda Azio kaj Barato. Hepata misfunikcio ĉe homoj, kiuj havas malarion, montras
sisteman ligon kun pli granda ebleco de komplikiĝoj kaj morto.

Pro la nespecifa eco de la prezentiĝo de simptomoj, diagnozo de malario ĉe
lokoj, en kiu la malsano maloftas, necesas altan nivelon de suspektemo, kiu
povas okazi pro iu ajn el la sekvaj kialoj: lastatempa vojaĝado al lando, kie
malario oftas, pligrandiĝinta spleno, febro, malalta nombro da plateletoj en la
sango (trombocitopenio) kune kun normala nivelo de bankaj sango-ĉeloj
(leŭkocitoj).

La ĉeeston de malario oni ĝeneral konfirmas per la mikroskopa ekzameno de
sango-tavoloj aŭ per antigen-detektaj provoj surbaze de antigenoj (RDT laŭ ĝia
anglalingva akronimo). Mikroskopa ekzameno estas la plej ofte uzata rimedo por
detekti la malarian paraziton; ĉirkaŭ 165 milionoj da sangotavoloj ekzameniĝis
por malarion en 2010 Malgraŭ ĝia multloka uzo, diagnozo per mikroskopa ekzameno
havas du ĉefajn malavantaĝojn: ĉe multaj lokoj (precipe neurbaj) mankas la
aparataron necesan por fari la ekzamenon, kaj la ĝusteco de la rezultoj dependas
kaj de la kapablo de la ekzamenanto la sango-tavolon, kaj la niveloj de la
parazito en la sango. La precizo de la sango-tavola ekzamenado troviĝas inter
75-90% sub la plej bonaj kondiĉoj, kaj povas esti pli malalta ĝis 50%. Komerce
disponeblaj provoj ofte montras pli precize ol sango-tavoloj la ĉeeston de
malariaj parazitoj, sed ilia detektokapablo estas ege malsamaj, depende de la
fabrikinto, kaj ne povas montri, kiom da parazitoj ĉeestas.

En regionoj, kie laboratoriaj provoj facile disponeblas, malario suspektiĝu, kaj
la provo fariĝu, ĉe iu ajn malsanulo, kiu estis en loko, kie malario estas ofta.
Ĉe lokoj, kiuj ne havas la pagokapablojn por la laboratoriaj diagnozaj provoj,
oni ofte uzas nur la historion de febro por indiki, ke kontraŭmalaria kuracado
taŭgas, tiel la ofta instruo "febro egalas malarion sen kontraŭa pruvo".
Malavantaĝo de ĉi tiu praktiko estas la tro-ofta diagnozado de malario kaj
miskuracado de nemalaria febro, kiu malŝpars limigitajn rimedojn, erodas fidemon
en la san-sistemo, kaj kontribuas al la malpli-efikigo de drogoj. Malgraŭ ke
provoj surbaze de polimeraz-ĉenaj reagoj kreiĝis, je 2012 oni ne multe uzas ilin
ĉe lokoj, kie malario estas ofta, pro ilia malsimpleco.

Malarion oni klasifikas keil aŭ "severa" aŭ "senkomplika" de la Monda
San-Organizo (WHO laŭ ĝia angla-lingva akronimo). Oni taksas ĝin "severa" se iu
ajn el la sekvaj kriterioj ĉeestas. Se neniu el la kriterioj ĉeestas, oni
konsideras ĝin senkomplika.

Cerebra malario difiniĝas kiel severa P. falciparum-a malario, kiu prezentiĝas
kun neŭrologikaj simptomoj, kiuj inkluzivas komaton (kun Glasgova komato-gamo je
malpli ol 11, aŭ Blantira komato-gamo pli ol 3), aŭ kun komato, kiu daŭras pli
longe ol 30 minutoj post konvulsio.

Inter la rimedoj por malebligi malarion estas medikamentoj, moskito-forigo, kaj
la malebligo de pikoj/mordoj. Ne estas vakcino kontraŭ malario. La ĉeesto de
malario en regiono bezonas kombinaĵon de loĝantara denso, alta nombro da
anofelesaj moskitoj, kaj ofta transdono de homoj al moskitoj kaj de moskitoj al
homoj. Se iu ajn el tiuj sufiĉe malpli altiĝas, la parazito finfine malaperos de
tiu regiono, kiel okazis en Norda Amriko, Eŭropo, kaj partoj de la Meza Oriento.
Tamen, se oni ne forigas la paraziton el la tuta mondo, ĝi povus reveni se
kondiĉoj reiras al kombinaĵo, kiu helpas la multobliĝon de la parazito. Aldone,
la po-homa kosto de forigo kreskas kun la malkresko de la loĝantara denso, kaj
tio signifas, ke en kelkaj lokoj estas tro multekosta elimini la paraziton.

Malebligo de malario eble estas laŭkoste pli efika, ol kuracado de la malsano el
longtempa vidpunkto, sed la komencaj kostoj bezonataj estas nepageblaj por
multaj el la plej malriĉaj homoj de la mondo. La kosto de forigaj kaj malebligaj
programoj povas esti tre malsimila en unu lando, ol en alia. Ekzemple, en Ĉinio,
kies registaro en 2010 anoncis kampanjon por entute forigi malarion ĉe la Ĉinaj
provincoj, la bezonata investo estas malgranda proporcio de la publika elspezo
por sano. Kontraste, se oni kreus similan programon en Tanzanio, la koston oni
taksus je kvinono de la publik-sana buĝeto.

En lokoj, en kiuj malario estas ofta, infanoj, kiuj havas malpli ol kvin jaroj
ofte suferas anemion, kiu foje estas pro malario. Doni kontraŭ-malariajn
medikamentiojn al infanoj anemio-suferantaj, iomete plialtigas la kvanton da
ruĝo sango-ĉeloj en ilia sango, sed ne ŝanĝas la riskon de morto, aŭ la bezono
por enhospitaligo.

Unu rimedo por malpliigi la oftecon de malario estas malhelpi, ke moskitoj
transdonu la parazitojn. Por protekti solajn homojn, la plej efikaj substancoj
por forpeli insektojn baziĝas sur DEET (duetila-toluamido) aŭ ikaridino.
Kulvualoj (kontraŭ-moskitaj vualoj), kiuj surhavas insekticidon, montriĝis tre
efikaj por malebligi malarion inter geknaboj en lokoj, kie malario oftas.
Senprokrasta kuracado de konfirmitaj kazoj per kombinaĵo da medikamentoj, kiuj
enhavas Artesunaton, ankaŭ povas malhelpi la transdonon.

Kulvualoj helpas teni moskitojn for de homoj kaj malpliigi la oftecon de
infektiĝo kaj transdono de malario. Vualoj ne estas perfekta barilo, kaj ofte
surhavas insekticidon, kiu mortigas la moskiton, antaŭ ol ĝi povas trovi vojon
por pasi la vualon. Oni taksas la efikon de vualoj, kiuj surhavas insekticidon,
je dufoje pli ol la efiko de seninsekticidaj vualoj, kaj utili vualon oferas pli
ol 70% pli efika protekto, ol ne utili vualon. Inter 2000 kaj 2008, la uzo de
insekticido-havajn vualojn savis la vivojn de proksimume 250,000 beboj en
Sub-Sahara Afriko. Proksimume 13% da domoj en Sub-Saharaj landoj havis
insekticido-havajn vualojn en 2007 kaj oni taksis, ke 31% da Afrikaj domoj havis
almenaŭ po unu vualon en 2008. En 2010, 1.7 milionoj (1.8%) da Afrikaj infanoj,
kiuj vivas en regionoj de la mondo, kie malaria estas ofta, estis protektitaj de
vualoj portantaj insekticidon. Tiu cifero pligrandiĝis al 20.3 milionoj (18.5%)
da Afrikaj infanoj, kiuj uzis la insekticidajn vualojn en 2007; 89.6 milionoj da
infanoj restis senprotektaj. La nombro da uzantoj de insektocidaj vualoj atingis
68% da Afrikaj infanoj.

La plimulton el la vualoj surhavas piretron kaj parencajn substancojn, kiuj
apartenas al grupo da insekticidoj kun malalta tokseco. Ili estas plej efikaj,
kiam oni utilas ilin inter vesperiĝo kaj mateniĝo. Oni rekomendas, pendi grandan
"lito-vualon" super la centro de lito, kaj aŭ meti la randojn sub la matracon,
aŭ certigi, ke ĝi estas sufiĉe granda, por tuŝi la teron.

Endoma restaĵa ŝprucado estas la ŝprucado de insekticidoj sur la murojn ene de
domo. Post manĝado, pluraj moskitoj ripozas sur apuda surfaco dum ili digestas
la sango-manĝaĵon. Tial, se la muroj de domoj surhavas insekticidon, eblas
mortigi la moskitoj dum ili ripozas, antaŭ ol ili povas piki alian homon kaj
transdoni la malarian paraziton. Je 2006, la Monda Organizaĵo pri Sano
rekomendas 12 insekticidojn por ŝprucado sur la domo-muroj, inkluzive DDT kaj la
piretroidoj ciflutrino kaj deltametrino. Ĉi-tiun uzon de malgrandaj kvantoj de
DDT por celoj de publika sano oni permesas laŭ la Stokholma Konvencio, kiu
malpermesas ĝian agrikulturan uzon. Unu problemo kun en-doma ŝprucado de
insekticidoj estas la rezisto-kapablo ĉe la moskitoj. Moskitoj, kontraŭ kiuj la
en-doma insekticido plej efikas, emas ripozi kaj vivi en-dome, kaj pro la incito
de la ŝprucado, iliaj idoj emas ripozi kaj vivi ekster-dome, kiu signifas, ke la
en-doma insekticido malpli efikas kontraŭ ili.

Estas pluraj aliaj rimedoj por malpliigi la oftecon de moskito-pikiĝo kaj
malrapidigi la disvastiĝon de malario. Provoj malplimultigi moskito-larvojn per
la malpliigo de la malferma akvo, en kiuj ili disvolviĝas, aŭ per la aldono de
substancoj al la akvo por malpliigi ilian disvolviĝon, efikas en kelkaj lokoj.
Ne estas pruvoj pri la efiko de elektronikaj moskito-forigiloj, kiuj faras tre
alt-frekvencajn sonojn, por forigi inajn moskitojn.

Estas pluraj drogoj, kiuj povas helpi la malebligon aŭ ĉesigon de malario ĉe
vojaĝantoj al lokoj, kie infektiĝo oftas. Multaj el ĉi tiuj drogoj ankaŭ uziĝas
por kuracado. Oni povas uzi klorokinon en lokoj, kie la plimulto da parazitoj ne
disvolvis kontraŭ-klorokinan-rezistopovon. En lokoj, kie Plasmodio havas
rezistokapablon kontraŭ unu aŭ pli medikamentoj, tri kombinaĵoj - meflokino
(Lariam), doksiciklino (ĝenerale havebla), aŭ la kombinaĵo de atovakvono kaj
progvanila hidroklorido (Malarone) - ofte uziĝas por malhelpi la infektiĝon.
Doksiciklino kaj atovakvono kun progvanilo estas la plej facile tolereblaj;
meflokvino ligiĝis kun morto, memmortigo, kaj neŭrologikaj kaj psikiatraj
simptomoj.

La protekta efiko ne tuj komencas, kaj homoj, kiuj vizitas regionojn kie estas
malario plej ofte komencas uzi la medikamenton je unu aŭ du semajnoj antaŭ ol la
alveno, kaj daŭras uzi ilin dum kvar semajnoj post la reiro (escepte de
atovakvono/progvanilo, kies uzo oni komencu nur du tagojn antaŭ, kaj daŭrigu dum
sep tagoj poste). La uzo de malebligaj drogoj ofte ne estas konvena por tiuj,
kiuj vivas en regionoj kie estas malario, kaj ĝenerale la drogoj uziĝas nur ĉe
gravedaj virinoj kaj mallongtempaj vizitantoj. Ĉi tiu estas pro la kosto de la
medikamentoj, la kromefikoj de long-tempa zuo, kaj la malfacila disponebleco de
kontraŭ-malariaj drogoj ekster la riĉaj landoj. Montriĝis, ke kontraŭ-malariaj
medikamentoj, uzataj de patrino dum gravedo, plibonigas la pezon de la bebo je
naskiĝo, kaj malgradigas la riskon de anemio ĉe la patrino. La uzo de
kontraŭ-malariaj drogoj je la ĉeesto de malario-transdonantaj moskitoj, povas
helpi la disvolvon de ioma rezistemo.

Malarion oni kuracas per kontraŭmalariaj medikamentoj; la medikamento uzata
dependas de la speco kaj severeco de la malsano. Dum kontraŭfebraj medikamentoj
komune uziĝas, la efikoj de ilia utilo ne estas klare videblaj.

Senkomplikan malarion povas kuraciĝi per buŝaj medikamentoj. La plej efika
kuracado por infektiĝo per P. falciparum estas la uzo de artemisininoj en
kombinaĵo kun aliaj kontraŭmalariaj medikamentoj (konata kiel artemisinina
kombinaĵo-terapio, aŭ AKT), kiu malpliigas la rezistemo al iu ajn unueca
drog-ingrediento. Ĉi tiuj aldonaj kontraŭmalariaj medikamentoj inkluzivas:
amodiakino, lumefantrino, melfokino, aŭ sulfadoksino/pirimetamino. Alia
kombinaĵo estas duhidroartemisinino kaj piperakino. AKT efikas je proksimume 90%
kiam oni utilas ĝin por kuraci senkomplikan malarion. Por kuraci malarion dum
gravedeco, la Monda Organizaĵo pri Sano rekomendas la uzon de kinino kune kun
klindamicino frue en la gravedeco (dum la unuaj tri monatoj), kaj AKT dum postaj
stadioj (2a kaj 3a trimestroj). Dum la 2000aj jaroj, malario kun parta rezistemo
kontraŭ artemisinoj aperis en Sud-orienta Azio.

Rekomendata kuracado por severa malario estas la injekta uzo de kontraŭmalariaj
drogoj. Kontraŭ severa malario, artesunato estas pli bona ol kinino, kaj en
infanoj kaj en plenkreskuloj. Kuracado de severa malario inkluzivas subtenajn
rimedojn, kiuj plej bone fariĝas ĉe flegejo pri severaj malsanoj ĉe malsanulejo.
Ĉi tiu inkluzivas la prizorgado de altaj febroj, kaj la konvulsiojn, kiuj povas
sekvi de ĝi. Ĝi ankaŭ inkluzivas kontrolado por malfacila spirado, malalta
suker-nivelo ĉe la sango, kaj malalta nivelo de kalio ĉe la sango.

Kontraŭ-droga rezistemo estas kreskanta problemo en la 21a-jarcenta kuracado de
malario. Rezistemo estas nun ofta kontraŭ ĉiuj specoj de kontraŭmalariaj drogoj
krom artemisininoj. Kuracado de rezistemaj variantoj dependis pli kaj pli multe
de tiu klaso da drogoj. La kosto de artemisininoj limigas ilian utilon en la
disvolviĝanta mondo. Malariaj variantoj trovataj ĉe la landlimo inter Kamboĝo
kaj Tajlando montras rezistemon al kombinaĵaj terapioj, kiuj inkluzivas
artemisininojn, kaj tial eble estas nekuraceblaj. Aliro de la parazitoj al
terapioj, kiuj enhavas sole artemisininojn, dum pli ol 30 jaroj, plej eble
instigis al la elektiĝo de la rezistema fenotipo. Oni trovis rezistemon kontraŭ
artemisininoj en Kamboĝo, Birmo (Mjanmao), Tajlando, kaj Vjetnamio, kaj
rezistemo ankaŭ disvolviĝas en Laoso.

Kiam oni ĝuste kuracas la malsanon, homoj kiuj suferas pro malario plej ofte
povas atendi tutan resaniĝon. Tamen, severa malario povas progresi tre rapide
kaj kaŭzi morton post horoj aŭ tagoj. En la plej severaj kazoj de la malsano,
morto-procentoj povas atingi 20%, eĉ kun intensa kuracado kaj flegado. Dum pli
longa tempo, disvolviĝaj misfunkcioj montriĝis ĉe infanoj, kiuj suferis
epizodojn de severa malario. Long-daŭra infektiĝo sen severa malsano povas okazi
ĉe imun-malsufiĉeca sindromo, kunligita kun malpliigita respondemo al Salmonella
bakterio kaj la viruso Epstein-Barr.

Dum infaneco, malario kaŭzas anemion dum tempo de rapida cerba disvolviĝo, kaj
ankaŭ rekta cerbo-damaĝo pro cerebra malario. Kelkaj travivintoj de cerba
malario havas pli grandan riskon de neŭrologiaj kaj kogna malsufiĉoj, kondutaj
nenormalecoj, kaj epilepsio. Montriĝis, ke kontraŭ-malariaj kuraciloj plibonigas
kognan funkciadon kaj lernejaj rezultoj en esploroj, kompare kun grupoj, kiuj
ricevis ŝaknkuracilon.

La Monda Organizaĵo pri Sano taksas, ke en 2010 estis 219 milionoj da kazoj de
malario, kiu rezultis en 660,000 mortoj. Aliaj taksis, ke la nombro da kazoj de
falciparum-a malario estas inter 350 kaj 550 milionoj, kaj mortoj en 2010 je
1.24 miliono, pli multa ol la 1.0 miliono da mortoj en 1990. La plimulto da
kazoj (65%) okazas en infanoj, malpli ol 15-jaraĝaj. Proksimume 125 milionojn da
gravedaj virinoj riskas infektiĝon ĉiujare; en Sub-Sahara Afriko, malario ĉe
patrinoj ligiĝis kun mortoj de ĝis 200,000 mortoj de novnaskitoj jare. Estas
proksimume 10,000 kazoj jare en Okcidenta Eŭropo, kaj 1300-1500 en Usono.
Proksimume 900 homoj mortis pro la malsano en Eŭropo inter 1993 kaj 2003. Kaj la
tutmonda ofteco de la malsano kaj la rezulta morto-ciferoj malpliiĝis dum lastaj
jaroj. Laŭ la WHO (Monda Organizaĵo pri Sano) kaj UNICEF, mortoj atribuebla al
malario en 2016 malpliiĝis je 60% de takso en 2000 de 985,000, plejparte pro
vasta utilo de vualoj, kiuj surhavis insekticidon, kaj kombinaĵo-terapioj, kiuj
inkluzivas artemisininojn. En 2012, estis 207 milionoj da kazoj de malario. Dum
tiu jaro, oni taksas, ke la malsano mortigis inter 473,000 kaj 789,000 homojn,
multaj el kiuj estis infanoj en Afriko. Klopodoj por malpliigi la malsanon en
Afriko post la jarmilo-ŝanĝo estis parte efikaj, kun ofteco de la malsano
malkreskiĝanta je proksimume 40 procento ĉe la kontinento.

Malario estas ofta en vasta kampo ĉirkaŭ la ekvatoro, en regionoj de la
Amerikoj, pluraj partoj de Azio, kaj multo da Afriko; en Sub-Sahara Afriko
okazas 85-90% de mortoj pro malario. Takso por 2009 raportis, ke landoj kun la
plej altaj procentmilo da mortoj estis Ebur-Bordo (86.15), Angolo (56.93), kaj
Burkina Faso (50.66) Takso de 2010 montris, ke la landojn, kiuj spertis la plej
multajn mortojn laŭ nombro da enloĝantoj, estis Burkina Faso, Mozambiko, kaj
Malio. La Malario Atlas-Projekto celas fari mapon de monda ofteco de malario,
donante rimedon per kiu oni povas trovi la mondajn spacajn limojn de la malsano
kaj taksi ĝiajn ekonomiajn kaj aliajn kostojn. Ĉi tiu klopodo kondukis al la
eldono de mapo de ofteco de P. falciparum en 2010. Je 2010, proksimume 100
landoj spertas oftan malarion. Ĉiujare, 125 milionoj da internaciaj vojaĝantoj
vizitas ci tiujn landojn, kaj pli ol 30,000 malsaniĝas pro la malsano.

La geografia distribuiĝo de malario ene de grandaj regionoj estas malsimpla, kaj
kun- kaj sen-malariaj regionoj ofte troviĝas en proksimeco. Malario estas ofta
en tropikaj kaj subtropikaj regionoj pro pluvo, oftaj altaj temperaturoj kaj
alta humideco, kune kun senmovaj akvoj, en kiuj moskito-larvoj facile maturiĝas,
kiu donas al ili la medion, kiun ili bezonas por seninterompa reproduktiĝo. En
pli sekaj regionoj, oni povas pli-malpli ĝuste antaŭdiri la malariajn
amasinfekitĝojn per mapado de pluvokvantoj. Malario estas pli ofta ĉe kamparaj
regionoj, ol ĉe urboj. Ekzemple, pluraj urboj en la Subregiono Granda Mekongo de
Sudorienta Azio estas esence senmalariaj, sed la malsano estas ofta ĉe multaj
kamparaj regionoj, inkluzive laŭ internaciaj landlimoj kaj arbarorandoj.
Kontraste, malario en Afriko ĉeestas en ambaŭ kamparanaj kaj urbaj regionoj,
kvankam la risko estas malpli alta en la pli grandaj urboj.

Kvankam la parazito, kiu kaŭzas la malarion P. falciparum ekzistis dum inter 50
kaj 100 jarmiloj, la grando de la nombro da la parazitaro ne pligrandiĝis ĝis
proksimume antaŭ 10 jarmiloj, samtempe kun la disvolviĝo de la agrikulturo kaj
la disvolviĝo de homaj kolonioj. Proksimaj parencoj de homaj malariaj parazitoj
restas oftaj ĉe ĉimpanzoj. Iuj signoj sugestas, ke la malario P. falciparum
originis ĉe goriloj.

Referencoj al la unikaj reokazantaj febroj de malario troviĝas tra la tuta
registrita historio. Hipokrato priskribis regule reokazantajn febrojn, kaj nomis
ilin triajn, kvarajn, subtriajn, kaj ĉiutagajn. La Roma Kolumelo notis la
konekton inter la malsano kaj insektoj de marĉoj. Malario eble kontribuis al la
malkresko de la Roma Imperio, kaj estis tiom ofta ĉe Romo, ke ĝi konatiĝis kiel
la "Roma febro". Pluraj regionoj en antikva Romo konsideriĝis precipe alt-riskaj
pro la ĉeestantaj favoraj kondiĉoj por malariaj transdonantoj. Ĉi tiu inkluzivis
regionojn, kiel suda Italio, la insulo de Sardio, la Pontinaj Marĉoj, la malpli
altaj regionoj de marborda Etrurio kaj la urbo de Romo laŭ la Tiber-Rivero.
Moskitoj preferis ĉi tiajn lokojn por bredejoj pro la ĉeesto de senmova akvo.
Irigaciitaj ĝardenoj, marĉosimilaj teroj, elfluo de agrikulturaj kampoj, kaj
problemaj pri forfluo de akvo pro vojo-konstruo, kondukis al la pliofteco de
senmova akvo.

La vorto malario devenas de la Mezepoka Itala "mala aria" (malbona aero); oni
nomis la malsanon "marĉofebro" pro ĝia ligo al marĉoj kaj marĉaj ejoj. Malario
iam estis ofta en la plejparto de Eŭropo kaj Norda Ameriko, kie ĝi ne plu oftas,
kvankam importitaj kazoj foje aperas.

Sciencaj esploroj pri malario unue notinde progresis en 1880, kiam Charles Louis
Alphonse Laveran—Franca armea kuracisto, kiu laboris ĉe milita malsanulejo de
Konstantino-unuafoje notis parazitojn interne de la ruĝaj sangoĉeloj de
infektitaj homoj. Li tial proponis, ke malarion kaŭzas ĉi tiu organismo, la unua
fojo, kiam oni notis, ke protisto kaŭzis malsanon. Pro ĉi tiu kaj postaj
malkovroj, oni donis al li la 1907an Nobel-premion pri fiziologio aŭ medicino.
Unu jaron poste, Carlos Finlay, Kuba kuracisto, kiu pritraktis homojn kun flava
febro en Havano, donis fortajn pruvojn, ke moskitoj trandonis la malsonon al kaj
de homoj. Ĉi tiu laboro sekvis pli fruajn sugestojn de Josiah C. Nott, kaj
laboro de Sir Patrick Manson, la "patro de tropika medicino", pri la trandono de
filariazo.

En Aprilo 1894, Skota kuracisto Sir Ronald Ross vizitis Sir Patrick Manson-on ĉe
lia domo ĉe Queen Anne Strato, Londono. Ilia vizito estis la komenco de kvar
jaroj da kunlaborado kaj fervora esplorado, kiu kulminis en 1898 kiam Ross, kiu
laboris ĉe la Presidency Ĝenerala Hospitalo en Kolkato, montris la tutan
vivo-ciklon de la malaria parazito en moskitoj. Li tiel pruvis ke la moskito
estis la transdonanto por malario en homoj per pruvo, ke certaj moskito-specoj
transdonas malarion al birdoj. Li izolis malaria-parazitojn de la salivo-glanoj
de moskitoj, kiuj manĝis ĉe infektitaj birdoj. Por ĉi tiu laboro, Ross ricevis
la 1902an Nobel-Premion en Medicino. Post kiam li eksiĝis de la Hinduja Medicina
Servo, Ross laboris ĉe la nove fondita Liverpool Lernejo de Tropika Medicino,
kaj estris malaria-regaj klopodoj en Egiptio, Panamo, Grekio kaj Maŭricio. La
eltrovoj de Finlay kaj Rost poste konfirmiĝis de medicina spertularo estrita de
Walter Reed en 1900. Ĝiaj rekomendoj estis efektivigitaj de William C. Gorgas en
la rimedoj, per kiu oni malebligis la malsanon dum la konstruo de la Panama
kanalo. Ĉi-tiu laboro pri publika sano savis la vivojn de miloj da laboristoj,
kaj helpis pri la disvolviĝo de la rimedoj, kiujn oni utilis en postaj kampanjoj
pri publika sano kontraŭ la malsano.

La unua efika kuracado kontraŭ malario devenis de la ŝelo de la Kinkono, kiu
enhavas kininon. Ĉi tiu arbo kreskas ĉe la deklivoj de la Andoj, ĉefe en Peruo.
La indiĝenaj popoloj de Peruo faris tinkturon de kinkono por malpliigi febron.
Oni trovis ĝin efika kontraŭ malario, kaj la Jesuitoj enkondukis la rimedon al
Eŭropo ĉirkaŭ 1640; antaŭ ol 1677, ĝi inkluziviĝis en la Londona Farmakopeo kiel
kontraŭmalaria kuracilo. Nur en 1820 oni elĉerpis la aktivan ingrediencon de la
arboŝelo, izolis ĝin, kaj nomiĝis de la Francaj kemiistoj Pierre Joseph
Pelletier kaj Joseph Bienaimé Caventou.

Kinino fariĝis la ĉefa kontraŭmalaria medikamento ĝis la 1920-aj jaroj, kiam
aliaj medikamento ekdisvolviĝis. Dum la 1940-aj jaroj, klorokino anstataŭigis
kininon kiel la kuracilo de kaj senkomplika kaj severa malario ĝis kiam
rizestemeco ŝanĝigis la situacion, unue en Sudorienta Azio kaj Suda Ameriko en
la 1950-aj jaroj kaj tutmonde dum la 1980-aj jaroj.

La medicina valoro de Artemisia annua estis uzata de Ĉinaj herbokuracistoj en
tradiciaj Ĉinaj medikamentoj dum 2,000 jaroj. En 1596, Li Shizhen rekomendis
teon faritan de qinghao, precize por kuraci malariajn simptomojn, en lia
"Kompendio de Materialoj Medikamentaj". Artemisininoj, eltrovitaj de Ĉina
sciencisto Tu Youyou kaj kolegoj en la 1970-aj jaroj de la planto Artemisia
annua, fariĝis la rekomendita kuracado por malario P. falciparum, donacitaj en
kombinaĵo kun aliaj kontraŭmalariaĵoj kaj kontraŭ severa malsano. Tu diras, ke
ŝi influiĝis de Ĉina tradicia herba medicina fonto, La Manlibro de Preskriboj
por Grave Bezonataj Kuracadoj, verkita en 340 de Ge Hong Pro ŝia laboro pri
malario, Tu Youyou ricevis la 2015-a Nobel-premion pri fiziologio aŭ medicino

Plasmodium vivax uziĝis inter 1917 kaj la 1940-aj jaroj por malarioterapio -
intenca injektado de malariaj parazitoj por kaŭzi febron por kontraŭbatali
certajn malsanojn, kiel triaranga Sifiliso. En 1927, la inventinto de ĉi tiu
tekniko, Julius Wagner-Jauregg, ricevis la Nobel-Premion pri fiziologio aŭ
medicino pro liaj malkovroj. La tekniko estis danĝera, kaj mortigis proksimume
15%-on el la pacientoj. Tial ĝi ne plu uziĝas.

La unua pesticido, kiu uziĝis por endoma restaĵa ŝprucado, estis DDT. Kvankam ĝi
unue uziĝis nur por kontraŭbatali malarion, ĝia uzo rapide plivastiĝis al
agrikulturo. Post iome, regado de damaĝantaj insektoj, anstataŭ ol malpliigo de
malsano, iĝis la ĉefa uzo de DDT, kaj ĉi tiu grand-skala agrikultura uzo
kondukis al la evoluiĝo de kontraŭpesticide rezistemaj moskitoj en multaj lokoj.
La kontraŭ-DDT-a rezistemeco, kiun montras Anofelesaj moskitoj komareblas kun
antibiotika rezistemeco ĉe bakterioj. Dum la 1960-aj jaroj, konsciiĝo pri la
malbonaj sekvoj de ĝia sendistinga uzo pliiĝis, kiu finfine kondukis al vastaj
malpermesoj de agrikulturaj uzoj de DDT en multaj landoj dum la 1970-aj jaroj.
Antaŭ DDT, malario sukcese aŭ eliminiĝis aŭ regiĝis en tropikaj regionoj kiel
Brazilo kaj Egipcio per la forigo aŭ venenigo de la reproduktejoj de la moskitoj
aŭ la akvaj loĝlokoj de la larvaj stadioj, ekzemple per la apliko de la tre
venena arsena kombinaĵo Paris green (Pariza verdo) al lokoj kun senmova akvo.

Kontraŭ-malariaj vakcinoj montriĝis malfacile troveblaj. La unuaj studoj, kiuj
montris la kapablon por kontraŭ-malaria vakcino fariĝis en 1967 per la imunigo
de musoj per vivaj sporozoitoj, kiuj estis malfortigitaj per radiado. La
malfortigitaj sporozoitoj notinde protektis la musojn je posta injektado per
normalaj, vivaj sporozoitoj. Ek de la 1970-aj jaroj, estis konsiderindaj
klopodoj elvolvi similajn vakcinajn rimedojn por homoj.

Malario ne nur ofte ligiĝas kun malriĉeco. Kelkaj signoj sugestas, ke ĝi estas
unu el la kaŭzoj de malriĉeco, kaj grava malhelpo al ekonomia disvolviĝo.
Kvankam tropikaj regionoj plej influiĝis, la plej vasta influo de malario
atingas kelkajn moder-temperaturajn zonojn, kie estas ekstremaj sezonaj
ŝanĝiĝoj. La malsano ligiĝis kun gravaj negativaj ekonomiaj efikoj ĉe regionoj,
kie ĝi estas vaste trovata. Dum la malfrua 19a kaj frua 20a jarcentoj, ĝi estis
grava faktoro en la malrapida ekonomia disvolviĝo de la usonaj sudaj ŝtatoj.

Komparo de meznivela Malneta Enlanda Produkto po kapo en 1995, ĝustigita laŭ
egaleco de aĉeto-kapablo, inter landoj kun malario kaj landoj sen malario
montras kvinoblan malsamon ($1,526 USD kontraŭ $8,268 USD). Dum la periodo de
1965 ĝis 1990, landoj, kie malario estis ofta, havis mezan malnetan enlandan
produkton po kapo kiu pligrandiĝis nur 0.4% jare, kompare kun 2.4% jare ĉe aliaj
landoj.

Malriĉeco povas pligrandigi la riskon de malario, ĉar al malriĉuloj mankas la
financaj kapabloj malebligi aŭ kuraci la malsanon. En ĝia tuto, la ekonomia
influo de malario laŭtakse kostis Afrikon US$12 bilionojn ĉiujare. La ekonomia
influo inkluzivas kostojn de kuracado, labortagojn perditajn pro malsano, tagojn
perditajn de edukado, malpliigita produktemeco pro cerbo-damaĝo pro cerebra
malario, kaj perdo de investitaĵoj kaj turismo. La malsano faras pezan ŝarĝon en
kelkaj landoj, kie ĝi kaŭzas eble inter 30 kaj 50% da malsanulejaj
enregistriĝoj, ĝis 50% da eksterhospitalaj vizitoj, kaj ĝis 40% da publik-sanaj
elspezoj.

Cerebra malario estas unu el la ĉefaj kaŭzoj de neurologiaj malkapabloj ĉe
Afrikaj infanoj. Esploroj, kiuj komparas mensan funkciadon antaŭ kaj post
kuracado por severa malaria malsano, daŭre montris notinde malhelpitan
funkciadon ĉe lernejaj taskoj kaj ĉe mensaj kapabloj, eĉ post resaniĝo. Sekve,
severa kaj cerebra malario havas gravajn socio-ekonomiajn sekvojn, kiuj
etendiĝas pli vaste ol la baldaŭaj efikoj de la malsano.

Lerte faritaj falsitaj drogoj troviĝis en pluraj Aziaj landoj kiel Kamboĝo,
Ĉinio, Indonezio, Laoso, Tajlando, kaj Vjetnamio, kaj estas grava kaŭzo de
evitebla morto en tiuj landoj. La Monda Organizaĵo pri Sano diris, ke studoj
sugestas, ke ĝis 40% de medikamentoj artesunato-bazitaj estas falsaj, precipe en
la Subregiono Granda Mekongo, kaj fondis rapid-vigligo-sistemo por ebligi, ke
informoj pri falsaj drogoj rapide raportiĝi al la koncernaj aŭtoritatoj en la
partoprenantaj landoj. Estas neniu fidinda rimedo, per kiu kuracisto aŭ
nekuracisto povas detekti falsajn drogojn sen helpo de laboratorio. Kompanio
klopodas kontraŭi la persistemon de falsaj drogoj per la uzo de nova teknologio
por doni sekurecon de fonto ĝis distribuiĝo.

Alia klinika kaj publik-sana koncerno estas la plivastiĝo de subnormaj
kontraŭmalariaj medikamentoj, kiu rezultas de netaŭga koncentriĝo de
ingrediencoj, la enmiksiĝo de aliaj drogoj aŭ toksaj malpuraĵoj, malalt-kvalitaj
ingrediencoj, nesufiĉa stabileco kaj netaŭga pakaĵo. Esploro de 2012 montris, ke
ĉirkaŭ unu triono de kontraŭmalariaj medikamentoj en Sud-orienta Azio kaj
Sub-Sahara Afriko aŭ malsukcesis je kemia analizo, aŭ pakaĵa analizo, aŭ estis
falsigitaj.

Tra la tuta historio, la infektiĝo per malario ludis gravan rolon en la fatoj de
registaraj regantoj, naci-ŝtatoj, militaj personaroj, kaj militaj agadoj. En
1910, Ronald Ross, gajninto de la Nobel-premio pri fiziologio aŭ medicino, kiu
mem travivis malarion, publikigis libron kun la titolo La Malebligo de Malario,
kiu enhavis ĉapitron kun la titolo, "La Malebligo de Malario dum Milito." La
aŭtoro de la ĉapitro, Kolonelo C. H. Melville, Profesoro pri Higieno ĉe Royal
Army Medical College (Reĝa Armeo Medicina Kolegio) en Londono, pritraktis la
elstaran rolon, kiun malario historie ludis dum militoj: "La historio de malario
dum milito preskaŭ povus kompreniĝi kiel la historio de milito mem, certe la
historio de milito dum la Kristana erao. ... Probable veras, ke multaj el la
tiel-nomataj tendaraj febroj, kaj probable ankaŭ konsiderinda proporcio el
tendara disenterio, dum la militoj de la dek sesa, dek sepa, kaj dek oka
jarcentoj estis malariaj origine."

En 1895, la ekspedicio franca al Madagaskaro estis "sano-katastrofo": el 21 600
viroj, kiuj elŝipiĝis, 5 731 mortis pro malario, kaj 25 mortis batale. Notindas
ke ĉi tiu speco de "katastrofo" reproduktiĝis poste, ĉe la nord-vjetnamaj
soldatoj dum la Vjetnama milito.

Malario estis la plej grava danĝero al sano, kiun renkontis la usona armeo en la
Suda Pacifiko dum la Dua Mondmilito, kie proksimume 500 000 viroj infektiĝis.
Laŭ Joseph Patrick Byrne, "Sesdek mil usonaj soldatoj mortis pro malario dum la
afrika kaj sud-pacifikaj kampanjoj."

Elstarajn financajn elspezojn oni faris por akiri ekzistantajn kaj krei novajn
kontraŭ-malariajn kuracilojn. Dum la Unua mondmilito kaj la Dua mondmilito,
malstabilaj stokoj de la naturaj kontraŭ-malariaj drogoj kinkona arboŝelo kaj
kinino instigis notindan elspezon por esploro kaj disvolviĝo de aliaj drogoj kaj
vakcinoj.

Plurajn notindajn klopodojn oni faras por elradikiĝi la paraziton de partoj de
la mondo, aŭ elradikiĝi ĝin tutmonde. En 2006, la organizo Malaria No More
(Malario Ne Plu) starigis kiel publika celo la elradikiĝo de malario de Afriko
antaŭ la fino de 2015, kaj la organizo planas malfondiĝi se la celo atingiĝas.
Pluraj malariaj vakcinoj troviĝas en klinikaj provoj, per kiuj oni volas doni
protekton al infanoj en endemiaj lokoj kaj malpliigi la rapidon de transdono de
la malsano. Ĝis 2012, la Global Fund to Fight AIDS, Tuberculosis and Malaria
(Monda Fonduso por Kontraŭbatali Aidoson, Tuberkulozon kaj Malarion) distribuis
230 milionojn da insekticido-surhavantaj vualoj, per kiuj oni volas haltigi
trasdonon de malario pere de moskitoj. La Fondaĵo Clinton, bazita en usono,
laboris por regi la mendadon kaj stabiligi prezojn en la artemisinino-merkato.
Aliaj klopodoj, kiel la Malaria Atlas Project (Malaria Atlaso-Projekto),
koncentriĝas en la analizo de klimataj kaj veteraj informoj bezonataj por ĝuste
antaŭdiri la disvastiĝon de malario surbaze de la disponebleco de loĝlokoj por
la malaria-portantaj parazitoj. La Malaria Policy Advisory Committee (Malaria
Politiko-Konsila Komitato, MPAC) de la Monda Organizaĵo pri Sano (WHO) fondiĝis
en 2012, "por disponebligi strategiajn konsilojn kaj teknikajn rimedojn al WHO
pri ĉiuj aspektoj de malaria kontrolo kaj elradikiĝo". En Novembro 2013, WHO kaj
la grupo de subvenciantoj de malaria-vakcinaj esploroj kreis celon por
disvolvigi vakcinojn, per kiujn oni planas interrompi la transdonon de malario
kun la fina celo de elradikiĝo de malario.

Malarion oni sukcese eliminigis aŭ multe malpligis en certaj regionoj. Malario
estis iam ofta en Usono kaj suda Eŭropo, sed programoj por kontroli
transdonantoj, kune kun la kontrolado kaj kuracado de infektitaj homoj, eliminis
ĝin de tiuj regionoj. Pluraj faktoroj kontribuis, kiel la forfluigo de marĉaj
bredejoj por agrikulturo kaj aliaj ŝanĝoj en la rego-praktikoj pri akvo,
progresoj en higienaj praktikoj, kiuj inkluzivas pli ofta uzo de vitraj
fenestroj kaj fenestraj dratretoj en loĝejoj. Malario eliminiĝis de la plimulto
de Usono dum la frua 20a jarcento per tiaj rimedoj, kaj la uzo de la pesticidoj
DDT kaj aliaj rimedoj eliminis ĝin el la restantaj malgrandaj regionoj de la
Sudo dum la 1950-aj jaroj. En Surinamo, la malsano eliminiĝis el la ĉefurbo kaj
marbordaj regionoj per tri-flanka kampanjo iniciata de la Global Malaria
Eradication Program (Tutmonda Malario-Elradika Programo) en 1955, kiu
inkluzivis: kontrolo de transdono per uzo de DDT kaj IRS (Interna Restaĵa
Sprucado de insekticido); regula kolektiĝo de sango-specimenoj de la loĝantaro
por trovi ekzistantajn malario-kazojn; kaj la provizo de kemiterapio al ĉiuj
infektitoj. Butano sekvas fortan malario-elradikigan strategion, kaj atingis
98.7%-an malpliigon en mikroskope-konfirmitaj kazoj de 1994 ĝis 2010. Kune kun
transdonanto-kontrolaj rimedoj kiel IRS en lokoj de alta risko, kaj disdono de
long-daŭra ITN-oj (Kontraŭ-moskitaj vualoj, kiuj surhavas insekticidon),
faktoroj kiel ekonomia disvolviĝo kaj pliigita aliro al sano-servoj kontribuis
al la sukcesoj de Butano rilate al la malpliigo de la ofteco de malario. La
Departamento pri Internacia Disvolviĝo (Department for International
Development) de la Unuiĝinta Reĝlando kaj la Fondaĵo Bill kaj Melinda Gates
elspezos $4.5 bilionojn dum kvin jaroj ek de 2016 klopodante ĉesigi mortojn
kaŭzitajn de la malsano.

La Malaria Eradication Research Agenda (Malaria Elradikigo Esploro-Tagordo,
malERA) estis konsulta procezo por identigi tiujn kampojn por esploro kaj
disvolviĝo, kiujn oni devis pritrakti por la tutmonda elradikigo de malario.

Imuneco (aŭ, pli ĝuste, toleremo) al P. falciparum malario okazas nature, sed
nur reage al multaj jaroj da infektiĝado. Unuopulo povas protektiĝi de infektiĝo
P. falciparum se ili ricevas proksimume mil pikojn de moskitoj, kiuj portas
version de la parazito, senigitan de la infektokapablo per surradiado per
X-radioj. Efika vakcino ĝis nun ne disponeblas kontraŭ malario, kvankam oni
disvolvas plurajn. La plurmorfa eco de pluraj P. falciparum proteinoj kreas
gravajn defiojn por vakcina dezajno. Vakcin-kandidatoj, kiuj celas antigenojn ĉe
gametoj, zigotoj, aŭ ookinetoj en la moskita intestomezo celas malebligi la
transdonon de malario. Ĉi tiuj transdono-malebligantaj vakcinoj enmetas
antikorpojn en la homan sangon; kiam moskito manĝas sango-manĝon el protektata
homo, ĉi tiuj antikorpoj malebligas, ke la parazito finu sian disvolviĝon
interne de la moskito. Aliaj vakcin-kandidatoj, celantaj la sango-stadio de la
vivociklo de la parazito, estis malsufiĉaj sen alia helpo. Ekzemple, SPf66 multe
ekzameniĝis en lokoj, kie la malsano oftas en la 1990aj jaroj, sed provoj
montris, ke ĝi estis nesufiĉe efika. Plurajn eblajn vakcinojn, celantajn la
antaŭ-erytrocita stadio de la vivo-ciklo de la parazito, oni disvolvas, kaj
RTS,S estas ĉefa kandidato; oni atendas la permeson produkti ĝin en 2015. Usona
bioteknologia kompanio, Sanaria, disvolvas antaŭ-eritrocita malfortigita vakcino
nomata PfSPZ, kiu utilas kompletajn sporozoitojn por instigi imun-sisteman
respondon. En 2006, la Malaria Vakcina Konsila Komitato al la Monda Organizaĵo
pri Sano skizis "Malarian Vakcin-Teknologian Vojmapon" kiu havas kiel stadia
gvidosigno la "disvolviĝo kaj permesigo de unua-generacia malaria vakcino, kiu
havas protektan efikecon de pli ol 50% kontraŭ severa malsano kaj morto, kaj
daŭras pli ol unu jaron".

Malariaj parazitoj enhavas apikoplastojn, organetoj ĝenerale trovataj en pantoj,
kune kun ilia propraj genaroj. Oni opinias, ke ĉi tiuj apikoplastoj originis per
la endosimbiozo de algoj, kaj ludas esencan rolon en pluraj aspektoj de parazita
metabolo, kiel la biosintezo de grasaj acidoj. Pli ol 400 proteinoj troviĝis,
kiuj estas produktataj de apikoplastoj, kaj oni nun esploras ĉi tiujn kiel
eblajn celojm por novaj kontraŭ-malariaj drogoj.

Kun la ekesto de drog-rezistemaj Plasmodium parazitoj, novaj strategioj
disvolviĝis por kontraŭbatali la disvastiĝinta malsano. Unu tia rimedo estas la
enmeto de sinteza pirodoksa-amino acidaj aduktoj, kiu enpreniĝis de la parazito
kaj finfine malhelpas ĝian kapablon krei plurajn necesajn B-vitaminojn.
Kontraŭmalariaj drogoj, kiuj uzas sintezan metal-bazitan kunordigan kompleksojn,
nun altiras esploran atenton.

Ne-ĥemia transdono-kontrola strategio temas pri gena manipulado de malariaj
moskitoj. Progresoj en genetikaj inĝenieradaj teknikoj ebligas la enmeton de
fremda DNA en la mosiktan genaron, kaj aŭ malpliigi la vivodaŭron de la moskito,
aŭ fari ĝin pli rezistema al la malaria parazito.

Steril-insekta tekniko estas genetika rego-metodo, per kiu grandaj nombroj da
nereproduktokapablaj viraj moskitoj koviĝas kaj ellasiĝas. Seksumado kun sovaĝaj
inaj moskitoj malpliigas la nombron da sovaĝaj moskitoj ĉe la sekva generacio;
adaj ellasoj finfine eliminas la celatan mosiktaron.

Gena vicrivelado ludas ĉefan rolon en primalariaj esploroj. Post la rivelado de
la plena sekvenco de P. falciparum, unu el ĝiaj transdonantoj Anopheles gambiae,
kaj la homa genaro, la genetiko de ĉiuj tri organismoj en la malaria vivociklo
povas studiĝi. Alia nova uzo de genetika teknologio estas la kapablo produkti
genetike modifitajn moskitojn, kiuj ne transdonas malarion, kiu povas permesi la
biologan regadon de malaria transdono.

En unu esploro, oni kreis genetike modifitan subspecion de Anopheles stephensi,
kiu ne plu subtenis malarian transdonon, kaj ĉi tiu rezistemo transdoniĝis al la
moskitaj idoj.

Gena ŝanĝigo (angle, "Gene drive") estas tekniko por ŝanĝi sovaĝajn
organismarojn, ekzemple por kontraŭbatali insektojn tiel, ke ili ne povas
transdoni malsanojn (en certaj mosiktoj en la kazoj de malario kaj Zika.

Preskaŭ 200 parazitaj Plasmodium specioj identiĝis, kiuj infektas bidrojn,
reptilojn, kaj aliajn mambestojn, kaj ĉirkaŭ 30 specioj laŭnature infektas
nehomajn primatojn. Kelkaj malariaj parazitoj, kiuj efikas ĉe nehomaj primatoj
(NHP) servas kiel modelaj organizoj por homaj malariaj parazitoj, kiel
P. coatneyi (modelo por P. falciparum) kaj P. cynomolgi (P. vivax). Diagnozaj
rimedoj, uzataj por detekti parazitojn ĉe nehomaj primatoj estas similaj al
tiuj, kiuj utiliĝas ĉe homoj. Malariaj parazitoj, kiuj infektas rongxulojn vaste
uziĝas por esploroj, kiel P. berghei. Birda malario ĉefe efikas ĉe Paseroformaj
birdoj, kaj grave minacas birdojn de Havajo, la Galapagoj, kaj aliaj insularoj.
Oni scias, ke a parazito P. relictum ludas rolon en la limigo de la disvastiĝo
kaj abundo de indiĝenaj Havajaj birdoj. Oni atendas, ke tutmonda varmiĝo pliigos
la oftecon kaj disvastiĝon de birda malario, kiam pli altaj temperaturoj donas
plej favorajn kondiĉojn por parazita reproduktiĝo.



https://eo.wikipedia.org/wiki/Interreto

Interreto (nomita unue anglalingve kiel Internet) estas tutmonda alirebla
sistemo de komputilaj retoj, kiu transsendas datumojn laŭ Interreta Protokolo
kaj multaj aliaj protokoloj. Ĝi konsistas el miloj da pli malgrandaj komercaj,
organizaciaj, akademiaj, registaraj, kaj personaj komputilaj retoj. Ĝi portas
diversajn informojn kaj servojn, kiel retpoŝton, retbabilon, kaj la
interligitajn retpaĝojn kaj aliajn dosierojn de la Tut-Tera Teksaĵo. Pli
ĝenerale, interreto (minuskle) estas iu aro de interkonektitaj komputiloj.

La radiko de interreto troveblas en la jaro 1969 kun la starigado de la ARPANET,
projekto de akademiaj studentoj sub la patroneco de la DARPA, fako de la Usona
Departemento de Defendo. Iu frua studo kiu aldoniĝis al ARPANET inkluzivis
laboron por malcentralizaj retoj, teorion pri atendovicoj kaj pakaĵa ŝanĝado.
Tamen, ARPANET mem ne kunfunkciis glate kun aliaj komputilaj retoj kiuj ne uzis
ĝian propran protokolon. Ĉi tiu problemo inspiris plian disvolvadon de
multtavola protokolo uzebla trans multaj specoj da retoj.

Je la 1-a de januaro 1983, la centra retprotokolo de ARPANET ŝanĝiĝis de NCP al
TCP/IP, kio markas la komencon de la Interreto, kiel ni nun ĝin konas. Alia
grava klopodo en la disvolvado de la Interreto estis la konstruado de
universitata ĉefreto (la NSFNet) en 1986 fare de la Nacia Scienca Fondaĵo.
Gravaj apartaj retoj kiuj estis sukcese akomoditaj en la Interreton inkluzivas
la Usenet-on kaj la Bitnet-on.

La reto ekhavis publikan fasadon en la 1990-aj jaroj. En 1989, Tim Berners-Lee
eklaboris pri HTTP, HTML kaj la unuaj pluraj retpaĝoj ĉe CERN en Svislando. En
aŭgusto 1991, li publikigis sian projekton Tut-Tera Teksaĵo. Kelkaj akademiaj
kaj registaraj institucioj kontribuis paĝojn, sed la vasta publiko ankoraŭ ne
vidis ilin. En 1993, la unua versio de la retumilo Mosaic estis eldonita, kaj
ekde frua 1994, la intereso de la publiko kreskis. En 1996 la vorto "Interreto"
iĝis ofta termino, sed ĝi rilatis preskaŭ tute al la TTT.

Dume, tra la tuta jardeko, la Interreto sukcese sorbis la plej grandan parton el
la antaŭe ekzistantaj komputilaj retoj, kvankam iuj retoj kiel FidoNet ankoraŭ
apartas. Ĉi tiun kreskon oni ofte atribuis al la manko de centra administrado
kiu permesas organan kreskon de la reto. Ankaŭ, la neproprieteco de la Interreto
kuraĝigas kunfunkcieblon kaj malebligas al unuopaj firmaoj tro regi la reton.

Aparte de la kompleksegaj fizikaj konektaĵoj kiuj konsistigas sian
substrukturon, la interreto kunteniĝas per protokoloj, kiuj priskribas kiel
interŝanĝi datumojn per la reto. Malsame de pli malnovaj komunikadaj sistemoj,
la Interreta protokolaro estis intence desegnita esti indiferenta pri la suba
fizika medio. Kiu ajn komunikada reto, perdrata aŭ sendrata, kiu kapablas porti
ambaŭsencajn ciferecajn datumojn, povas porti Interretajn signalojn. Tiel,
Interretaj pakaĵoj fluas tra perdrataj retoj kiel kupra drato, samaksa kablo kaj
fibrooptika kablo; kaj tra sendrataj retoj kiel "Wi-fi". Kune, ĉi-tiuj retoj,
kiuj uzas la samajn altnivelajn protokolojn, formas la Interreton.

La interretaj protokoloj devenas de diskutadoj en la Internet Engineering Task
Force (IETF, esperante: Task-komitato pri Interreta Inĝenierarto) kaj ĝiaj
laborgrupoj kiuj estas malfermaj al publika partopreno kaj kontrolo. Ĉi tiuj
komitatoj produktas dosierojn kiuj dokumentoj estas nomitaj "Petoj por
Komentoj". Kelkaj el tiuj ĉi dokumentoj estas levitaj al la nivelo de "Interreta
Normo" fare de la Interreta Arkitektura Komitato (IAB aŭ Internet Architecture
Board anglalingve).

Iuj el la popularaj servoj en la Interreto kiuj uzas tiujn protokolojn estas
retpoŝto, mesaĝ-forumoj (newsgroups) de Usenet, dosier-interŝanĝo ("file
sharing"), Tuja mesaĝilo ("Instant Messenger"), la Tut-Tera-Teksaĵo, Gopher,
"session access", WAIS, finger, IRC, MUDs, kaj MUSHs. El tiuj, retpoŝto kaj la
Tut-Tera-Teksaĵo estas evidente la plej multe uzataj, kaj multaj aliaj servoj
sin bazas sur tiuj, ekzemple poŝtlistoj kaj blogoj. La interreto ebligas la
provizadon de realtempaj servoj, kiaj retradio kaj "webcasts" kiujn one povas
ricevi ie ajn en la mondo.

Fizike, la interreto konsistas ĉefe el glasfibrokabloj ĉe la konektoj de la
supre nomitaj retoj kaj en la ĉefretoj de grandegaj retoj. Glasfibrokabloj
ebligas grandegan transmetkapaciton kaj estis instalita kaj lande kaj mare.
Ankaŭ anten- kaj satelitkomunikado faras parte de ĝi, sed nur malmulte.

Je la lasta parto, ĉe la domkonektejo, la datumaro ofte estas transportata tra
kuprolineoj de telefon-,televidkabloj kaj plimultiĝante ankaŭ per antenoj,
sendrata reto aŭ UMTS.

Civilaj homoj atingas la interreton kun malgranda transmetrapido per Modemo,ISDN
aŭ kun granda transmetrapido per DSL, kabla modemo, aŭ UMTS de iu peranto de
retkonekto. Firmaoj aŭ ŝtataj organizoj ofte estas konektata per lukontrakta
lineo konsistante el kupro aŭ glasfibroj. Teknikoj uzataj estas t.e. Nesinkrona
Transmetada Reĝimo (angle ATM), Sinkrona Cifereca Hierarkio (angle Synchronous
optical networking) aŭ – plioftiĝante – Eterreto, kiuj estas aplikata kun ĉia
rapideco.

La elektra konsumo rilate al la uzo de interreto kreskegis en la lastaj jaroj
kaj daŭre faros tion en la sekvaj jaroj laŭ seriozaj taksadoj. En la jaro 2003
oni uzis en Germanujo ĉirkaŭ 6,8 miliardojn da kilovathoroj; taksadoj por la
jaro 2010 mencias energibezonon de la interreto de ĉirkaŭ 31,3 miliardoj da
kilovathoroj, nur en Germanujo. Tio rilatas kaj al la finaj iloj en hejmoj kaj
entreprenoj kaj la necesa energio por pretigi la rilatan infrastrukturon de
interreto ĉe servilejoj. Ne eniris tiun taksadon servilejoj ekster Germanujo.

Por la jaro 2005 oni supozas tutmondan energikonsumon de 123 miliardoj da
kilovathoroj nur por funkciigi la infrastrukturon de interreto. Ne enkalkuliĝis
la iloj de finaj konsumantoj.

Pro la konstanta pligrandiĝo de interreto, ankaŭ en evoluantaj landoj oni
supozas, ke la uzo daŭre kreskos. En 2007 ĉirkaŭ 0,8 procentoj de la tutmonde
produktita elektro estis uzata por la interreto.

Retpoŝto estas servo en komputilaj retoj, kiu ebligas sendi kaj ricevi leterojn
(mesaĝojn). Nuntempe la plejparton de la retpoŝtaĵoj oni sendas trans la
Interreto per protokoloj de la tipoj SMTP, POP3 kaj IMAP.

La Tut-Tera Teksaĵo (TTT) estas unu el la multaj partoj de la Interreto, kaj
post retpoŝto la due plej uzata parto. Ĝi estas sistemo de hipertekstaj dosieroj
(aŭ paĝoj) interligitaj per la protokolo HTTP. Plej multaj TTT-paĝoj estas
verkitaj en la hiperteksta markolingvo HTML aŭ ĝia nova versio XHTML. Iuj paĝoj
kaj servoj uzas iun formon de XML aŭ SGML.

La ebleco por la loĝantaro de iu ŝtato konektadi al interreto multe dependas de
la grado de la ekonomia evoluo de tiu ŝtato.

La unua Esperanto-asocio kun retadreso estis supozeble UEA, kiu komence
eksperimentis kaj ekde aprilo 1992 pagis al universitato de Roterdamo por spaco
kaj adreso: uea@wammers.erc.eur.nl. Komence oficisto Pasquale Zapelli kontrolis
unufoje ĉiusemajne, kaj maksimume du mesaĝoj venis. Nur en la Jarlibro de 1995,
UEA unuafoje tiel diskonigis sian tiaman retadreson, uea@inter.nl.net.

Ekde sia formiĝo en 1999, la organizo E@I (origine "Esperanto@Interreto") estas
la plej aktiva esperanto-organizo en la interreto.

Sten Johansson en sia eseo Uzi interreton kiel tekstaron por lingvaj esploroj
[2005] klarigas kiel li uzis interretajn rimedojn, ĉefe serĉilojn kaj la
disponeblon de la Tekstaro de Esperanto (versioj kaj de antaŭ kaj de malantaŭ
1940) por studi kiuj vortoj, kombinoj kaj gramatikaj formoj estas uzataj, kaj
laŭ kiu ofteco. La eseisto komparas la rezultojn de serĉiloj en 2002 kaj 2004.
Antaŭ ĉio la aŭtoro avertas pri dek limigoj kiuj relativigas la trovitajn
rezultojn, inter kiuj neceso trovi verajn esperantlingvajn tekstojn, nombro de
retejoj anstataŭ veraj aperintaj vortoj, konsisto de interretanoj kiel aparta
homgrupo, malatento pri sencoj, malatentindaj kvantoj de mencioj neindaj,
konfuzoj pri supersignitaj literoj. Krom precizaj ekzemploj, li dediĉas partan
atenton al klasikaj diskutoj. Ekzemple pri la nomitaj mal-vortoj, li konkludas
ke inter "venkintaj" kazoj estus humida kontraŭ malseketa, stulta kontraŭ
malsaĝa kaj ĉefa malsprita, kvereli kontraŭ malpaci, strikta kontraŭ malvasta,
dum inter nesukcesintaj estus povra super kiu ankoraŭ hegemonias malriĉa aŭ eĉ
kompatinda, leĝera super kiu ankoraŭ hegemonias malpeza, frida super kiu ankoraŭ
hegemonias malvarma, aŭ olda super kiu ankoraŭ hegemonias maljuna kaj malnova.
Pri la polemiko inter landnomoj, la komparo inter diversaj epokoj konfirmas la
venkon de landonomoj kun finaĵo -io super finaĵo -ujo (ĉiam en la interreta
etoso kaj ne nepre en aliaj), la partikularan venkon de Barato super Hindio, kaj
la retenon de la finaĵo -ujo ĉe Esperantujo kaj ĉe antikvaj landoj kiaj Egiptujo
antaŭ Egipto por la nuna ŝtato, aŭ Ĉinujo antaŭ Ĉinio. Pri la litero ĥo la
komparoj faritaj en 2004 konstatas, ke ĝi pluhegemonias nur en kelkaj vortoj
kiaj Ĥarkovo, monaĥejo, ĥimero aŭ jaĥto kontraŭ la respektivaj korespondoj kun
litero ko, dum tiuj klare venkas en kirurgo, kameleono, mekanika, kemio,
arkaika, anarkio, tekniko kaj ĉefe arkitekturo kun 90 %; same ankaŭ en la
Tekstaro hegemoniis monaĥejo kaj ĥaoso, dum ankaŭ tekniko. Pri la elekto inter
kiel kaj kiom por indiki gradon, oni konstatas ke ĉe "adjektivoj kaj adverboj
mezureblaj oni pli ofte uzas tiom. Ĉe la vortoj multe kaj malmulte oni eĉ
preferas tiom. Ĉe nemezureblaj ecoj kiel bela, bona kaj feliĉa oni plej ofte
preferas esprimi gradon per tiel." El la falsaj korelativoj formitaj el radiko
ali- oni konstatas ke nur estas iomete uzata alies, kiu relative malkreskas. Oni
konstatas malgrandan uzon de vorto gepatro en singularo, de finaĵo -ika anstataŭ
-a ĉefe ĉe ekzotika aŭ erotika kaj nedisputeble ĉe mekanika, de finaĵo -acio
anstataŭ -o ĉefe en civilizacio aŭ konversacio, sed ne en inaŭguro. Oni
konfirmas ankaŭ la finan venkon de modernaj vortoj kiaj komputilo, aidoso,
retpoŝto, poŝtelefono, hamburgero, fritoj, kolao aŭ ĝinzo.

Intertempe pli kaj pli da eŭropanoj uzas televidon kaj interreton samtempe.
Esploro de la komenco de 2010 de EIAA Mediascope Studie evidentigis, ke jam
70 procentoj de televidspektantoj samtempe uzas interreton. 75 procentoj de
britoj kaj danoj, 73 procentoj de germanoj kaj 71 procentoj de belgoj uzas
almenaŭ unufoje semajne ambaŭ. La pridemandado montris ankaŭ, ke ĉiu dua persono
post kontakto kun televida reklamo, poste serĉas informojn rilatajn en
interreto.



https://eo.wikipedia.org/wiki/Vikio

Vikio (havaje wiki, kio signifas tre rapide) estas kunredaktebla retejo, kies
enhavon ĉiuj rajtas ampleksigi, ŝanĝi, korekti, ktp. Ĉi tiu retejo, Vikipedio,
estas unu el la plej famaj vikioj. Do, ankaŭ vi rajtas ŝanĝi la tekston de iu
ajn el ĝiaj paĝoj, inkluzive de ĉi tiu!

La vorto vikio devenas de la angla vorto wiki, kiu siavice devenas de la havaja
wiki, signifanta "rapida". Tio estas, vikiaj sistemoj estas kreataj tiel, ke ili
estu kaj rapidaj kaj malkomplikaj rimedoj por publikigi ideojn en interreto.

La originalan vikion fondis Ward Cunningham, kiu disvolvigis kaj nomis ĝin kiel
WikiWikiWeb, naskinte tiun koncepton kaj instalinte la unuan vikian servilon en
la 25-a de marto 1995, ĉe la domajno c2.com. Kelkaj homoj opinias, ke nur la
vikio de Cunningham devas esti nomita Wiki (majuskle) aŭ WikiWikiWeb. Tiu
pionira vikio ankoraŭ estas unu el la plej popularaj (anglalingvaj) ĝis nun. Ĝi
troviĝas ĉe http://www.c2.com/cgi/wiki. Cunningham elektis tiun nomon memorinte
kontiston de la Internacia Flughaveno de Honolulu, kiu diras al li por uzi la
tiel nomatan Wiki Wiki aŭtobuson, kiu trairas inter la aviadkonektejoj. En la
havaja lingvo, tiu duobligo aldonas emfazon, kvazaŭ la sufikso "-eg" en
Esperanto. Do, jen ekesto de la rapidega retpaĝaro.

Vikio konsistas el tre interligita vikipaĝaro, esence funkcianta kiel datenbanko
por registri, foliumi kaj serĉi informaron.

Ĝi ebligas verki dokumentojn kunlabore, per simpla marklingvo, uzante iun ajn
TTT-legilon, tiel, ke la foliumilo fariĝas ankaŭ redaktilo.

Vikio estas hipertekstaj medio, kun plurdimensie (ne-linie) krozebla strukturo.
Ordinare, ĉiu paĝo enhavas grandan nombron da ligiloj al aliaj paĝoj. Eĉ
ekzistas vikioj kun hierarĥie krozeblaj paĝoj kaj ofte tio ekaperas pro la
natura procezo de kreado.

Dekomence, plejparte vikioj uzadis KamelUsklecon por nomi identigilojn, kiuj
fariĝas ligiloj. Por krei KamelUsklecan ligilon, oni simple majuskligas vortojn
de frazeto kaj kunigas ilin, forigante interspacojn (la vorto KamelUskleco mem
estas ĝusta ekzemplo pri tio).

Krei eksterajn ligilojn ordinare estas tre simple. Sufiĉas rekte skribi la
kompletan URL-on. La ŝlosilvorto por distingi ilin estas la prefikso "http://",
kiu indikas la hipertekstecon de la skribaĵo. Jen ekzemplo, kiu funkcias ĉi tie
en Vikipedio: http://akademio-de-esperanto.org por montri
http://akademio-de-esperanto.org. Tamen, en la vikioj, kiuj uzas liberajn
ligilojn interkrampitajn, oni ankaŭ povas apliki tiun saman rimedon kaj al la
internaj tipoj kaj al la eksteraj.

Ekzemple, ĉi tie en Vikipedio, oni povas uzi [[google:intervikio|intervikio]]
kaj tio fariĝas serĉmendo en Guglo, pri la vorto intervikio.

Oftege vikioj disponigas almenaŭ serĉon pri titoloj kaj multfoje pri kompleta
teksto mem. La profundeco de serĉrezultoj dependas je uzo de datenbanko. Indeksa
aliro al datenbanko necesas por sukcesigi rapidan serĉadon tra ampleksa vikio.

Alternative, oni povas uzi eksterajn serĉilojn, kiel Guglo ekzemple, por
kompletigi mankantajn bonajn serĉrimedojn internajn. Tamen, tio povas rezulti je
malaktuala indeksado fare de la ekstera serĉilo, dum tagoj, semajnoj kaj eĉ
monatoj ne ĝisdatigite.

Plejmulte, vikiaj sistemoj funkcias laŭ servila modo. Esence, la funkcioj por
redakti, montri kaj regi ĝin estas provizataj de servilo per vikiprogramaro
instalita tie, kiu formatigas la enhavon kiel HTML-a paĝo montrebla en ordinara
TTT-legilo.

Aliflanke, klientmoda vikisistemo postulas nur, ke la servilo provizu
vikitekstajn dosierojn, simile kiel retserviloj provizas HTML-ajn paĝojn per
HTTP. En tiu tipo de vikio, la tuta programaro por funkciigi la transformatigon
de vikiteksto, redaktado, ktp, restas en la klienta komputilo, pli specife, per
sia loka foliumilo. Ili povas esti programeto instalita kiel kromaĵo en tradicia
TTT-legilo.

Ordinare vikioj retgastiĝas en retservilo. La retservado povas esti publike
disponigata en Interreto aŭ ĝi povas aparteni al privata LAN, kun limigita
alireblo.

Anstataŭe al la retbazita modelo, ankaŭ ekzistas la vikioj disigitaj inter
samtavolaj retnodoj, kiuj malbezonas retservilon. Tia nodalnoda vikia sistemo
integriĝas per P2P-a versikontrola sistemo, kiu zorgas pri versiigo kaj
disprovizo de la paĝoj.

Alia rimedo por kontroli ŝanĝojn estas la ebleco atentigi pri ili aŭtomate, eble
eĉ per retpoŝto, avizante pri redaktoj en specife elektitaj artikoloj.

La malfermeco de plimulto el vikioj (permesante al ĉiuj redakti ties enhavon) ne
garantias bonintencemon de la redaktantoj. En grandaj vikioj, se okazas
vandalaĵoj, ili povas daŭri ne rimarkitaj dum kelka tempo, ĝis lerta uzulo
atentu pri la fuŝo. Ankaŭ ekzistas malicaj disrompigoj en vikioj, pli konataj
kiel "Trolo (interreto)". Eĉ aŭtomata aldono de ligiloj por alporti al
retpaĝaĉoj povas okazi: estas la tiel nomataj "vikiaj spamoj".

Pro tia vundebleco, krom la ŝanĝkontrolaj rimedoj aplikataj de homoj mem,
grandaj vikioj povas disponigi robotetojn, kiuj aŭtomate malkovras kaj renversas
tiajn vandalaĵojn. Kaj ĵavaskriptaj plibonigoj povas montri kiom signaĵojn estis
aldonitaj en ĉiu redakto, tiel helpante limigi misuzon al fuŝaĵetoj.

Se estas robotoj por malfari vandalaĵojn, certe ekzistas tiuj, kreitaj por ilin
fari. Tial, lastatempe, grandaj malfermaj vikioj postulas CAPTCHA-jn testojn por
malhelpi aŭtomatan spamadon.

Jerry Muelver lanĉis Unumondo-n, la unuan Esperantan vikion, je la 28-a de
januaro 2001. Li volis krei ĝin por dissendolisto, literaturo, novaĵoj, sed la
vikio ne vere populariĝis, ĉar homoj apenaŭ konis vikiojn kaj ĝi ne havis klaran
celon.



https://eo.wikipedia.org/wiki/Muziko

Muziko (greke μουσική (τέχνη) - musiké (téĥne) - arto de la muzoj, en la latina
(ars) musica jam kun malpligranda signifo sonarto, sonaĵo, muzika prezentaĵo)
estas arta aŭ amuza ordo de sonoj. La nuntempa difino de muziko estas grande
kritikita, sed kutime ofertita kiel serio de organizitaj sonoj kaj silentoj,
tempa en naturo kaj ĝenerale havanta iun gradon de ritmo kaj melodio. Harmonio
estas kutime aldonita.

Akustiko - Arĉa kvarteto - Bemolo - Ĉambromuziko - Dieso - Gamo - Harmonio -
Intervalo - Kanto - Kanzono - Klavarskribo - Klefo - Komponado - Konĉerto -
Kontrapunkto - Melakarto - Modalo - Muzikaĵo - Ritmo - Simfonio - Skaloj -
Naturtonoj - Registro - Solfeĝo - Ŝruto - Takto - Taktsilaboj - Tonalo - Toniko
- Tono - Tononomoj - Tonsilaboj

Muzika instrumento (aŭ muzikinstrumento aŭ pli simple, muzikilo) estas ilo
fabrikita por fari muzikon. Kompreneble, iu ajn objekto povanta produkti sonon
povas esti uzita kiel muzikilo, sed iĝas vera musik-instrumento, nur se oni
sufiĉe ofte uzas ĝin tiel. Ekzemplo sufiĉe fama estas la kuleroj en kristnaskaj
popolkantoj en kelkaj eŭropaj regionoj.

Mezepoka muziko estas muziko de Eŭropo en la mezepoko. Tiu ĉi epoko ampleksas la
periodon de la falo de Romio (476) kaj la papo-tempo de Gregorio la Granda (6-a
jarcento) ĝis proksimume la komenco de la dekkvina jarcento, kvankam oni devas
koncedi, ke fiksi la finon de la mezepoko kaj la komencon de la renesanco estas
arbitre. Cetere, tio ĉi ekskludas la muzikon de la Bizanca imperio, kiu havis
grandparte apartan disvolviĝon. Estis kaj sankta kaj sekulara muziko, kvankam el
la sekulara muziko de la frua mezepoko preskaŭ nenio transvivis. Krome la
rekonstruado de frua muziko, speciale muziko el antaŭ la 12-a jarcento, ĉiam
enhavas elementon de konjekto, ĉar notacio disvolviĝis relative malfrue. La frua
parto de tiu ĉi muzikperiodo estas markita de la tre malrapida graviĝo kaj
disvolviĝo de polifonio kaj kontrapunkto.

Klasika muziko estas muzikstilo, kiu aperis en Eŭropo en la dua jarmilo post
Kristo, pli precize de la 11a jarcento ĝis hodiaŭ. Tamen, la plej konataj
epokeroj de la klasika muziko komenciĝas ekde la 16a jarcento.

Eklezia muziko (novvorto sakralmuziko laŭ la latina musica sacra) estas kanta
kaj instrumenta muziko, kiu estas destinata por prezentado en eklezia diservo.
Tipaj eklezimuzikaj formoj estas mesoj kaj motetoj same kiel ĥoraloj kaj
unuvoĉaj ekleziaj kantoj. Ĥoralpreludoj por orgeno kaj aliaj instrumentmuzikaj
formoj de diversaj instrumentistaroj, kiuj pentras la fonon de la kultaj agadoj
en diservo, ankaŭ apartenas al eklezia muziko.

De la eklezia muziko estas distingenda ĝenerala religia muziko, kiu ne estas
destinita por diserva prezentado. Ekzemploj por tiaspecaj religiaj muzikverkoj
estas la oratorioj de Händel, la psalmosimfonioj de Liszt kaj Igor Stravinski aŭ
Ein deutsches Requiem de Brahms. Male la pasionoj de Bach estas rigardataj kiel
eklezia muziko, ĉar tiuj ĉi ekestis por la uzo en la pasiona liturgio.

Sakrala muziko aŭ religia muziko estas male al profana muziko tia, kiu estas
komponita resp. ludata por religiaj okazoj aŭ sub religia influo. En la
kristanismo tio ampleksas la eklezian muzikon, ekstere ekz. la budhisman
muzikon. En naturreligioj sakrala muziko estas rimedo por komuniki kun la gedioj
(ŝamanismo). Kantado kaj ritaj dancoj devas kaŭzi magian deklamadon. En judismo,
kristanismo, hinduismo kaj budhismo komuna kantado devas peri komunosenton kaj
religiajn enhavojn. La muziko servas al la celebrado de ekleziaj ceremonioj.

Popola muziko estas tradicia muziko de popolo aŭ alia etna grupo. Alia termino
estas etna muziko, kiu tamen en multaj muzik-vendejoj signifas "Triamondan
muzikon" aŭ "indiĝenan muzikon". La popola muziko longe estis la muziko de la
plebo, dum la aristokratio aŭskultadis klasikan. Hodiaŭ en multaj socioj la
popola muziko malaperis, forpelate de popo kaj similaĵoj, kaj popolmuziko sole
pluvivas kiel kuriozaĵo aŭ turisma afero.

Muziko estas konsiderata ofte kiel pura cellibera arto, tamen oni uzas ĝin tre
ofte celspecife: ekzemple por vekigi certajn emociojn (ekzemple en reklamo,
filmmuziko), por pliklarigi enhavon transdonita per alia ilo (voĉo, teksto,
bildo), por terapiaj celoj (muzikoterapio), ktp. Ankaŭ la kombino kun aliaj
artoj estas tre kutimaj pri muziko, ekzemple kun poezio (kanzono, opero,
popmuziko, ktp.) aŭ danco (baleto).

Preskaŭ ĝenerale patriotisma muziko, kiu estas agnoskita kiel oficiala kanto de
ŝtato.



https://eo.wikipedia.org/wiki/Anglio

Anglio aŭ Anglujo estas la plej granda parto de Britio. La areo de Anglio
(angle: England) estas 130.359 km², kaj la loĝantaro de Anglio estas 49.807.082,
aŭ preskaŭ 50 milionoj, en 2000. La ĉefurbo de Anglio, kaj la plej granda urbo,
estas Londono (angle: London).

Anglio situas en la suda kaj orienta parto de Britio. Norde, la rivero Tweed kaj
la montetaro Cheviot apartigas Anglion de Skotlando. Okcidento estas Kimrio.
Maniko kaj la Norda Maro apartigas Anglion de la eŭropa kontinento. Estas nur
35 km da markolo inter Dovero kaj Francio, kaj hodiaŭ estas tunelo (Eŭrotunelo)
inter Anglio kaj Eŭropo sub la markolo.

Malaltaj, ondantaj, fekundaj ebenaĵoj kovras multe da Anglio, sed estas montaroj
en la norda kaj okcidenta parto de la reĝlando. La klimato de Anglio estas
mezvarma kaj malseka pro la influo de la Atlantika Golfa Marfluo.

La nomo Anglio devenas de la engloj, ĝermana tribo loĝanta en la tiama regiono
"Englujo" (germane: Angeln, dane: Angel), nordorienta parto de la hodiaŭa
germana federacia lando Ŝlesvig-Holstinio, inter Flensburgo kaj Ŝlesvigo. Granda
parto de la angloj elmigris al Britio ekde la jaro 200 kaj ekloĝis en East
Anglia.

Anglio estas parto de la Unuiĝinta Reĝlando de Granda Britio kaj Norda Irlando,
kiu apartenas al la Eŭropa Unio (sed, kiel de 24 Junio, 2016, ĝi ne plu estas
parton de la Eŭropa Unio). Ĝia ĉefurbo estas Londono, samtempe ĉefurbo de tuta
Britio.

La reĝoj de Anglio ankoraŭ estas samtempe dukoj de Normandio kaj kiel tiaj regas
ankaŭ la Manikinsulojn, kiuj ne formale apartenas al Anglio.



https://eo.wikipedia.org/wiki/Turbelarioj

La turbelarioj akvoturnuloj, vorticvermoj (Turbellaria) estas klaso el divizio
platvermoj (Platyhelminthes).

La turbelarioj vivas en la tuta mondo, ilia nomformo akvoturnuloj venas el tio,
ke la cilia epitelio de la ventra flanko efikigas vorticon, akvoturniĝon. La
bestoj estas karnomanĝantoj, nur la plej etaj (maks. 3-milimetraj) specioj estas
mikrofagaj, kiuj nutras sin per flagelaj algoj kaj silikaj algoj. La grando de
la kaptota predo konformas al elformiĝo de la faringo.

Kelkaj sciencistoj klasifikas la ordojn Acoela kaj Nemertodermata al divizio
Acoelomorpha.

Ĝia spirado estas difuza, tio estas, ili kapablas akcepti oksigenon tra la tuta
korposurfaco. La protoreno sekrecias la superfluan akvon kaj aliajn sekreciaĵojn
estiĝintaj dum la ĉela metabolismo. La korpon de la besto traplektas tubeta
sistemo, kiu transportas la malkomponaĵojn al la korposurfaco, el la flamĉeloj.
La nervosistemo estas centra ganglia nervosistemo, kiun tenas sur la kapa parto
unu paro da ganglio. La nervajn faskojn estigas la aksonoj. La akvoturnuloj
estas ambaŭseksaj, di iu induviduo entenas samtempe spermatozoojn kaj ovoĉelojn.
Sur la kapa parto troviĝas la muskola faringo, la du okulmakuloj (pigmentaj
ĉeloj, kiuj sensas la lumfortecon), pli sube la meza intesto, kie sizuas ankaŭ
la buŝa aparturo.



https://eo.wikipedia.org/wiki/Listo_de_seksaj_pozicioj

Seksa pozicio estas pozicio de la korpo, kiu povas esti uzata por seksumado. La
koitoj ĝenerale priskribas pozicion, kiun partoprenantoj dum tiuj ĉi aktoj
okupas. Alfred Kinsey uzis ses ĉefajn poziciojn kiel kategoriojn. Ĉar la nombro
de pozicioj, kiujn eblas uzi dum seksumado, estas principe nelimigita, tiu ĉi
artikolo ne estas limigita. Tri kategorioj de seksumado estas ofte aplikata:
vagina seksumado, anusa seksumado kaj buŝa seksumado.

Lingva noto: La vorto kunulo povas marki personon de iu ajn sekso kaj ĝi estas
uzata tiel en tiu ĉi artikolo, se ne estas el la teksto unusignifa, ke temas pri
viro aŭ pri virino.

La plej frua konata eŭropa mezepoka teksto dediĉita al seksaj pozicioj estas la
Speculum al foderi, foje konata kiel "la spegulo de koito" aŭ laŭvorte "spegulo
por fikantoj". Ĝi estas kataluna teksto el la 15-a jarcento malkovrita dum la
1970-aj jaroj.

Tiuj ĉi pozicioj ensumigas enŝovigadon de peniso aŭ aliaj falussimilaj objektoj
(ekzemple guman anstataŭigaĵon - penetriganta kunulo povas esti do ankaŭ virino)
en vulvon aŭ anuson.

Tiuj ĉi pozicioj estas ĉefe uzataj dum vagina kontakto, sed eblas uzi ĝin ankaŭ
dum anusa koito. La baza pozicio nomiĝas la misiista. La akceptanta kunulo kuŝas
dum ĝi sur la dorso kun la dismetitaj kruroj. La penetranta kunulo kuŝas supre
super ŝi, vid-al-vide. Eblas tiuj ĉi variantoj:

Plimulton de la pozicioj de la penetranta seksumado (vidu pli supren) eblas
akomodi al la anusa seksumado, precipe tiujn, kiam oni penetras de malantaŭe.
Ankaŭ aliaj devene porvaginaj praktikoj, ekzemple fingrumado, eblas akomodi por
la anusa seksumado. Sed kelkajn poziciojn ne eblas rekte akomodi, rilate al
diferenca angulo por trapenetro en la vaginon kaj en la anuson. La sekvantaj
pozicioj estas konvenaj por la anusa seksumado.

Plimulton de seksaj aktoj oni kutime praktikas en lito aŭ sur alia simpla bazo.
Per disvastigo de skalo de alirebla subteno plinombriĝos ankaŭ skalo de eblaj
pozicioj. Por tiu ĉi celo eblas uzi kutiman meblaron. Ekzistas ankaŭ diversaj
formoj de erotika meblaro aŭ aliaj aparatoj, kiel estas speciala balancilo aŭ
trapezo, kiun eblas uzi al ankoraŭ pli erotikaj seksaj pozicioj.

La gravedeco estas potenciala rezulto de kia ajn formo de seksumado inter la
fekunda virino kaj la fekunda viro, kiam spermo venos en kontakton kun la vagina
tereno (tipe vagina seksumado), sed gravediĝi eblas ankaŭ dum anusa seksumado,
diĝita seksumado kun ejakulaĵo sur la fingroj, aŭ se la spermo estas sur la
korpo kaj ĝi gransportos sin en la vaginan terenon). (La viroj kaj la virinoj
estas tipe fekundaj post atingo de pubereco.) La buŝa seksumado mem pri si
neniam kondukas al gravedeco. Sed dum malatentemo povas okazi, ke gravediĝo
okazos tiel, ke la spermo venos sur la fingroj aŭ sur la korpo en la vaginan
terenon. Tiuj, kiuj aŭskultas ulinajn onidirojn, kredas, ke certaj pozicioj
donas pli bonajn rezultojn ol la aliaj - sed neniu pozicio estas efika
kontraŭkoncipilo.



https://eo.wikipedia.org/wiki/Rusio

Rusio, Ruslando aŭ Rusujo (ruse Россия; la dua oficiala formo de la nomo estas
Rusia Federacio aŭ Rusa Federacio, ruse Российская Федерация) estas federacia
ŝtato en Azio kaj Eŭropo. Ĝi estas la plej granda ŝtato de la mondo laŭ areo: ĝi
kovras ĉirkaŭ naŭonon de la tuta areo de la teraj kontinentoj. Ĉefurbo estas
Moskvo. Rusio estas federacia respubliko. En majo 2012 la prezidentan postenon
okupis Vladimir Putin, ĉefministro iĝis Dmitrij Medvedev.

Rusio kovras la plejparton de la norda teritorio de la eŭropazia kontinento, kaj
pro tio ĝia teritorio estas bunta kaj diversspeca laŭ pejzaĝo, klimato, plantaro
kaj bestaro.

La plejparton de la rusia teritorio konsistas el ebenaĵoj, kie leviĝas malaltaj
montetoj; altaj montoj nur troviĝas ĉe la sudaj limoj de la lando (montaroj
Kaŭkazo kaj Altajo kaj en ĝia plej orienta parto. La plej alta pinto estas monto
Elbruso, en la Kaŭkazo.

Preskaŭ la tutan eŭropan parton de la lando, kaj analoge ankaŭ okcidentan
Siberion, konsistigas ebenaĵoj, apartigitaj de la meza montoĉeno Uraloj. La
regiono Siberio entute kovras areon da preskaŭ kvar milionoj da kvadrataj
kilometroj.

La plej orienta parto de la lando estas geografie escepta pro la abundo de
montoj, kiuj preskaŭ atingas supermarnivelan altecon de 5000 metroj en la
duoninsulo Kamĉatko.

Pluraj maroj limas al Rusio: okcidente la Balta maro, oriente la Oĥotska Maro
kaj la Beringa maro, norde la Blanka maro, Karaa Maro, Lapteva Maro kaj
Orientsiberia Maro.

La ĉefaj insuloj estas Nova Zemlo, Lando de Francisko Jozefo, la Novsiberiaj
Insuloj, la Vrangela insulo kaj, en la Pacifika oceano, la Kurilaj insuloj kaj
Saĥaleno.

Inter abundaj naturaj riĉaĵoj de la lando plej valoras nafto kaj gaso, aluminio,
forsto. Eksportado de tiuj produktoj (ĉefe forme de krudaj materialoj)
konsistigas gravan parton de la rusia eksporto kaj la ekonomio entute. La unua
naftogasa regiono formiĝis en Ĉevolgio kie estis malkovrita la Volga-Urala
naftogasa provinco. Sekvis Okcidenta Siberio, kie post malkovro de la
Okcidentsiberia naftogasa provinco ekde la 1960-aj formiĝis la Okcidentsiberia
naftogasa komplekso.

Laŭ la censo okazinta en 2002, la ĉefaj urboj laŭ loĝantaro estas la jenaj:
Moskvo (10,101 milionoj da loĝantoj), Sankt-Peterburgo (4,669), Novosibirsk
(1,425), Niĵnij Novgorod (1,311), Jekaterinburg (1,293), Samara (1,158), Omsk
(1,140), Kazanj (1,105), Ĉeljabinsk (1,078), Rostov-na-Donu (1,07), Ufa (1,042),
Volgograd (1,012), Permj (1,000).

Laŭ kalkulo de la jaro 1994 estas 1066 urboj en Rusio kaj 2070 urbotipaj
setlejoj (malgrandaj urboj).

Jen listo de la etnoj, kiuj konsistigas pli ol 0,1% de la tuta loĝantaro, laŭ
rezultoj de la tutlanda censo okazinta en 2002.

Rusio estas ĉefa teritorio por (proksimume) cent lingvoj. La sola tutŝtata
oficiala lingvo kaj samtempe la plej parolata estas rusa. En naciaj respublikoj
estas 37 lokaj ŝtataj lingvoj.

Esperanto-komunumo en Rusio oficiale estas reprezentita de la tutlanda Rusia
Esperantista Unio kaj lokaj kluboj. Du esperantistaj eldonejoj funkcias en Rusio
(Impeto kaj Sezonoj).

Rusio estas federacia lando; la prezidanto elektiĝas por ses jaroj, kaj detenas
plejparton de la povo. La prezidanto loĝas en la Kremlo kaj nomumas la plej
gravajn ŝtatoficistojn, inkluzive de la ĉefministro, kiun aprobas la Dumao, tio
estas la malalta ĉambro de la parlamento. Se la Dumao trifoje rifuzas la
nomumitan ĉefministron, la prezidanto rajtas eksigi la Dumaon. La Socia Ĉambro
de la Rusia Federacio (ruse Общественная палата Российской Федерации,
latinliterigite Obŝĉestvennaja palata Rosijskoj Federacii) estas ŝtata
institucio kun 126 membroj kreita en 2005 en Rusio por analizi planatajn novajn
leĝojn kaj observi la agadojn de la parlamento, registaro kaj aliaj registaraj
institucioj de la Rusia Federacio kaj ties administraj unuoj. Ĝi havas rolon
simila al kontrola komitato kaj havas konsultajn povojn.

La ĝenerala prokuroro de Rusio aŭ tutformale ĝenerala prokuroro de la Rusia
Federacio (ruse Генеральный Прокурор Российской Федерации, latinliterigite
Generalnij Prokuror Rossijskoj Federacii) estras la sistemon de oficiala akuzo
en tribunaloj kaj estras la ĝeneralan prokurorejon de la Rusia Federacio (ruse
Генеральная прокуратура Российской Федерации, latinliterigite Generalnaja
Prokurura Rossijskoj Federacii). La ĝenerala prokuroro restas la plej potenca
parto de la rusia juĝa sistemo.

La Ŝtata konsilio (ruse Государственный Совет, latinliterigite gosudarstvennij
sovet, foje mallongigata al akronimo Госсовет, gossovet) de Rusio estas grupo de
konsilantoj al la rusia ŝtatestro, kiu okupiĝas pri temoj de plej alta graveco
al la rusia ŝtato kiel tuto.

Rusio membras en la Unuiĝintaj Nacioj ekde 1945, kaj adoptis sian nunan
konstitucion la 19-an de decembro 1993.

La lando estas fifama pro la korupteco de ŝtatoficistoj: en la jaro 2000 ĝi
havis rangon 2,1 en la skalo CPI (10 = honesta, 0,0 = tute korupta).

La Komunista Partio de la Rusia Federacio (KPRF, ruse Коммунистическая Партия
Российской Федерации; КПРФ; Kommunistiĉeskaja Partija Rossijskoj Federacii,
KPRF) estas komunisma politika partio en Rusio. La partio estas ofte konsiderata
la senpera posteulo de la KPSU, kiu estis malpermesita en 1991 fare de la tiama
prezidanto Boris Jelcin. Ĝi estas la dua plej granda politika partio en la Rusia
Federacio, post Unueca Rusio. La politika partio LDPR (ruse Политическая партия
ЛДПР), antaŭe la Liberal-Demokratia Partio de Rusio (ruse
Либерально-Демократическая Партия России - Liberal'no-Demokratiĉeskaja Partija
Rossii) estas dekstre ekstremisma naciisma politika partio en la Rusia
Federacio. La karisma kaj tre kritike pridiskutata politikisto Vladimir
Ĵirinovskij gvidas la partion ekde ĝia fondo en 1989.

La ekonomio de Rusio suferis grandan malkreskon okaze de la disfalo de
Sovetunio, en 1992. Ekde tiam, la ekonomia modelo transiris de centraligiteco
kaj kontroliteco fare de la registaro al kapitalismo kaj libera merkato.

Unu el la ĉefaj ekonomiaj fakoj estas terkultivado, bestobredado kaj fiŝkaptado,
pro la granda abundo da teritorio. La lando ankaŭ riĉas je minejaj kaj energiaj
rimedoj, inkluzive de uranio kaj karbono, sed ankaŭ fero, mangano, oro, plateno
kaj diamantoj.

Komence de la 21-a jarcento Rusio iĝis unu el la plej ekflorantaj ekonomioj
mondskale; pro tio oni elkreis la akronimon BRBĈ, kiu per unu vorto mencias la
kvar plej kreskantajn landojn, Brazilo, Rusio, Barato kaj Ĉinio. Tamen, ekde
2008 ankaŭ Rusio estis grave trafita de la ekonomia krizo, kiu dubindigis
multajn el la progresoj faritaj dum la antaŭa dekjara ekonomia disvolviĝo.

En la 5-a jarcento slavoj komencis migri el la okcidento. En la 9-a jarcento en
nordo de Rusio (Novgorodo) kaj en sudo (Kievo) komencis aperi rusaj praŝtatoj.

Meze de la 9-a jarcento en Novgorodo estis elektita kiel princo de la Novgoroda
ŝtato Ruriko (kiu, laŭ nekonfirmataj legendoj, estis el gento de "varjagoj" -
skandinavoj). Dum sekva rusa princo, Oleg, al la ŝtato estis aligita suda parto
de Rusio (Kievo) kaj aperis la unua unueca rusa ŝtato - Rusio. La ĉefurbo estis
transigita el Novgorodo en Kievon.

En 1237, rusaj princlandoj estis venkitaj de la mongoloj, ankaŭ nomitaj la
tataroj. El ilia ĉefurbo, Saraj sur Volgo, ili regis Rusion (konservante la
potencon de la rusaj princoj, kiuj tamen estis plene kontrolataj de tataroj) dum
du jarcentoj, sed neniam konkeris Novgorodon kaj aliajn nordajn terenojn. En la
jaro 1380 okazis Kulika batalo inter mongoloj kaj rusia armeo, unuigita de la
Moskva princlando. Finfine, la rusaj nobeluloj de Moskvo restarigis rusan
potencon, unuigas ĉirkaŭ si la aliajn princlandojn kaj fine Rusio liberiĝis de
mongola jugo en 1480.

La bataloj kun Pollando farigis la krizon en Rusio, t.n. Granda Malordo. Okazis
pola invado al Rusio kaj pola armeo venkis kontraŭ rusa-sveda armeo en la Batalo
de Kluŝino (1610) sub gvido de pola hetmano Stanisław Żółkiewski (juŭkjevski).
En 1610 jaro polaj taĉmentoj komencis okupi Rusion kaj Moskvon. La caro Bazilo
la 4-a Ŝujskij (Rusio) faris la omaĝon al la pola reĝo Sigismondo la 3-a Vasa,
kies filo Ladislao estis kronigita al la nova caro de Rusio, post la detronigo
de Bazilo Ŝujskij. Komencis la granda krizo en Rusio nomata Granda Malordo
interrompanta per la teruro de la falsaj idoj de la rusa caro - Demetrioj, ekz.
Dmitrij Samozvanec.

Petro la Granda vastigis Rusion, precipe al la oriento, fondis
Sankt-Peterburgon, kaj enkondukas Okcidentajn ideojn kaj eŭropecan manieron
vesti sin kaj konduti. En 1721 li fondis la Rusan Imperion kaj proklamis sin
kiel imperiestro.

Ora epoko de Rusia Imperio kaj de la rusa literaturo: Aleksandr Puŝkin,Nikolaj
Gogol,Lev Tolstoj, Fjodor Dostojevskij, ktp, floras.

En 1905, Rusio batalis Japanion por Manĉurio kaj estas venkita. La malvenko kaj
la fiasko de la Unua mondmilito malfortigis la potencon de la caro. Rusio iĝis
parlamenta monarkio, aperis antaŭe neimageblaj liberoj (kiel pli facila eblo
eldoni periodaĵon.

En 1917, la Rusa Revolucio renversis la caron kaj, post mallonge daŭranta
demokratia periodo sub la gvido de la Provizora registaro de Aleksandr
Kerenskij, la {{|7-an de novembro |1917}} (la 25-a de oktobro laŭ la Julia
kalendaro) okazis la vica revolucio, rezulte de kiu la potenco estis uzurpita de
la Rusia Socialisma Demokratia Laborista Partio (de bolŝevikoj) (RSDLP (b) sub
gvido de Vladimir Uljanov Lenin. Lenin aplikis la ideojn de Markso al Rusio. La
Rusia Imperio fariĝis Rusia Federacia Socialisma Respubliko kaj poste Sovetunio,
unuiginta landojn preskaŭ en la limoj de la eksa Rusia Imperio.

Dum la jaroj 1919-1920 daŭris la grava por la historio de Eŭropo milito pri la
sendependeco de Pollando. La pola-bolŝevika milito kiu se ĝi estus venka al
Sovetunio ĝi disvastigus la komunismon en Eŭropo, estis neatendite venkita de
Pollando sub gvido de Jozefo Piłsudski. Tiu malhonora al Sovetunio fuŝo estis
unu el gravaj kaŭzoj de la venĝa dispartigo de Pollando en 1939, interkonsente
kun nazia Germanio.

Post la morto de Lenin en 1924, Josif Stalin ŝanĝis demokratian proceduron en la
Tutunia Komunista Partio de bolŝevikoj (TKP(b), havigis al si preskaŭ
nelimigitan potencon kaj regis Sovetunion ĝis 1953. Lia regado estis kruela,
milionoj da homoj estis mortigitaj, pluraj el ili laŭ falsaj akuzoj (i. a.
multaj esperantistoj), sed ĝi ankaŭ transformas Sovetunion en landon industrian
kaj potencan, kiu povis venki eĉ Hitleron.

En 1939, Sovetunio kaj Germanio interkonsentis dividi Pollandon kaj venkis tiun
en aŭgusto. Sovetunio aligis al si grandajn terenojn de la orienta Pollando. Pro
la ordono de Stalin estis terure murditaj kelkaj dekoj de miloj da polaj,
ukrainaj, belorusaj kaj aliaj soldatoj en Katin (vidu Masakro de Katin),
Bikivnio, Charków, Kurapaty. Ili estas unu el plej gravaj amasaj murdoj de
Stalin kaj ankaŭ la faroj kontraŭ la homaro.

La 22-an de junio 1941 Germanio atakis Sovetunion. La milito daŭris kvar jarojn
ĝis la 8-a de majo 1945. La kriza batalo estis tiu de Stalingrado (septembro
1942 ĝis februaro 1943). Post monatoj de batalado, Germanio malsukcesis kaj, dum
la du sekvantaj jaroj, Sovetunio repuŝis Germanion kaj, en 1945, kaptis
Berlinon. La milito inter Germanio kaj Sovetunio estis unu el la plej grandaj
teraj militoj en historio; en Sovetunio kaj moderna Rusio tiu parto de la Dua
mondmilito estas nomata La Granda Patria Milito. Britio kaj Usono helpis
Sovetunion venki Germanio per livero de ŝipoj, aviadiloj, kamionoj, armilioj
kaj, fine, per atako kontraŭ Germanio el la okcidento en 1944.

Kvankam Sovetunio kaj Usono estis aliancanoj dum la milito, poste, kiel la du
plej potencaj nacioj sur la Tero, malfideco kaj malamikeco kreskis inter la du
nacioj. Dum la milito Usono inventis la atombombon (1945), kaj tiel aperis grava
danĝero al Sovetunio. Baldaŭ Sovetunio ankaŭ konstruas atombombon kaj tiel
komenciĝis la Malvarma milito (1945-91), dum kiu la du landoj konkuris konstrui
la plej potencajn, avangardajn armilojn.

La plej timiga momento de la Malvarma milito okazis en la aŭtuno de 1962 kiam
Usono eltrovis sovetajn raketojn en Kubo, kaj la mondo staris ĉe la rando de la
nuklea milito. Sed tiam Sovetunio eltiris la rakedojn el Kubo (Kariba krizo).

Parto de la armila konkuro inter Usono kaj Sovetunio estis la konkuro por la
Luno (1957-69). Sovetunio lanĉis la unuan sateliton ("sputniko", 1957) kaj la
unuan homon en kosmon (Jurij Gagarin, 1961), sed Usono metis la unuan homon sur
la Lunon (Neil Armstrong, 1969).

Anstataŭ reformo, Leonid Breĵnev elektis militon: en 1979 li atakis Afganion,
apogante la lokajn komunistojn. Inter la montoj de Afganio, la milito fariĝis
malvenkebla kaj la malsano de Sovetunio nur graviĝis. Usono apogis la
kontraŭkomunistajn fortojn, kiuj iĝis poste la fifamaj taliboj. Inter ili estis
eĉ Usama bin Laden.

Fine en 1987 Miĥail Gorbaĉov penis reformi kaj en 1988 retiris la armeon el
Afganio.

Sed la reformo de Gorbaĉov estis tro milda, tro malfrua. La Sovetunio estis tiel
kaduka kaj malforta ke en 1989 la nacioj de Orienta Eŭropo frakasis sovetan
potencon tie kaj sin liberigis. La respublikoj en Sovetunio—ekzemple,
Litovio—rigardas la agojn de Orienta Eŭropo kaj ankaŭ penis sin liberigi.

Ĉi tio finfine frakasis Sovetunion mem en 1991. Gorbaĉov abdikis, kaj la
respublikoj sendependiĝis. La plej granda el ĉi tiuj respublikoj estis Rusio.
Boris Jelcin estis elektita unua prezidento de Rusio la 12-an de junio 1991.

Depost la frakasiĝo, Rusio reformis sian ekonomion kapitalisme, vendante ŝtatajn
firmaojn preskaŭ senkoste al amikoj, eks-komunistoj. Komence, Jelcin elektis
reformistojn al ministroj, sed tra la jaroj pasintaj, dum kiam la
kontraŭ-reformistoj ade venkis potencon en parlamento (eĉ la komunistoj), la
reformistoj ĉirkaŭ Jelcin simile malaperadis.

En 1994, Jelcin sendis la armeon al Ĉeĉenio, malgranda montara respubliko en la
sudo de Rusio, kiu gvide de Ĝoĥar Dudajev penis sendependiĝi surbaze de
naciismaj ideoj, sed la milito fiaskis kaj la armeo foriris en 1996, lasante la
landon al lokaj armitaj grupoj dividantaj potencon.

Jelcin venkis en la balotado por prezidenteco en 1996, multe eluzante timigon
per komunisma pasinteco. Sed dum 1996-2000 Jelcin malsanis kaj la oligarkoj
(riĉuloj kiuj profitis el la granda vendo de komunistaj firmaoj en la fruaj
1990-aj jaroj) efektive regis. La ŝtato fariĝis profunde korupta kaj krimema.

En 1999 Jelcin nomis sian posteulon Vladimir Putin, antaŭe ne atentitan
oficiston de la KGB kaj Sankt-Peterburga urbestraro. Putin facile venkis en la
balotado por la prezidanteco en 2000. Post atako de ĉeĉenaj separatistoj al
Dagestano, Putin resendis la armeon al Ĉeĉenio por protekti la trankvilon en
Kaŭkazo. La armeo ne fiaskis, kiel en la unua milito kontraŭ Ĉeĉenio, sed la
atakoj de separatistoj foje kun terorismaj agoj restas ĝis nun. Inter la plej
kruelaj terorismaĵoj fare de internacia teroristaro, kiu postulis sendependiĝon
de Ĉeĉenio okazis en Beslan (Nord-Osetio) 1-3-an de septembro 2004.

En 2001, Rusio helpis kaj subtenis Usonon en ĝia milito kontraŭ la Taliboj en
Afganio.

En aŭgusto 2008 Rusio enkondukis armeon en Sud-Osetion, responde al artileria
kaj tanka atako kontraŭ Cĥinvalo fare de kartvelaj trupoj. Rusiaj altranguloj
klarigis la enmeksiĝon per humanismaj konsideroj (defendo de pacaj loĝantoj,
interalie rusiaj civitanoj) kaj per sia pacgarda funkcio en la regiono
(establita en 1990-aj per internaciaj interkonsentoj). La kartvela atako estis
haltigita, kaj la rusiaj trupoj avancis en internon de Kartvelio ĝis la urboj
Poti kaj Gori, kie multaj militaj (kaj malpli grave civilaj) objektoj estis
damaĝitaj aŭ detruitaj.

Tuj post la milito Rusio agnoskis sendpendecon de la memregataj respublikoj
Sud-Osetio kaj Abĥazio. Nur malmultaj aliaj landoj subtenis tiun agon kaj, je la
aŭtuno 2008, nur Nikaragvo sekvis la ekzemplon, oficiale agnoskinte la du
respublikojn kiel ŝtatoj.

Kiam, fine de la 5-a jarcento, la tiamaj slavaj popoloj (skitoj kaj sarmatoj)
kiuj loĝis la regionojn apud la riveroj Volgo kaj Dnepro komencis akiri
stabilajn loĝlokojn, ekdisvolviĝis manfarista tradicio, ĉefe ligita al farado de
armiloj, felaĵoj kaj metalaj objektoj. La komercaj rilatoj kun la najbaraj
regionoj pliiĝis, kaj la Bizanca imperio iĝis la ĉefa komerca partnero. La rusoj
tiom miris la kulturon kaj la mirindajn arkitekturaĵojn de la bizanca ĉefurbo,
Konstantinurbo, ke ili laŭgrade komencis kopii la bizancan stilon. Ĝis tiam, la
ornamaĵoj de objektoj konsistis el pure geometriaj formoj, kun fortaj koloroj;
post la komenco de la bizanca influo, ekfloris la uzo de bestosimilaj figuroj,
kaj poste ankaŭ de plantosimilaj desegnaĵoj.

Oni tradicie fiksas la oficialan komencon de rusa arto okaze de la konvertiĝo de
la princo de Kievo, Vladimiro la 1-a de Kievo, al bizanca-ortodoksa Kristanismo,
en la jaro 988. La ekfloro de arto ligiĝis al la bezono konverti la tutan landon
al Kristanismo: necesis novaj preĝejoj, laŭ la konstantinurba stilo; necesis
novaj verkoj por instrui kaj soleni la novan religion, tradukite de la greka aŭ
de la antikva bulgara lingvo (pro kio oni enkondukis la cirilan alfabeton al
Rusio); necesis religiaj bildoj.

La Rusia Futbala Unio estas la nacia organizaĵo pri futbalo en Rusio. Ĝi
ekmembris en la federacio internacia de futbalo FIFA en 1912, kiam la internacia
organizaĵo fondiĝis, kaj en la eŭropa federacio UEFA en 1954.



https://eo.wikipedia.org/wiki/PIV

Plena Ilustrita Vortaro de Esperanto (PIV) estas la plej ampleksa unulingva
difin-vortaro de Esperanto, kompilita de granda teamo de esperantologoj kaj
fakuloj. Ĝia eldonanto estas la Sennacieca Asocio Tutmonda (SAT): unua versio
aperis en 1970, sekve Suplemento en 1987 kaj du aktualigitaj prilaboroj en 2002
kaj 2005. En 2010 E@I kune kun SAT eklaboris pri interreta versio de la vortaro,
kiu publikiĝis la 4-an de aprilo 2012. PIV estas vaste rigardata kiel
kvazaŭ-norma lingva referenc-verko de Esperanto.

La antaŭulo de PIV estis Plena Vortaro (PV 1930/1934), kompilita de Émile
Grosjean-Maupin (ĉefredaktoro) k.a. Sub la ĉefredaktorado de lia disĉiplo Gaston
Waringhien estiĝis PIV kaj eldoniĝis unuafoje en 1970. Poste aperis du senŝanĝaj
represoj.

PIV 1970 laŭ propraj indikoj havas 15 200 kapvortojn kaj 39 400 leksikajn
unuojn. Ĝi pro tio tiuepoke estis - kaj la aktualaj eldonoj (vd. sube) ankoraŭ
estas - la senkonkurence plej ampleksa difin-vortaro de Esperanto, eĉ se ĝi
intertempe forte postrestis vortarojn de la tipo Esperanto-etnolingvo (ekzemple
la vortaro Esperanto-germana de Erich-Dieter Krause de 1999 kun ĉ. 80.000
vortaraj unuoj).

Kiel PV 1930/1934 ankaŭ PIV havas aranĝon laŭ vortnestoj, ne laŭ pure alfabeta
ordo. Tiel oni ekzemple trovas "maljuna" ne inter aliaj vortoj kun mal-
(malbona, malofta), sed en la artikolo pri "jun-" apud aliaj kunmetaĵoj de
"jun-" kiel jun'ec'o, jun'ul'o, mal'jun'il'ej'o ktp.

PIV 1970 indikas apartenon de radiko al la Fundamento de Esperanto aŭ al la 1-a
ĝis 7-a Oficiala Aldono (OA, 1909–1958) kaj resume (kaj pro tio nekontroleble)
al gravaj fontoverkoj kiel la Biblio en Esperanto aŭ verkoj de gravaj aŭtoroj
kiel L.L. Zamenhof, Kabe, Grabowski k.a.

Ideale PIV devus listigi ĉiun uzitan radikon kiel apartan kapvorton (titolo de
vortara artikolo). Tiel tamen ne ĉiam estas. Ekzistas kelkaj (malmultaj) radikoj
uzataj en la difinoj de iuj vortaraj artikoloj, sed mem ne difinitaj. Oni kutime
nomas ilin "kaŝitaj radikoj", ĉar ili ne estas facile troveblaj laŭ la alfabeta
ordo. Sur p. 97 ekzemple troviĝas la enskribo "basbal-o = bazopilko", sed difino
de bazopilko mankas. "filopodoj" estas uzata sur p. 123 en la difino de
brankiopodoj, sed mankas kiel memstara vortara artikolo. Oni trovas la "kaŝitajn
radikojn" en la terminaro "Nepivaj Vortoj" de André Cherpillod (1-a eld. 1988).

Waringhien sukcesis arigi skipon de 59 spertaj kunlaborantoj, fakuloj,
Esperanto-vortaristoj kaj -terminaristoj, multaj el ili Akademianoj. Preskaŭ
ĉiuj jam antaŭ la apero de PIV en 1970 verkis aŭ terminarojn de siaj fakoj, aŭ
ĝeneralajn vortarojn, aŭ aktivis en la terminaraj diskutoj de la 1950-aj aŭ
1960-aj jaroj. PIV tiel fariĝis bone preparita verko, en kiu kolektiĝis granda
parto kaj esenco de la ĝistiama Esperanta leksikografio. Liston de la kunaŭtoroj
vd. en aparta artikolo Kunlaborintoj de PIV.

Metiaj kritikoj celas (asertitajn aŭ verajn) mankojn de la metio "vortar-farado"
(leksikografio). Ili koncernas ekzemple jenajn aspektojn: tajp-eraroj, "kaŝitaj
radikoj" (vd. supre), neprecizaj aŭ malĝustaj fonto-indikoj aŭ indikoj pri
Fundamenteco aŭ OA-eco, nekoheraĵoj kiel uzo de vorto en ekzemplo-frazo en alia
senco ol en difino, mankantaj aŭ nekompletaj referencoj al semantike parencaj
vortoj ktp. Ankaŭ la fakton, ke la bildotabuloj en la eldono de 1970 troviĝis
librofine kaj ne apudartikole kaj hodiaŭ post pli ol 35 jaroj aspektas
malmodernaj, oni povas klasifiki en tiu kategorio de kritiko.

Simile estas pri kelkaj jam en 1970 nete malĝustaj difinoj (ekzemple Krimeo jam
tiam ne plu estis "rusa" insulo ktp.), kelkfoje uzo de jam en 1970 ne plu
aktuala scienca nomenklaturo kaj similaj punktoj.

Tiutipaj kritikoj estas intime ligitaj al la ĝenerala diskuto pri "neologismoj"
(detalojn vd. tie). Dum multaj fruaj recenzantoj, alkutimiĝintaj al PV
1930/1934, en la jaroj post 1970 plendis pri troa registro de "neologismoj" kaj
troa "dikeco", la tendenco en postaj jaroj ŝanĝiĝis. Nun multaj asertis, ke
mankus vortoj por tutaj kampoj de la moderna vivo, kiel ekzemple komputiko. Al
tiu lasta kritiko (parte) reagas la Suplemento de 1987 (PIVS, vd. sube).
Interalie sub la influo de la verko La Bona Lingvo de Claude Piron tamen denove
kreskis la skeptikemo rilate al la novradikoj, kaj multaj nun konsideras ke PIV
devus pli ofte marki ne vere bezonatajn novradikojn kiel evitindaj, simile kiel
ĝi jam faras ĉe pluraj vortoj malgraŭ la aserto en la enkonduko, ke vortaro ne
havas kiel celo decidi kio estas evitinda aŭ ne.

Asertita estis ankaŭ proporcie troa registro de nocioj rilatantaj al franca
kulturo kaj historio. La eldono de 1970 ekzemple ja registras la sudfrancan
fiŝ-supon "bujabeso", sed ne la ital-devenan, tamen de longe internaciigitan
manĝaĵon "pico" (intertempe trovebla en la eldonoj de 2002 kaj 2005); la
speciala historia nocio de "musketero" (specifa franca soldato de la 17-a
jarcento) ja troveblas apud la ĝenerala "musketisto", sed ekzemple ne la germana
infanteria soldato de la Tridekjara Milito "lankesneto" ktp. Tiu "francemo"
probable estas klarigebla pro la intereso kaj konoj de la gvidaj kunlaborintoj
(vd. supre).

Kritikoj en tiu rubriko koncernas preskaŭ ĉiujn "eternajn" diskutojn de
Esperanto kaj ampleksas aspektojn de la interpunkcio ĝis la landnomoj kaj la uzo
de "unu" kiel kvazaŭa nedifina artikolo k.m.a. Tiaj kritikoj ofte dependas de
tio, ĉu la recenzanto emas al la naturalisma aŭ skemisma tendenco, ĉu al la
minimumisma aŭ latinisma skolo.

La Inversa Vortaro (IVE) de Esperanto de Bernhard Pabst (Paderborn 1989) baziĝas
sur 1a eld. de Plena Ilustrita Vortaro 1970 kaj de ties Suplemento 1987.

En 1987 aparte aperis Plena Ilustrita Vortaro de Esperanto, Suplemento (PIVS,
malofte ankaŭ SPIV), verkita sub gvido de Gaston Waringhien kaj Roland Levreaud.
Ĝi enhavas proksimume 1000 kapvortojn kaj 1300 unuojn. Liston de la
kontribuintoj vd. en la aparta artikolo "Kunlaborintoj de PIV".

En 2002 aperis, post plurjara laboro, nova profunde reviziita eldono kun la
titolo La Nova Plena Ilustrita Vortaro de Esperanto (mallonge PIV 2002, PIV2 aŭ
NPIV), ĉefredaktita de Michel Duc-Goninaz. Ĝi ampleksas (egale al PIV2005)
16 780 kapvortojn kaj 46 890 leksikajn unuojn. Ĝiaj ilustraĵoj estas lokitaj ne
plu en la lastaj paĝoj, sed enkorpigitaj en la teksto mem.

La prezento de la Nova PIV okazis dum la SAT-kongreso en Alikanto (Hispanio) de
la 1-a ĝis la 7-a de julio 2002.

Nova eldono, kun preseraroj korektitaj kaj detalaj modifoj, aperis en marto 2005
(PIV 2005).

Troviĝas en la reto la senpage konsultebla beta-versio de PIV sub la adreso:
http://vortaro.net/.

En la somero de 2010, E@I informis pri sia kontrakto kun SAT, laŭ kiu la enhavo
de PIV 2005 estu konsultebligota en la interreto.. La projekto de reta PIV
aldone havu pli altajn ambiciojn ol esti nur simpla cifereca versio de la papera
eldono. La retejo enhavu forumon por ĉiu unuopa vorto, kiu ebligos diskuton pri
diversaj terminoj. Tiel ĉiu uzanto povos kontribui, proponante eblajn novajn
esprimojn, taŭgajn uzojn de certaj vortoj ks. Laŭ la plano la retejo estu
estonte uzebla ne nur per komputiloj, sed ankaŭ per poŝtelefonoj.

Post sukceso de monkolekta kampanjo, per kiu ĝis majo 2011 kolektiĝis la
bezonata sumo de 10.000 eŭroj, E@I realigis la projekton kaj beta-versio de reta
PIV estis lanĉita la 4-an de aprilo 2012.

En bildo sur la paĝo 1028 de PIV 2002 kaj 2005 ĉe la kapvorto "seruro" troviĝas
seruro sur kiu estas pentrita heliko, kies korpo estas brako, kaj apud ĝi estas
skribita vorto "KIEN?". (franclingve : Vers où ?). En alia bildo, paĝo 166 ĉe la
kapvorto "bori" troviĝas elektra borilo ankaŭ kun la heliko kun vorto
"ortenigra" (Fr/En miksaĵo por Black et d'équerre). Tiuj kaŝitaj mesaĝoj
(virtuala paska ovo) estas referencoj al Serge Sire, aŭtoro de multaj bildoj en
PIV, kiu uzas tiun helikon kiel subskribon.

PIV estas la plej diskutata libro kaj vortaro de Esperanto. Per Elektronika
Bibliografio de Esperantaj Artikoloj (EBEA) troveblas pli ol 100 artikoloj, kiuj
traktas diversajn aspektojn de ĝi:

Kelkaj recenzoj estas rete legeblaj, vd. la sekcion "eksteraj ligiloj". Aliaj
estas legeblaj nur en la presita Esperanto-gazetaro. Jen kelkaj malmultaj
ekzemploj:



https://eo.wikipedia.org/wiki/Biblio

Laŭ la judismo kaj la kristanismo la Biblio estas la Sankta Libro, la Vorto de
Dio. Laŭ la nuna scienca scio, raciismo aŭ liberpensuloj, Biblio estas aro de
homaj tekstoj, frukto de tradicioj, de subjektivaj interpretoj fare de ties
diversaj aŭtoroj, kun granda influo en la homara historio kaj literaturo.

Ĝi estis verkita inter la dekkvina jarcento a.K. ĝis la dua jarcento p.K. en la
hebrea, la aramea kaj la greka, en la orienta Mediteraneo, precipe en Palestino.
Al la juda biblio la kristanoj aldonis la Novan Testamenton, kiu priskribas la
vivon kaj instruon de Jesuo Kristo kaj de la kristanoj de la unua jarcento.
Kristanoj ankaŭ kredas al la juda biblio kaj nomas ĝin la Malnova Testamento
(kiun la judoj nomas la Tanaĥo). Al la kristana biblio la mormonoj aldonis la
Libron de Mormon inter aliaj libroj. La islamanoj anstataŭigis por la Biblio,
laŭ islamo la difekta Vorto de Dio, la Koranon, laŭ islamismo la sendifekta
Vorto de Dio, donita de la anĝelo Gabrielo al Mohameto, la Fina Profeto.

La juda biblio (Tanaĥo, aŭ Malnova Testamento) La termino "Tanaĥ'" (hebree תנ״ך
) estas siglo formita el la komencliteroj de la Leĝo ["tora'", תורה] + la
Profetoj ["neviim'", נביאים] + la Skriboj ["ketuvim'", כתובים] . La kristana
"Malnova Testamento" enhavas la samajn librojn, sed en iom malsama ordo.

La kvin libroj de Moseo: la leĝo de Dio donita al la judoj per Moseo, kies kapo
estas la Dekalogo. Priskribas la historion de la mondo de la kreo de la mondo de
Dio al la epoko de Moseo. Adamo kaj Eva, Noa, Babelo, Abraham, Jakob, Jozef,
moralo, koŝero, ritoj, ktp. La ceteraj libroj de la juda biblio estas helpo por
interpreti la leĝon. La Grekoj nomis la kvin librojn la "Pentateŭĥos"
(Pentateŭko), kaj modernaj Judoj nomis ilin la Torao (la instruo). (Notu, ke
iafoje "Torao" signifas la entutan malkaŝon de Dio—la Tanaĥo kaj la Talmudo).

Ĉi tiuj libroj estis skribitaj de profetoj per la gvido de Dio, sed ne estas
rektaj profetaĵoj. Ili enhavas sanktajn proverbojn, kantojn, preĝojn, rakontojn,
ktp; la psalmojn de Davido, la sentencojn de Salomono, la rakonton de Ijob,
Daniel en la leonejo, ktp.

kaj multaj aliaj ... La dikliteraj estas en la Biblio de la Roma Katolika
Eklezio, kaj en la nova eldono (2003) de la Sankta Biblio en Esperanto. La
steletitaj libroj troviĝas en anglalingvaj protestantaj "apokrifoj", kaj
oficiale presiĝas ankaŭ en apendico de la Romkatolika Biblio, kvankam ne
rigardate de la Roma Eklezio kiel kanonaj. La ceterajn en la listo rekonas iuj
orientaj ortodoksaj eklezioj (jen greka, jen slavaj, jen etiopia...) sed ne
aliaj nek la okcidentaj eklezioj.

Libroj de la antikva biblio, kiuj, elĵetite de rabenoj en la jaroj 90-92, jam ne
estas en la juda biblio. La rabenoj elĵetis ilin, ĉar ili estis skribitaj ne en
la hebrea, sed en la greka. Inter la kristanoj, la protestantoj rigardas la
apokrifon edifa, sed ne sankta, dum la ortodoksuloj kaj katolikoj, aliflanke,
ankoraŭ retenas la apokrifaĵojn en siaj biblioj.

Laŭ Judismo parto de la leĝo de Moseo estis enskribita kiel liaj kvin libroj,
sed alia parto estis transdonita per la buŝo, de instruisto al lernanto tra la
epokoj. Ĉi tiu alia parto de la leĝo, la miŝno, kaj ĝia komentaro (la gemaro),
finfine estis enskribita en la sesa jarcento. Ĉi tiu estas la Talmudo. Por
Judismo ĝi estas praktike pli aŭtoritata ol la Tanaĥo (la leĝo + la profetoj +
la skriboj). Kristanoj ne rekonas (aŭ eĉ multe konas) la Talmudon.

Tiuj tradukoj de la Biblio, kiuj jam aperis en la antikvo, kutime estas nomataj
versioj, dum la vorto tradukoj estas uzata nur por la mezepokaj kaj modernaj
tradukoj.

Nuntempe la kompleta Biblio ekzistas en 422 lingvoj (inkluzive de Esperanto),
dum partoj de ĝi ekzistas en 2377 lingvoj[1]. En kelkaj lingvoj ekzistas pluraj
malsamaj tradukoj.

Komitato estis formita por traduki la Novan Testamenton, kiu eldoniĝis en 1912.
La traduko de la Nova Testamento estas influita de la angla Versio Rajtigita de
la Reĝo Jakobo. Zamenhof mem tradukis la Malnovan Testamenton.

Biblio. Ne nur de la religia vidpunkto, sed ankaŭ pro ĝia elstara literatura
valoro, la Biblio estas rigardata de granda parto de la homaro ĉefa literaturaĵo
de la mondo. L.L. Zamenhof mem konstatis tiun gravecon, kaj jam en La Revuo, en
ĝia unua volumo de 1906/1907, kontribuis tradukaĵojn de La Predikanto. En la 3-a
Universala Kongreso en Kembriĝo (Cambridge) en 1907 komitato formiĝis por akceli
la tradukadon de la Biblio. Komitato elektita dum la brita Esperanto-kongreso en
Leeds en 1909, entreprenis la tradukadon de la Nova Testamento el la greka
teksto. La ĉefan laboron plenumis pastro John Cyprian Rust kaj Alfred Edward
Wackrill kaj la traduko aperis en 1912 ĉe la Brita kaj Alilanda Biblia Societo
kaj Nacia Biblia Societo de Skotlando. La tasko pri la Malnova Testamento kuŝis
en la plej kompetentaj manoj de Zamenhof mem, kiu kun admirinda persisto
plenumis la laboron, tradukante el la hebrea originalo, kaj fine liveris la
lastajn paĝojn nur kelkajn semajnojn antaŭ sia morto en 1917. Zamenhof konfidis
la finpretigon al brita komitato, kies ĉefa laboranto estis John Mabon Warden.
Dum la 18-a Universala Kongreso en Edinburgh, 1-an de aŭg. 1926, en Diservo en
la katedralo de S-ta Giles, la tuta Esperanta Biblio estis solene kaj publike
dediĉita. La eldonon kaj la kliŝigon de la kompostaĵo ebligis malavara financa
subteno de f-inoj Peckover (vd. ,Esperanto', Ĝenevo, 1926, p. 137). - Nombro de
bibliopartoj, venditaj en Esperanto ĝis 15 dec. 1931, estas: Biblioj kompletaj:
5444, Novaj Testamentoj kompletaj: 22.727, Evangelioj kal Psalmaro (aparte
eldonitaj): 14.231. Montagu Christie Butler.



https://eo.wikipedia.org/wiki/Barato

Noto: Ne konfuzu ĝin kun Papuo-Barato, aŭ kun hinda subkontinento, kiun oni same
kiel Baraton foje nomas Hindujo.

Barato, Bharato aŭ Hinda Unio, estas federacia ŝtato en Suda Azio sur hinda
subkontinento ĉe la Hinda Oceano. La lando estis unuigita la unuan fojon fare de
Aŝoko (proksimume 273 - 232 a.K.), sed baldaŭ ĝi disfaliĝis en vicon da ŝtatoj
kaj post periodo de unuiĝo, almenaŭ de norda parto de la lando dum la unuaj
regantoj de dinastio Guptovanoj (320 - 414), okazis ekde la 5-a jarcento nova
diseriĝo. En la 8-a jarcento la parto de la norda Barato estis islamigita.
Denove unuigis la landon nur unuaj regantoj de dinastio de Grandaj Mughaloj.

La nomo Barato havas la saman signifon kiel Hinda Unio. La vorto Hindujo (aŭ
Hindio) aliflanke havas neklaran signifon – legu pli pri tio en la artikolo
Hindujo. La plej multaj barataj esperantistoj preferas la vorton Barato por la
ŝtato, tiel konservante la vorton Hindujo por la historia signifo de Brita
Hindujo aŭ por la tuta hinda subkontinento, kiu entenas krom Barato ankaŭ
Bangladeŝon, Butanon, Nepalon kaj Pakistanon.

% urbana: 28% (2000) homoj por kv. km: 341,0 (2000) homoj por kv. km da
semotaŭga tero: 609,1 (2000) kreskanta procento: 1,58% (2000, takso) naskoj: po
24,79 je 1000 homoj jare (2000, takso) mortoj: po 8,88 je 1000 homoj jare (2000,
takso) migrantoj: po -0,08 je 1000 homoj jare (2000, takso) mortokvanto de
beboj: po 64,9 mortoj je 1000 naskoj (2000, takso) infanoj por virino: po 3,11
infanoj naskitaj de virino (2000, takso) meza vivo longeco: po 62,5 jaroj por
homo (61,89 por viroj, 63,13 por virinoj) (2000, takso)

En 2011 jam iĝis milionurboj Solapur, Srinagar, Ranĉi, Ĉandigarh, Koimbatore,
Majsur, Ĝodhpur kaj Guvahati.

Ekzistas antikva tradicio ke kristanismo tuŝis Baraton pere de misio kaj anonco
de la apostolo Tomaso kaj poste Bartolomeo. Certas krome ke en la dua jacento
kristana intelektulo Panteno, kiu estis majstro de Klemento de Aleksandrio kaj
multe influis Origenon per sia kultado pri platona filozofio kaj admiro pri
stoikismo, entrepenis vojaĝon, sekvanate komercistan karavanon, al hindiaj
landoj. La kristana historiisto Eŭsebio asertas ke la barataj kristanoj
intruiĝis per hebrea (aŭ aramea) evangelio de Mateo. La kristana mezopotamia
filozofo Bardesane (m. 222), en verko De India parolas pri siaj dialogoj kun
membroj de la legacio direktiĝanta viziti la romian imperiestron Elagabalon.

Kvankam ekzistis neprecizeco pri la lando Hindio (foje tiu vorto estas uzata por
inkluzivi ankaŭ Etiopion, kaj spite de la murego, fakte establita de la islamaj
popoloj, malpermesantaj kontaktojn inter la fora Oriento kaj Eŭropo, kiam
kristanaj okcidentaj revenis al Barato post la mesepokaj tempoj, ili trovis en
diversaj landoj de la Barato kristanojn. (Ilaria Ramelli, Note sulle origini del
cristianesimo in India en Studi Cristian. Samaŭtora, The Rode of Trade in the
Early Spread of Kristanity in the Near East. international SBL.)

Ĉirkaŭ 41% regas la hindian kiel unuan aŭ duan lingvon. Inter la burĝaro kaj
riĉularo, la angla, la malnova imperia lingvo, estas multe pli uzata. Ĉirkaŭ 11%
de la baratanoj scipovas la anglan. La angla havas apartan statuson en la lando;
ĝi estas la oficiala lingvo de la juro kaj burokratio, kaj funkcias kiel
pontlingvo de nacia politiko kaj komerco.

Nikola Raŝiĉ en sia eseo Digrafio: Speciala kazo de rilato inter lingvo kaj
skribo ekas el la analizo de la rilato inter la parola kaj la skriba lingvoj,
nome la skribsistemo. La sinsekvo okazas ĉiam en tiu direkto: unue oni parolas,
poste oni skribas. En tiu evoluo iam oni elektas alfabeton kaj tio estas socia,
politika kaj tre ofte eĉ religia decido. Tiu elekto povas esti ne ununura, tiele
Rasiĉ klarigas la koncepton de duskribismo, kiel "du alfabetoj ene de unu lingva
komunumo", kaj ene de ĝi la pli specifa kazo de digrafio nome kiam la uzo de
diversaj skribsistemoj estas "socifunkcie determinita". Foje la kunekzisto de la
du alfabetoj povas indiki kazon de transiro de unu al la alia, tiele temus pri
alfabetŝanĝo por kio ĉiam estas kulturaj, sociaj, politikaj, ekonomiaj auz eĉ
religiaj faktoroj kaj tialoj. Foje ne temas pri du alfabetoj, sed pri du
ortografioj, kaj denove oni devas analizi kiuj kaj kiaj estas la tialoj de tio.
La aŭtoro proponas diversajn konceptojn, terminojn (kiaj skizoskribio kaj
skizografio) same kiel komentas la diversajn kazojn en precizajn lingvajn
situaciojn de ĉiuj kontinentoj. Ekzemple oni analizas almenaŭ supraĵe la
kunvivadon kaj kelkajn historiajn elektojn aŭ ŝanĝojn de alfabetoj en Balkanio
ĝis Moldavio ĉefe rilate al la cirila kaj al la latina alfabetoj, sed ankaŭ kun
historia uzado de la araba. Kiam okazas skismografio, temas pri "konkurenco de
du alfabetoj", kiel okazis kaj okazas en Hindio ĉefe inter arabidaj haj hindidaj
normoj. La kazo de Bosnio estas speciale studita. Ĉiuj tiuj kazoj estas
diferencaj el la pura diglosio, kie nepras diferenco de socia prestiĝo, dum ĉe
duskribismo la divido de la taskoj estas ĉefe funkcia.

La arto de Barato (कला भारत, kalā bhārata) karakterizas ĉefe ĉar estas montro de
la komplika socio barata, multetna kaj multkultura. Krome ĝi havas karakteron
ĉefe religia, ĉar arto utilis kiel transmitilo de la diversaj religioj kiuj
uziĝis en Barato: hinduismo, budhismo, islamo, kristanismo ktp. Menciindas kiel
distinga trajto de la barata arto ties integremo kun la naturo, kiel adapto al
la universa ordo, konstatinte ke la plej parto de naturaj elementoj (montoj,
riveroj, arboj) havas por baratanoj sanktan karakteron.

Jakŝagana estas tradicia teatra formo, kiu estas kombino de danco, muziko,
dialogo, kaj kostumo. Ĝi estas indiĝena artformo de la gubernio Karnataka en
suda Barato. Jakŝagana laŭvorte signifas ‘la kanton (gaana) de naturaj spiritoj
(jakŝa)’. La nomo Jakŝagana estas uzita jam de 200 jaroj. Ĝi evoluĝis el la
muziko kaj teatro dum la periodo de movado Bhakti. La kostumoj estas plene de
riĉaj koloroj. La koloroj dependas de la roluloj kaj ankaŭ la formo de
Jakŝagana. La kostumoj estas faritaj el ligno, speguletoj kaj kolorŝtonoj.

Ekonomio: 418 Gd (1998, takso) po kapo: 0,41 kd (1998, takso) kreskanta elcento:
5,5% (1999, takso) inflacio: 6,7% (1999, takso) senokupa: ?? Valuto: 1 rupio
(Rs) Komence de la 21-a jarcento, Barato fariĝis t.n. sojlolando.



https://eo.wikipedia.org/wiki/Turkio

Turkio aŭ Turkujo (turke: Türkiye), plene Turka Respubliko (Türkiye
Cumhuriyeti), estas lando kiu ĉefe troviĝas en Azio, sur la duoninsulo
Malgrand-Azio inter la Mediteraneo kaj la Nigra Maro.

Malgranda parto de la plej granda urbo Istanbulo troviĝas en Eŭropo. La azia kaj
la eŭropa parto de la lando estas dividitaj per la Dardaneloj, la Marmora Maro
kaj la Bosporo, kiuj kune ligas la Mediteraneon kun la Nigra Maro.

Turkio okcidente limas al Grekio kaj Bulgario, kaj oriente al Kartvelio,
Armenio, Azerbajĝano, Irano, Irako kaj Sirio.

Valuto: turka liro. De la 1-a de januaro 2005 nova liro (TRY) = 1.000.000 da
malnovaj (TRL).

La unua granda imperio de la regiono estis tiu de hititoj, post la 18-a ĝis la
13-a jarcento antaŭ Kristo. Preskaŭ la tuta teritorio estis regata de persoj en
la 6-a kaj 5-a jarcentoj aK, kiujn poste venkis Aleksandro la Granda en la jaro
334 aK. Poste Anatolio aspektis kiel aro de helenismaj reĝlandoj, kiuj subiĝis
al Roma Imperio dum la 1-a jarcento aK. En la jaro 324 la romia imperiestro
Konstantino la 1-a elektis lokon por la nova ĉefurbo, la urbon Konstantinopolo
(nun Istanbulo).

Ekde fino de la 1-a miljaro pK tjurkaj oguzaj triboj ekloĝis en la oriento de
Anatolio. Komenciĝis poioma veno de tjurkoj okcidenten, kiu finiĝis ĉe la 16-a
jarcento en la pinto de la Otomana Imperio, kies areo estis 5,6 mln km². La
potenco de la imperio estis haltigita nur per granda peno de alianciĝintaj
eŭropaj ŝtatoj.

Post la aro de krizaj jaroj Otomana Imperio eniris en la Unuan mondmiliton en la
alianco kun Germanio kaj rezulte estis venkita. Laŭ la Pakto de Sevro granda
parto de la imperio estis forprenita de aliaj landoj, i. a. ankaŭ parto de
Anatolio ĉirkaŭ la nuna urbo Izmiro — al Grekio. Grekia militistaro helpe de
aliancanoj okupis la novakiritan teritorion. La 19-an de majo 1919 ekflamis
turka kontraŭstaro, kiun gvidis Mustafa Kemal Paŝa, poste famiĝinta kiel
Atatürk. La kontraŭstaro rezultiĝis en milition, kiun modernaj turkoj nomas la
Milito por Sendependeco (Kurtuluş Savaşı). En septembro 1922 la alilandaj armeoj
estis forpelitaj, kaj tiam naskiĝis la moderna turka ŝtato. La 1-an de novembro
1922 la Granda Nacia Asembleo oficiale nuligis la regadon de sultano, tiel
fininte la historion de 631 jaroj da Otomana Imperio. Kemal Paŝa iĝis la unua
prezidento de la respubliko kaj en 1934 estis honore nomumita de la Asembleo
Atatürk ("la Patro de Turkoj"). Turkio de Atatürk estis konstruata kiel
okcident-tipa laika respubliko, eĉ la malnova lingvo estis reformita (ne nur ĝia
skribo, sed ankaŭ la vortprovizo).

Post la Dua mondmilito Turkio trovis sin en la fronto de Malvarma milito. Tio
donis al ĝi signifan subtenon flanke de Usono kaj, post la partopreno de
internacia invado al Koreio, membrecon en NATO (ekde 1952).

Turkio travivis serion de puĉoj en 1960, 1971, 1980 kaj 1997. La du jardekoj
1970-aj kaj 1980-aj karakteriziĝis per granda politika malstabileco kaj akra
kontraŭstaro de dekstruloj kaj maldekstruloj. La 15-an de julio 2-16, grupo de
armeanoj provis denove krei puĉon, sed malsukcesis.

Turkio estas demokratia parlamenta respubliko. Gravan rolon en la interna
politiko ludas la armeo, kiu estas garantiulo de la laika kaj unitara ŝtato,
kian konstruis Atatürk.

La plej gravaj ekonomiaj kaj politikaj rilatoj de Turkio estas kun Eŭropa Unio
kaj Usono. Turkio estas asocia membro de la Eŭropa Unio ekde 1964, nun la ŝtato
estas en la procezo de aliĝo kun kelkaj obstakloj sur la vojo, kiel i. a.
problemo de la Norda Cipro.

La Partio de Justeco kaj Disvolviĝo (turke: Adalet ve Kalkınma Partisi),
mallongigita al AKP aŭ AK Parti en la turka, estas socia konservativa politika
partio kiu hegemonias en Turkujo. Ĝi evoluadis el islamismo, sed oficiale
anstataŭis tiun ideologion per “konservativa demokratio”. La partio estas la
plej granda en Turkujo, kaj havas plimulton en parlamento kun 316 membroj. La
partiestro, Binali Yıldırım, estas la landa ministroprezidento; iama estro,
Recep Tayyip Erdoğan, estas prezidanto de Turkujo.

Turkio situas inter kvar maroj (Nigra, Marmora, Egea, Mediteraneo) kaj sur du
kontinentoj (Azio, Eŭropo). Ĝiaj regionoj havas signifajn geofizikajn kaj
klimatajn diferencojn. Malgraŭ la longa marbordo la altaj partoj de la lando
atingas alton de pli ol 5.000 metroj (monto Ararato). Neniu punkto de la lando
distancas pli ol 600 km de iu maro; eĉ ne pli ol 500, se inkluzivi Kaspion inter
la marojn.

Ekonomio de Turkio kreskis averaĝe po 7,5% jare inter 2002 kaj 2005, kio estas
unu el la plej bonaj rezultoj en la mondo, komparebla kun la ekonomia kresko en
Ĉinio kaj Barato. Inflacio signife malgrandiĝis, la valuto stabiliĝis, samtempe
malgrandiĝis la registara ŝuldo.

Turismo iĝis tre grava kaj rapide evoluiĝanta sektoro de ekonomio. En la jaro
2005 pli ol 21 milionoj da turistoj vizitis Turkion, lasante en la lando po pli
ol 600 USD ĉiu.

Je la momento de fondiĝo de la Turka Respubliko, ĝia loĝantaro estis taksita
kiel 12.532 mil homoj. Ekde tiam en la lando okazis 12 censoj. Ekde 1927 la
loĝantaro kreskis 4,4-oble, de 1950 ĝis 1985 – 2,5-oble. Rapida kresko de la
loĝantaro restas grava problemo de la lando. En 2005 en Turkio loĝis 73 milionoj
homoj.

La teritorio de Turkio estas loĝata ne ĉie kun la sama denseco. La plej dense
loĝataj estas la bordoj de la Marmora kaj Nigra maroj kaj ankaŭ la regionoj ĉe
la Egea maro. La plej dense loĝata urbo estas Istanbulo.

La ĉefa etno de la lando estas turkoj. Krom ili en Turkio loĝas reprezentantoj
de almenaŭ 25 etnoj: araboj, armenoj (ĉ. 45 mil), azerioj, grekoj (ĉ. 2 mil),
ĉerkesoj, kartveloj, kurdoj (ĉ. 14 milionoj), osetoj kaj aliaj. Politike Turkio
konsideras sin nacia ŝtato de la turkoj.

Memlevio aŭ rondirantaj derviŝoj estas ordeno de (tariko) derviŝoj de Turkio,
fondita de la disĉiploj de la granda sufia poeto Jalal al-Din Muhammad Rumi en
la 13-a jarcento. La centro de la ordeno troviĝas en Konya, (Turkio).

Jarĥuŝto, en armena lingvo Յարխուշտա, prononcite kiel 'jarĥuŝta' estas tre
malnova popola kaj bataldanco armena asociita kun la altebenaĵoj de la historia
regiono Sasuno en Okcidenta Armenio, nuna Turkio. La jarĥuŝto apartenas al pli
larĝa kategorio de armenaj "aplaŭdodancoj" (ծափ-պարեր). Ĝin dancas la viroj,
kiuj dancas ĝin pare. La pivota elemento de la danco estas antaŭa movado kiam
partoprenantoj rapide aliras unu la alian kaj forte aplaŭdas sur la manpalmoj de
dancistoj en la kontraŭa vico.

Pli ol 95% de la loĝantaro konsideras sin muslimoj, kvankam multaj ne estas tre
religiaj. La dominanata formo de islamo estas sunaismo, tamen ŝijaismo estas
disvastiĝinta inter la azerioj en la oriento kaj ĝis 20% de turkoj praktikas
islamon de alavita kredo (speciale en centraj regionoj de la lando). Alavitoj
ofte akuzas registaron je subteno de nur sunaismo.



https://eo.wikipedia.org/wiki/Sinmasturbado

Kvankam, laŭ la Fundamento de Esperanto, la esprimo masturbi sin signifas nur
masturbi sin mem, en la praktiko masturbado (de alia persono) kaj sinmasturbado
estas tute aliaj faroj kaj situacioj (nur parte kompareblaj kun mortigo kaj
sinmortigo). Temas entute pri apartaj manieroj seksumi.

Pruvas tion la fakto, ke por masturbi sin kaj melki sin (pli komun-uza) ni
disponas ankaŭ la sinonimon onani, retroderivitan el onanismo.

Laŭ kelkaj studoj, la plejmulto de la homoj sin masturbas, precipe dum relativa
junaĝo. Tamen, en multaj socioj ekzistas tabuo pri ĝi.

Unu maniero estas fingrumi sin, t.e. meti fingron en la vulvon aŭ piĉon kaj umi
per ĝi. Oni povas uzi ankaŭ objektojn, ekzemple lanan ŝtrumpeton, frukton,
gadmeson aŭ vibrilon.

Unu maniero estas preni la penison aŭ kacon per la mano, kvazaŭ formante tubon
per la fingroj, kaj poste movi la manon tiel ke, ekzemple, la prepucio alterne
nudiĝas kaj kaŝiĝas, ĝis ejakulo.

Ĉar la kacpinto aŭ balano povas pensigi pri (senhara) kapo, kaj ĉar oni uzas
kvin fingrojn, en la hispana oni ŝerce povas nomi ĉi manieron eksciti sin "cinco
contra uno", "cinco contra el calvo" (resp. "kvin kontraŭ unu", "kvin kontraŭ la
kalvulo"); en esperanto oni povus diri "kvin kontraŭ Kalocsay". Simile, en la
angla oni diras "beat the bishop" ("bati la episkopon"), en la rusa "гонять
лысого" ("peladi la senharulon").



https://eo.wikipedia.org/wiki/Latina_lingvo

"Latina" alidirektas ĉi tien. Por aliaj uzoj, vidu la paĝon Latina (apartigilo).

Latino aŭ la latina lingvo estas italika lingvo, kiu estis orginale parolata en
la areo de antikva Romo. Ĝi ankaŭ estis la ĉefa lingvo de la romia imperio kaj
de la katolika eklezio, kaj interlingvo de okcidenta civilizo ĝis 1750. Inter
malkleruloj Latino iompostiome simpliĝis kaj fariĝis nova lingvo, vulgara
Latino, kiu siavice pluevoluis post la disfalo de la imperio, kreante la
latinidajn lingvojn (la franca, hispana, itala, portugala, rumana, ktp.). La
klasika Latino ĉesis esti denaske parolata lingvo post ĉirkaŭ la jaro 300. En la
lernejoj dum la renesanco, Latino fariĝis pli ĝuste kaj klasike parolata laŭ la
modelo de Cicerono.

Dum multe de la historio de Okcidenta civilizo, ĝi estis la lingvo de
registaroj, papoj, sciencistoj, sanktuloj, nobeloj, muzikistoj kaj eĉ poetoj. Ĝi
estas la lingvo de Julio Cezaro, Vergilio, Ovidio, Aŭgusteno, Abelardo, Tomaso
de Akvino, Dante, Koperniko, Erasmo, More, Kalvino, Galileo, Bakono, Kartezio,
Spinozo, Neŭtono kaj Linnaeus. Pluraj gravaj urboj en la mondo havas propran
latinan nomon.

Eĉ ĝis la frua 20-a jarcento, Latino restis ordinara parto de klerigado en
okcidento kaj de la katolika trenta meso. Pro la graviĝo de presarto kaj naciaj
aspiradoj ekde la deksesa jarcento la latina en longa procezo perdis iom post
iom la funkcion de interlingvo. Sed eĉ hodiaŭ ĝi estas fonto por sciencistoj,
kiam ili inventas novan vorton aŭ por la nomado de ĵus malkovritaj bestoj. Nur
Vatikano kaj la katolika eklezio ankoraŭ uzas Latinon oficiale, eĉ eldonante
vortaron de novaj vortoj. Sed eĉ en la katolika eklezio, Latino mortis kiel
efektiva laborlingvo de la episkopoj kaj sacerdotoj post la dua Vatikana
koncilio. Ekzemple, la katekismo estis redaktita en la franca, kvankam la
oficiala redakto estas en Latino. Uzadon de la latina kiel viva lingvo liturgie
kaj ĉiutage ankaŭ en niaj tagoj proponas la usona Familia Sancti Hieronymi.

En la mezepoka kaj renesanca okcidento, regado de Latino estis necesa por alta
klerigado, ĉar la alta scio de la okcidenta civilizo estis disponebla plejparte
per latinaj libroj kaj latinlingvaj universitatoj. (La angla havas similan rolon
hodiaŭ).

Latino estis unu el la ĉefaj fontoj, el kiu Esperanto pruntis vortojn. Ekzemple:
facila, sed, tamen, okulo, akvo. Ĉirkaŭ 75% el la vortoj de teksto Esperanta
estas el lingvo latina aŭ latinida. Latino ankaŭ estas la radiko, rekte aŭ
nerekte, de 75% de la vortprovizo de la angla lingvo.[mankas fonto]

Latino uzas la nuntempe konatan latinan abocon, originale nur majuskle
(maiuscula): ABCDEFGHIKLMNOPQRSTVX, al tiuj 21 literoj venis la Y kaj Z (pro la
transprenitaj grekaj vortoj; kelkfoje ni renkontas eĉ K). Interese, la U kaj V
estas unu sama litero: inter la majuskloj ekzistis nur V, kaj (pli poste) inter
la minuskloj (minuscula) nur la litero u. Tiel la vorto venio („mi venas") estis
skribata kun majusklo kiel VENIO, sed minuskle kiel uenio. – Oni uzis por la
sono [j] ĉiam I.

La latina alfabeto devenas de la greka alfabeto ne rekte, sed per la etruska
alfabeto. Komence la latina alfabeto estis: ABCDEFZHIKLMNOPQRSTVX. Oni vidas ke
estas tri literoj por la sama sono /k/: C, K kaj Q, tio devenas de la fakto ke
la etruska lingvo, kiel semidaj lingvoj havis malsamajn fonemojn por guturala
surda sono, sed la latina havis nur unu fonemon /k/ kvankam kun tri alofonoj,
sekve oni uzis C antaŭ A, K antaŭ E kaj I kaj Q antaŭ U kaj O, sed ne estis
speciala litero por reprezenti la fonemon /g/, kiu ne ekzistis en la etruska;
alie S kaj Z reprezentis la saman fonemon /s/. Finfine, en la 3-a jarcento a.K.,
oni reformis la alfabeton kaj ĝi restis tiel:

Kiam en la mezo de 2-a jarcento a.K., Romo konkeris grekajn urbojn, oni prenis
grekajn literojn K, Y kaj Z. Z ne reprezentis plu /s/, kiel antaŭe, sed /dz/.
Kaj aperis finfine la "klasika" latina alfabeto.

Kompreneble oni ne scias kiel prononcis la romianoj, ĉar en tiu tempo ne estis
sonaparatoj. En la fino de 19-a jarcento, la katolika eklezio kreis oficialan
elparolon bazita sur la itala lingvo. En multaj protestantaj landoj estis reago
kaj oni intencis krei "sciencan prononcon" de la latina.

La lingvohistoriaj kaj fonologiaj esploroj malkovris la verŝajnan sonsistemon,
elparolon de Latino; tiun elparolon oni nomas restaŭrita elparolo. En 1956 la
unua "Congrès International pour le Latin Vivant" (Internacia Kongreso por la
Viva Latino) aprobis rezolucion, kiu rekomendis la nuran uzon de "restaŭrita
elparolo" en Eŭropaj nereligiaj lernejoj. Tiel, multaj eŭropanoj, kiuj lernis
Latinon en lernejo post tiu kongreso, pensas ke ĝi estas la nura "vera" elparolo
de la latina, sed ĝi estas nur konvencia elparolo, kun ia scienca bazo, sed tre
diskutinda.

Ekzemple, la literoj v kaj u plej verŝajne aludis al duonvokalo /ŭ/ (kiel en
aŭto, ŭa!). Sed en "VVA" la prononco de unua "V" estas vokala, ne eblas la
prononco /ŭŭa/ sed du silaba /u'ŭa/, alie en "SILVANVS", la lasta V esta klare
vokala: /nus/, sed la unua V eble estas vokala aŭ duonvokala: /sil'ŭa'nus/ aŭ
/si'lu'a'nus/, klare la prononco /si'lu'a'nus'/ ne taŭgas, sed la sistemo
proponita ne klarigas kiel V estas vokalo aŭ duonvokalo.

La restaŭrita prononco pretendas reprodukti la klasikan prononcon, t. e., la
prononco de la tempo de Cicerono, sed ĝi miksas prononcojn tre malproksimajn en
la tempo. Pro la evoluo de certaj sonoj en vulgara Latino, oni dum jarcentoj
instruis "malĝustan" prononcon de la klasika lingvo. Inter tiuj enradikiĝintaj
prononcoj menciindas [e] por ae kaj [rondigita e] por oe. Sed OE kaj AE evoluis
al [e] antaŭ la klasika erao, kiel oni povas vidi en grafitoj de Pompeo, sekve
la prononco [ajdes] por [aedes] estas arkaisma, ne klasika, kvankam la
"restaŭrita prononco" diras la malon. En la klasika erao, eble oni prononcis
ankoraŭ la C kiel /k/, sed tute ne plu AE kaj OE kiel diftongoj.

La elparolo de c laŭ la restaŭrita elparolo estas ĉiam /k/. Oni elparolis ĝin
ekde la frua mezepoko antaŭ altaj vokaloj (ae, e, i, oe, y) kiel /c/ kaj oni
elparolis nur antaŭ la malaltaj vokaloj kiel /k/; tiu elparolo radikiĝis eĉ en
Hungario. En aliaj lingvoj tiu /c/ plusimpliĝis al /s/. (En Italio ekzistas tria
elparola metodo, ĉar ili elparolas ĝin antaŭ altaj vokaloj kiel /ĉ/; same antaŭ
altaj vokaloj sonas la g kiel /ĝ/, kaj la gn sonrilato estas elparolata kiel
[nj].)

Tiel oni elparolas la nomon de Cicero [CIcero:] (Hungario) aŭ [KIkero]
(Okcident-Eŭropo) (en Italio kiel [ĈIĉero]). Oni povas ĉiun akcepti, sed oni
devas esti konsekvenca.

En Francio, Britio kaj Nordio, interalie, la natura prononco de Cicero estas
[SIsero] - sed kompreneble tio validas nur kiam oni tiun vorton uzas dum
nacilingva parolado. Ŝanĝante al Latino, oni samtempe devas ŝanĝi la prononcon.

Alie, oni povas ekspliki la originon de vortoj kiel Kaiser en la germana lingvo,
nerekte el la parolata latina, sed el la skriba formo, sekve oni ne povas
rigardi la evoluon de latinaj vortoj en nelatinaj lingvoj kiel helpaj, ĉar la
latina ĉiam restis kiel skriba lingvo, eĉ en landoj kie neniu parolis ĝin.

Noto: En multaj lernolibroj oni markas latinan akcenton per signo ´ (akuto); do
"ímperat" estu [IMperat]. La akcento falas plej ofte kiel en Esperanto: je la
dua silabo de la vortofino. Se tiu silabo estas mallonga, la akcento migras pli
antaŭen (ekz. amīcus, sed fābula, ĉar u estas mallonga). – La longo aŭ mallongo
de silaboj (kaj la vokaloj) ne estas antaŭdirebla, oni devas lerni ilin kun la
vorto. La silaboj, finiĝantaj je konsonanto estas ĉiam longaj. Oni devas memori
nur la sonrilaton t.n. muta cum liquida, kiam la sonanton sekvas p, b, t, d, g,
c , kaj pli poste r aŭ l , ekz. librum: tie la du konsonantoj (br) komencas kune
la duan silabon kaj la li- silabo restas mallonga.

Klasika Latino estis tre fleksia lingvo, en kiu diversaj finaĵoj indikas la
gramatikan funkcion de vortoj.

Ĉe la substantivo kaj adjektivo estas ses kazoj, kies formoj malsamas laŭ la
nombro, genro, kaj deklinacio (specifa fleksiaro) de la vorto. Jen la kazoj de
la virgenra dua-deklinacia vorto amicus (longaj vokaloj markitaj per ĉapelo):

Tiuj rilatoj, kiujn ne esprimas ia kazo, esprimiĝas per prepozicioj kune kun la
ablativo (aŭ kelkfoje la akuzativo). La antikva prapatra lingvo de la latina kaj
la aliaj hindeŭropaj lingvoj enhavis du pliajn kazojn: la instrumentalo kaj la
lokativo. En la latina, la instrumentalo enfaldiĝis en la dativon, kaj la
lokativo en la ablativon.

En la vulgara latina, la restantaj kazoj iom post iom malvastiĝis al du,
nominativo/akuzativo kaj genitivo/dativo, kaj poste estis anstataŭitaj per
prepozicioj aŭ vortordo. Inter la nunaj latinidaj lingvoj, nur la rumana ankoraŭ
distingas tiujn du kazojn krom la pronomoj.

La verbo fleksiiĝas laŭ la nombro (singulara, plurala) kaj persono (unua, dua,
tria) de la subjekto, kaj laŭ tempo (prezenco, imperfekto, pasea perfekto,
pluskvamperfekto, futuro, futura perfekto), voĉo (aktivo, pasivo) kaj modo
(indikativo, subjunktivo, imperativo). Ankaŭ estas la infinitivo, la
adjektivecaj participoj (prezenca, perfekta, futura), kaj la substantivecaj
gerundo kaj supino.

Adverboj kaj konjunkcioj ne fleksiiĝas. Ankaŭ ne ekzistas artikolo, same kiel en
la plej multaj el la nuntempaj slavaj lingvoj. La artikoloj de la latinidaj
lingvoj evoluis el la montraj pronomoj de la klasika latina (ille, illa, illud
aŭ ipsus, ipsa, ipsum).

La ĝenerala vortordo de klasika latino estas SOV - subjekto unue, objekto sekve,
kaj fine la verbo. Tamen, pro la vasta fleksiado, la vortordo estis tre
variebla.

La ora epoko de latina literaturo estis en la 1-a jarcento a.K. (la fina
jarcento de la Romia Respubliko) sub la plumo de Cicerono, Cezaro, Lukrecio,
Katulo kaj aliaj. La sekva jarcento (la unua de la Imperio) estis la epoko
arĝenta. Ĝi floris sub la plumo de Vergilio, Horacio, Ovidio, Lukano kaj aliaj.

Makaronia poezio nomiĝas la poemaj produktoj miksitaj el latina kaj vulgaraj
lingvoj (ekz. la itala, franca, germana). Karaktero grava de la tuto estis, ke
ankaŭ la nelatinaj vortoj submetitas al la latina gramatiko.



https://eo.wikipedia.org/wiki/Vulvo

Vulvo (aŭ vulgare piĉo) estas nomo por eksteraj virinaj seksorganoj. Ĝi
konsistas el vagina vestiblo, en kiu komenciĝas la uretro kaj la vagino. Antaŭe
troviĝas klitoro. La vulvo estas ŝirmata elflanke per du paroj de vulvaj lipoj,
de la grandaj kaj la malgrandaj. La vulvo estas uzata dum urinado, dum seksa
kuniĝo, menstruo kaj nasko.

Ofte oni uzas por vulvo nocion vagino, sed tiu ĉi nomo estas neĝusta, ĉar vagino
nur komenciĝas en la vulvo. Tio estas simila interrilato kvazaŭ buŝon oni nomus
gorĝo.

Pli ĝenerale, vulvo estas ekstera seksorgano de inaj mamuloj. Ĝi estas uzata por
urinado kaj seksumado kaj estas tiu, tra kiu naskiĝas idoj.

La mola triedra altaĵeto antaŭ la vulvo estas firma grasa tuko kovranta puban
oston. Ĝi nomiĝas monteto de Venuso, Venus-monteto aŭ puba monteto. Post
pubereco kovras ĝin viloj. Simile povas esti kovritaj per viloj ankaŭ la grandaj
kaj la malgrandaj vulvaj lipoj.

La grandaj vulvaj lipoj estas haŭtaj fimbrioj, kiuj tute aŭ parte kovras la
ceterajn partojn de la vulvo. Koloro de la ekstera parto de la grandaj vulvaj
lipoj estas kutime simila al koloro sur la ceteraj partoj de la korpo, eĉ kiam
tio ne validas ĉiam. La interna parto, la haŭto simila al mukozaĵo estas kutime
rozkolora aŭ brunsimila. La grandaj vulvaj lipoj ŝanĝiĝas malantaŭe en perineon.
Inter ili troviĝas puba pudendo, en kiu estas la malgrandaj vulvaj lipoj. Antaŭe
ĝi ŝanĝiĝas en la monteton de Venuso.

En la vagina vestiblo estas antaŭe klitora frenulo, kiu kovras klitoron.
Malantaŭ ĝi (aŭ sub ĝi) troviĝas unue komenco de la uretro kaj poste vagina
enirejo. Ĉe virgulinoj la vagina vestiblo transiras ĉirkaŭ ĝi en himenon, kiu
ŝirmas vulvon. La vulva aperturo estas normale fermita kaj vandoj de la vulvo
reciproke tuŝas unu la alian.

Iom sub kaj en flankojn de la vulva enirejo estas glandoj de Bartholini, kiuj
okaze, ke virino estas sekse ekscitita, produktas lubrikan fluaĵon, kiu
plifaciligas enpenetron dum seksa kuniĝo.

La grandaj vulvaj lipoj malantaŭe ĉe anusa aperturo transiras en spacon, kiu
nomiĝas perineo. La perineo difektiteblas dum komplika nasko, tiukaze oni poste
rekudras ĝin.



https://eo.wikipedia.org/wiki/Vikipedio_en_Esperanto

Vikipedio en Esperanto estis fondita la 6-an de novembro 2001 kiel 11-a
lingvoversio de la interreta enciklopedio Vikipedio kaj nuntempe enhavas 237 835
artikolojn. Ĝia fondinto estas konsiderata la usona esperantisto Chuck Smith.
Esperantistoj kontribuis ankaŭ al la fondiĝo de kelkaj pliaj lingvoversioj de
Vikipedio (ĉeĥa, slovaka, oseta, svahila) kaj la enkonduko de subteno de la
Esperanta alfabeto en januaro de 2002 malfermis la vojon por la alfabetoj de
aliaj lingvoj kaj plifruigis la transiron de la tuta Vikipedio al la normo
Unikodo.

En oktobro de 2012 ĝi ampleksis pli ol 170 000 artikolojn kaj aktivis en ĝi 21
administrantoj. Laŭ la nombro de artikoloj ĝi estis la 27-a plej granda
lingvoversio de Vikipedio. Ekzistis pli ol 68.000 registritaj uzantoj, el kio
pli ol 480 aktivaj. Laŭ deveno de la redaktantoj estas la Vikipedio en Esperanto
el ĉiuj lingvoversioj la plej internacia. Vikipedio en Esperanto estas ankaŭ la
entute plej granda enciklopedio verkita en artefarita lingvo.

En decembro 2001, Chuck Smith laboris kun Jerry Muelver kaj Stefano Kalb por
fari bazan vikipedion de 139 artikoloj. La Esperanto-Vikipedio publikiĝis je la
2-a de januaro 2002 kun pli ol 300 paĝoj. Unu jaron post fondiĝo ekzistis 51
vikipediistoj, dudek el ili "tre aktivaj" (pli ol cent redaktoj monate). Komune
ili produktis 4.200 artikolojn.

En januaro 2008, la statistiko menciis entute 860 vikipedianojn, el ili 41 tre
aktivaj, kiuj produktis komune 94.000 artikolojn. 76 % el la artikoloj havis pli
ol duonan kilobajton, kio estas alta, sed ne treege. En junio 2008 la Vikipedio
atingis la nombron de 100.000 artikoloj kaj havis lokon 20 inter la diversaj
lingvoj. En aŭgusto 2014 ĝi atingis la nombron de 200.000 artikoloj.

Inter aprilo 2011 kaj marto 2012, el ĉiuj redaktoj en la Vikipedio en Esperanto,
17,1 % estis faritaj el Francio, 13,2 % el Germanio, 11,6 % el Rumanio, 10,1 %
el Hispanio, po 8,5 % el Ĉeĥio kaj Svislando, 5,4 % el Usono, 4,7 % el Hungario,
3,9 % el Pollando, 3,1 % el Belgio kaj po 1,6 % el Nederlando kaj Kolombio. Tio
igas ĝin la plej internacia el la observitaj lingvaj versioj de Vikipedio,
konkurante nur kun la Arablingva Vikipedio, en kiu tamen 42,8 % da redaktoj
venis el nur du landoj.

La du plej gravaj enciklopediecaj verkoj en Esperanto traktas nur Esperanton:
Enciklopedio de Esperanto (fakvortaro el 1934) kaj Esperanto en perspektivo
(manlibro el 1974). Pri ceteraj temoj ekzistis kaj ekzistas multaj fakaj
revuetoj kaj ankaŭ Scienca Revuo, sed ne enciklopedio. Tial Vikipedio estas la
unua vera enciklopedio pri ĝeneralaj temoj en Esperanto.

Grava teksto-donaco konsistas el la Enciklopedio el 1934. Kelkaj libro-aŭtoroj
permesis onin uzi aŭ preni tekstojn el konkreta libro, same la magazino Monato.
Plejparte la tekstoj tamen estiĝas per tradukado el nacilingvaj vikipedioj kaj
posta redaktado.

Esperanto-organizoj ne rekte kontribuas, sed subtenas la Vikipedion en Esperanto
diversmaniere, ekzemple disponigas ĉambrojn dum renkontiĝoj por informado kaj
trejnado. Dum la 93-a Universala Kongreso de Esperanto en Roterdamo (2008)
okazis du vikipediaj kunvenoj kaj prelego dum la Esperantologia Konferenco. UEA,
EEU kaj E@I subtenis Esperanto-informilon. Aparte E@I daŭre iniciatas vikipedian
agadon en la interreto kaj lige al Esperanto-renkontiĝoj.

Por omaĝi la 10-jariĝon de la Vikipedio en Esperanto en 2011, Pavla Dvořáková
(estrarano de Ĉeĥa Esperanto-Asocio) kunlabore kun E@I okazigis de la 26-a ĝis
la 30-a de oktobro en Svitavy (Ĉeĥio) la unuan esperantistan Vikimanion - unikan
internacian renkontiĝon de esperantistaj vikipediistoj kaj interesiĝantoj pri
Vikipedio.

Solena prelega kaj muzika programo omaĝe al dekjariĝo de la Vikipedio en
Esperanto okazis vendrede la 28-an de oktobro 2011 en kultura salonego de la
Domo de Ottendorfer en Svitavy (Ĉeĥio) kadre de la aranĝo Esperanta Vikimanio.
Sekve la fondinto Chuck Smith faris toston en la Esperanto-muzeo troviĝanta en
teretaĝo de la domo. La dekjariĝan solenaĵon partoprenis proksimume 66 personoj,
inkluzive de Miroslav Malovec, esperantisto kaj fondinto de la Ĉeĥa Vikipedio,
kaj David Šimek, urbestro de Svitavy.



https://eo.wikipedia.org/wiki/Madrido

Madrido estas la ĉefurbo de Hispanio, de la Madrida Regiono, kaj de la samnoma
provinco. Ankaŭ konata kiel La Vilaĝo kaj Kortego, Madrido estas la plej granda
kaj loĝata urbo en Iberio, atingante oficiale 3 232 463 da loĝantoj ene de la
municipo. Kiel ĉefurbo de la hispana ŝtato, Madrido gastigas la sidejojn de la
Registaro, la Ĝeneralaj Kortumoj, Ministerioj, Institucioj kaj Organismoj, kaj
la oficiala plentempa rezidejo de la gereĝoj de Hispanio. Laŭ ekonomika
vidpunkto, Madrido estas la plej grava kaj ĉefa financa kaj entreprena centro de
Hispanio, nuntempe, 50.1% el la enspezoj de la 5.000 ĉefaj hispanaj entreprenoj
sidejas en Madrido. Madrido ankaŭ estas sidejo de la ĉefa enlanda valormerkato,
de multnombraj naciaj entreprenoj kaj de pluraj el la plej grandaj korporacioj
de la mondo. Laŭ internacia skalo, Madrido gastigas la tutmondan sidejon de
Monda Organizaĵo pri Turismo, la sidejon de la Ĝenerala Iberamerika
Sekretariejo, kaj la sidejon de la Organizo de Iberamerikaj Ŝtatoj por la
Edukado, Scienco kaj Kulturo. La urbo ankaŭ gastigas la ĉefajn internaciajn
instituciojn kiuj regulas kaj disvastigas la hispanan lingvon: la Konstantan
Komisionon de la Asocio de Akademioj de la Hispana Lingvo, la sidejon de la Real
Academia Española (RAE) kaj la centran sidejon de la Instituto Cervantes.
Madrido organizas multajn foirojn, inkluzive de FITUR, Madrido Fusio, ARCO, SIMO
TCI, Salono Madrida de la Aŭtomobilo kaj la Cibeles Madrid Fashion Week. La urbo
estas influa kulturcentro, ĝi havas altkvalitajn muzeojn tutmonde konatajn inter
kiuj elstaras la Prado-Muzeo, sendube unu el la plej gravaj de la mondo, la
muzeo Thyssen-Bornemisza, kaj la Muzeo Reĝino Sofia.

La hodiaŭa urbo havas siajn originojn en la hispan-islama fortikaĵo antaŭe
nomata Maǧrīţ (AFI [maʤriːtˁ]), skribita en la araba: مجريط; ankaŭ nomata en
antikva kastilia lingvo kiel Magerit aŭ Matrit, kaj kelkaj esploristoj, laŭ
arkeologiaj restaĵoj, subtenas ke la urbo estis konstruita sur antaŭa visigota
vilaĝo en la 7-a jarcento, nomita Matrice (rojo). La urbo estis konkerita de la
kristana reĝo Alfonso la 6-a de Leono kaj Kastilio en 1083, la vilaĝo estis
nomumita en 1561 kiel sidejo de la kortego de Filipo la 2-a, kiu konvertis ĝin
al la unua konstanta ĉefurbo de la hispana monarkio. Ekde tiam, escepte de
mallonga periodo inter 1601 kaj 1606 kiam la ĉefurbeco portempe transloĝiĝis al
Valadolido, Madrido estas la ĉefurbo de Hispanio kaj sidejo de la Nacia
Registaro.

Malgraŭ tio ke neniam troviĝis homaj restaĵoj, oni ja trovis plurajn utilaĵojn
el praepokoj, ĉefe en la ĉirkaŭaĵo de Arganda del Rey kaj la rivero Manzanares,
kiuj pruvas la ekzistadon de homaj setlejoj en la terasoj de la rivero en la
parto kie hodiaŭ estas la urbo.

La romia konkero, koloniigo kaj pacigo de Iberio daŭris ĉirkaŭ 200 jarojn, ekde
la Dua Punika Milito ĝis la jaro 27 a.K. kiam estis finita la pacigado de la
nordo de la teritorio kaj ĝi estis dividita en tri provincoj. La regiono kie
nuntempe troviĝas Madrido tiuepoke nomiĝis Hispania Tarraconensis.

Ŝajnas ke dum la romia regado en Hispanio, Madrido estis nura kamparana regiono,
favorigita de la vojkruciĝo kaj la natura riĉeco. La trovado de la restaĵo de
bazliko el la hispan-visigota periodo ĉirkaŭ la preĝejo Sankta Maria de la
Almudeno estis prezentita kiel evidentaĵo de la ekzisto de stabila loĝloko en
tiu periodo. Aliaj arkeologiaj pruvaĵoj de la prezenco estas du visigotaj
tombejoj. Ene de la mezepoka urboparto, troviĝis memortabulo sufiĉe
malbonkvalita kun la surskribaĵo «MIN.N. BOKATUS. INDIGNVS. PRS. IMO / ET
TERTIO. REGNO. DOMNO. RVD. / MI. REGVM. ERA DCCxXV», kiu ne estas kompleta kaj
multfoje interpretata laŭ diversaj kriterioj. Kvankam la surskribaĵo ankoraŭ ne
estis deĉifrata, ĝi ja estas pruvaĵo pri la stabila loĝado almenaŭ ekde la 7-a
jarcento p.K.

La unua historia pruvo pri la ekzistado de stabila loĝado en la nuna Madrido dum
la islama epoko. En la dua duono de la 9-a jarcento, la emiro de Kordovo
Mohamedo la 1-a (852-886) konstruis fortikaĵon sur monteto ĉe la rivero (en la
loko kie hodiaŭ troviĝas la Reĝa Palaco) kun la celo gardi la urbon ekde la
Gvadarama Montaro kaj esti la elirpunkto kontraŭ la kristanaj reĝoj de la nordo.
Apud la fortikaĵo disvolviĝas, sude, la vilaĝo. Ĉi tiu loĝloko ricevas la nomon
Maǧrīţ (en malnova hispana Magerit, kies signifo ne estas klara, sed ŝajnas esti
hibridaĵo de du tre similaj toponimioj: matrice, (fonto) kaj la alia majrà,
(fluejo). Ambaŭ vortoj aludas al la abundeco de rojoj kaj subteraj akvoj de la
loko.

Post la falo de la tajfo de Toledo en manojn de la kristana reĝo Alfonso la 6-a
de Leono kaj Kastilio, la urbo estis okupita de la kristanaj trupoj en 1085 sen
rezistado, eble per kapitulacio. La urbo kaj ĝia ĉirkaŭo estis aldonitaj al la
Regno de Kastilio kiel reĝ-apartena teritorio. La kristanoj anstataŭis la
islamanojn en la okupado de la centra parto de la vilaĝo, restante la ĉirkaŭaj
kvartaloj, kiuj en la antaŭa periodo estis loĝataj de mozaraba komunumo, kiel
islamejo. Ankaŭ ekzistis juda kvartalo en la loko kie poste estis konata kiel la
Kvartalo Lavapiés. Dum la sekva jarcento, Madrido ankoraŭ ricevas atakojn de la
novaj potencoj de la iberiaj islamanoj, la almoravidoj, kiuj bruligis la urbon
en 1109 kaj la almohadoj, kiuj sieĝas ĝin en 1197. La venko de la kristanoj en
la batalo de Las Navas de Tolosa devinitive forigas la islaman influon en la
iberia centro.

De tiu epoko venas du elstaraj religiaj okazintaĵoj kiuj markas la evoluon de la
populara kristanismo de Madrido: la «malkovro» de la bildo de la Virgulino de la
Almudeno kaj la "mirakla" vivo de Isidro Labrador, kiu pli malfrue estis
sanktigita. Madrido iom post iom prosperas kaj ricevas la titolon Vilaĝo en
1123.

Malgraŭ la madrida apogo al Pedro la 1-a, poste la suverenuloj de la Dinastio de
Trastamaro ofte rezidis en la vilaĝo pro la abundeco kaj kvalito de la ĉasejoj,
tre ŝatataj de la nobeluloj. Eĉ antaŭe en iu libro de Alfonso la 10-a, li
skribis:: «Madrido, bona loko de porkoj kaj ursoj», kaj probable pro tiu
karaktero estis dizajnata la ŝildo de la madridaj trupoj kiujn ili portis en la
batalo de Las Navas de Tolosa. Poste, longa disputo inter la Urbodomo kaj la
Eklezio, finiĝis per interkonsento pri disdonado de paŝtejo por la eklezio kaj
arboj por la Urbodomo pro kio la arbo estis aldonita kiel simbolo en la
urboŝildo kune kun la urso aŭ ursino kaj la sep steloj de la Granda Ursino. La
identigado de la arbo kun la arbuto estas iom malhela, kaj oni ne konas tiun
historion. Eble pro la simileco de ĝia nomo en la hispana (arbuto) madroño kaj
Madrid. Kutime oni nomas Madridon kiel la urbo de la urso kaj la arbuto.

En la Milito de la Komunumoj de Kastilio, gvidata de Juan de Zapata, Madrido
kuniĝas al la ribeliĝo kontraŭ la reĝo Karlo la 1-a en (1520) sed post la
malvenko de la ribeliĝintoj en la Villalar, la vilaĝo estas sieĝata kaj okupata
de reĝaj trupoj. Malgraŭ ĉio, la sukcedinto de Karlo la 1-a, Filipo la 2-a
decidas ĉefurbigi Madrido en 1561 per la translokiĝo de la Kortego. Tiu
okazintaĵo estis decidiga por la disvolviĝo de la urbo kaj la vivo de la morkoj
kaj enlandaj okazintaĵoj iamaniere ĉiam influis la destinon de la urbo. Escepte
de kurta periodo inter 1601 kaj 1606 kiam la Kortego translokiĝas al Valadolido,
la ĉefurbeco ĉiam restos en Madrido. Tiuepoka esprimi diris: «nur Madrido estas
kortego», kio ankaŭ estis kvazaŭ vortludo kiu inverse signifis ke «Madrid estas
nura kortego».

Per la establiĝo de la Kortego en Madrido, ĝia loĝantaro signife ekkreskas. Al
ĝi venas homoj el la tuta duoninsulo, kiuj serĉis pli bonan vivon. Krom tiuj
homoj ankaŭ loĝis tie la nobelaro, kristanoj de la reloĝigado, judoj kaj kelkaj
islamanoj periferie de la urbo. En 1625,Filipo la 4-a (Hispanio) detruigas la
muregon de la urbo, kiu jam estis mallarĝa kaj konstruigas la lastan muregon de
Madrido. Tiu murego, konstruita nur pro fiskaj celoj (enirimposto) limigos la
kreskadon de la urbo ĝis la 19-a jarcento. La registaraj aferoj estas
centralizitaj en la Reĝa Alkazaro, komplekso de konstruaĵoj situantaj en la
tereno kie poste estos konstruata la Reĝa Palaco kaj la Orienta Placo (Madrido).

La anstataŭo de la reganta dinastio alportis gravajn ŝanĝojn al la urbo. La
monarkoj de la nova dinastio trovis ĝin kiel malhela vilaĝo, el mallarĝaj
stratoj, sen kloakosistemo kaj definitive odoraĉa. La Burbonoj sentas la bezonon
egaligi ĝin je la rango de aliaj eŭropaj ĉefurboj. La Reĝa Alkazaro de Madrido
bruliĝis pro incendio en 1734 (malfeliĉa okazintaĵo kiu kaŭzis la malaperon sub
la fajro de ĉirkaŭ triono de la reĝa kolekto de prentraĵoj) estis preteksto por
la konstruado de la Reĝa Palaco laŭ la sama stilo de la Palaco de Versailles. La
konstruado daŭris ĝis 1755 kaj ne estis okupita ĝis la regado de Karlo la 3-a
(Hispanio). Pontoj, hospitaloj, parkoj, fontanoj, konstruaĵoj por scienca
esplorado, kloakosistemo kaj aliaj aferoj estas gvidataj de la monarko, kiu
ricevis la popularan titolon «la plej bona urbestro de Madrido», kun la
kunlaboro de arkitektoj kaj eksterordinaraj urbanistoj: Francesco Sabatini,
Ventura Rodríguez, Juan de Villanueva inter aliaj.

La projekto pri la Avenuo Prado, en la periferio de la urbo, inter la komplekso
de Buen Retiro (Bona Ripozo) kaj la kadro, eble estas la plej grava kaj tiu kiu
plej bone lasis gravan heredaĵon al la urbo: la avenuoj Prado kaj Rekoleto, la
fontanoj Neptuno , Cibelo kaj Apolo, la Reĝa Botanika Ĝardeno, la Astronomia
Observejo aŭ la Kabineto de Natura Historio kiu pli malfrue konvertiĝis en la
Prado-Muzeo. Tamen, ne ĉiam la rilatoj de la «reĝo urbestro» kun siaj
subuloj-najbaroj estis bona: pluraj planoj de lia programo por la modernigado de
la urbo estis perforte kontestataj dum la tumulto de Eskilaĉo 1766 kvankam ĝi ne
nur okazis pro tio sed ankaŭ pro aliaj pli gravaj kaŭzoj.

La ribeliĝo de la loĝantaro de Madrido kontraŭ la francaj trupoj la 2-an de majo
1808 markis la komencon de la Milito de Hispana Sendependiĝo. La reĝo Joseph
Bonaparte realigis reformojn en la ĉefurbo, kio oftigis la ordonojn detrui
monaĥejojn por la kreado de placoj. Malgraŭ lia urboplanado, la ŝanĝoproceso de
la milito devigis lin forfuĝi de Madrido. La liberigo de la urbo okazigis la
detruadon de pluraj konstruaĵoj, inter li granda parto de la Palaco de Buen
Retiro.

Dum la 19-a jarcento, la loĝantaro daŭre kreskas. La perceptado de la ŝanĝoj
kiuj malaperigos la antaŭindustrian urbon estimulis la aperadon de tipa
madridista literaturo, kiel tiu de Ramón de Mesonero Romanos. La statistika
informado kaj pri io ajn kompilita de Pascual Madoz en sia Geografia-Statistika
Vortaro por tuta Hispanio estis ĉefe tre ampleksa por Madrido, kies enkonduko
estis tre signifa: "Madrido: aŭdienco, provinco, intendenco, vikariejo, partio
kaj vilaĝo".

En 1860 finfine detruiĝis la palisaro de Filipo la 4-a kaj la urbo povis libere
kreski, komence en ordo, danke al la plano Castro kaj la realigado de la
plilarĝigo. Tiu estos la ŝanco por grandaj negocoj kiuj riĉigis al José de
Salamanca y Mayol, Markizo de Salamanko, kiu laŭ kiu nomiĝis la nova kvartalo
kreata oriente de tio kio poste fariĝos kardinala punkto de la urbo ( Avenuo de
la Kastilia, plilongigo de la Avenuo Prado). Establiĝas nova kaj moderna sistemo
por akvoproviziado (la Kanalo Izabela la 2-a) kaj la komunikado per fervojo kiu
igos Madridon la centro de la komunikreto, kio ankaŭ lasigas sian spuron en la
(Trajnstacidomo Atocha kaj Stacidomo Princo Pio).

En la unuaj 30 jaroj de la 20-a jarcento, la madrida loĝantaro preskaŭ atingis
la milionon da personoj. Novaj suburboj kiel Ventas, Tetuán aŭ El Carmen
gastigis la ĵusan alvenintan laboristaron, dume en la urbocentro ekloĝis la
madrida burĝaro. Ĉi tiuj trasformiĝoj stimulis la ideon pri la Linia Urbo,
elpensita de Arturo Soria. Paralele malfermiĝis la Granda Vojo, kun la celo
senkongestigi la malnovan urboparton de Madrido kaj ankaŭ inaŭguriĝis la metroo
en 1919. Dum la regado de la reĝo Alfonso la 13-a, ĉi tiu monarĥo cedis terenon,
nordoriente de la Reĝa Palaco, por la fondado de la Universitata Urbo.

La municipaj balotadoj de la 12-a de aprilo 1931 supozigis la venkon de la
kuniĝo de respublikan-socialistoj en Madrido, atingante 69,2% de la voĉdonoj
(90.630 voĉdonoj por la respublikanoj-socialistoj kaj 31.616 por la monarĥistoj,
kaj laŭ tiuj rezultoj regis en Madrido 15 socialistaj magistratanoj kaj 15
respublikanoj kontraŭ 20 monarĥiaj magistratanoj. Pedro Rico, de la Federacia
Respublika Demokratia Partio, estis elektita kiel urbestro de la municipa
korporacio. La respublikana venko en Madrido kaj la plimulto de la provincaj
ĉefurboj supozigas la nuligon de la monarĥio kaj la veno de la Dua Hispana
Respubliko, apenaŭ du tagojn poste. La respublikana komitato atingis la povon la
14-an vespere, proklamante la Respublikon en la Reĝa Poŝt-Oficejo de la Pordo de
la Suno, sidejo de la Ministerio de la Regado, antaŭ fervora amaso kiu esperis
la malaperon de la monarĥion. La Konstitucio de la Hispana Respubliko de 1931
promulgita en 1931 estis la unua kiu menciis la ĉefurbecon de la Ŝtato, kiu
eksplicite instalis ĝin en Madrido.

La ekiĝo de la Enlanda Milito okazis en Melilo vendredon vespere la 17-a de
julio kaj estis konata en Madrido en la sekvantaj horoj. Ankoraŭ sabate kaj
dimanĉe 18-an kaj 19-an respektive, la urbo estis trankvila. Post la subpremado
de la ribeliĝo en Madrido, malbone planita, en la Kazerno de la Monto kaj en la
kazernoj de Karabanĉelo, en kiuj la lojaluloj de la armeo kaj de la
sekurec-armeo estis helpataj de la milicoj, ĉio rezultis en malvenko de la
puĉistoj kaj grava socia revolucio.

Kreiĝis grupoj de milicoj, kelkaj el kiuj komencis laboron de policado, tre ofte
senkontrola, ne nur kontraŭ la partoprenantoj de la ribeliĝo, sed ankaŭ kontraŭ
tiuj kiuj montriĝis kontraŭ ĝi. Alia parto de la milicoj foriris el la urbo por
kontraŭbatali la ribelulojn, kiuj alproksimiĝis el aliaj partoj de Hispanio.
Inter ili, unu el la plej gravaj estis gvidata de la esperantista militisto
Julio Mangada. La direktoro de la ribelo, generalo Emilio Mola anoncis ke krom
la kvar ĉefaj kolonoj alirantaj Madridon, estis ene Kvina Kolono (la partianoj
de la puĉo ene de la ĉefurbo), kiu helpos. Tio enkondukis en tutmondajn lingvojn
la esprimo kvina kolono.

Estis kreitaj Demando-centroj kaj arestejoj el kiuj multaj arestitoj estis
mortigitaj kaj iliaj kadavroj forĵetitaj en la ĉirkaŭurbo. Privataj domoj estis
konfiskitaj kaj la saman sorton suferis la sidejoj de dekstremaj politikaj
partioj. Ankaŭ okazis atakoj kontraŭ la preĝejoj, kio rezultigis neripereblajn
kulturajn kaj artajn perdojn en multaj kazoj. Per oficiala dekreto de aŭgusto
1936, estis definitive fermitaj ĉiuj preĝejoj en Hispanio. La politika perforto
ne malpliiĝis ĝis la enradikiĝo de la registara povo fine de 1937, sed antaŭ
tio, dum la monatoj novembro kaj decembro de 1936, okazis la gravaj okazintaĵoj
konataj kiel Mortigadoj de Paracuellos, en kiuj miloj da enkarcerigitoj de la
madridaj karceroj, antaŭ la alveno de la frankismaj trupoj en la urbon, estis
elkarcerigitaj kaj murditaj ekster la urbo, kiel puno por la jam konitaj similaj
agadoj fare de la puĉistoj en aliaj teritorioj, kie ili jam estis venkintaj.

La rezistado de la milicoj, gvidataj de la Defenda Junto de Madrido, kaj poste
parte ordigotaj kiel la Popola Armeo de la Respubliko en 1937, sukcesis bremsi
la ofensivon dum la batalo de Madrido en la kvartaloj de la oriento de la urbo,
ĉefe en la proksimaĵoj de la kvartalo Argüelles kaj la Universitata Urbo, kie
establiĝis la fronto, kaj kiu rezultis tute damaĝita pro la konflikto, kaŭzante
la perdon de la konstruaĵoj de la universitato kaj la originala Palaco La
Moncloa. La nuna palaco estas postmilita rekonstruado kaj same la Domo de
Velázquez.

La urbo ne plu suferis surteran atakon dum la milito, sed ĝi estis punata de la
artiliera fajro kaj la aerbombardadoj, la unuaj sur iu ajn ĉefurbo, same kiel
aliaj eŭropaj ĉefurboj suferos dum la Dua Mondmilito. La aviadoperacioj de la
ribeliĝinta bando, subtenata de la aparatoj de la Nazia Germanio kaj de la
Faŝisma Italio, en kvar monatoj, de la 7-a de novembro 1936 ĝis la 9-a de marto
1937, okazigis 1.490 mortintojn, 430 malaperintojn kaj 3.502 vunditojn. Krom
kaŭzado de multnombraj damaĝoj en simbolaj konstruaĵoj, kiaj la Prado-Muzeo, la
Muzeo de Moderna Arto, la Instituto Cajal, la Nacia Arkeologia Muzeo de Hispanio
kaj la Palaco de Liria. La aviado ankaŭ estis uzata por timigi la malamikon,
konata ekzemplo estis la ago de la 15-a de novembro kiam estis forĵetita per
paraŝuto sur la urbocentron, la dispecigitan kadavron de respublikana piloto
enkarcerigita kelkajn horojn antaŭ tio; la skatolo havis la indikon "Al la
Defenda Junto de Madrido".

La rezistado de Madrido estis ekzaltita de la propagando favore al la
respublikanoj sub la moto «¡No pasarán!», sed la situacio devigis al la
institucioj kaj al la Registaro kaj parto de la loĝantaro esti translokitaj al
la internaj regionoj kaj la orienton de la lando. Dum tiu milita tempo la unua
urbestro de la urbo estis la esperantisto Cayetano Redondo Aceña.

La fino de la milito estis speciale kaosa en Madrido, pro la akra konfronto
inter la koterioj de la respublikanoj kiel konsekvenco de la puĉo de la kolonelo
Casado.

Finiĝinta la milito je la 1-a de aprilo 1939, Madrido eksuferis la frankisman
subpremon; en julio tiujare, la grafo Galeazzo Ciano, ministro de Eksteraj
Aferoj de tiama faŝisma Italio, skribis en sia taglibro ke inter 200 kaj 250
personoj estis ekzekutitaj ĉiutage.

Post la militfino, la urbo daŭre kaj senfine kreskas kaj ampleksiĝas. Centmiloj
da hispanoj elmigras de la kamparo al la urbo. Madrido (kune kun Barcelono aŭ
Bilbao) estas unu el la urboj plej favorigitaj de tiuj movoj. Ekde la 5-a de
junio 1948, komenciĝas la aneksiĝo al Madrido de ĝis dek tri apudaj municipoj,
kiuj finiĝas la 31-a de julio 1954 (Aravako, Baraĥo, Kaniljo, Kaniljeĥo,
Ĉamartino de la Rozo, Fuenkaralo, Hortalezo, Pardo, Valjeko, Vikalvaro,
Vilaverdo, Supra Karabanĉelo kaj Malsupra Karabanĉelo), kio igis ĝin de 66 km²
al 607 km²-a urbo kaj gajnante 300.000 novajn loĝantojn. La urboplanado estis
kaosa kaj ĝi ne ekzistis: naskiĝis kvartalaĉoj (majstre priskribitaj de Luis
Martín-Santos en la romano Tiempo de silencio), kaj la spekulado en la historia
urbocentro, per la detruado de historiaj kaj tradiciaj konstruaĵoj por la
starigo de aliaj el moderna stilo, en ĉi tiu epoko estis konstruitaj la Turoj
Colón. En kelkaj kazoj la arkitektura stilo intencis rimarkigi la politkan
karakteron, intencante vidigi la koncepton pri "Imperia Madrido" frankisma, kiel
en la zono de Moncloa-Aravaca, kie stariĝis la Arko de Triumfo kaj la Ministerio
de la Aero de Hispanio, aŭ la Sindikata Domo de la Frankismaj Vertikalaj
Sindikatoj.

La Plano de Ordigado de la Metropolita Areo, aprobita en 1963, ekigis la
tendencon devojigi la loĝantaran koncentriĝon de Madrido al la metropolitaj
municipoj kiel, Alcorcón, Alcobendas, Coslada, Fuenlabrada, Getafe, Leganés,
Móstoles, San-Sebastiano de la Reĝoj, San-Fernando de Henaro kaj Torrejón de
Ardoz, kiuj konvertiĝis en dorm-urboj. En 1973 inaŭguriĝis la unuaj sekcioj de
la avenuo M-30, unua avenuo kiu ĉirkaŭis la urbon.

Post la forpaso de la generalo Franco, Madrido estis unu el la ĉefaj scenejoj de
la hispana politika transiro. La unuaj monatoj de la jaro 1977 elstariĝis pro la
politika kaj socia agadoj, per strikoj, manifestacioj kaj perfortaj
kontraŭmanifestacioj kun mortintaj viktimoj. Aliaj gravaj okazintaĵoj estis la
du forkaptoj fare de GRAPO kaj la epizodo de la mortigado de Atocha de 1977, kiu
rezultigis la murdadon fare de ekstremdekstruloj de la laboristaj advokatoj en
oficejo situanta la samnoma strato. En tiu jaro estis leĝigita la Hispana
Komunisma Partio. Per la konsolidiĝo de la demokratia reĝimo, la hispana
konstitucio de 1978 konfirmas Madridon kiel ĉefurbon de la demokratia Hispanio
en kies apogo okazis multnombraj manifestacioj post la malsukcesa puĉo la 23-an
de februaro 1981.

En 1979, okazis la unuaj demokratiaj municipaj balotadoj ekde la Dua Respubliko.
Kiel urbestro estis elektita Enrique Tierno Galván, danke al la pakto de la
socialistoj kun la komunistoj. Post lia forpaso, li estis anstataŭita de Juan
Barranco, de la PSOE, kun la apogo de la Hispana Komunisma Partio, poste ĝirante
la urbon al pli konservativaj pozicioj kun Agustín Rodríguez Sahagún, de la
Demokratia kaj Socia Centro, kaj José María Álvarez del Manzano. Alberto
Ruiz-Gallardón, de la Popola Partio, estis nomumita urbestro post lia regado
kiel prezidanto de la Madrida Regiono. La demokratia voĉdonado de urbestroj
definitive alportis grandajn avantaĝojn por la urbo, ĉar ĝi devigis la
urbestrojn plibonigi la vivkvaliton de la loĝantaro. La frankismaj urbestroj
estis elektitaj de Franco mem. En la laborado de la sinsekvaj urbestroj troviĝas
la konstruado de bibliotekoj, sportejoj, sancentroj, eliminado de ĉirkaŭaj
lad-vilaĝoj; purigado de la rivero Manzanaro; plibonigo de la transportreto;
fermado de la ŝoseo M-30 en la nordo kaj subterigado en la zono de la rivero
Manzanaro; konstruado de novaj periferiaj ŝoseoj (M-40, M-45, M-50), kaj multaj
aliaj aferoj kiuj ankoraŭ estas entreprenataj. En 2011 iĝis urbestrino de
Madrido la iama skabenino Ana María Botella Serrano, edzino de la iama hispana
prezidanto José María Aznar.

En la 21-a jarcento, la urbo ankoraŭ entreprenas novajn defiojn: restigado de la
loĝantaro ene de la urba nukleo (Madrido estas la hispana municipo, kie la
pliiĝo de la prezo de loĝejoj estis pleja); etendiĝo de la urbo (per kreado de
novaj kvartaloj: plilarĝiĝo de Valjeko, Pau de Karabanĉelo, Montekarmelo, Arroyo
del Fresno, Las Tablas, Sanĉinaro, Valdebebo...); remodeldado de la historia
urbocentro; absorbado kaj integrado de la enmigrantoj, kiuj loĝas en la urbo.

La atakoj de la 11-a de marto 2004 kontraŭ Madrido estis serio de kunordigataj
bomb-atencoj kontraŭ la trajna sistemo de Madrido en la mateno de la 11-a de
marto 2004. La atakoj mortigis 192 homojn kaj vundis pli ol 1.600.

Tiuj atencoj estis la plej mortigaj en okcidenta Eŭropo post la bombo en
aviadilo, kiu eksplodis super Lockerbie en Skotlando en 1988. La hispana
ĉefministro José María Aznar, kiu tiutempe estis prezidanto de la Popola Partio
(PP), senpruve akuzis ETA-on, ke ĝi estis farinta tiun atakon, kvankam poste
evidentiĝis ke Al Qaeda estis la pli verŝajna kulpulo. Al tio cetere indikis jam
la dato de la atenco, kiu okazis precize du kaj duonan jarojn post la atencoj de
la 11-a de septembro 2001.

En Marto de 2004, laŭ artikolo en la ĵurnalo El Mundo, 11.400.000 homoj (laŭ
policia nombrado) manifestaciis en la ĉefstratoj de hispanaj urboj kontraŭ la
atencoj. Tiutempe, pro la akuzoj de Aznar, oni ankoraŭ plejparte taksis ETA-on
kulpa, sed kelkaj suspektoj pri Al Qaeda jam komencis aŭdiĝi. Laŭ la artikolo de
El Mundo la manifestaciintoj diris interalie, ke ETA y Al Qaeda son la misma
mierda – "ETA kaj Al Quaeda estas la sama fekaĵo".

Kelkajn tagojn poste, la konservativa kandidato de la Popola Partio, Mariano
Rajoy malvenkis en la balotado por ĉefministro kaj parlamento, dum kiu la
voĉdonantaro sentis, ke li mensogis pri la efektivaj kulpintoj de la atakoj.

La juĝo kontraŭ la kulpintoj komenciĝis en februaro 2007. La verdikto estis
diskonigita la 31-an de oktobro de tiu jaro. Oni kondamnis 21 homojn, inter kiuj
du estis kondamnitaj al po pli ol 40.000 jaroj de prizono. La verdikto asertas,
ke neniu pruvo montras la kulpecon de ETA, kaj ke la aŭtoroj estis ĉiuj islamaj
fundamentistoj.

Omaĝe al la viktimoj ekzistas du gravaj memoraĵoj: la Bosque de los Ausentes
(Bosko-parko) kaj la monumento en la placo de Atocha, inaŭgurita okaze de la
tria datreveno de la atencoj.

La loĝantaro de Madrido multe pliiĝis ekde ĝia transformiĝo en ĉefurbo. Ĉi tiu
pliiĝo estis speciale signifa dum la periodo 1940 - 1970, pro la granda nombro
de interna enmigrado. Ĉi tiu akcelita kreskado kaj la manko de urboplanado
okazigis la organizadon de nukleoj de malbonkvalitaj domoj kaj rezidejaj zonoj,
ĉefe en la distriktoj de la sudo, kie la publikaj servoj ne ekzistis ĝis multaj
jaroj poste. Ekde la 1970-aj jaroj, ĉi tiu pliiĝo malakceliĝis favore de la
municipoj de la metropolita zono kaj eĉ Madrido ekperdis loĝantojn. Ekde 1995 la
loĝantara kreskado denove iĝis pozitiva, pro la enmigrado elekstere. Laŭ la
disponeblaj datumoj, je la 1-a de januaro 2007 la madrida loĝantaro estis
3.132.463 loĝantoj, kompare al la 2.938.723 de la censo en 2001.

En 2004 registriĝis 32.851 naskiĝoj en la urbo, kio estis kresko kompare kun la
antaŭa jaro. En la lastaj kvar jaroj la naskiĝo-kvanto de la regiono daŭre kaj
senhalte pliiĝis. La naskiĝ-indico estas 10,38 poentoj kiu signifas senhaltan
kreskon ekde 2000.

En 2004 registriĝis 26.527 forpasoj en la urbo Madrido, kio estis pliiĝo kompare
kun la antaŭa jaro, sed ankoraŭ restante kun plej malaltaj ciferoj ol en la
jaroj 2000, 2001 kaj 2002. La mort-indico estis 8,38 poentoj, multe pli malalta
ol en la antaŭaj kvar jaroj.

Laŭ la censo de 2008 la eksterlanda loĝantaro en Madrido estas 547.282 personoj
sur totalo de 3.238.191, (16,9%). La distriktoj kun pli da enmigrantoj estas
Usero kun 28,37%, Centro kun 26,87%, Karabanĉelo kun 22,72% kaj Tetuano kun
21,54%. Male, la distriktoj kun malpli da enmigrantoj estas Fuenkaralo-Pardo kun
9,27%, Retiro kun 9,64%, Ĉamartino kun 11,74% kaj San-Blazo kun 13,43%.

La urbo Madrido estas regata de la Madrida Urbodomo, kies reprezentantoj estas
elektataj ĉiun kvaran jaron de ĉiuj adoltaj civitanoj (ekde 18-jariĝo). La
organismo estas prezidata de la Urbestro de Madrido, ekde la municipaj balotadoj
de 2003, Alberto Ruiz-Gallardón, de 2011 ĝis 2015, Ana María Botella Serrano kaj
nuntempe Manuela Carmena.

La urbo Madrido troviĝas en la centro de Iberio, je malmultaj kilometroj norde
de la Monteto de la Anĝeloj, geografia centro de la ibera duoninsulo. La meza
alteco sur la marnivelo estas 667 m, kio igas ĝin la plej altan ĉefurbon de
Eŭropo.

La geografia kaj klimata konteksto de Madrido estas tiu de la Suda Altebenaĵo,
ene de la Centra Plataĵo. La urbo troviĝas je malmultaj kilometroj de la
Gvadarama Montaro kaj hidrografie ĝi troviĝas ĉe la baseno de la rivero Taĵo.

La ĉefa rivero de Madrido estas la rivero Manzanaro, kiu eniras en la municipon
en la ĉirkaŭaĵo de la Monto Pardo nutrigante la samnoman akvorezervujon, al kiu
ankaŭ alvenas la akvoj de la rojoj Manina kaj Tejada. Preterpasata tiu natura
regiono, la rivero komenciĝas trairi ĉirkaŭ la Universitata Urbo, poste enirante
la Parkon Casa de Campo, kie ĝi ricevas la akvojn de la rojo Meaques.

En la sekvanta sekcio, la rivero funkcias kiel limo por multnombraj distriktoj,
lasante ĝian sudokcidentan bordon al la distriktoj Latino, Karabanĉelo, Usero
kaj Vilaverdo kaj en la nordoriento al la distriktoj Centro, Arganzuelo, Ponto
de Valjeko, Valjeko kaj al la resto de la urbo. En tiu ĉi fazo, pli konkrete
inter la distriktoj Arganzuelo kaj Ponto de Valjeko, ĝi ricevas la fluejon de la
subterigita rojo Abroñigal, kies trakurado preskaŭ entute koincidas kun la
aŭtoŝoseo M-30, pro la uzado de la depresio kaŭzita de ĝia fluejo; ĝi ankaŭ
ricevas la akvojn de la rojo Butarque, ĉirkaŭ la distrikto Vilaverdo.

Je ĝia eliro de la urbo, la rivero eniras en la orientan ekstremon de la
municipo Getafe, kie ĝi ricevas la akvojn de la rojo Culebro, kaj poste enfluas
en la rivero Ĥaramo, ĉirkaŭ Rivas-Vaciamadrid.

La klimato de Madrido estas kontinenta mediteranea klimato kaj tre influata de
la urbaj kondiĉoj. La vintroj estas malvarmaj, kun temperaturoj je 4-5 °C, oftaj
frostoj kaj porokazaj neĝadoj. Someroj estas varmaj mezume 24 °C en julio kaj
aŭgusto kaj kun maksimumaj kiuj kelkfoje superas la 35 °C. La ĉiutaga oscilado
gravas en la urba periferio, sed ĝi reduktiĝas en la urbocentro pro la antropika
efekto. La ĉiujara termika oscilado estas alta (19 gradoj) kiel konsekvenco de
la granda distanco de la maro kaj la alteco (ĉirkaŭ 600 m). La ĉiujaraj pluvadoj
superas la 400 mm, kun la minimumoj tre markitaj somere (kvar sekaj monatoj, de
junio ĝis septembro) kaj grandaj osciladoj inter la nordokcidenta zono, multe
pli pluva, kaj la sudorienta zono kiu estas pli arida.

La konstruado estas la sektoro kiu pli kreskas en Madrido, estimata en 8,2% en
la jaro 2005. La tendenco montras pliiĝon en la ne-rezideja konstruado, puŝata
de la leĝera malakceliĝo de la kreskado de la prezo por la loĝejo en 2005.
Tamen, la tutmonda ekonomia krizo severe damaĝis ĉi tiun sektoron kiu preskaŭ
haltis kaj miloj da laboristoj perdis sian laborpostenon kaj miloj da loĝejoj
sen aĉetantoj.

Sed estas la servo-sektoro la plej grava el ĉiuj aliaj kiuj gvidas la ekonomian
aktivecon de Madrido, kun 85% de la totalo, kaj ĝi dungigas du trionojn de la
aktiva loĝantaro. Al la tradiciaj administraj funkcioj, por gastigi la centran
Administracion de la Ŝtato, kaj financaj (Madrido estas la sidejo de multnombraj
entreprenoj kiuj disvolvigas sian aktivecon en tuta Hispanio kaj gastigas la
duonon de la nacia financa kapitalo), estis aldonitaj tiuj kiuj havas rilatojn
kun la transportado aŭ kun la potenco de la Flughaveno Madrido-Baraĥo. Fakte, la
plej grandaj dungocentroj kaj kontribuado al la MEP Dde la urbo Madrido, estas
la flughaveno mem kaj Ifema, la foirejo de la urbo, kiu kun 4,7 milionoj da
ĉiujaraj vizitantoj estas la unua foiro de Hispanio kaj unu el la ĉefaj de
Eŭropo. Krom tio, Madrido fariĝis unu el la plej vizitataj urboj de Eŭropo, nur
malantaŭ Parizo kaj Londono kaj ĝi estas la unua de Hispanio. En la urbo
disvolviĝas multnombraj turismaj, ludaj kaj kulturaj aktivaĵoj.

La edukado en Madrido dependas de la Konsilantaro de Edukado de la Madrida
Regiono, kiu okupiĝas pri la edukado je regiona nivelo.

Oni estimas, ke en Madrido estas 167.000 studantoj en bazlernejoj, 320.800 en
mezlernejoj, ĉirkaŭ 4.500 en specialaj lernejoj, kaj je 50.000 por profesiiĝo.
La totalo de studantoj ne-universitataj superas la milionon da studantoj, el
kiuj 600.000 studas en publikaj centroj, 260.000 en privataj interkonsentitaj
centroj kaj ĉirkaŭ 150.000 en privataj centroj ne interkonsentitaj.

En la 21 distriktoj de la urbo ekzistas 520 infanvartejoj (98 publikaj kaj 422
privataj), 235 publikaj lernejoj por infanedukado kaj 106 gimnazioj, 309
privataj lernejoj kaj 24 eksterlandaj centroj.

La Madrida Regiono estas la sidejo de ses publikaj universitatoj. El ili, kvar
havas sian aŭditorion aŭ iu el siaj fakultatoj aŭ lernejoj en la urbo Madrido:

En la distrikto Monkloo-Aravako troviĝas la Universitata Urbo de Madrido,
kvartalo kie koncentriĝas la plejparto de la fakultatoj kaj superaj lernejoj de
la universitatoj Komplutenso kaj la Politeknika. En la centro mem troviĝas la
Palaco La Moncloa, Prezidentejo de la Registaro.

Madrido estis en 2006 la kvara plej vizitata urbo de Eŭropo kaj la unua de
Hispanio pro akceptado de pli ol 3,9 milionoj da turistoj tiujare. Ĝi ankaŭ
estas la sidejo de la Monda Organizaĵo pri Turismo kaj de la Internacia Foiro de
Turismo.

La plejparto de la turismaj lokoj de Madrido troviĝas en la eno de la nomata
"centra migdalo" (la zono ĉirkaŭata de la aŭtoŝoseo M-30), ĉefe en la distriktoj
Centro, Salamanko, Ĉamberio, Retiro kaj Arganzuelo.

La neŭralgia centro de Madrido, sendube estas la Pordo de la Suno. En ĝi, antaŭ
la Reĝa Poŝt-Oficejo, troviĝas la Kilometro Nulo, teoria startpunkto de ĉiuj
hispanaj stratoj. El tiu ĉi placo eliras dek stratoj.

La strato Alkalao komenciĝas en la Pordo de la Suno ĝis la nordoriento de la
urbo. Per ĝi atingeblas la Placo Cibelo, en kiu troviĝas simbolaj lokoj kiel la
fontano Cibelo, la Banko de Hispanio aŭ la Palaco de Komunikaĵoj (Antonio
Palacios, 1918), nuna sidejo de la Madrida Urbodomo. Poste la strato atingas la
placon de la Sendependiĝo, kie troviĝas la Pordo de Alcalá kaj unu el la
enirejoj al la Ĝardenoj de la Parko La Ripozo, kiu gastas simbolaĵojn kiel la
Vitra Palaco, ĉe la baseno (1887, Ricardo Velázquez Bosco). Proksime al la
aŭtoŝoseo M-30 ĝi atingas la Toreejo Las Ventas, de José Espeliús, malfrua
ekzemplo de la novmudeĥara stilo (1929).

Per la strato Mayor atingeblas la placon Mayor, konstruita kaj rekonstruita laŭ
sinsekvaj intervenoj de la Plejaj Majstroj de Agoj de Madrido, la arkitektoj
plej elstaraj en la madrida plano, kiel Juan Gómez de Mora (1619) aŭ Juan de
Villanueva (1790); la vojo daŭras tra la nomata Madrido de la Habsburgoj —
reference al la dinastio de la habsburgoj— fine atingante la straton Bailén,
proksime de la Katedralo de la Almudeno, kaj la Reĝa Baziliko Sankta Francisko
la Granda (Francisco Cabezas kaj Francesco Sabatini, 1784).

La Reĝa Palaco konstruita de la arkitektoj Johano Baptisto Sacchetti kaj
Francesco Sabatini, estus unu el la rezidejaj palacoj plej grandaj de Eŭropo,
grava pro ĝiaj kolektoj de meblaro, tapiŝoj, pentraĵoj kaj horloĝoj, konservataj
preskaŭ sendifekte ekde ĝia konstruado, en la 18-a jarcento.

Proksime de tiu ĉi punkto troviĝas la placo Plaza de la Villa kun la Domo kaj
Turo de Lujanes kaj la domo Cisneros, kaj aliflanke la ruinoj de la muzulmana
murego de Madrido kaj de la Turo de la Ostoj antikva fortikaĵo de Mayrīt
(muzulmana Madrido), kaj de la posta kristana murego. En tiu ĉirkaŭaĵo troviĝas
unu el ĝardenigitaj zonoj plej belaj de la urbo, kiel la Ĝardeno Kampo de la
Maŭro kaj la Ĝardeno Sabatini. Iom pli okcedenten troviĝas la Parko Kampardomo
kaj la ĉirkaŭaĵo de la rivero Manzanaro, transirata de la ponto Segovio (Juan de
Herrera) kaj de la Ponto Toledo (Pedro de Ribera).

De tie la Strato Bailén iras ĝis la Placo de Hispanio kie troviĝas la monumento
al Miguel de Cervantes, la Konstruaĵo Hispanio kaj Turo Madrido kaj la Templo de
Debod. Ankaŭ en tiu ĉi placo komenciĝas la Granda Vojo. Meze de la Granda Vojo
troviĝas la alternativa kaj gejetosa kvartalo Chueca. Ĝi finiĝas en la kruciĝo
kun la strato Alkalao.

La strato Arenal iras de Pordo de la Suno ĝis la Reĝa Teatro, en la Placo de la
Opero, daŭrigante la vojon ĝis la Reĝa Palaco. Dise tra la urbo estas gravegaj
konstruaĵoj kaj palacoj kiaj la Domo Gallardo ĉe angulo antaŭ la Placo de
Hispanio.

Madrido neniam estis urbo kiu elstaris pro nubskrapuloj en la 20-a jarcento,
ĉefe pro la konstruado de la Granda Vojo, konstruiĝis la unuaj, kiuj ne povas
esti konsiderataj kiel nubskrapuloj, sed pli altaj ol la tiamaj aliaj
konstruaĵoj de la urbo. Ne estis ĝis la jaro 1953 kiam konstruiĝis la unua
nubskrapulo en Madrido, la Konstruaĵo Hispanio kaj en 1957 superis ĝin la Turo
Madrido. En la 1980-aj jaroj konstruiĝis la nubskrapuloj de AZCA, kiel la Turo
Pikaso kaj la turo de telekomunikaĵoj Torespanjo, kvankam kutime oni ne
konsideras ĝin kiel nubskrapulo. Dum la jaroj 2006 kaj 2008, estis konstruitaj
en la Avenuo de la Kastilia la entreprena parko Kvar Turoj Negoc-Areo, projekto
kie troviĝas kvar nubskrapuloj kiuj superas 200 metrojn alte, inter kiuj la plej
altaj estas la Turo Ŝparkaso Madrido kaj la Turo Kristalo, kun 250 kaj 249
metrojn respektive.

La stratoj de Madrido estas vera subĉiela muzeo de skulptaĵoj, krom la nomata
Muzeo de Publika Arto, dediĉata al abstraktaĵoj. Ekde la 18-a jarcento, la spaco
de la Avenuo Prado ornamiĝis per monumentaj fontanoj el klasika inspiro: la
Fontano de la Artiŝoko, la Kvar Fontanoj, la Fontano Neptuno, la Fontano Apolo
kaj la Fontano Cibelo, ĉiuj dizajnitaj de Ventura Rodríguez. En la Orienta Placo
stariĝas statuoj al reĝoj de Hispanio ekde la visigotoj kaj la diversaj
kristanaj mezepokaj reĝlandoj. Aliaj similaj statuoj troviĝas en la Ĝardeno
Sabatini, en la Parko Retiro, en la Salono de Regnoj (antikva Muzeo de la
Armeo), en la Promenejo Espolón de Burgoso kaj en Toledo.

La rajdaj skulptaĵoj estas tre specialaj, kronologie komencante per du el la
17-a jarcento: la de Filipo la 3-a, en la Placo Mayor, la de Filipo la 4-a, en
la Placo de Oriento (sendube la plej grava de Madrido). De la 19-a jarcento
estas la statuo de Espartero, en la strato Alkalao antaŭ la Parko Retiro kaj la
de Markizo de Doŭro en la Avenuo de la Kastilia. En Novaj Ministerioj estis la
rajta statuo de Francisco Franco, de José Capuz, kiu retiriĝis en 2004 laŭ
registara decido de José Luis Rodríguez Zapatero, tio kaŭzis kelkajn skandalojn,
koincidante kun la debato pri la historia memoro; dum la regado de Felipe
González estis starigita ĉirkaŭ ĝi la statuojn de Indalecio Prieto kaj Francisco
Largo Caballero. Sur la placo Antón Martín estas la monumento al la advokatoj
mortigitaj en Atoĉa en 1977.

La Avenuo de la Kastilia ankaŭ gastigas rimarkindajn statuojn, kiaj tiu de
Kolumbo, tiu de Emilio Castelar kaj la Monumento al José Calvo Sotelo en la
Placo Kastilio, kiu ĵus metis en la centron de la placo la Obeliskon de Ŝparkaso
Madrido.

Disaj en tuta Madrido, sed ĉefe en la urbocentro, troviĝas multaj aliaj
rimarkindaj skulptaĵoj: la plej famaj estas la leonoj de la Kongreso de la
Deputitoj, antaŭ kiuj troviĝas kaŝita statuo de Miguel de Cervantes. En la tri
pordoj de la Prado-Muzeo troviĝas statuoj de Goya, Velázquez kaj Murillo, kaj
antaŭ la Domego de la Bona Ripozo estas statuo de la reĝino regento Maria
Kristina Burbono. En la Placo de la Lojaleco troviĝas la obelisko de la
mortintoj pro Hispanio, kaj en la Placo Dua de Majo, kie estis la atilerikazerno
de Monteleón, la skulptaĵara grupo de Daoiz y Velarde. En la ŝtuparo de la Nacia
Biblioteko de Hispanio troviĝas serio de statuoj de hispanaj beletristoj, kaj en
ĝia interno rimarkinda statuo de Marcelino Menéndez y Pelayo. En la Placo de
Hispanio ankaŭ estas granddimensia skulptaĵo: la Monumento al Cervantes, de
Federico Coullaut-Valera.

Fine de majo kaj komence de junio, estas celebrata ĉiujare en la ĝardenoj de la
parko Retiro, la Librofoiro de Madrido, kiu komenciĝis en la epoko de la Dua
Respubliko, en 1933.

Madrido havas gravajn muzeojn, inter ili elstaras la pinakotekoj, kiuj estas unu
el la ĉefaj turismaj allogaĵoj de la urbo. La tiel nomata Triangulo de la Arto
arigas unu proksime de la aliajn, tri rimarkindajn kaj elstarajn centrojn: la
Prado-Muzeo, la Muzeo Thyssen-Bornemisza, kaj la Muzeo Reĝino Sofia:

Aliaj gravaj muzeoj de la ĉefurbo estas la Muzeo de la Kostumo, la Romantika
Muzeo, la Muzeo de Publika Arto, Muzeo de la Originoj, inter aliaj.

Madrido estas unu el la eŭropaj urboj kun plej alta proporcio de verdaj areoj
por loĝanto, precize 70 m² kontraŭ 20 m² de averaĝo en Eŭropo. Krome, kun ĉirkaŭ
300.000 arboj, estas la dua urbo de la mondo laŭ nombro de tiuj sur stratoj kaj
promenejoj, superita nur de Tokio. Du el tri regionaj parkoj ekzistantaj en la
Madrida Regiono protektas partojn de la municipo Madrido. Pli ol kvarono el la
municipa teritorio troviĝas protektita danke al la Regiona Parko de la Alta
Baseno de Manzanaro, kie oni inkludas areojn Monto El Pardo kaj Soto de
Viñuelas, nome naturaj spacoj situantaj nordoriente kaj norde respektive de la
urba kerno. Sude de tiu estas protektitaj 783 ha ene de la Regiona Parko de la
Madrida Sudoriento.

Madrid estas referenckadro de la hispana modo kaj ĝi disponas el diversaj
internaciaj eventoj de tiu sektoro, kiaj la Cibeles Madrid Fashion Week.

La Cibeles Madrid Fashion Week, el 2012 Mercedes-Benz Fashion Week, estas la
kvara paradeja modmontrejo plej grava en la mondo post tiuj de Novjorko, Milano
kaj Parizo. Ĝi okazas dum la monatoj de februaro kaj septembro en IFEMA. Estas
la unua modmontrejo kiu postulas sanan aspekton al ties modeloj.

Madrido estas ĉefe konata pro sia nokta vivo, trinkejoj kaj dancejoj. Tio estas
konata populare kiel «marcha» aŭ «fiesta» (marŝado, festo). Ĝi okazas ĉefe ĉe la
distrikto Centro, kie kuniĝas ĉiatipaj stiloj kaj naciecoj, per riĉa mikso, de
multaj ebloj, ĝis ege malfrue nokte, do mateniĝe (3:30–6:00h). Estas diferencoj
inter lokoj por enlanda turismo kaj por internacia. La zonoj tradicie orientitaj
al la koncentro de distrejoj estas la placo Santa Ana, en la nomita «Barrio de
las Letras» (beletra kvartalo), kaj la kvartaloj Malasaña, ĉirlaŭ la placo Dua
de Majo, La Latina, Lavapiés, kaj Chueca. Elstaras ankaŭ zonoj kiaj Monkloo, la
Avenuo Brazilo aŭ la kvartalo Salamanko. La Beletra kvartalo aŭ Huertas, estas
konata pro sia socia heterogeneco, ĉar oni miksas tie grandan nombron de
internaciaj turistoj kun turismo de enlandaj provincoj, kaj la surlokan
madridan. Ankaŭ la aĝo ege varias.

El tiuj zonoj, elstaras Ĉŭeka, karaktera pro la ampleksa propono orientita al la
geja publiko kaj kiu en 2007 estis sidejo de festivalo Eŭropa gejfiero, kiu
agnoskis internacie la antaŭajn sukcesojn de la amascelebroj de la fiertago.
Monkloo estas difinita kvartalo por plej junaj, nome universitatanoj de 18 al 24
jaroj. Io simila okazas ĉe la Avenuo Brazilo, dum la kvartalo Salamanko estas la
zono de dancejoj kaj noktotrinkejoj por plej alta klaso aŭ por famuloj el la
televida etoso.

La plej komuna horaro estas de 22:30–00:00, komence per bierumado (ĉu vino?), ĉe
centraj trinkejoj, ĝis la 3:00h, kiu estas plej komuna horo por la fermo de tiaj
lokoj. El la 3:00h nokte, plej rekomendinda estas veni al dancejo, kiu tiam
estas kutime plenaj. Ili fermiĝas ĉefe ĉirkaŭ la 6.00h frumatene. Poste oni
matenmanĝas ĉokoladon kun churro, kaj lastatempe oftas plua «marcha» survoje al
nomataj afterhours (posthorarejo), nome trinkejoj el la 6:00h frumatene
eksterleĝaj en la municipo de Madrido.

Elstaras okazigoj de grandaj festivaloj de electronika muziko, ĉefe gravaj tiuj
de la 1-a de januaro (nome Space of Sound) kaj dum la festoj de Geja Fiero.

La tradicia kuirarto de Madrido enkadrigas ene de la hispana kuirarto ĝenerale,
kaj partikulare en la kastilia kuirarto, el kiu ĝi konservas ĉe kelkaj pladoj la
kuirkarakteroj hereditaj de la tempo de la instalo de la kortego de Filipo la
2-a: nome la madrida kocido, madridaj tripoj, la ajlsupo, la triparo ĝenerale
kaj dezertoj kiaj anizkringoj, la sanktulostoj aŭ la madridaj pankukoj.

Ofte, la tipa odoro de la madrida kuirarto montras la ecojn de fritado en
olivoleo kiel ĉe la popularaj trinkejoj, restoracioj kaj aliaj similaj lokoj en
la urbo: churro, hispana omleto, sandviĉoj de kalmaroj servitaj en la trinkejoj
de la Plaza Mayor, patatas bravas, sepi- aŭ polpo-kruroj aŭ kok- aŭ ŝaf-tripoj.

Post la Hispana Transiro al demokratio kaj la ŝanĝo kaj en ĝeneralaj sociaj
kutimoj kaj en konsumkutimaro plivastiĝis la restoracioj kaj de rubomanĝo kaj de
diversaj landoj aŭ etnoj kaj ĉefe italoj kaj ĉinoj kaze de pico aŭ de kebabo.
Posta plialtigo de indicoj de la enmigrado el diversaj landoj komence de la 21a
jarcento, kontribuis al la enkonduko de la diversaj respektivaj kuirartoj de
diversaj kulturaj grupoj kiuj setliĝis en la urbo. Tiele pri la kuiratoj de
Barato, Ekvadoro, Rumanio aŭ arabaj landoj.

Ĉi tiuj aŭtoŝoseoj estas la heredintoj de la antaŭaj radiaj (numerigitaj laŭ
romiaj numeraloj: N-I, N-II, ktp.). Kelkaj sekcioj de tiuj ĉi aŭtoŝoseoj estas
de paspago nomumataj AP-X. Sed ankaŭ eblas daŭrigi la veturadon per ĝi sen la
paspago. Aliaj aŭtoŝoseoj kiuj havas sian originon en Madrido kaj gravaj pro
ilia graveco laŭ trafikado estas la A-42 kiu unuigas Madridon kun Toledo kaj la
Aŭtoŝoseo M-607, aŭtonomia aŭtoŝoseo kiu unigas Madridon kun la Montopasejo de
Navacerado. Madrido ankaŭ havas multajn aliajn periferiajn ŝoseojn, ili estas la
Aŭtoŝoseo M-30, kiu kreas la limojn de la centra migdalo de la urbo, la
Aŭtoŝoseo M-40 en la rezidejaj kvartaloj de la urbo, la Aŭtoŝoseo M-45,
bordigante la municipon sudoriente, kaj la Aŭtoŝoseo M-50. Ĉi tiuj ŝoseoj celas
iri de unu loko al alia en la periferioj sen trairi la urbon.

Nuntempe la Metroo de Madrido estas la dua plej ampleksa metroreto de Okcidenta
Eŭropo post la metroo de Londono. La metroreto entute havas 281,780 km longe kun
13 linioj. El ili, naŭ en la tuta municipo kaj la Branĉa Linio (de Princo Pio al
Opero), tri el ili eliras la municipon kaj unu el ili funkcias ekster la
municipo. Ekzistas 238 metrostacioj-lineo (190 per se), el kiuj 151 estas
unuliniaj, 26 duliniaj, 10 triliniaj kaj 1 kvarlinia (Avenuo de Ameriko). 46 el
ili estas ekstermunicipaj. Al la tradiciaj linioj aldoniĝas tri linioj de leĝera
metroo, kiuj du el ili estas ekstermunicipaj. Krom tio ekzistas korespondeco kun
19 trajnstacidomoj de Proksimaĵoj Madrido la Nacia Reto de la Hispanaj Fervojoj.

La publika fervoja kompanio (Renfe) funkcias en preskaŭ ĉiuj hispanaj
trajnlinioj. La plej gravaj trajnstacidomoj de Madrido estas Atoĉo, Ĉamartino
kaj, por var-transportado la stacidomo por klasifikado de Vikalvaro, oriente de
la urbo. Ekde la trajnstacidomoj de Atoĉo kaj Ĉamartino, eliras trajnoj al ĉiuj
ĉefurboj de la hispanaj provincoj. La trajnoretoj, proksimaĵoj kaj metroo estas
amplekse interkomunikitaj per interŝanĝigiloj kiel tiuj de Atoĉo, Ĉamartino,
Princo Pio aŭ Novaj Ministerioj. Krom tio ankaŭ ekzistas reto de alt-rapidaj
trajnoj, en kreskado, kiu ekiĝas en Madrido. La nunaj funciantaj linioj estas:

Ekzistas urba busreto kontrolata, kiel la resto de la publikta transportreto, de
la Regiona Konsorcio de Transportoj de Madrido kaj de la Municipa Entrepreno de
Transportoj de Madrido, kiu havas pli ol 2.000 veturilojn kaj 194 busliniojn.
Multaj loĝantoj de la periferiaj kvartaloj de la ĉefurbo, la Madrida Regiono kaj
la najbaraj provincoj uzas la fervojservon kaj la interurbajn busojn por atingi
la ĉefurbon kaj poste uzi la metroon. Pro tio la busreto estas amplekse ligata
al la fervojoj. La ĉefaj interŝanĝiloj troviĝas en Avenuo de Ameriko kaj Méndez
Álvaro, kvankam ekzistas aliaj pli malgrandaj kiel Monkloo, Princo Pio kaj Placo
Elíptica.

La ĉefa flughaveno de Madrido estas la Flughaveno Madrido-Baraĥo (Internacia
Asocio de Aera Transporto, Internacia Organizo de Civila Aviado), situanta en la
nordoriento de la urbo, je 12 kilometroj de la centro. Ekfunkciis en 1928,
kvankam ĝi estis oficiale inaŭgurita en 1931 kaj unu gvidata de Hispanaj
Flughavenoj kaj Aera Navigado. Ĝi estas la ĉefa flughaveno de Hispanio laŭ la
pasaĝer-kvanto. En 2005 la flughaveno moviĝis 45,5 milionoj da pasaĝeroj, kun
kreskado kompare al la antaŭa jaro de 8%. Ĝi estis la 13-a mondskale kaj la
kvina en Eŭropo laŭ kvanto de pasaĝeroj. En 2007, la trafiko kreskis al
52.122.702, konvertante la flughavenon Barajas en la deka en la mondo laŭ kvanto
de pasaĝeroj kaj la kvara en Eŭropo, superante al la flughaveno
Amsterdam-Schiphol. La flughaveno estas komunikita kun la urbo tra la linio 8 de
Metroo kaj pluraj aŭtobusoj kaj taksioj. La urbo ankaŭ havas dukategorian
flughavenon, la Flughaveno Madrido-Kvar Ventoj, destinata por militistaj uzoj
kaj fluglernejo. Ĉi lasta estis la unua konstruata en Hispanio.

La esperantista grupo de Madrido nomiĝas Madrida Esperanto-Liceo. Troviĝas en
Madrido ĉefsidejo de Hispana Esperanto-Federacio.

La unua persono kiu interesiĝis pri Esperanto en Hispanio estis Joaquín de Arce
y Bodega, tiam bibliotekisto de la hispana Senato en Madrido. En 1889, li
respondis al la publika alvoko de D-ro Zamenhof, kaj ricevis tri ekzemplerojn de
lia gramatiko.

En 1899, Ramón Andreu gvidis la unuan publikan kurson en Madrido, en la sidejo
de la Ateneo, kaj publikigis resumon de la esperanta gramatiko en la Revuo pri
Stenografio kaj Fonetiko. Baldaŭ poste sekvis aliaj kursoj, gramatikoj kaj
vortaroj.

En 1904, Andrés Bravo del Barrio, kiu estis publikiginte en Santandero la unuan
hispanan gazeton "Esperanto", translokiĝinte, fondis en Madrido esperantan fakon
en la kultura societo Fomento de las artes, kie li gvidis kurson.

En 1907 estis fondita Madrida Esperanto-Grupo, kies unua prezidanto estis
kapitano José Perogordo. En 1908 estis fondita en Madrido la revuo "Hispana
revuo", ĉefredaktita de José Menéndez, kiu vivis nur tri monatojn
(junio-aŭgusto), kaj "El Esperantista" (dulingva). Sendepende de la grupo,
Mangada, Linera kaj Redondo publikigis "Luz Española" (Hispana Lumo) hispane kaj
Esperante, framasona monata revuo (marto 1911 - januaro 1912), al kiu sekvis
"Homaro" tute en Esperanto (majo 1912 - jul. 1914). En 1911 fondiĝis en Madrido
socialista grupo "Libera homo".

En 15-a de aŭgusto 1911, ministra ordono permesis aranĝi kursojn de Esperanto en
ĉiuj oficialaj lernejoj; sekve de tio, je la 1-a de oktobro 1911 komenciĝis la
unua kurso de Esperanto en la Centra Universitato de Madrido (Lingva Fako).

Kaŭze de la tutmonda milito, malgraŭ la neŭtraleco de Hispanio, Esperanto
suferis malprogreson; post malapero de Hispana Societo, stariĝis en Madrid
"Zamenhofa Federacio" por propagandi Esperanton en la ceteraj hispanaj regionoj,
krom Katalunio kaj Eŭskio (1916). Ĝia oficiala organo estis "Hispana
Esperantisto", revuo plej bela aperinta ĝis tiam en Hispanio, fondita de Mangada
(Madrido, januaro 1917 - marto 1923; eldonis Linera, San Lucas 5).

Posteulo de tiu Federacio estis Hispana Esperantista Asocio (HEA), kiu havis
sian sidejon en strato Sagasta, 10, ĉe la madrida fako de la Ruĝa Kruco.

En Madrido okazis la 6-a Hispana Kongreso de Esperanto (junio 1926), kiu
starigis Hispanan Esperanto-Instituton, kaj la 9-a (15-22 majo 1932). Pastro
Mariano Mojado disaŭdigis sep kursojn de Esperanto per la radio en Madrido,
1928-32. Dum multaj jaroj okazis kursoj kaj konferencoj en la kultura ejo Ateneo
de Madrid.

La civila milito provokis ke la normala agado por Esperanto haltis. Esperanto
tamen estis uzita en propagandaj agadoj, ĉefe de la respublikana flanko, kaj
kelkaj esperantistoj ĉefrolis en la milito.

La supozata ligo de esperantismo kun separatismo kaj maldekstrismo kaŭzis
ĉagrenojn por la agado por Esperanto post la venko de Francisco Franco. Tamen,
fine de la 1940-aj jaroj, esperantistoj reaperis kaj komencis agi je loka
nivelo. En 1950 fondiĝas Madrida Esperanto-Grupo, kaj la sekvan jaron estas
lanĉataj novaj kursoj.

En 1953 estas fondita Madrida Esperanto-Klubo. En 1962 la klubo estis
revigligita, kaj la nomo estas modifita al Madrida Esperanto-Liceo (MEL), kun
prezidanteco de Santos Pérez Arranz.

Madrido estis sidejo de la 18-a Hispana Kongreso de Esperanto en 1957 kaj de la
33-a en 1973. En 1968 la urbo estis gastigejo de la 53-a Universala Kongreso de
Esperanto.

En 1969 troviĝas en Madrido la sidejo de Hispana Esperanto-Federacio, prezidita
de Ángel Figuerola Auque.

MEL multe revigliĝis dum la 1980-aj jaroj, danke al la agado de aktivuloj kiel
Augusto Casquero, Juan Carlos Ruiz Sierra, Pedro Garrote, Lupe Sanz, Carmen
Suárez, Miguel Fernández, Angelita Sanz, Manuel Parra, Ana Manero, Ana
Montesinos kaj aliaj. Multe helpis la loĝado en Madrido dum pluraj jaroj de la
paro Gian Carlo Fighiera kaj Ada Fighiera-Sikorska. Multaj kursoj kaj aktivadoj
okazis en sidejo en strato Atocha. La perdo de tiu sidejo multe malhelpis pluan
disvolviĝon en postaj jaroj.

Madrido estis sidejo de novaj hispanaj kongresoj: la 40-a en 1980, kaj la 47-a
en 1987, centa datreveno de la naskiĝo de la lingvo. Hispana Kongreso okazis
ankaŭ en tri urboj de la regiono, Alcobendas en 1992, San Sebastián de los Reyes
en 2000 kaj Alcalá de Henares en 2005.

Loĝas en Madrido famaj esperanto-verkistoj de la ibera grupo (nomata ankaŭ Ibera
Skolo), nome Jorge Camacho kaj Miguel Fernández.

La 86-a Kongreso de Sennacieca Asocio Tutmonda okazis inter la 28-a de julio kaj
4-a de aŭgusto 2013 en Madrido, nome studenta restadejo Chaminade.



https://eo.wikipedia.org/wiki/Kolombio

Kolombio (oficiala nomo, República de Colombia - Respubliko de Kolombio), estas
respubliko situanta en la nordokcidenta parto de Sudameriko; ĝi limas norde kun
Panamo kaj la Kariba Maro, oriente kun Venezuelo kaj Brazilo, sude kun Peruo kaj
Ekvadoro, kaj okcidente kun la Pacifika Maro. Kolombio estas la ununura lando de
Sudameriko, kiu havas marbordojn kun la Pacifika kaj Atlantika Oceanoj.

Kolombio fariĝis sendependa de Hispanio la 7-an de aŭgusto de 1819, sed tio ne
alportis la pacon. La jaroj 1899-1902 kaj 1948-1958 estis rimarkindaj pro
grandaj politikaj kontraŭstaroj. En la 1980-aj jaroj la landa registaro komencis
batalon kontraŭ krimaj grupoj, kiuj regis la neleĝan eksporton de narkotaĵoj. La
nuna Panamo estis parto de Kolombio ĝis 1903, kiam ĝi sendependiĝis sub la
pafiloj de Usono, kiu deziris konstrui grandan kanalon tra ĝia teritorio.

La ĉefaj eksportaĵoj de Kolombio estas kafo, perloj, nafto, karbo, floroj kaj
smeraldoj. La Malneta Enlanda Produkto de Kolombio estas 87 miliardoj da usonaj
dolaroj, do po 1.910 $ porkape.

Per ĝiaj insuloj Sankta Andreo, Providenco kaj Sankta Katalino (kiuj apartenas
al la provinco Sankta Andreo kaj Providenco) kaj per la akvoj, kiuj aldoniĝas al
la kontinenta teritorio en la Kariba Maro, Kolombio havas limojn ankaŭ kun
Honduraso, Nikaragvo, Kostariko, Panamo, Haitio kaj Dominiko. Inkluditaj la
maraj kaj submaraj akvoj kiuj apartenas al la lando en la Pacifiko kaj la
Karibo, marstrio de 19 km² sur ĉiu marbordo (alkalkulitaj la insuloj), el kiuj
339.500 km² estas de la Pacifiko kaj 589.160 de la Karibo, la totala areo estas
2.070.408 km². La lando havas 1.141.748 km² da kontinenta areo. La ĉefurbo estas
Bogoto (Santafé de Bogotá), kiu estas ankaŭ ĝia plej granda kaj enloĝata urbo.

La plej karakteriza topografia elemento de Kolombio estas la montaro Andoj,
situanta en la centra kaj okcidenta partoj de la lando, kiu etendiĝas denorde
suden tra preskaŭ ĝia tuta longeco. La Andoj kunformiĝas per tri ĉefaj
montoĉenoj paralelaj inter si: la Orienta Montoĉeno, la Centra Montoĉeno kaj la
Okcidenta Montoĉeno. Sur la kariba marbordo troviĝas izolita montara sistemo
konata kiel la Neĝohava Montoĉeno de Sankta Marta, kies plej altaj punktoj estas
la vertoj Kristoforo Kolumbo (5.776 m) kaj Simono Bolivaro (5.535 m).

En la Centra Montoĉeno troviĝas kelkaj vulkanaj montpintoj, kiuj kunformas la
Nacian Parkon de La Neĝmontoj (Neĝmonto de Tolimo 5.616 m; Neĝmonto Ruiz, 5.400
m; kaj Sankta Isabelo) kaj la Nacia Parko de la Neĝmonto Ŭila (Huila), de 5.750
m.

Oriente de la Orienta Montoĉeno, kies plej alta punkto estas la neĝo-kovrita
montaro Kokuj’ (Cocuy) (5.493 m), troviĝas grandaj vastecoj de malaltaj varmegaj
terenoj, malmulte loĝataj kaj nur parte esploritaj de petrolaj kompanioj. La
norda parto de tiu ĉi regiono estas kovrita de ĝangalo kun abunda vegetaĵaro
drenata de la riveroj Kaketa’ (Caquetá), Vaŭpes’ (Vaupés) kaj Putumajo
(Putumayo) (tiu ĉi lasta estas natura landlimo kun Ekvadoro kaj Peruo). La norda
parto de la regiono, de plej granda areo, estas formita de enormaj ebenaĵoj
konataj kiel "Los Llanos", kaj estas trakurata de la riveroj Araŭka (Arauca)
(kiu estas la natura landlimo kun Venezuelo), Meta’ (Meta) kaj Gŭavjaro
(Guaviare).

Ene de la montoĉeno troviĝas altebenaĵoj, la plej granda parto el ili situantaj
je pli ol 2.438 m de alteco, kaj fruktodonaj valoj drenataj de la ĉefaj riveroj
de la lando. La rivero Magdaleno (Magdalena) estas la plej grava de Kolombio; ĝi
fluas norden inter la Orienta kaj Centra Montaroj, trairante preskaŭ la tutan
landon, kaj enfluante en la Kariban Maron proksime de la urbo Barranquilla, post
deiro de ĉirkaŭ 1.540 km. La rivero Kaŭko (Cauca) ankaŭ estas grava rivero kaj
transport-rimedo; ĝi fluas norden inter la Centra kaj Okcidenta Montaroj, kaj
kuniĝas kun Magdaleno proksimume 320 km antaŭ ol alveni al la Kariba Maro.
Okcidente de la Okcidenta Montoĉeno kuras la rivero Atrato, kiu trairas la
humidan ĝangalon de la pacifika regiono; ĝi estas la ĉefa vojo de transporto en
la regiono, kaj ĝi enfluas en la golfon Urabao (Urabá), en la Kariba Maro. Al la
okcidenta baseno ĉe la Pacifiko apartenas, inter aliaj, la riveroj Sankta Johano
(San Juan), (proponata kiel rivera vojo por kuniĝi kun Atrato kiel vojo
atlantik-pacifika) kaj Patia, kiu formas la kavaĵ-regionon Patia, kiam ĝi
trairas la Okcidentan Montaron antaŭ ĝia elfluiĝo en la Pacifikon.

Kolombio situas komplete en la varmega terzono, meteorologia esprimo kiu nomas
la areon de la tersurfaco inter la tropiko de Kankro kaj la tropiko de
Kaprikorno. Spite de tio, la klimato varias laŭ la surmarnivela alteco. La
malaltaj marbordaj regionoj kaj la kavregionoj de la valoj de Patia kaj
Magdaleno havas varmegan klimaton, kun jaraj temperaturoj, kiuj atingas averaĝon
de 24 ĝis 26,7 °C.

Dum la jaro alterniĝas periodoj de tri monatoj de pluvo kaj tri monatoj sen
pluvo (somero). Laŭlonge de la pacifika marbordo la pluvfalo estas tre abunda
kaj ĝi povas atingi 12.000 mm jare; en Bogoto la kvanto de pluvo kolektita jare
estas 1.060 mm kaj en Barranquilla 800 milimetroj. En la duoninsulo Gŭaĥira
(Guajira), kiu limas kun Venezuelo, la pluvo atingas nur 300 mm jare. En la
deklivoj de la Orienta Montaro ĝenerale estas seka vetero.

La mineralaj rimedoj de la lando estas variaj kaj abundaj. Kolombio estas la
unua produktanto en la mondo de smeraldoj kaj havas konsiderindajn mineralajn
rezervojn konsistantaj el petrolo kaj natura gaso, karbo, oro, arĝento, fero,
salo, plateno kaj uranio.

La flaŭro kaj faŭno de Kolombio estas tiel variaj kiel ĝia topografio. Laŭlonge
de la kariba marbordo kreskas manglaroj kaj kokosarboj. De la marnivelo ĝis
5.000 m, estas multaj arbaroj, kiuj okupas entute 50 milionojn da hektaroj
(496.010 km², 47,8% el la totala areo), en kiuj oni trovas arbojn komerce
profiteblajn, kiel mahagono, palosanto*, kverko, jugland-arbo, cedro, pino kaj
kelkajn variojn de bálsamo*. Inter la tropikaj plantoj oni inkludas: kaŭĉuko,
chicle*, kino, vanilo, sarsaparilo, absinto, goma de copal*, ipakakuano, fabo
tonka kaj fazeolo kastora. Aliaj plantoj propraj al la lando estas: la
frajlejo*, la oca* kaj la tagua*.

Inter la sovaĝaj bestoj oni trovas la plej grandajn mamulojn de Sudameriko, kiel
la jaguaron, la pumon, la tapiron, la pekarion (pecarí), la formikurson, la
kariakuon (cariacú), la mielurson, la bradipon, kaj kelkajn specojn de simioj,
kiel la simion ĉukuta (chucuto). La lacertojn, kiuj antaŭe abundis laŭlonge de
la ĉefaj riveroj, oni ĉazis intense; pro tio ili nuntempe malabundas. En la
tropikaj regionoj loĝas multaj varioj de serpentoj. Inter la plej elstaraj
birdoj menciendas la kondoro, la vulturo, la tukano, la psitako, la paŭĥilo
(paujil), la cikonio, la tento (tente) kaj la kolibro.

Kolombio havas fruktodonajn malaltajn valojn dediĉatajn al brutarbredado kaj
agroindustrio, kaj deklivojn de la montaroj uzatajn por kultivoj de meza
grandeco, kaj altajn ebenaĵojn dediĉatajn al agrokulturo kaj paŝtado. En 1999
oni kalkulis je 4 milionoj da hektaroj la terenon dediĉatan al kultivoj, tio
estas, 4,2% el la landa areo. En la amazonia regiono kaj en la ĝangaloj de la
provinco Ĉokoo (Chocó) de la pacifika regiono oni uzas ankoraŭ arkaikajn
metodojn kultivi per fortranĉo kaj bruligado.

La vastaj pluvĝangaloj de Kolombio, kiuj kovras 47,8 % el la lando, aperas inter
tiuj kun pli granda biologia diverseco en la mondo. Kvankam Kolombio okupas nur
ĉirkaŭ dekonon da la areo de ĝia najbaro Brazilo, ĝi havas preskaŭ la saman
kvanton da bestaj specioj. Kolombio aperas inter la dek unuaj landoj en la mondo
rilate al biologia diverseco. Oni pensas, ke Kolombio enhavas ĉirkaŭ 10% el la
flaŭro kaj faŭno de la mondo kombinitaj kaj inkludas multajn specojn minacatajn
aŭ ekzotikajn. La lando estas la unua en la mondo per ĝiaj 1.695 malsimilaj
specoj de birdoj. Ĉokoo en Kolombio estas unu el la regionoj plej riĉaj en la
mondo pro botanika diverseco. Inter 1990 kaj 1995, oni senarbarigis ĉirkaŭ 1,3
milionojn da hektaroj de tero en Kolombio, kvankam la plej granda parto el la
arbaroj de la lando restas neekspluatataj. Estas maloftaj la klopodoj revigligi
la arbarojn kiujn oni ekspluatas komerce.

Kolombio protektas 9 % (1977) el sia teritorio kiel naciajn parkojn kaj aliajn
naturajn rezervejojn. Spite de tio, estas tre malfacile kontroli kelkajn el tiuj
terenoj, pro la ĉeesto de narkotikistoj. Ĉirkaŭ 4,2 % el la teritorio de
Kolombio havas konstantan kultivadon. La nura uzado de pesticidoj provokis
damaĝon al la grundo; la uzado de fruktodonigaj kemiaĵoj kreskis je 3 % inter
1994 kaj 1997. Aliaj agrokulturaj kutimoj, krom la senarbarigo, kontribuis al la
degenerado de la grundo. Kolombio estas membro de traktatoj pri biodiverseco,
klimata ŝanĝiĝo, specoj en danĝero malaperi, konservado de mara vivo kaj
tropikaj arbaroj.

La kolombia loĝantaro estas rezulto de miksado inter la hispanoj kaj eŭropanoj
kiuj konkeris kaj koloniigis la teritorion de la 16-a ĝis la 19-a jarcento, la
afrikanoj (nigruloj) importitaj kiel sklavoj ekde la 17-a jarcento ĝis la
komenco de la 19-a, kaj la praloĝantoj amerikaj (indiĝenoj). Ekde la 19-a
jarcento kaj dum la 20-a la enmigrado de araboj, speciale al la kariba marbordo
kaj la insulo Sankta Andreo, estis ĉiujare pli grava. En la diversaj regionoj de
la lando oni povas vidi (krom la originaj indianoj, negroj kaj blankuloj) tri
grupojn: mestizojn (miksaĵo indiĝen-blanka), mulatojn (miksaĵo nigra-blanka),
kaj zambojn (miksaĵo indiĝena-nigra). La plej granda parto de la loĝantaro de la
lando, kiu loĝas en la deklivoj de la montaroj kaj en la altaj ebenaĵoj, estas
mestiza. En la kariba marbordo ĉefas mestizoj kaj mulatoj, kaj en la pacifika
marbordo elstaras mulatoj kaj zamboj. 2,7 % el la loĝantaro postulas aparteni al
indiĝena etno aŭ al nigra grupo, kaj per tio ili havas specialajn rajtojn
(terposedo, edukado, politika partopreno) rekonatajn en la konstitucio de 1991.

Laŭ la lasta elnombrado farita de la kolombia Nacia Administra Sekcio pri
Statistiko (hisp. mallongigo: DANE) -farita ekde la 22a de Majo de 2005 kaj kies
precipaj rezultatoj estis publikigitaj la 19a de Majo de 2006- la loĝantaro de
Kolombio estas 41.242.948 homoj, kaj la nombro de kolombianoj loĝantaj
eksterlande estas 3.331.107 homoj.

La oficiala lingvo estas la hispana. Oni parolas pli ol 60 indiĝenajn
dialektojn, kiuj devenas de la lingvistikaj familioj araŭak’ (arawak), karib
(kariba), chibcha (ĉibĉa) kaj orienta tukano.

Laŭ la 10-a artikolo de la nacia konstitucio, la oficiala lingvo en la tuta
lando estas la hispana, tamen la indiĝenaj lingvoj estas oficialaj en ĝiaj
teritorioj.

En la insuloj de Sankta Andreo, Providenco kaj Sankta Katalino la angla ankaŭ
estas oficiala lingvo kaj ĝi estas parolata de preskaŭ la tuta loĝantaro samkiel
la hispana, ankaŭ tie estas oficiala kreola lingvo nomata "Sankt-andrea kreola".

La konkordato de 1973 donis privilegian pozicion al katolikismo; ĉirkaŭ 95% el
la kolombianoj estas katolikaj. Tamen, la konstitucio de 1991 starigis la
liberecon pri kulto. Ekzistas malgrandaj minoritatoj de protestantoj, judoj kaj
aliaj religioj.

La ĉefaj universitataj centroj publikaj kaj privataj estas la Nacia Universitato
de Kolombio, starigita en 1867 kaj kun sidejoj en Bogoto, Medeĝino, Manizaleso,
Palmiro, Leticio kaj la insulo de Sankta Andreo; la Universitato de Antjokio en
Medeĝino, la plej antikva de la lando, fondita en 1801; la Universitato de Valo
en Kalio; la Universitato de La Andoj kaj la Pontifika Universitato Javeriana,
ambaŭ en Bogoto, kaj la Industria Universitato de Santandero en Bukaramango.

En Kolombio oni parolas pri kelkaj kulturaj regionoj, en kiuj la indiĝena, nigra
kaj eŭropa (speciale hispana) influoj estas diversaj. La mestizigo permesas
paroli pri marbordaj kulturoj, deklivaj kulturoj kaj kulturoj de la altebenaĵo.
Studemuloj parolas pri antjokia aŭ montarana kulturo, santandera aŭ novhispana
kulturo, anda kulturo aŭ kulturo de intensa akulturado*, nigra aŭ
nordamarborda-rivera-minregiona kulturo kaj kulturoj aŭtente indiĝenaj
disetendiĝintaj tra la tuta nacia teritorio (ekzistas 65 etnoj rekonataj en la
lando). En la regionoj de ebenaĵoj de la orienta parto nun estas kunformiĝanta
la ebenaĵa kulturo. Rilate al la vestaĵoj, la loĝejoj, la manĝaĵoj, la religio,
kaj ĝenerale, rilate al la moroj, oni povas kapti la malsimilecon de
socikulturaj grupoj pro la kontakto efektivigita dum la lastaj jaroj. Kolombio
havas kontinentan tradicion, se temas pri pensuloj kaj verkistoj; oni devas
elstarigi jenajn nomojn inter aliaj: José Asunción Silva, Rafael Pombo, José
Eusebio Caro, Gregorio Gutiérrez González, José Eustasio Rivera, Luis Carlos
López, Porfirio Barba, León de Greiff, Guillermo Valencia, Jorge Rojas, Eduardo
Carranza, Baldomero Sanín Cano, Pedro Gómez Valderrama kaj Germán Arciniegas.

Inter la plej elstaraj kolombiaj verkistoj troviĝas la romanisto de la 19-a
jarcento Jorge Isaacs kaj, en la 20-a jarcento, la poeto kaj romanisto Álvaro
Mutis, gajninto de la Premio Princo de Asturias pri la Verkado en 1997, kaj la
romanisto Gabriel García Márquez, Nobelpremiito en 1982.

La Nacia Biblioteko de Kolombio, situanta en Bogoto, havas ĉirkaŭ 700.000
volumojn; ekzistas bibliotekoj ankaŭ en la urbetoj kaj vilaĝoj de la tuta lando.
La ĉefaj muzeoj situas en la ĉefurbo. La Nacia Muzeo enhavas kolektojn kiuj
rakontas la hispanan konkeron kaj la kolonian periodon. La Nacia Muzeo pri
Arkeologio elmontras ilarojn, skulptaĵojn en ŝtono, teksaĵojn, oraĵojn kaj
aliajn objektojn kiujn oni trovis en la tuta nacia teritorio. La fama Muzeo pri
Oro montras gravan kolekton de objektoj antaŭhispanaj faritaj el oro de la
diversaj indiĝenaj kulturoj.

Muziko de Kolombio: Bambuko , Sanĥuanero , Valjenato , Horopo , Kumbjo , Ĉampeto
, Torbeljino, Abozao, Bujerengo, Poro, Ĉoka Son', Kalipso, Pasiljo, Gvabino,
Kurulao, .

Kolombio estis ĝis antaŭ nelonge kaj dum jardekoj lando ĉefe agra, kun ekonomio
kiu dependis tradicie de la kafo. Ĉirkaŭ 27% el la aktiva loĝantaro sin dediĉas
ankoraŭ hodiaŭ al agrokulturo, ĉefe al kultivado de kafo, banano, kotono, rizo,
sukerkano kaj panelkano, maizo, terpomo, sorgo, platano kaj floroj. Ĝi
pligrandiĝis al ĉerpado de petrolo, karbo kaj oro. Aliflanke konserviĝas la
produktado de smeraldoj. Sammaniere disvolviĝas la birdkulturado, la mara
fiŝkaptado kaj la leĝera kaj peza industrioj kun fortaj investoj de eksterlandaj
kapitaloj. La bruta interna produkto en 2000 estis 81.283 milionoj da dolaroj,
kio signifas po 1.920 dolarojn por kapo.

La kafo estas la ĉefa kultivo. Post Brazilo, Kolombio estas la dua produktanto
en la mondo kaj la unua en la produktado de fajna kafo. Oni kultivas ĉefe en la
deklivoj de la montaroj inter 914 m kaj 1.828 m de alteco, ĉefe en la provincoj
Kaldaso (Caldas), Antjokio, Kundinamarko, Norda Santandero, Tolimo, Santandero,
Risaraldo kaj Kindio. En preskaŭ miliono da hektaroj oni trovas pli ol 150.000
kultivejojn de kafo, ĝenerale malgrandajn. En 2001 la prokuktado estis 700.000
tunoj, la plej granda parto el ili eksportiĝis al Usono.

Aliaj konsiderindaj kultivoj estas: sukerkano, rizo, banano, tabako, kotono kaj
tropikaj kaj duontropikaj floroj. Kelkaj malpli gravaj kultivoj konsistas el
cerealoj, legomoj kaj larĝa diverseco de fruktoj. Oni ankaŭ kultivas plantojn,
kiuj produktas pita*, henequén* kaj kanabon, kiujn oni uzas en la fabrikado de
ŝnuroj kaj kostaloj (sakoj faritaj el fibroj). En 2001, la brutaro konsistis el
28,3 milionoj da bovoj, 2,8 milionoj da porkoj, 2,2 milionoj da ŝafoj kaj 2,5
milionoj da ĉevaloj.

La forsta areo situas precipe en la kolombia Amazonio, en la pacifika marbordo,
la regiono de Katatumbo (en la landlimo kun Venezuelo) kaj en kelkaj regionoj de
forstoj en la altaj kaj mezaj deklivoj de la riveroj Magdaleno kaj Kaŭko. La
jara produktado de ligno estas 17,8 milionoj da m³. La plej granda parto el la
ligno estas uzata en la industrio, bruligado, la meblaro kaj aliaj sektoroj.

En la marbordaj akvoj kaj en multaj riveroj kaj lagoj estas larĝa diverseco de
fiŝoj, inter kiuj elstaras: truto, tarpón*, pez vela*, blanquillo*, jaiba*,
mojarra* kaj tinuso. La jara kaptado en 1997 estis 199.227 tunoj, el kiuj
preskaŭ duono korespondis al fiŝoj de sensala akvo.

Petrolo kaj oro estas la ĉefaj mineralaj produktoj. Oni ĉerpas konsiderindajn
kvantojn da aliaj mineraloj, kiel arĝento, smeraldoj, plateno, kupro, nikelo kaj
ankaŭ de natura gaso kaj de karbo. Unu el la karbominoj pli elstaraj estas tiu
de Cerrejón, la Gŭaĥiro. En 1999 oni produktis ĉirkaŭ 32,8 milionojn da tunoj da
karbo kaj 5.097 milionojn da (ĉu tunoj ?) da natura gaso en la tuta jaro. La
petrola industrio estas sub kontrolo de nacia kompanio kaj de kelkaj koncesioj
al eksterlandaj kapitaloj. La produktado de kruda petrolo koncentriĝas en la
valo de la rivero Magdaleno, je proksimume 645 km fore de la kariba maro, kaj en
la regiono situanta inter la Orienta Montaro kaj Venezuelo; la jara produktado
estas 301.695.500 bareloj. En Kolombio ekzistas kelkaj rafinejoj, inter kiuj
elstaras tiu situanta en Barankabermeĥo (Barrancabermeja), krom tiuj situantaj
en la golfo de Moroskijo (Morrosquillo) kaj Kartageno.

La mineralekspluatado de oro jam ĉeestas ekde antaŭhispanaj tempoj, kaj
disvolviĝas ĉefe en la provincoj Antjokio kaj, malpli intense, en Kaŭko,
Kaldaso, Narino, Tolimo kaj Ĉokoo. Kolombio estas la unua produktanto de oro de
Latina Ameriko, kun dumjara produktado de 19.000 kg en 2000. La ĉefaj
mineralekspluataj centroj pri smeraldoj estas la minejoj La Muzo kaj Ĉivoro
(Chivor). Aliaj mineralaj produktaĵoj estas: fero, arĝento, plateno, plumbo,
nikelo, kalkoŝtono, sulfuro, gipso, dolomito, marmoro, feldspato, argilo kaj
kaolino, siliko kaj kvarco, tera salo kaj mara salo.

La industrio, stimulita en la jardeko de 1950 per starigo de tre altaj impostoj
sur la importado, estas kunformata ĝenerale de entreprenoj malgrandskalaj kiuj
produktas por la nacia kaj precipe anda merkato. Ĉiuj kune reprezentas 20% el la
ĉiujara produktado. Ankaŭ havas grandan gravecon la industriejoj, kie oni
produktas ŝpinadojn (???) el kotono, situantaj ĉefe en la urboj de Barranquilla,
eso kaj Medeĝino. Aliaj elstaraj industrioj estas tiuj dediĉataj al farado de
manĝaĵoj, produktoj de tabako, fero kaj ŝtalo, kaj transportaĵoj, same kiel la
eldona industrio. La kemiaj produktoj estas havantaj kreskantan apogon, same
kiel la ŝuproduktado, la tekstila industrio kaj la petrola. Oni faras ĉapelojn
el palmo kaj kristalaĵojn.

La kolombia politiko de ekonomia malfermeco, disvolviĝanta de la komencoj de la
jardeko de 1990, centriĝas ĉefe en la liberigado de la ekstera komerco, kiu
produktis gravajn efikojn en la nacia industrio pro reestrukturiĝo, moderniĝo,
aliancoj, kunfandiĝoj, vendadoj al internaciaj konsorcioj, eniro de kapitaloj,
modifo de la financa strukturo kaj akceligado de la infrastrukturo por potencigi
la landon kiel platformo konkurpova je internacia nivelo. La eksportado de
hejtaĵoj estis en 1999 40,6% el la tuta eksporto; tiuj de manfaritaj produktoj,
29,7%; kaj tiuj de manĝaĵoj, 23,8%; tiuj ĉi lastaj en 1980 reprezentis 71,8% el
la kolombia eksportado.

La lando havas multajn hidroelektrajn instalaĵojn, kiuj generas 72,71% el la
elektra produktado. En 2001 la tiujara produktado estis 42.992 milionoj da KWh.
La ĉefaj hidroelektraj sistemoj troviĝas en Antiokio, Kundinamarko, Ŭilo kaj
Tolimo. En la provinco Bojakao elstaras la hidroelektra centro Ĉivoro kaj en
Antiokio tiu de Gŭatapeo, la plej granda el la lando.

La kolombia monunuo estas la peso, dividita en cent centavojn (2.504,24 pesoj
egalis al 1 usona dolaro en 2002, kun averaĝa jara devaluto inter 5% kaj 6%). La
Banko de la Respubliko estas la ununura emisianto de mono kaj la regulilo de la
mona politiko de la lando, sendepende de la ŝtata registaro. En Kolombio aktivas
pli ol 25 bankaj komercaj institucioj, krom la registaraj bankoj kaj aliaj
financaj institucioj oficialaj kaj duonoficialaj. La merkato de devizoj troviĝas
en Bogoto, Medeĝino kaj Kalio.

La politiko de malfermo de la kolombia ekonomio, progresanta de la komenco de la
jardeko de 1990, centriĝas ĉefe en la liberigo de la ekstera komerco, kio
produktis gravajn efikojn en la landaj industrioj rilate al restrukturigo,
renovigo, modernigo, aliancoj, kunigoj, vendoj al internaciaj konsorcioj, eniro
de kapitaloj, modifo de la financa strukturo kaj akceligo de konstruaĵoj de
infrastrukturo por potencigi la landon kiel konkurencan platformon internacie.
La eksportoj de hejtaĵoj (karbo kaj petrolo) estis en 2002 35,9% el la totala
eksportado; tiuj de manfaritaj produktoj, 37,8%; kaj tiuj de manĝaĵoj, 18,5%
(kafo: 8,14%); tiuj ĉi lastaj en 1980 reprezentis 71,8% el la kolombiaj
eksportadoj. (ripetita, supra alineo)

La poreksportaj cellandoj estas Usono (preskaŭ 50%), la Anda Komunumo kaj la
Eŭropa Unio. Oni importas ĉefe metalajn kaj kemiajn produktaĵojn (60%) kaj la
deveno koincidas kun la landoj, al kiuj oni eksportas. Usono estas la ĉefa
komerca partnero de Kolombio, sekvata de Germanio, Brazilo, Nederlando, Belgio,
Luksemburgio, Argentino, Ĉilio, Meksiko, Japanio kaj Venezuelo. En 2002 oni
kalkulis, ke la valoro de la tiujaraj eksportoj estis 11.897 milionoj da usonaj
dolaroj kaj de la importoj 12.690 milionoj da dolaroj.

En la tuta montara teritorio, kie troviĝas la plej granda kvanto da loĝantoj de
la lando, ekzistas ampleksa voja reto, kun ŝoseoj, kiuj ebligas la trasporton de
vehikloj por leĝera kaj peza kargo. Ne ekzistas vojoj konstruitaj laŭ perfektaj
normoj (kompare kun la eŭropaj aŭ usonaj ŝoseoj), sed oni povas aserti ke ili
permesas la komunikadon inter la diversaj vilaĝoj kaj urboj de la lando. Pli ol
90% el la municipoj enretiĝas per tiuj ŝoseoj.

Iliaflanke, la Ebenaĵoj kaj la amazona ĝangalo, kiuj kovras proksimume la alian
duonon de la lando, komunikiĝas per rivera transporto, kelkaj teraj vojoj kaj
vasta reto de malgrandaj flughavenoj kaj ekflugejoj. La aera transporto estas
tre grava por la lando, ĉar ĝi kunigas la ĉefajn urbajn centrojn kun mezaj kaj
malgrandaj lokoj de ekonomia graveco.

La neebena tereno de Kolombio kaŭzas, ke la konstruo de ŝoseoj kaj vojoj estas
tre multekosta. Kolombio havas 3.154 km da fervojoj, ŝtatigitaj en 1954 kaj nun
neuzataj, krom por transporto de varoj. La plej granda parto el la ŝtataj
fervojoj estis linioj, kiuj aliris al la rivero Magdalena, la ĉefa arterio de
transporto de la lando dum la 19-a jarcento kaj bona parto de la 20-a jarcento,
ĉar la Rivero estis navigebla laŭlonge de preskaŭ 1.000 km ekde la enfluejo. La
ŝoseoj sumas 112.988 km kaj kunformas parton de aŭtovojo kiu kunigas Karakason,
la Venezuelan ĉefurbon, kun Kito, la ĉefurbo de Ekvadoro, tra Bogoto kaj aliaj
kolombiaj urboj. En Kolombio la aera transporto komenciĝis en 1919 kaj nun
kelkaj naciaj kaj internaciaj kompanioj servas la landon. En 1946 Kolombio,
Venezuelo kaj Ekvadoro interkonsentis starigi la Komercan Ŝipkompanion
Grand-Kolombia, kvankam Venezuelo retiriĝis en 1953. (La kompanio, unu el la
plej bonaj kaj prosperaj el Ameriko, bankrotis iom post la starigo de la
Ekonomia Malfermo en la 90-aj jaroj. La tradukisto de tiu ĉi artikolo,
eksmaristo de la Grand-Kolombia, propraokule devis suferi tiun bedaŭrindaĵon. La
ĉefaj havenoj estas Buenaventura, Tumaco, Sankta Marta, Barranquilla kaj
Kartaĥeno.

En Kolombio la nacia ekzekutiva povo kuŝas en prezidento kiun oni elektas per
rekta popola voĉdono kaj kiu povas efektivigi sian postenon dum kvar jaroj.

Nuntempe (2010.08—2014.08) la prezidento estas Juan Manuel Santos, kiu estis
elektita en la dua elekta rondo je la 20a de Junio de 2010, per 70% de la
voĉdonoj, por la periodo: 2010.08—2014.08.

Ĉiujn 24 membrojn de la Supera Kortumo pri Justico elektas la antaŭaj(?)
ĉefjuĝistoj. La justica sistemo formiĝas ankaŭ de la superaj kaj nesuperaj
distriktoj, kaj provincaj kaj municipaj juĝejoj. Ekzistas krom tio du justicaj
instancoj: la Konsilantaro de la Ŝtato, kies devo estas kontroli la ŝtaton, kaj
la Konstitucia Kortumo, kies misio estas kontroli la plenumon de la konstitucio
de 1991. La konstitucio malpermesis la ekstradicion de naciuloj, sed reformo de
1996 permesis ĝin denove, kun antaŭkondiĉoj kaj sen retroaktiveco por kiuj jam
subiĝis al la kolombia justico, malgraŭ ke oni deliktu en aliaj landoj de la
mondo (ĉefe rilate al trafiko de narkotikaĵoj). La mortpunon malpermesas la
Kolombia leĝaro.

Kolombio havas politikan sistemon relative liberan kaj malferman, en kiu
partoprenas bona nombro da partioj. La plej membrohavaj estas tradicie la Socia
Konservativa Partio, favora al plifortigo de centra registaro kaj al intima
rilato kun la katolika eklezio; kaj la Liberala Partio, favora al la plifortigo
de lokaj registaroj kaj al la disigo inter la eklezio kaj la ŝtato. La
lastatempa ideologia tendenco de la unua alproksimiĝas al la kristan-demokratio
eŭropa, dum la liberalismo simpatias kun la soci-demokrataj kurentoj. Ambaŭ
rekonas ke la katolika eklezio estas grava forto institucia, speciale por trovi
vojojn kiuj forigu la politikan kaj socian perforton kiun suferas la nuna
kolombia socio.

Inter 1958 kaj 1974 la liberaluloj kaj la konservativuloj estis la nuraj
laŭleĝaj grupoj, pro la konstitucia reformo de 1957, kiun oni elpensis por
malaktivigi la fortan kontraŭstaron inter ili. Sub tiu akordo, kiun oni nomis
Nacia Fronto, ĉiu partio havis ekzakte la saman nombron da postenoj en la leĝiga
ĉambro, en la ministraro kaj en aliaj instancoj, kaj la prezidenteco alterniĝis
inter la gvidantoj de tiuj du partioj.

Dum la jardeko de 1980 la liberaluloj havis la plimulton en ambaŭ ĉambroj de la
parlamento. La situacio konserviĝas, ĝenerale, senŝanĝa. En la elektoj de marto
de 1994, la gerila grupo Movado 19 de Aprilo (M-19), kiu en la elektoj de 1990
aperis kiel la tria politika forto sub la nomo Demokratia Alianco Movado 19-a de
Aprilo (AD M-19), suferis seriozan elektan baton. La Patruja Unuiĝo, alianco de
maldekstremaj grupoj gvidataj de la Komunisma Partio (fondita en la jardeko de
1930), suferis la murdon de multaj el ĝiaj sampartianoj kaj iom post iom perdis
elektan peson ĝis preskaŭ malaperi el la nacia scenejo. Aliaj politikaj movadoj
kun elekta pezo nuntempe estas: Nova Forto Demokratia, Nacia Konservativa
Movado, Progresema Forto de Kuraĝo – ili ĉiuj el konservativa origino – la
organizaĵo de extrema dekstro Forto Kolombio – de antaŭnelonga apero – kaj
Alternativo Vivo, kiu kunigas grupojn kaj sendependajn gravulojn.

En 2005 estis fondita la Socia Partio de Nacia Unueco, ankaŭ nomata 'Partio de
la U', konsistigita plejparte el politikistoj kiuj apartenis al la Liberala
Partio kaj forlasis ĉi-lastan por subteni la politikon de la prezidento Álvaro
Uribe Vélez.

La 2-an de oktobro de 2009, oficiale naskiĝis la Verda Partio, kies prezidenta
kandidato en 2010 estis Antanas Mockus.

En balotelektoj por la prezidenta periodo de 2010.08.07 ĝis 2014.08.07 la
kandidato de tiu ĉi partio, Juan Manuel Santos, estis elektita prezidanto per
9,004,221 voĉdonoj (= 69.05% el la validaj voĉdonoj).

La niveloj de publika sano pliboniĝas, malgraŭ tio ke la nombro de kuracistoj
estas ankoraŭ nesufiĉa (po unu por 1.090 loĝantoj). La plej granda parto el la
kuracistoj de la lando laboras en la grandaj urboj. Kolombio havas preskaŭ 750
hospitalojn kaj 860 sanatoriojn. La espero de vivo estas de 67,6 jaroj por la
viroj kaj 75,4 jaroj por la virinoj (laŭ kalkuloj por 2004). La malario kaj
flava febro estas ankoraŭ endemiaj malsanoj en kelkaj regionoj de la lando. La
plej granda parto el la industriaj laboristoj havas sistemon de Socia Sekureco,
kiu donas servojn de porpatrina kaj denta helpo, asekuron kontraŭ akcidentoj,
pagojn por kompensigo kaj kripligo al la laboristoj kaj pensiojn por emeritiĝo.
La sistemo subtenas sin finance pere de kontribuoj de dungistoj, dungitoj kaj la
registaro.

1. FARK - 18.000 soldatoj - gerila armeo, maldekstrema, origine stalinisma. 2.
ELN - 4.500 soldatoj - gerila armeo, maldekstrema, origine inspirita de la
revolucio en Kubo. 3. AUK - 8.500 soldatoj - paramilitara, dekstrema, origine
por defendi sin kontraŭ la FARK, kiel ĝia nomo montras (la litero "A" estas
komenclitero de "Autodefensas" = "memdefendaj (grupoj)" en la hispana). Tiu ĉi
grupo estas malgrandiĝanta.

Plej oftaj krimoj de tiuj tri grupoj estas: Kokaintrafikado, forkaptado kaj
ostaĝigado (FARK estas la plej ostaĝiganta grupo en la mondo, kun miloj da
ostaĝoj), atencoj kaj murdoj de multaj homoj (ekde eminentuloj kiel juĝistoj kaj
politikistoj ĝis ordinaraj popolanoj), monĉantaĝo, faligado de
elektrokablo-surportaj turoj (kun ĝia respektiva dumplurtaga senelektrigo de
vilaĝoj kaj ekonomiaj perdoj), atakoj al vilaĝo (ofte per nekonvenciaj armiloj
kiel eksplodigo de brulgasujoj; tiele ili mortigis 119 homojn interne de
preĝejo, en Majo de 2002, en la vilaĝo Boĥajao "Bojayá"), minacado de homoj kiuj
estas devigataj forlasi siajn loĝejojn, propraĵojn kaj vilaĝojn, semado de
eksplodminoj, frakasigo de nafto-duktoj (kun iliaj respektivaj malekologia
domaĝo al naturmedio kaj ekonomiaj perdoj), bombatako al pontoj, eksplodigo de
ĉiaformaj imageblaj bomboj: dom-bomboj, pilko-bomboj, biciklo-bomboj, kaj eĉ
kadavro-bomboj.

Tiaj agadoj kaŭzis: malstimulon por ekonomia investo, bremson de la sociekonomia
disvolvado; grandegan doloron, ekzemple al ostaĝoj kaj ties gefamilianoj kaj
geamikoj; multajn vunditojn kaj kripligitojn; malstimulon por turismo ne nur el
eksterlando sed ankaŭ la enlanda; fifamo pri Kolombio en eksterlando.

Po ĉirkaŭ 3.500 homoj mortas en la milito jare. Dum la nacia armeo dependas de
impostoj por sia enspezo, la tri terorismaj grupoj aĉetas armilojn per kokaino
(kaj ankaŭ per nafto, oro kaj smeraldoj). Strategie grava estas la valo de la
Atrato en la nordokcidento, kiu kunigas la Kariban Maron kaj la Pacifikon. Tra
la valo, fluas la komerco inter kokaino kaj armiloj. Prezidento Andrés Pastrana
Arango (1998-2002) cedis al FARK teritorion tiom grandan kiom Svislando
(42.000 km²), kiu enhavas ĝangalon, montaron kaj ebenaĵon, en la mezo de la
lando por trakti pri paco. Sed, post jaroj da sensukcesa interparolo, li
reprenis la teritorion kaj pligrandigis la armeon.

Usono donas monon al Kolombio por batali kontraŭ la ŝakrado de narkotaĵoj, monon
kiun Kolombio laŭvice elspezas por detrui la kampojn de kokao de FARK por
malhelpi ĝian produktadon de kokaino.

Tamen, ekzistas kritikoj kontraŭ la kolombia armeo pro plurfoja malobeado de la
homaj rajtoj, ĉefe dum la prezidenteco de Alvaro Uribe Velez, kiam la armeo
pafis milojn da senkulpuloj kaj diris ke ili estis gerilanoj mortigitaj dum
batalo. la plejmulto da mortigitoj estis personoj el etaj vilaĝoj.

Ankaŭ gravuloj de la armeoj estis rilatigitaj kun koruptado, murdado kaj eĉ
kunlaborado kun la gerilanoj. Kelkaj el tiuj gravuloj estis enkarcerigitaj, kiel
Mauricio Santoyo, eks-Generalo de la nacia polico kaj estro pri sekureco de la
eks-Prezidento Alvaro Uribe, Santoyo estis ekstradiciita al Usono pro kunlabori
kun la UAK-gerilo. Oni ankoraŭ sploras ĉu la eks-Prezidento Alvaro Uribe kaj la
nuna Prezidento Juan Manuel Santos estas implikitaj ankaŭ en la kunlaborado kun
la ekster leĝaj geriloj.



https://eo.wikipedia.org/wiki/Hispana_lingvo

La hispana lingvo aŭ kastilia lingvo (hispane: Español, Castellano) estas
latinida lingvo origininta en la hispana historia regiono de Kastilio, kaj
nuntempe parolata ĉefe en Hispan-Ameriko kaj Hispanio.

La hispana lingvo estas oficiala en Hispanio, Hispanameriko (Argentino, Bolivio,
Ĉilio, Domingo, Ekvadoro, Salvadoro, Gvatemalo, Honduro, Kolombio, Kostariko,
Kubo, Meksiko, Nikaragvo, Panamo, Paragvajo, Peruo, Puerto-Riko, Urugvajo kaj
Venezuelo) kaj Ekvatora Gvineo. Krome, ĝi estas ankaŭ ofte parolata en Okcidenta
Saharo, norda Maroko, Andoro, Ĝibraltaro, Trinidado kaj Tobago, Kanado,
Germanio, Francio kaj Svislando. Laŭ la oficiala usona censo de 2000, 28,1
milionoj da usonanoj parolis la hispanan hejme. En la urbo de Hialeah (Florido),
ekz., 92 procentoj de la loĝantaro parolas la hispanan hejme. La hispana estis
iam vaste parolata en Filipinoj, sed nun de nur 0,01% de la loĝantaro. La
hispana estas unu el la ses oficialaj lingvoj de UNO (kun la ĉina, angla, rusa,
araba kaj la franca), kaj ankaŭ oficiala lingvo de la Eŭropa Unio kaj la Afrika
Unio. Ĝi estas unu el la fontoj de Interlingvao. Ĝi tamen apenaŭ influis
Esperanton rekte. Laŭ nombro de denaskaj parolantoj, ĝi estas la plej vaste
parolata latinida lingvo, sed laŭ internacieco kaj nombro de dualingvanoj, la
franca pli furoras: la franca estas regata kaj studata tra la mondo, sed la
hispana, ekster Ameriko, malpli ofte.

La hispana plej similas al la portugala kaj la kataluna: dum la portugala estas
la latinida lingvo de okcidenta Iberio, kaj la kataluna tiu de orienta Iberio,
la hispana estas tiu de la mezo, precipe de Madrido.

Akademio nomata Real Academia Española (Reĝa Akademio Hispana) registras kaj
gvidetas la evoluon de la lingvo, celante la interkomprenon de hispanparolantoj
tutmonde.

Instituto Cervantes estas komisiita de hispana registaro instrui la lingvon
tutmonde.

En la kanaria insulo La Gomera, oni konservas fajfan variaĵon de la loka
hispana, nomatan silbo.

Oni nomas la komencan fazon de la hispana "kastilia lingvo", kiu devenas de la
latina vulgara de la jaroj 500–1000, t.e. la jarcentoj post la disfalo de la
Okcidenta Romia Imperio, kiam la latina de la nuna Iberio fariĝis izolita de
Francio kaj Italio. La origina lando de la hispana lingvo (norda Kastilio kaj
Rioĥo) havis subtavolon eŭskan. Tial kelkaj studantoj resumas, ke la hispana
lingvo estas la vulgara latina tia, kiel ĝin parolis eŭskoj. La unuaj skribaj
atestoj de la kastilia estas glosoj en latinaj religiaj tekstoj manskribitaj ĉe
monaĥejo en San Millán de la Cogolla en la 10-a jarcento. La potenco de
Kastilio, kiu post Reconquista restis la plej granda regno en Iberio, kaŭzis, ke
ties lingvo estis favorata de kleraj hispanoj, anstataŭ la galega, la kataluna,
la eŭska kaj aliaj iberiaj lingvoj.

En la Mezepoko la kastilia ricevis grandan vortoprovizon el la prestiĝa araba
lingvo, ĉu rekte ĉu per la mozarabaj latinidoj, ĉefe pri terkulturo, juro kaj
milito. Ankaŭ francaj vortoj pri feŭdismo estis ricevitaj. Maturiĝo venis ankaŭ
per la laboro de la Akademio de Tradukistoj, kiun Alfonso la 10-a de Kastilio
fondis en Toledo.

En 1492 la Katolikaj Gereĝoj komisiis Antonion de Nebrija verki la unuan
gramatikon, por fiksi la uzon, kaj por instrui la novajn subulojn de la
hispaniaj gereĝoj.

Ankaŭ en 1492, hispanaj judoj (sefardoj) estis trudpelitaj el Hispanio. Tiu
komunumo portis la lingvon de la 15-a jarcento, kaj evoluigis ĝin en siaj
rifuĝaj landoj. Eĉ hodiaŭ la judhispana lingvo estas konservata en Israelo,
Balkanio, Turkio kaj norda Afriko.

Inter la 16-a jarcento kaj la 18-a jarcento, per la kresko de la hispana
imperio, la hispana estis disvastigita al Ameriko. La hispana de Ameriko devenas
plejparte de suda Hispanio, ne de la madrida variaĵo, tial ili evoluis malsame
(precipe en prononco), sed malgraŭ tio, la klera lingvo estas rekoneble la sama
de Tierra del Fuego ĝis Madrido.

Dum Renesanco, la hispanaj artistoj, diplomatoj kaj militistoj riĉigis la
lingvon per vortoj italaj, francaj kaj klasiklatinaj. La koloniistoj en Ameriko
devis adapti aŭ preni vortojn por nomi amerikaĵojn.

Ĝi estas latin-devena kaj konsistas el 27 literoj, 26 komunaj al angla-askia
alfabeto plus la supersignita litero ñ (majuskle, Ñ), kaj 2 digrafoj: ch kaj ll.

Nomoj de la literoj/digrafoj, laŭ hispana lingvo: a, be, ce, che, de, e, efe,
ge, hache, i, jota, ka, ele, elle (ele doble), eme, ene, eñe, o, pe, ku, erre,
ese, te, u, uve (be baja), uve doble, equis, i griega (ye), zeta.

Ekde 1803 la digrafoj ch, ll, estis konsiderataj apartaj literoj. Ekde 1994
digrafoj estas konsiderataj, nur el liter-ordiga vidpunkto, kiel simplaj
duliteraj kombinoj. Tamen, ili konservas la sian kategorion kiel simboloj de la
alfabeto.

Ankaŭ la vortaroj spegulas tiun fakton, tiel ke malnovaj vortaroj havas apartajn
ĉapitrojn por ch kaj ll, sed tiuj vortaroj eldonitaj ekde 1994 ne plu havas
tiujn ĉapitrojn. La ŝanĝon faciligis la fakto, ke en la hispana ne ekzistas
vortoj, en kiuj la kombinojn c-h aŭ l-l oni prononcas aparte, male al la
kataluna lingvo, kiu skribe kaj prononce distingas inter ll kaj l·l.

La kombino qu estas konsiderebla digrafo, ĉar q neniam aperas antaŭ alia litero
ol u; sed en vortaroj la koncerna sekcio estas titolata nur per q.

Vokaloj povas esti supersignitaj per dekstra korno: á, Á, é, É, í, Í ó, Ó, ú, Ú;
kaj krome litero u per tremao: ü, Ü.

Kornoj havas implicon nur en la akcento ene de la vorto (vd. korespondan
sekcion) kaj kiel leksika identigilo; sed ili ne ŝanĝas la prononcon de la
vokaloj. Tremao signas unu specialan ortografian okazon. Do, supersignitaj
vokaloj ne apartenas al alfabeto kiel apartaj simboloj.

La fonemoj de la hispana lingvo povas esti sufiĉe bone reprezentataj per
esperantaj fonemoj, krom du-tri esceptoj. Tial, en la jena priskribo estas
evitataj oftaj aludoj al Internacia Fonetika Alfabeto.

Vokalaj sonoj estas reprezentataj per literoj: a, e, i, o, u, kiuj havas saman
norman prononcon al esperantaj vokaloj, krom la okazoj kiam i, u diftongiĝas.

Ekzistas nenormaj variantoj en regionoj kie la hispana kunvivas kun aliaj
lingvoj kun pli komplikaj vokalaj sistemoj (ekz., la kataluna).

La neakcentitaj vokaloj i, u apud aliaj vokaloj preskaŭ ĉiam diftongiĝas al
respektive esperantaj j, ŭ. Ekzemploj:

En la kombinoj vokalo-y-konsonanto (malofta) kaj vokalo-y-vortofino, la litero y
sonas kiel esperanta j. Ekz.: hoy [oj].

Tamen, konsideru ke la ploziveco de b, d, p, t estas pli milda en la hispana ol
en Esperanto.

En transkribo de hispanaj vortoj al Esperanto, oni ofte preteratentas la nuancon
pri trem-forteco, ĉar kiaspeca tremado validas por esperanta r. Do, hispana
litero r kutime konserviĝas en Esperantaj transkriboj tiel, sen nuancigo.

En la akcento de hispanaj plursilabaj vortoj, nepras la rolo de la korno. La
hispanaj vortoj povas prezentiĝi:

Kiel en Esperanto, ĉiu vokalo signas la kernon de unu aparta silabo. Krom se
enestas neakcentitaj malfortaj vokaloj i, u apud aliaj vokaloj; tiam, la
koresponda malforta vokalo, per diftongiĝo, algluiĝas al la silabo de la najbara
vokalo. Ekzemplo:

Estas diversaj kriterioj por diferencigi la dialektojn de la hispana. Unuavice
oni povas paroli pri la interferoj kiuj okazas en la areoj de la norda Hispanio
kie oni parolas ankaŭ aliajn ligvojn kiaj la galega, eŭska, kataluna kaj aliaj;
tio okazas ankaŭ en areoj kie jam oni ne parolas tiajn lingvojn, sed iam oni
parolis ilin aŭ la influo venis al apartaj regionoj: temas ĉefe pri distingoj
rilate al fonetiko kaj modulado. Duavice en Hispanio estas klaraj dialektoj en
la suda Hispanio, nome la andaluza kaj la kanaria (ĉefe kun fonetikaj apartaj
trajtoj), dum oni parolas pri transiraj parolmanieroj en Ekstremaduro kaj
Murcio. Trialoke en Asturio kaj Aragono oni parolas reston de iamaj lingvoj
leona kaj aragona respektive; kelkaj pridubas ĉu tiuj parolmanieroj estas
dialektoj aŭ ankoraŭ veraj lingvoj apartaj. Kvaraloke la situacio en Ameriko
estas multe pli komplika kaj plej ofte oni konsideras almenaŭ kvar zonojn:

Kvankam Esperanto malofte prunteprenas vorton el la hispana, multe da vortoj en
ambaŭ lingvoj estas sametimaj, tial ili similas :

bojno (siavice de la Eŭska lingvo), ĉaĉaĉao, Don Juano (de Don Juan), Don Kiĥoto
(de Don Quijote), gerilo (siavice de gota lingvo), mestizo, pinjato, salso,
tango, tekilo, toreadoro, zambo (Amerik-hispana), zarzuelo (siavice de la Eŭska
lingvo).

al, de, gusto, la, lago, libro, lino, mano, mil, minuto, oro, piano, piloto,
pino, polvo, sola, teatro, tubo, veneno, vino, ktp.

amor (amo), bata (robo), bulo (tromp(ig)a klaĉo), bola (pilko), falo (peniso),
frakaso nur prononce (malsukceso), kara nur prononce (multekosta ina), loka nur
prononce (freneza ina), pene (peniso), rabo (vosto, kaco), robo (rabo), rostro
(vizaĝo), trompa (korno, rostro), trompo (turbo), vena (vejno).

alto (alta), amar (ami), barba (barbo), blanco (blanka), campo (kampo), cantar
(kanti), claro (klara), color (koloro), comenzar (komenci), dolor (doloro),
dormir (dormi), droga (drogo), estar (esti), fábrica (fabriko), flor (floro),
grande (granda), ir (iri), lana (lano), león (leono), luna (luno), mar (maro),
miel (mielo), pan (pano), pensar (pensi), pluma (plumo), picar (piki),

que (ke), rana (rano), sal (salo), seco (seka), seis (ses), taza (taso), té
(teo), tener (teni), venir (veni), vender (vendi), verde (verda), vivir (vivi),
ktp.

La latina ne havas la sonojn [ĵ], [h], kaj [ŝ], kiuj plejparte eniris en
Esperanton tra la franca (kaj la angla). Tial la malsamo inter vorto hispana kaj
Esperanta, ofte spegulas la malsamon inter la hispana kaj la franca – ekzemple,



https://eo.wikipedia.org/wiki/Esperantujo

Esperantujo (aŭ Esperantio, kvankam -ujo estas pli proksima al la kerna signifo
“entenanto de”) estas neformala nomo de la komunumo de Esperanto-uzantoj kaj
ties kulturo, de tiuj lokoj kaj institucioj kie la lingvo estas uzata, kvazaŭ
temus pri lando. Kvankam ĝi kompreneble ne okupas propran areon de la
tersurfaco, Esperantujon konsistigas 120 landoj el la mondo.

Esperantujo signifas ĉiun fizikan lokon kiel Esperanto-renkontiĝoj aŭ virtualaj
retoj kie kunvenas Esperanto-parolantoj. Foje oni diras, ke ĝi estas ĉie, kie
esperantistoj kunestas.

Ekzistas germana urbo, Hercbergo, kiu ekde la 12-a de julio 2006 nomiĝas “la
Esperanto-urbo”. Tie estas dulingvaj ŝildoj kaj montriloj, en la germana kaj en
Esperanto.

Ekzistas provoj aperigi sur monda mapo la lokojn, kie troviĝas esperantistoj tra
la landoj. Unu el la plej novaj kaj uzataj estas la retejo
Esperantujo.directory. Plej multaj membroj de UEA troviĝas en la jenaj landoj:
Brazilo, Germanujo, Japanujo, Francujo, Usono, Ĉinujo, Italujo.

Dum la 1910-aj jaroj estis kreita la unua Esperanta lando en Moresnet, kiu
nomiĝis “Amikejo”.

Dum la 1960-aj jaroj aperis nova klopodo krei Esperantan ŝtaton, kiu ĉi-foje
nomiĝis “Insulo de la Rozoj”. La ŝtatinsulo staris en Adriatiko apud Italujo.

Post la dua mondmilito estis uzata la komuna monunuo stelo dum
Esperanto-renkontiĝoj, sed la uzado ĉesis je la fino de la 20-a jarcento.

En Eŭropo je la 2-a de junio 2001 kelkaj organizaĵoj (ili preferas nomi sin
establoj) fondis la Esperantan Civiton, kiu “celas esti subjekto de internacia
juro” kaj “celas firmigi la rilatojn inter la esperantistoj kiuj sentas sin
apartenantaj al senŝtata diaspora lingva grupo”. La Esperanta Civito ĉiam uzas
la nomformon Esperantio (enkondukitan de Hector Hodler en 1908), kiun ĝi mem
difinas laŭ sia interpreto de raŭmismo, kaj kies signifo do povas diferenci
disde la tradicia Esperanta kompreno pri la vorto Esperantujo.

Ne estas regformo en Esperantujo ĉar ĝi ne estas vera ŝtato. Tamen ekzistas
socia hierarkio de asocioj:

Ankaŭ mondskale troviĝas fakaj asocioj, kiuj okupiĝas pri spiritualismo,
ŝatokupoj, scienco aŭ kiuj arigas samlaborulojn.

Elstaras kelkaj mondaj asocioj, kiel Sennacieca Asocio Tutmonda (SAT), aŭ
Tutmonda Esperantista Junulara Organizo (TEJO) kiu havas 46 landajn sekciojn.

Universala Esperanto-Asocio ne estas regformo, tamen la Asocio reprezentas
Esperanton mondskale. Krom kun Unuiĝintaj Nacioj kaj Unesko, UEA havas
konsultajn rilatojn ankaŭ kun UNICEF kaj Konsilio de Eŭropo kaj ĝeneralajn
kunlaborajn rilatojn kun Organizaĵo de Amerikaj Ŝtatoj. UEA oficiale kunlaboras
ĉe Internacia Organizaĵo por Normigado (ISO) pere de aktiva rilato al la
ISO-komitato pri terminologio (ISO/TC 37). La Asocio aktivas por informado ĉe
Eŭropa Unio kaj aliaj interŝtataj kaj internaciaj organizaĵoj kaj konferencoj.
UEA membras en Eŭropa Lingva Konsilio, komuna forumo de universitatoj kaj
lingvaj asocioj por antaŭenigi la konon pri lingvoj kaj kulturoj en kaj ekster
la Eŭropa Unio. Cetere, la 10-an de majo 2011, UEA kaj la Internacia informejo
por terminologio (Infoterm) subskribis Interkonsenton pri kunagado, ties celoj
estas interalie interŝanĝi informojn, subteni unu la alian kaj kunagadi por
projektoj, renkontiĝoj, eldonaĵoj en la kampo de terminologio kaj pere de kiu
UEA iĝus Asocia Membro de Infoterm.

En 2003 kreiĝis eŭropa politika movado nomata Eŭropo - Demokratio - Esperanto.
Ene de ĝi troviĝas eŭropa federacio kiu arigas lokajn asociojn kies statutoj
dependas de la landoj. Laborlingvo de la movado estas Esperanto. La celo estas
“provizi la Eŭropan Union per la necesaj iloj por starigi partoprenrajtan
demokration”. La lingvo internacia estu ilo por ebligi transliman politikan kaj
socian dialogon kaj aktive kontribui al paco kaj kompreniĝo inter la popoloj. La
origina ideo en la unua baloto ĉefe estis diskonigi la ekziston kaj la uzadon de
Esperanto al la ĝenerala publiko. Tamen en Francujo konstante kreskis voĉoj :
25067 (en 2004), 28944 (en 2009) kaj 33115 (en 2014). En tiu ĉi lando apogas
kelkaj movadoj la aferon: France Équité, Europe - Liberté, kaj Politicat.

La himno nomiĝas “La Espero” ekde 1891: ĝi estas poemo skribita de Zamenhof. La
kanto estas kutime kantita je triumfa marŝo komponita de Félicien Menu de Ménil
en 1909.

La Jubilea simbolo reprezentas la lingvon interne, dum la flago reprezentas
Esperanto-movadon. Ĝi entenas la latinan literon E (Esperanto) kaj la cirilan
literon Э (Эсперанто) simbolante la unuigon de okcidento kaj oriento.

Krome, Ludwik Lejzer Zamenhof, iniciatoro de la lingvo, ofte rolas kiel simbolo.
Oni eĉ kelkfoje nomas lin “Onklo Zam”, alude al la karikatura personigo de Usona
Uncle Sam.

Krom lernolibroj, inkluzive de la Fundamento de Esperanto de Zamenhof, la
Assimil-metodoj kaj la video-metodoj kiel Mazi en Gondolando de BBC kaj Pasporto
al la tuta mondo, ekzistas multaj kursoj por lerni Esperanton interrete. La
lokaj kluboj kaj intensivaj staĝoj estas ankaŭ tre oftaj kaj riĉaj kadroj en la
regionoj kie aktivas Esperanto-asocio. Cetere, kelkaj universitatoj instruas
Esperanton, kaj la Supera Fremdlingva Trejnejo (Universitato Eötvös Loránd)
liveras atestilojn akorde kun la komuna eŭropa referenckadro por lingvoj (KER).
Pli ol 1600 homoj posedas tian atestilon tra la mondo: en 2014 ĉirkaŭ 470 je la
nivelo B1, 510 B2-nivele kaj 700 por C1. La Internacia Ligo de Esperantistaj
Instruistoj (ILEI) ankaŭ laboras por eldoni lernilojn al instruistoj.

La Universitato de Esperanto proponas videajn lekciojn en Esperanto, pri fakoj
kiel milito tra la mondo, informadiko, kaj astroscienco. Kursoj ankaŭ okazas dum
Universalaj Kongresoj de Esperanto kadre de la Internacia Kongresa Universitato
(IKU). Poste UEA alŝutas la rilatajn dokumentojn en sia retejo.

Sciencoj estas taŭga fako por verkaĵoj en Esperanto. Ekzemple okazas novembre
ĉiun duan jaron Konferenco pri Aplikoj de Esperanto en Scienco kaj Tekniko
(KAEST) ekde 1998 en Ĉeĥujo kaj Slovakujo. Personaj iniciatoj ankaŭ estas
kutimaj: Doktoro pri matematikoj Ulrich Matthias kreis dokumenton pri
fundamentoj de lineara algebro kaj la Esperanto-grupo de Majno (Usono) verkis
gvidlibron por lerni la programlingvon Pitono.

Ĝenerale, Esperanto estas uzata kiel pontolingvo en kelkaj retejoj celante
instruadon de aliaj lingvoj, kiel la germana, la slovaka, la svahila , la volofa
aŭ Tokipono.

Ekde 1889 aperis La Esperantisto, kaj poste aliaj revuoj en Esperanto tra multaj
landoj en la mondo. Kelkaj el ili estas organinformiloj de Esperanto-asocioj
(Esperanto, Sennaciulo kaj Kontakto). Retaj Esperanto-gazetoj kiel Libera Folio,
lanĉita en 2003, proponas sendependan vidpunkton pri la Esperanto-movado,
celante sobre kaj kritike prilumi aktualajn evoluojn. La plejmulto de la revuoj
pritraktas aktualaĵojn; el tiaj estas la gazeto Monato legata en pli ol 60
landoj. La artikoloj de Monato estas redaktitaj de korespondantoj el la landoj
mem, kiuj do bone konas la lokan situacion, el 40 landoj. Aliaj plej popularaj
Esperanto-gazetoj estas La Ondo de Esperanto, Beletra Almanako, Literatura
Foiro, kaj Heroldo de Esperanto. Ofte eldonas mem landaj asocioj revuojn por
informi pri la movado en la lando, ekzemple Le Monde de l'espéranto de
Espéranto-France. Ankaŭ ekzistas sciencaj revuoj, kiel Scienca Revuo de
Internacia Scienca Asocio Esperanta (ISAE).

Muzaiko estas radio kiu elsendas ekde 2011 tuttempan internacian programon en
Esperanto: kanzonojn, intervjuojn kaj aktualaĵojn. La du lastajn oni povas
elŝuti por aŭskulti ilin poste kiel podkastoj. Krom Muzaiko, la aliaj radioj
proponas nur tempohoron dum kiu Esperanto estas laborlingvo aŭ elsendas nur
podkaste: Radio Libertaire, Pola Retradio en Esperanto, Radio Vatikana, Varsovia
Vento, Radio Verda, Kern.punkto.

EsperantoTV estas IPTV kreita en 2014 kiu elsendas Esperante raportaĵojn,
muzikvideojn, intervjuojn. Ĝi ankaŭ estas alirebla per Roku-sistemo en hejma
televido.

Disvastiĝo de Interreto ebligis pli efikan komunikadon inter esperantistoj kaj
iomete anstataŭigis pli malrapidajn rimedojn kiel ekzemple poŝto. Multaj amase
uzataj retejoj kiel Fejsbuko aŭ Guglo proponas Esperantan interfacon,. La 15-an
de decembro 2009, okaze de la jubilea 150-naskiĝdatreveno de Zamenhof, Guglo
cetere videbligis la Esperantan flagon kadre de siaj Google Doodles.
Amaskomunikiloj kiel Tvitero, Telegram, Reddit aŭ ipernity ankaŭ enhavas
signifan kvanton de Esperanto-uzantoj. Krome, enhav-perantoj kiel WordPress kaj
Jutubo ankaŭ ebligas blogistojn verki en la internacia lingvo. Elŝuteblaj estas
Esperantaj versioj de programoj kiel la oficeja programaro LibreOffice kaj la
retumilo Fajrovulpo, aŭ la eduka programo pri programado Scratch. Plie, retaj
videoludoj kiel Minecraft proponas tute esperantigitan interfacon.

Kvankam Esperantujo ne estas lando, ekzistas ekde 2014 Esperanta teamo de
futbalo kiu partoprenas matĉon dum Universalaj Kongresoj. La teamo estas parto
de la NF-Ligo kaj ne de FIFA, kaj renkontis la teamojn de Armen-devena Argentina
Komunumo en 2014 kaj de Okcidenta Saharo en 2015.

Komence, Esperanto-parolantoj ĉefe studis kiel skribis L. L. Zamenhof, ĉar ili
volis esti plej proksimaj al la verkumado de la iniciatoro. Poste fiksis la
lingvon la Fundamento de Esperanto en 1905, kvankam multe da parolantoj ankoraŭ
kutimis sekvi Zamenhof-on, dum li deziris ke Esperanto flugu sen li. Li cetere
dediĉis sin al homaranismo post tiu ĉi periodo: doktrino postulanta, ke ĉiu
rigardu kaj amu ĉiulandajn homojn kiel siajn fratojn.

Origine proponata de Zamenhof en 1905 ene de la Bulonja Deklaracio, esperantisto
estas ĉiu homo, kiu scipovas kaj uzas la lingvon. Tamen, eĉ sen tutmonda
konsento, esperantisto nuntempe signifas homo kiu disvastigas la lingvon kaj
agadas pri ĝi: instruado, verkado, komunikaj agadoj cele al la ĝenerala publiko
ne-esperantista. Aperis pro tio la vortoj aktivulo kaj Esperanto-parolanto por
malkonfuzi la aktivajn esperantistojn de la “nur parolantaj” esperantistoj.

La ĉiumonata gazeto La Ondo de Esperanto ekde 1998 ĉiujarfine proklamas la
esperantiston de la jaro, homon rimarkitan dum la jaro pro partopreno en
disvastigo de la lingvo.

Eldonado kaj vendado de libroj, la tiel nomataj libroservoj, estas la ĉefa
merkato kaj ofte la unua enspezo de multaj Esperanto-asocioj. Kelkaj firmaoj
estas jam bone konataj: ekzemple Vinilkosmo, kiu eldonas kaj disvendas
Esperanto-muzikon ekde 1990. Ankaŭ troviĝas iniciatoj kiel la retejo Eklaboru,
kreita de Chuck Smith, por laborofertoj kaj kandidatoj ene de Esperanto-asocioj
aŭ Esperanto-renkontiĝoj.

Historie, la monunuo stelo estis kreita en 1942 kaj ekuziĝis ĉe kunvenoj de la
Universala Ligo kaj en Esperantaj medioj. Tra la jaroj ĝi malrapide neuziĝis kaj
je la oficiala fermo de la Universala Ligo en la 1990-aj jaroj, la restintaj
stelo-moneroj estis transdonataj al UEA. Oni povas aĉeti ilin ĉe la
UEA-libroservo, kiel memoraĵojn.

La nunaj steloj estas faritaj el plasto, ili estas uzataj en kelkaj renkontiĝoj,
ĉefe inter junuloj. La monunuo estas prizorgata de Stelaro, kiu kalkulas la
kurzojn, gardas la stokon, kaj malfermas filiojn en diversaj E-renkontiĝoj.
Nuntempe ekzistas steloj de 1 ★, 3 ★ kaj 10 ★. Kurzoj de Steloj je la 31-a de
decembro 2014 estis 1 EUR = 4,189 ★.

Dise en multnombraj landoj tra la mondo troviĝas ZEOj
(“Zamenhof/Esperanto-objektoj”), kiuj estas diversaj objektoj nomataj honore de
L. L. Zamenhof aŭ Esperanto: monumentoj, stratnomoj, placoj ktp. Ekzistas
UEA-komisiono pri ZEOj.

Krome, en pluraj landoj troviĝas ankaŭ lokoj dediĉitaj al Esperanto:
renkontejoj, staĝejoj, seminariejoj, festejoj, Esperanto-domoj. Tie turismas
esperantistoj. Jen du: Kastelo Greziljono en Francujo apud Anĝevo,
Esperantomuzeo kaj Kolekto por Planlingvoj en Vieno (Aŭstrujo).

Esperanto-literatura heredaĵo estas la plej riĉa kaj la plej diversa inter
literaturo en aliaj planlingvoj. Ekzistas pli ol 25.000 esperantaj libroj
(originalaj kaj tradukitaj) kaj ankaŭ pli ol cent regule distribuitaj
Esperanto-revuoj. Kaj tio malgraŭ ke Esperanto nur ekzistis dum ĉirkaŭ 100
jaroj. En komparo, la tuta literaturo de Islando (lando kreita en la 900-a, kaj
kun loĝantaro de ĉirkaŭ 320.000 personoj) nombras malpli ol 50.000 libroj.

Multaj festotagoj agnoskitaj de esperantistoj estas festoj internaciaj jam
proponitaj en aliaj landoj de organizoj kiel ONU aŭ Unesko. Jen la festoj
internacie proponitaj de UEA ekde 2010:

Ĉiujare okazas multnombraj renkontiĝoj de esperantistoj tra la mondo, pri temoj
riĉaj. Ili ĉu arigas samŝatokupulojn, ĉu kunvenigas homojn kun la sama volo pri
specifa temo. La ĉefekzemplo estas Universala Kongreso de Esperanto (UK), kiun
ĉiujare organizas UEA somere dum semajno. Aliaj bone konataj renkontiĝoj:

Apud tiuj mondskale arigantaj renkontiĝoj ankaŭ troviĝas pli lokaj aranĝoj kiel
Novjara Renkontiĝo (NR) aŭ Junulara E-Semajno (JES), dum lastaj tagoj de
decembro kaj unuaj tagoj de januaro. Tiuj renkontiĝoj ŝajnas sukcesi dum la 20
lastaj jaroj.

Pro la ĉiam aperantaj Esperanto-renkontiĝoj aperis du retejoj por listigi kaj
konigi ilin. Eventoj.hu priskribas ilin per listo kaj datoj, kaj enhavas arkivon
ĝis 1996, dum Esperant.io proponas mondmapon kun la lokoj de venontaj
renkontiĝoj.



https://eo.wikipedia.org/wiki/Belgio

La Reĝlando Belgio aŭ Belgujo (nederlande Koninkrijk België; france Royaume de
Belgique; germane Königreich Belgien) estas ŝtato lokita en Okcidenta Eŭropo.
Belgio estas ĉirkaŭita de Nederlando, Germanio, Luksemburgio kaj Francio, kaj ĝi
estas unu el la fondintaj membroj de la Eŭropa Unio.

Belgio enhavas pli ol dek milionojn da loĝantoj sur malgranda teritorio,
proksimume 30 000 km². La Belgoj estas ĉefe Flandroj (pli ol ses milionoj), sed
ekzistas ankaŭ grava malplimulto da franclingvanoj (kvar milionoj, inter kiuj
tri kvaronoj estas Valonoj) kaj eĉ malgranda germanlingva komunumo. Ĉar Belgio
estas trapasita de la kultura limo inter la ĝermana kaj la latinida Eŭropoj, ĝi
estas same dividita lingvistike. Du precipaj lingvoj estas parolitaj en Belgio :
la nederlanda lingvo estas precipe uzita norde en Flandrio, kaj la franca lingvo
regas Valonion plisude. La belga ĉefurbo, Bruselo, estas oficiale dulingva,
kvankam plimulto el ĝiaj loĝantoj parolas la francan. Tiu lingva diverseco ofte
kreis politikajn aŭ kulturajn konfliktojn, kaj estas responda pri la komplika
registara sistemo aŭ la riĉa historio de la ŝtato.

La vorto « Belgio » devenas de la latina nomo de la plejnorda parto de romia
Gaŭlo, la Gallia Belgica, tiel nomita pro loka grupo da keltaj triboj, la
Belgoj. Malnovtempe, Belgio estis nur parto de la Nederlandoj, kiu ankaŭ entenis
Nederlandon, Luksemburgion kaj kovris teritorion pli grandan ol la aktuala
Benelukso. Ekde la fino de Mezepoko ĝis la 17-a jarcento, la regiono estis
prospera komerca kaj kultura centro. Ĝis la belga revolucio, Belgio (tiam
Hispana Nederlando) plie spertis multajn batalojn inter la grandaj eŭropaj
ŝtatoj. Pli freŝdate, Belgio fariĝis fondinta membro de la Eŭropa Unio : ĝi eĉ
gastigas la ĉefinstituciojn de tiu ĉi, samkiel multajn aliajn internaciajn
organizaĵojn kiel NATO.

Belgio estis iam kelta teritorio konkerita de Julio Cezaro por la Romia Imperio.
Poste estis parto de la imperio de Karolo la Granda kaj poste estis aro da
graflandoj inter Francio kaj Nederlando, poste teritorio apartenanta al
Hispanio, al Aŭstrio kaj al Nederlando.

La Guberniestro (nederlande Landvoogd au Gouverneur-Generaal) estis reganto de
la Habsburga Nederlando (proksimume la teritorio de la hodiaŭaj Belgio kaj
Luksemburgo, komence ankaŭ Nederlando) kiel reprezentanto de la monarĥo - la
duko de Burgonjo ĝis 1549, la reĝo de Hispanio 1556-1706, kaj la arkiduko de
Aŭstrio 1716-1794.

Post la franca okupado kreiĝis la reĝlando Nederlando en 1815, reunuigante ĉiujn
malaltajn landojn en la Reĝlando de la Unuiĝintaj Nederlandoj aŭ Unuiĝinta
Reĝlando de la Nederlandoj kiu ekzistis de 1815 ĝis 1831 (1839) kiel kunigo de
teritorioj kiuj nun estas an la aktualaj Nederlando, Belgio kaj Luksemburgio.
Tiu ĉi ŝtato, ofte ankaŭ simple nomata „Reĝlando de la Nederlandoj“, konsistis
el la iamaj Aŭstraj Nederlandoj en la sudo kaj la antaŭa Respubliko de la Sep
Unuiĝintaj Provincoj (1795–1806: Batava Respubliko, 1806–1810: Reĝlando Holando)
en la nordo. Oni intencis starigi vivopovan ŝtaton norde de Francujo kaj
okcidente de Prusujo, kiu kiel kontraŭpezo rezistu eblajn novajn ambiciojn
francajn ĉi-direkten, sed ankaŭ prusan-germanan entrudiĝon al la flandra
marbordo. La lando ekzistis, ĝis la sudaj provincoj sin disigis dum la Belga
Revolucio en 1830 por fondi la ŝtaton Belgujo. La tiama reĝo, Vilhelmo I de la
Nederlandoj, nur akceptis tion oficiale en 1839. De 1945 Belgio estas centro de
eŭropa kunlaborado (Benelukso, Eŭropa Konsilio, NATO, Eŭropa Unio). En 1980
estis kreataj regionaj strukturoj de ŝtatadministrado por Bruselo, Flandrio kaj
Valonio. En 1994 oni adoptis novan konstitucion.

Belgio, malgraŭ malgranda teritorio (apenaŭ 30 528 km²), enhavas tri ĉefajn
geografiajn regionojn : la marborda ebenaĵo nordokcidente, la centra plataĵo kaj
la montĉeno Ardenoj sudoriente. La marborda ebenaĵo konsistas precipe el sablaj
dunoj kaj polderoj : polderoj estas landareoj, proksimaj al la marnivelo aŭ eĉ
sub tiu ĉi, kiuj estis kaptitaj el la maro per la konstruo de digoj kaj de
kampoj drenitaj per kanaloj. La dua geografia regiono, la centra plataĵo, situas
pli interne en la lando. Ĝi estas milde ascendanta areo kun multaj fruktodonaj
valoj, irigaciitaj de pluraj riveroj. Tie oni povas ankaŭ trovi pli firmajn
landojn, inkluzive de kavernoj aŭ malgrandaj krutejoj.

La tria geografia regiono, nomita la Ardenoj, estas pli malglata ol la aliaj. Ĝi
estas densa arbara plataĵo, tre ŝtonetoplena kaj netaŭga por agrikulturo, kaj ĝi
etendiĝas ĝis norda Francio. Tiu regiono gastigas plejmulton el la belga sovaĝa
faŭno. La plej alta loko de Belgio, la Signalo de Botrange, ankaŭ troviĝas tie,
kun nur 694 metroj.

La klimato de Belgio estas mara kaj mezvarma. La lando spertas gravan
pluvoprecipitadon ĉiusezone. La averaĝa temperaturo estas ĉirkaŭ 3°C en januaro,
kaj 18 °C en julio. La averaĝa pluvoprecipitado estas 65 milimetroj en januaro,
kaj 78 milimetroj en julio. Tra Belgio fluas interalie la riveroj Skeldo kaj
Mozo.

Kaŭze de ĝia alta loĝdenso (la plej granda en Eŭropo) kaj de ĝia situo je la
centro de Okcident-Eŭropo, Belgio spertas gravajn ekologiajn problemojn. Raporto
en 2003 taksis ke la akvo de la belgaj riveroj estis la plej poluita en Eŭropo,
kaj eĉ la plej nebona inter la 122 ekzamenitaj ŝtatoj.

En Belgio la vojreto estas la plej densa de la mondo. Ĝi havis en 2009 reton de
152 000 km, kio signifas 5 km da vojo en ĉiu kvadrata kilometro.

Tradicie Belgio estas Reĝolando. Ĝi konsistas socie, kulture, politike kaj
sociologie precipe el du grandaj Komunumoj, la flandroj (nederlandlingvanoj) kaj
la valonoj (franclingvanoj). Ĝis la jaroj 1930 la franca lingvo estis la sola
oficiala lingvo de la lando. La flandroj protestis kontraŭ tio kaj post pluraj
ŝtataj reformoj Belgio en 1993 iĝis federacio. Flandrio tuj kunfandis siajn
instituciojn (komunumo kaj regiono), tiel ke ekzistas nur unu Flandra Parlamento
kaj unu Flandra Registaro. La franclingvanoj gardis ĉion aparte.



https://eo.wikipedia.org/wiki/Universala_Kongreso_de_Esperanto

La Universala Kongreso de Esperanto (UK) estas, laŭ la Jarlibro de UEA,
"internacia manifestacio de la esperantistaro", organizata de UEA. Ĝi estas
kulturfesto, tutmovada forumo, turisma festo kaj laborkunveno de la organoj de
UEA kaj de aliaj Esperanto-organizaĵoj. Ĝis la 8-a kongreso (1912) oni nomis ĝin
"Internacia", ekde la 9-a (1913) "Universala". Simile al UEA kaj ties Universala
Kongreso, TEJO organizas ĉiujare sian Internacian Junularan Kongreson (IJK) kaj
ILEI organizas sian ĉiujaran ILEI-Konferencon.

Pri la loko de la kongreso decidas la Estraro de UEA. Gravan rolon ludas ankaŭ
la Ĝenerala Direktoro de UEA, kiu subskribas la koncernajn dokumentojn, sed la
ĉiutagan laboron pri la UK faras Konstanta Kongresa Sekretario, oficisto de UEA
en Roterdamo. En la kongres-urbo mem agadas la Loka Kongresa Komitato (LKK) kiel
partnero de UEA. Foje UEA rezignas pri LKK, precipe se la kongres-urbo estas la
urbo de la UEA-sidejo.

Specialaj kasoj akceptas donacojn de kongresanoj kaj aliaj Esperantistoj.
Donacoj, kiuj atingas la Centran Oficejon de UEA antaŭ la somero, estas
rekonataj en la Kongresa Libro. La kasoj en 2001 estis Blindula (por helpi la
blindulan Esperanto-movadon), Gepatra (por subvencii la Infanan Kongreseton,
Tria Mondo (por subvencii partoprenon de triamondaj esperantistoj), kaj Ĝenerala
Kaso (por ĝenerale apogi la organizadon de la kongreso).

La kongreson ekde la Interkonsento de Kolonjo en 1934 (kun ŝanĝo de la statuto
de UEA) organizas kutime UEA komune kun Loka Kongresa Komitato (LKK), en
interkonsento kun la koncerna Landa Asocio. LKK havas prezidanton, eventuale
vicprezidantojn, sekretarion, kasiston kaj aliajn postenojn.

Flanke de UEA la ĉefa laboro estas en la manoj de la Konstanta Kongresa
Sekretario (KKS), oficisto de UEA. Tamen kelkajn gravajn decidojn rezervas al si
la Ĝenerala Direktoro de UEA. Krome ekzistas ofte UEA-estrarano pri kulturo aŭ
kongresoj.

La ĉefaj solenaĵoj estas la Inaŭguro kaj la Solena Fermo. La oficialan komencon
(kaj poste finon) de la kongreso laŭtigas la prezidanto de la Asocio per bato de
martelo. Tiuj du solenaĵoj havas relative fiksan aranĝon kiun oni ofte jam
komparis al liturgio en religia ceremonio.

En la Fermo ĉefas raportoj pri la kongresaj kunsidoj kaj mencioj de premiitoj,
ekzemple de la Belartaj Konkursoj.

Ankaŭ la akcepton ĉe la urbestro kaj la akcepton de la membroj de Societo
Zamenhof (nur por invititaj gastoj) povas esti konsiderataj solenaĵoj. Krome oni
havas kelkfoje festaranĝojn, ekzemple rilate al jubileoj.

La kongreso havas temon, kiun oni priparolas en apartaj kunvenoj kaj grupoj; tio
estas la daŭrigo de la "ĝeneralaj kunsidoj", kiujn la kongreso havis ĝis
inkluzive 1949. Cetere estas aranĝitaj kutime prelegoj kaj prezentoj pri la
kongresa lando kaj ĝia kulturo, ankaŭ lingvo-kurseto. Multaj fakaj asocioj havas
dum la kongreso sian ĉefan jaran kunvenon, same kiel kunsidas la Komitato de UEA
kaj la Estraro de UEA. Fiksaj programeroj tradicie estas ankaŭ la Belartaj
Konkursoj, la Tagoj de la Libro, la Lernejo, la Paco kaj la libroservo.

Ekde 1925 funkcias Internacia Kongresa Universitato, kun prelegoj pri diversaj
temoj je universitata nivelo, ekde 1978 la Esperantologia Konferenco, ekde 2003
Kleriga Lundo kun instruado kaj klerigado pri teknikoj kaj metodoj utilaj por
Esperanto-informado kaj simile.

Post renkontiĝo en 1904 en la apudmarkolaj urboj Dovero kaj Kaleso, en 1905 la
advokato Alfred Michaux organizis la unuan Universalan Kongreson en
Boulogne-sur-Mer.

Komence la antaŭa kongreso decidis pri la okazigo de posta, kaj oni aranĝis en
1906 laŭ propono de Hippolyte Sebert Konstantan Komitaton de la Kongresoj. Ekde
la Helsinko-sistemo en 1922/1923 la kongreson organizis ICK, kaj ekde 1933/1934
UEA. Dum la skismo la kongresoj estis organizataj de Internacia Esperanto-Ligo
(IEL).

Jam IEL instalis konstantan kunlaboranton, kaj tiun tradicion daŭrigis UEA post
la dua mondmilito. La unua Konstanta Kongresa Sekretario (KKS) estis, de 1947
ĝis 1951, Osvald T. Nicolaisen. Poste dum kelkaj jaroj UEA ne havis tian
sekretarion, en la 1970aj kaj 1980aj jaroj. La nuna KKS Clay Magalhaes oficas
ekde 2003.

La kvindekjaran jubileon de la UK oni festis dum la 40-a UK 1955 en la itala
Bolonjo, kiu komencis tiam urboĝemeliĝon kun Boulogne-sur-Mer. En marto 2005
okazis jubilea kongresaranĝo en Boulogne-sur-Mer kiu rememorigis pri la 1-a UK
1905 cent jarojn antaŭe. La plej grandan nombron de partoprenantoj (5986
oficialaj aliĝintoj) havis la jubilea kongreso en Varsovio, kiu markis la
centjariĝon de Esperanto. Verŝajne tamen pli granda estis la UK 1923 en
Nurenbergo, kun proksimume 3500 veraj partoprenantoj, dum en la UK-oj en
komunistaj landoj estis ĉiam konsiderinda nombro da krokodiloj.

Galerio sube: Por ĉiu UK aperas cirklo kun grandeco proporcia al la nombro da
aliĝintoj kaj koloro laŭ la kongresjaro, kiel montrite en la mapo de Eŭropo.



https://eo.wikipedia.org/wiki/Metalurgio

Metalurgio estas fako de materiala scienco kaj inĝenierarto kiu studas la
fizikajn kaj kemiajn ecojn de metalaj elementoj kaj miksaĵoj de metaloj, nomata
alojoj. Metalurgio studas la mikroskopajn mekanismojn kiuj kaŭzas metalon kaj
alojojn agi kiel ili agas: la ŝanĝoj kiuj okazas je atoma nivelo kiuj ŝanĝas la
ecojn de la metalo. Ekzemploj de iloj uzataj por mikroskopa ekzameno de metaloj
estas optikaj mikroskopoj kaj elektronaj mikroskopoj kaj masaj spektrometroj.

Metalurgio estas ankaŭ la teknologio de metaloj: nome la vojo laŭ kiu scienco
estas aplikita al la produktado de metaloj, kaj al la inĝenierarto de la metalaj
komponantoj por ties uzado en produktoj por konsumantoj kaj fabrikantoj. La
produktado de metaloj inkludas la procezadon de ercoj por elpreni la metalon
kiun ili enhavas, kaj la miksojn de metaloj, foje kun aliaj elementoj, por
produkti alojojn. Metalurgio estas distingata el la metio metalfarado, kvankam
metalfarado dependas el metalurgio, kiel medicino dependas el medicina scienco,
por teknikaj avancoj.

Metalurgio estas subdividata en fera metalurgio (foje konata ankaŭ kiel nigra
metalurgio) kaj nefera metalurgio aŭ kolora metalurgio. Fera metalurgio inkludas
procezojn kaj alojojn bazitajn sur fero dum nefera metalurgio inkludas procezojn
kaj alojojn bazitajn sur aliaj metaloj. La produktado de feraj metaloj
kalkulatas por 95 procento de la tutmonda metalproduktado.

La vorto estis origine termino de alkemio por la elproduktado de metaloj el
mineraloj, la finaĵo -urgio signifante procezon, speciale manfaranta: oni studis
en tiu senco en 1797 en la Encyclopaedia Britannica. Fine de la 19a jarcento ĝi
estis etendita al la pli ĝenerala scienca studo de metaloj, alojoj, kaj rilataj
procezoj. La radikoj de metalurgio derivas el la Antikva Greka: μεταλλουργός,
metallurgós, "laboristo en metalo", el μέταλλον, métallon, "metalo" + ἔργον,
érgon, "laboro".

La plej frua registrita metalo uzita de homoj ŝajne estis oro kiu povis esti
trovita libere el miksaĵo aŭ "natura." Malgrandaj kvantoj de natura oro estis
trovitaj en hispanaj kavoj uzataj dum la fina periodo de la Paleolitiko, ĉ.
40,000 a.K. Arĝento, kupro, stano kaj meteora fero povas ankaŭ esti trovita en
natura formo, ebligante kvanton de metalfarado en fruaj kulturoj. Egiptaj
armiloj faritaj el meteora fero ĉirkaŭ 3000 a.K. estis tre aprezataj kiel
"ponardoj el la ĉielo."

Kelkaj metaloj, ĉefe stano, plumbo kaj (je pli alta temperaturo) kupro, povas
esti elprenita el siaj ercoj simple varmigante la rokojn per fajro, procezo
konata kiel fandado. La unua pruvo de tiu elprena metalurgio datas el la 5a kaj
6a jarmilo a.K. kaj estis trovitaj en la arkeologiaj kuŝejoj de Majdanpek,
Jarmovak kaj Plocnik, ĉiuj tri en Serbio. Ĝis nun, la plej antikva pruvo de
kuprofandado troviĝis en la kuŝejo Belovode, inklude kupran hakilon el 5500 a.K.
apartenanta al la Vinĉa kulturo. Aliaj signoj de fruaj metaloj troviĝis el la
tria jarmilo a.K. en lokoj kiaj Palmela (Portugalio), Los Millares (Hispanio),
kaj Stonehenge (Unuiĝinta Reĝlando). Tamen, la lastaj komencoj ne povas klare
esti certigitaj kaj novaj malkovroj estas kaj kontinuaj kaj progresantaj.

Tiuj unuaj metaloj estis unuopaj kiam oni trovis ilin. Ĉirkaŭ 3500 a.K., ĝi
estis malkovrita ke per kombinado de kupro kaj stano, oni povis fari superan
metalon, nome alojo nomita bronzo, reprezentante gravan teknologian ŝanĝon
konata kiel Bronzepoko.

La elfosado de fero el ties erco kaj transformado en laborebla metalo estas
multe pli malfacila ol por kupro aŭ stano. La procezo ŝajne estis inventita de
Hititoj ĉirkaŭ 1200 a.K., komencante la Ferepokon. La sekreto elfosi kaj labori
feron estis ŝlosila faktoro en la sukceso de Filiŝtoj.

Historia disvolviĝoj en fera metalurgio povis troviĝi en ampleksa vario de
pasintaj kulturoj kaj civilizoj. Tio inkludas la antikvajn kaj mezepokajn
reĝlandojn kaj imperiojn de Mezoriento kaj Proksima Oriento, antikva Irano,
antikva Egipto, antikva Nubio, kaj Anatolio (Turkio), Antikva Nok, Kartago,
antikva Grekio kaj antikva Romo de antikva Eŭropo, mezepoka Eŭropo, antikva kaj
mezepoka Ĉinio, antikva kaj mezepoka Hindio, antikva kaj mezepoka Japanio, inter
aliaj. Multaj aplikoj, praktikoj, kaj inventoj asociaj aŭ inkluditaj en
metalurgio setliĝis en antikva Ĉinio, kiaj la plinovigo de la altforno, gisfero,
hidraŭlik-energiaj martelmaŝinoj, kaj duoblagaj piŝto-balgoj.

Metaloj kaj metalurgio estis konataj de la popolo de la teritorio kie nun estas
la moderna Italio ekde la Bronzepoko. Ĉirkaŭ la 86 a.K., Romo jam estis
etendinta sian kontrolon al la enorma regiono de la Mediteraneo. Tio inkludis
naŭ provincojn radie el Italio al ties insuloj, Hispania, Macedonia, Africa,
Asia Minor, Syria kaj Grekio, kaj je la fino de la regado de la imperiestro
Konstantino, la Romia Imperio estis kreskinta ĝis enhavi partojn de Britio,
Egipto, la tuto el la moderna Germanio okcidente de la rivero Rejno, Dakio,
Noricum, Judujo, Armenio, Ilirio kaj Trakio. Same kiel kreskis la imperio, tiele
faris neceso por metaloj.

Libro de la 16a jarcento de Georgius Agricola nome De re metallica priskribas la
tre disvolvigitan kaj kompleksajn procezojn minadi metalajn ercojn, metalan
elprenadon kaj tiaman metalurgion. Agricola estis priskribita kiel "patro de
metalurgio".

Elprena metalurgio estas la praktiko elprodukti valorajn metaloj el erco kaj
rafini la elprenitajn krudajn metalojn en pli pura formo. Por konverti metalajn
oksidon aŭ sulfidon en pli pura metalo, la erco devas esti reduktita fizike,
kemie, aŭ elektrolize.

Plej ofta inĝenierado de metaloj estas de aluminio, kromio, kupro, fero,
magnezio, nikelo, titano kaj zinko. Tiuj estas plej ofte uzataj kiel alojoj.
Multa peno estis dediĉita al kompreno de la fer-karbo alojsistemo, kiu inkludas
ŝtalojn kaj gisfero. Plenaj karboŝtaloj (tiuj kiuj enhavas esence nur karbon
kiel aloja elemento) estas uzataj en malmultekostaj, altfortaj aplikaĵoj kie
pezo kaj korodo ne estas problemo. Gisferoj, inklude duktila gisfero, estas
ankaŭ parto de le fer-karba sistemo.

Rustorezista ŝtalo aŭ galvanizita ŝtalo estas uzataj kie gravas rezisto al
korodo. Aluminiaj alojoj kaj magneziaj alojoj estas uzataj por aplilaĵoj kie oni
postulas forton kaj malpezon.

Kupro-nikelaj alojoj (kiaj monelo) estas uzata en tre korodaj medioj kaj por
ne-magnetaj aplikaĵoj. Nikel-bazitaj superalojoj kiel inkonelo estas uzata en
alta-temperaturaj aplikaĵoj kiaj gasturbinoj, turbinkompresoroj, premujoj, kaj
varmointerŝanĝilo. Por tre altaj temperaturoj, alojoj de unukristalo estas
uzataj por malgrandigi disformigon.

Metalfarado aŭ metallaborado estas la procezo laboradi kun metaloj por krei
unuopajn partojn, kunmetaĵojn aŭ grandskalajn strukturojn. La termino kovras
ampleksan gamon de laboroj el grandaj ŝipoj kaj pontoj al precizaj
maŝino-partojn kaj delikatan juvelarton. Ĝi tiele inkludas korespondan ampleksan
gamon de lertecoj, procezoj kaj iloj.

Plidurigo, plimalmoligo, plifortigo, laborfortigo, konata ankaŭ kiel
premofortigo aŭ malvarma laborado, estas la plifortigo de metalo fare per
plastika deformigo.

Varmigo, en metalurgio kaj scienco pri materialoj, estas varmotraktado kiu
ŝanĝas la fizikajn kaj foje la kemiajn proprecojn de materialo por pliigi ties
duktilecon kaj malpliigi ties durecon, farante ĝin pli laborebla. Ĝi postulas
plivarmigon de materialo super ties rekristaliga temperaturo, tenante ĝin laŭ
taŭga temperaturo, kaj poste malvarmigante ĝin. En varmigo, atomoj migras en la
kristala strukturo kaj la nombro de delokigoj malpliiĝas, konduke al la ŝanĝo en
duktileco kaj en dureco. Ĉe la kazoj de kupro, ŝtalo, arĝento, kaj latuno, tiu
procezo estas plenumita per varmigo de la materialo (ĝenerale ĝis brilruĝo) dum
momento kaj poste malrapide lasanta ĝin malvarmiĝis al la etosa temperaturo en
trankvila aero.

Fandado.- Kristalaj substancoj fandiĝas post ioma ripoztempo ĉe la fandopunkta
temperaturo. La kialo estas la energia diferenco inter la kristala kaj la likva
statoj. Ĉar la kristalstrukturo signifas pli malaltan energetikan staton ol la
fandaĵo, tiel la energia diferenco "absorbiĝas" ĉe la fandiĝo. Tial la amorfaj
bazmaterialoj kiel ekzemple plastoj havas transiran temperaturon kaj neniun
ripoztempon dum la fandiĝo.

Metalmuldado estas metalfanda procezo kiu estas karacterizita per perfortigo de
fandita metalo je alta premo en muldilo. Tiu muldujo estas kreita uzante du
plifortigitajn iloŝtalajn pecojn kiuj estis maŝinitaj en formo kaj laboro simile
al injektomuldado dum la procezo. Plej metalmuldiloj estas faritaj el neferaj
metaloj, specife el alojoj bazitaj en zinko, kupro, aluminio, magnezio, plumbo,
plumbostano kaj stano. Depende el la tipo de metalo fandota, oni uzas
ĉambromaŝinon ĉu varman ĉu malvarman.

Hardado aŭ metalhardado estas en la metalurgio unu el tuta gamo da procedoj, per
kiuj oni prilaboras la internan strukturon de (ĉefe feraj) metaloj, por akiri
deziratajn ecojn rilate al eksteraj mekanikaj strenoj. Ekzemplas pli altgrada
rezistemo kontraŭ tro rapida foruziĝo, kontraŭ fleksado, premado, tordado. La
procedoj efektiviĝas per varmo, kemiaj substancoj aŭ kombinoj el ambaŭ. La
diferencon inter la strukturoj eblas bildigi per la ekzemplo de grafito kaj
diamanto, kiuj konsistas ambaŭ el pura karbono. Ofte miskomprenita estas la
koncepto de pligranda hardeco de laborpeco post malvarma transformigo (ekz.
martelado, laminatado). Tio estas subranga kaj ofte eĉ nedezirata, ĉar por
sekvaj procedoj damaĝa efekto.

Elektrolamenado estas procezo kiu uzas elektran kurenton por redoksi dissolvitan
metalajn katjonojn por ke ili formu koheran metaltavolon sur elektrodo. La
termino estas uzata ankaŭ por elektra oksidado de anjonojn en solida subtavolo,
kiel en la formado de arĝenta klorido en arĝenta kablo por fari
arĝent/arĝent-kloridajn elektrodojn. Elektrolamenado estas ĉefe uzata por ŝanĝi
la surfacajn proprecojn de objekto (ekz. abrazio kaj kontraŭ eluza rezistado,
korodo protektado, lubrikeco, estetikaj kvalitoj ktp.), sed povas esti uzata
ankaŭ por konstrui dikecon sur malgrandaj partoj aŭ por formo objektojn per
elektroformado.

Pulvormetalurgio estas termino kiu kovras ampleksan gamon de manieroj en kiuj
materialoj aŭ komponantoj estas farataj el metalaj pulvoroj. PM procezoj povas
eviti, aŭ ege malpliigi, la neceson uzi forigon de procezitaj metaloj, tiele
draste malpliigante perdojn en fabrikado kaj ofte rezulte en pli malaltaj
kostoj.



https://eo.wikipedia.org/wiki/Lingvo

Lingvo estas sistemo de gestoj, signoj, sonoj, simboloj kaj vortoj uzata por
reprezenti kaj komuniki ideojn kaj pensojn de homoj. Oni povas distingi inter
lingvo ĝenerale (sen pluralo) kaj unuopaj lingvoj. Aldone, oni ankaŭ uzas la
vorton lingvo por paroli pri faklingvoj (ekzemple jurlingvo), programlingvoj kaj
bestaj lingvoj.

Lingvo (en la unua signifo) signifas la komunikmanieron de la homoj. Konscia
komuniko okazas per sonlingvo, signolingvo aŭ skriblingvo. La senkonscia
komunikado okazas interalie per korpolingvo.

Lingvoj (en la dua signifo) estas la diversaj malsamaj komuniksistemoj uzataj de
diversaj homaj grupoj. Plej ofte, lingvo apartenas al iu etna grupo, sed tio ne
veras por la planlingvoj. Ofte lingvo estas dividita en diversajn dialektojn,
kaj ne estas klare, kie unu lingvo finiĝas kaj alia komenciĝas.

La scienco, kiu studas lingvon, nomiĝas lingvistiko. Unuflanke ekzistas la
kompara lingvistiko, kiu studas la rilatojn inter unuopaj lingvoj kaj klasifikas
ilin en lingvofamiliojn. Aliflanke ekzistas la ĝenerala lingvistiko, kiu studas
la ecojn de lingvo ĝenerale, kaj uzas unuopajn lingvojn nur kiel ekzemplojn por
la ĝenerala teorio pri lingvo.

Laŭ iuj subtenantoj de bestoprotektemo, inter homo kaj besto interstaras neniu
malsameco kvalita, sed nur kvanta, eĉ ŝuldita al pli progresa evolua stadio de
la homo. Tiu certa bestoprotektismo asertas ke inteligento ne estas ekskluziva
prerogativo de la homo, sed ĝi estas karakterizo ankaŭ de la superaj bestoj.
Tiuj uloj diras: " estas iuj bestoj kiuj oferas pro amo sian vivon, tial ili ne
estas trude memreferenciataj, ili kapablas ami aliulon volante ties bonon kaj
provante ĝin realigi."

Simpatiantoj pri prerogativoj de homoj – jam kun Aristotelo – subtenas, ke la
scikapablo de la superaj bestoj estas kvalite malsama.

Laŭ tiuj, besto: unue, ekrimarkiĝas nur pri iuj aspektoj, nome tuŝiĝas nur
per/pri la aspektoj utilaj aŭ malutilaj, plaĉaj aŭ malplaĉaj, danĝeraj aŭ
avantaĝaj dum aliajn aspektojn eĉ ne perceptas (ĉi-rilate vidu aliajn pensulojn
kiel Plessner, Scheler, Gehlen, Cassirer); due, se la atento kaj intereso de la
besto konverĝas nur sur tiujn perceptitajn aspektojn signifas ke la besta
scipovo estas nur pragmata, util- altira.

Tial, laŭ tiuj pensistoj, la homa inteligento estas ne nur pragmata/util-
altirita, sed ankaŭ teoriumanta (porteoria). Jen la rilato pri lingvo: tiu
malsameco (laŭ Aristotelo kaj la aliaj) riveliĝas en la komunikado: dum la besta
komunikado sin esprimas pere de gestoj aŭ krioj kaj pragmate signalas danĝeron
aŭ petas nutraĵon ktp, la homo sin esprimas pere de la vorto, kiu ne estas nur
pragmata, sed ankaŭ porteoria (abstraktema), nome kapabla komuniki la veron, la
belon la bonon ktp.

(2003) “Language as Culture in U.S. Anthropology: Three Paradigms”, Current
Anthropology 44 (3), p. 323–348. doi:10.1086/368118. 

(2009) “The myth of language universals: Language diversity and its importance
for cognitive science” 32 (5), p. 429–492. 

(2003) “Deciphering the Genetic Basis of Speech and Language Disorders”, Annual
Review of Neuroscience 26, p. 57–80.
doi:10.1146/annurev.neuro.26.041002.131144. 

(1973) “The Curse of Babel”, Daedalus 102 (3, Language as a Human Problem), p.
47–57. 

(2002) “The Faculty of Language: What Is It, Who Has It, and How Did It
Evolve?”, Science 22 298 (5598), p. 1569–1579.
doi:10.1126/science.298.5598.1569. 

(1992) “Another view of endangered languages”, Language 68 (4), p. 809–811.
doi:10.1353/lan.1992.0013. 

(1984) “Functional Theories of Grammar”, Annual Review of Anthropology 13, p.
97–117. doi:10.1146/annurev.an.13.100184.000525. 

(1996) “Language and Literacy: what writing does to Language and Mind”, Annual
Review of Applied Linguistics 16, p. 3–13. doi:10.1017/S0267190500001392. 

(1934) “The phonemic principle”, Language 10 (2), p. 117–129.
doi:10.2307/409603. 



https://eo.wikipedia.org/wiki/Ekvadoro

Ekvadoro (malofte ankaŭ Ekŭadoro; hispane Ecuador [ekŭaDOR], je plena nomo
República del Ecuador, keĉue Ecuador Mamallakta) estas lando en Sudameriko.
Temas pri lando situanta en la nordokcidenta regiono de Sudameriko. Ekvadoro
limas norde kun Kolombio, sude kaj oriente kun Peruo, kaj okcidente kun la
Pacifiko. Ĝi havas areon de 283 561 km2. Ties ĉefurbo estas Quito. Ekvadoro
estas trapasata de nordo al sudo de vulkana sekcio de la Montaro Andoj, kun pli
ol 80 vulkanoj, kies plej alta estas Ĉimborazo kun 6310 msm. Okcidente de Andoj
estas la Guajakila Golfo kaj arbara ebenaĵo; kaj oriente, la Amazonio. Estas la
lando kun plej alta koncentro de riveroj laŭ kvadrata kilometro en la mondo. La
ekvadora teritorio inkludas la oceanajn Insulojn Galapagojn 1000 km okcidente de
la marbordo. Ekvadoro estas la oka plej grava ekonomio de Latinameriko, la sepa
sudamerika kaj la deka amerika, estas la lando plej dense loĝata de Sudameriko
kaj la kvina de la kontinento, la tri ekonomio kun plej rapida kresko en
Latinameriko.

La unuaj homaj setlejoj en la teritorio nuntempe ekvadora estas de 12 000 jaroj
a.K. (El Inga, Chobshi, Cubilán, Las Vegas), poste disvolviĝis kelkaj
antaŭkolumbaj popoloj. La Inkaa imperio konkeris parte la regionon meze de la
15-a jarcento, kaj la hispana konkero de tiu teritorio komencis post unu
jarcento, nome en 1534. Ĝi estis kolonio hispana dum preskaŭ tricent jaroj. La
epoko sendependentista ekis en 1809, kaj iniciatis la emancipan proceson el 1820
ĝis 1822. Post la definitiva sendependiĝo de la hispana hegemonio, parto de la
teritorio integriĝis rapide en la Granda Kolombio, dum la marborda teritorio
sekvis sendependa ĝis la aneksado manu militari (permilire) fare de Simón
Bolívar. En 1830 la sudkolombiaj teritorioj separiĝis kaj oni kreis la ekvadoran
ŝtaton. Ekde la komenco de la respubliko ekzistis malstabileco rilate al la
politiko kio kondukis al eko de variaj revolucioj laŭlonge de la 19-a jarcento.
La 20-a jarcento estis markata de la malmulta aŭ nula partopreno de la lando en
la mondmilitoj, diversaj limkonfliktoj kontraŭ Peruo, kaj la kunformado de
militistaj registaroj. En 1979, Ekvatoro revenis al demokratia sistemo, kvankam
la nestabileco politika inter 1996 kaj 2006 kondukis la landon al krizo kaj
ekonomia, kaj politika kaj socia, el kio rezultis la dolarigo de la lando kaj
tri prezidentoj elpostenigitaj antaŭ fini ties regotempo.

Estas aktuale unu de la landoj plej tradiciaj kaj kulture plej bone konservataj
de la mondo, ĝi havas 5 nomumojn por la Monda heredaĵo de Unesko, du por la
natura Monda heredaĵo kaj pli ol 20 kandidatoj por aliaj konsideroj de UNESCO.

Danke al la porturisma kampanio "Ecuador Ama la Vida" (Ekvadoro amas la vivon),
la lando iĝis la kvara plej vizitata de Sudameriko superonta Peruon, kaj estis
selektita de diversaj internaciaj institucioj kiaj la hispana ĵurnalo El Pais,
Travel Advisor, Usona Asocio de Turismagentejoj, kaj Lonely Planet, dum World
Travel klasigis ĝin kiel la plej bone verda (natura) vizitindaĵo tutmonde.
International Living klasigis ĝin kiel “Paradizo por emerituloj” kaj unuaranga
ĉe sia listo.

Ties 15.6 milonoj da loĝantoj aktuale ĝuas unu de la vivstandardoj plej
bonkvalitaj (vivdaŭro, homa disvolvigo kaj tutmondiĝo) de Latinameriko, de la
malplej malsekuraj de Ameriko, plej toleremaj por etna aceptado kaj vivokosto
plej malkosta el la amerika kontinento.

Ekvadoro estas grava eksportisto de nafto en la regiono,, la ĉefa eksportisto de
banano tutmonde kaj unu de la ĉefaj eksportistoj de floroj, salikokoj kaj kakao.

Politike, Ekvadoro estas konstitucia ŝtato respublika kaj discentrigita,
dividita politike-administre en 9 regionoj kaj distriktoj, 24 provincoj, 226
kantonoj kaj 1.500 paroĥejoj.

La nomo de Ecuador (Ekvadoro) estas simpligo de la oficiala nomo: República del
Ecuador (Respubliko Ekvadoro). Tiu nomo estis elektita monatojn post la lando
separiĝis el la Granda Kolombio, la 14-a de aŭgusto de 1830 en Riobamba, kie
kunvenis la Unua Konstitucifara Asembleo konvokita de la venezuela generalo Juan
José Flores, tiam respondeculo de la disigita teritorio. Tiu nomo aludas al la
ekvatora linio de la Tero kiu pasas tre proksime de la urbo Quito kaj kiu
trapasas la tutan landan teritorion de oriento al okcidento. La unua referenco
pri la lando kun rilato al la ekvatora linio estas registrita en Noticias
Secretas de América, kie oni mencias las tierras del Ecuador (le terojn de
Ekvadoro) kiel jurisdikcio de la Real Audiencia de Quito. En Ekvadoro fruaj
regionalistaj premoj de la delegitoj de Guayaquil kaj Cuenca en la Unua
Konstitucifara Asembleo estis tialo ke la nomo de «República de Quito»
(Respubliko Kito) estu malakceptita, spite ke dum la epoko kolonia hispana la
teritorio estis konata kiel «Quito» (Kito).

Antaŭ la 15-a jarcento diversaj indianaj kulturoj floris en la zono kie nun
situas la lando. Poste ili estis regataj de la inkaaj dinastioj.

En 1534, alvenis la hispanaj konkerantoj kaj fariĝis la nova elito. En 1534, la
hispana kapitano Sebastián de Benalcázar konkeris terojn de la nuna Ekvadoro,
konkeris Kiton kaj refondis ĝin kiel hispana urbo. En 1563 Kito fariĝis la
sidejo de "audiencia" (administra distrikto) de la hispana monarĥio (Reĝa
Aŭdienco de Kito). La hispanoj uzis ne nur la urbajn indiĝenajn setlejojn kiel
bazo de la novaj miksrasaj urboj, sed ankaŭ uzis diversajn elementojn de la
strukturo socia de la idianoj por koloniigi la teritoriojn kiujn ili okupis. La
indiĝenoj estis superaj laŭnombre sed la hispanoj havis plej bonkvalitan militan
preparon, danke al kio ili submetis la indiĝenajn loĝantarojn, devigante ilin
abandoni la moderklimatajn valojn kaj foriri al la altaj paramoj. La inkaoj
suferis pro internaj militoj kaj konis nek pafilojn (nek kanonojn) nek ĉevalojn,
kio malhelpis sian defendon almenaŭ dekomence. Ankaŭ malsanoj malaltigis la
forton de la indiĝena populacio; por la deviga laboro la hispanoj alportis
sklavojn de Afriko, kio kontribuis al la rasmiksigo de la lando; elafrika
populacio ĉefe gravas nuntempe en la provinco Esmeraldas.

Post la napoleonaj militoj en Eŭropo, la norda parto de Sudameriko fariĝis
sendependa, kaj per la gvidado de Simón Bolívar kaj Antonio José de Sucre
kreiĝis en 1822 la Respubliko de Granda Kolombio, el kiu Ekvadoro komence estis
parto. Ĝi fariĝis sendependa respubliko en 1830.

Pli precize la unuaj sendependigaj movadoj ekis en 1809 per la ribelo de
"criollos" kontraŭ la hispana hegemonio konata kiel Unua Krio por la Amerika
Sendependeco per kiu la insurekciuloj starigis provizoran registaron Junta en
Kito la 10-a de aŭgusto de 1809, sed la partoprenintoj estis finfine
enkarcerigitaj kaj mortigitaj la 2-a de aŭgusto de 1810. Tiam la insurekciuloj
eĉ ne postulis ankoraŭ sendependon sed parolis pri Monarkia Respubliko aŭ
Respublika Monarkio, kaj anstataŭi la aŭtoritatojn «afrancesadas»
(pornapoleonaj) el Kito, pluestante fidelaj al la supozata arestita reĝo
Fernando la 7-a. Post la franca hegemonio kaj la malakcepto fare de la reĝo
hispana, Fernando la 7-a, pri la demokratiaj reformoj de la Konstitucio de
Kadizo, aperegis tajdo de sendependigaj movadoj tra la tuta Hispana Ameriko.
Tiele la antikva Provinco Kito sukcesis disiĝi el la metropolo post la Batalo de
Piĉinĉa la 24-a de majo de 1822, danke al la venko fare de la Marŝalo Antonio
José de Sucre, leŭtenanto de Simón Bolívar. La teritorio de Guayaquil (kiu estis
separinta de Hispanio ekde la 9-a de oktobro de 1820 kaj organizinta propran
registaron) ekformis parton de la Granda Kolombio laŭ la nomo de Suda Distrikto
kun la teritorioj de Kito kaj Kuenka. La falo de la nova respubliko okazigis la
formadon de la novaj ŝtatoj de Nova Granado (aktualaj Kolombio kaj Panamo),
Venezuelo kaj Ekvadoro en 1830.

Kiam en 1822 la sendependentista armeo, estre de Antonio José de Sucre, venkis
super la reĝista armeo en la Batalo de Piĉinĉa, la teritorioj ekformis parton de
la Granda Kolombio, sed la granda rivaleco inter ties prezidento, Simón Bolívar,
kaj ties vicprezidento, Francisco de Paula Santander, okazigis la disiĝon de la
Granda Kolombio. Ekde 1830, nome la fino de la Granda Kolombio, la novaj ŝtatoj
de Ekvadoro, Kolombio, Venezuelo kaj Panamo pluhavis politikan kaj ekonomian
ligojn ĉar restis federitaj ŝtatoj dum pluaj kvin jaroj.

Dum la 19-a jarcento la lando estis regata de konservemaj oligarkoj, kun
politika malstabileco.

En 1845, la hispana reĝino (fakte regentino) Maria Kristina Burbono partoprenis
en klopodo restarigi monarkion en Ekvadoro post peto fare de la tiea prezidento
Juan José Flores. Tiu plano dufaza konsistus ke ŝia filo Agustín Muñoz y Borbón
iĝu Princo de Ekvadoro kaj, poste, restariganto de la monarkio hispana en Peruo
kaj Bolivio, unuiginte la tri landojn sub unusola ŝtato kiu estus Unuiĝinta
Regno de Ekvadoro, Peruo kaj Bolivio. Kiam jam ĉio estis organizita, Flores
estis elpostenigita kiel prezidento de Ekvadoro fare la marta revolucio kaj tiu
plano tute malsukcesis.

Okazis liberala revolucio en Guajakilo, la 5-an de junio de 1895, kiu enpovigis
Eloy Alfaro al la prezidenteco de la Respubliko.

Dum la 20-a jarcento estis diversaj prezidentoj, el kiuj plej longe José María
Velasco Ibarra. En 1972 okazis militista naciista puĉo.

De post 1979 ekzistas denove parlamentaj elektoj. Tamen, daŭras la politika
malstabileco, kun diversaj prezidentoj akuzitaj je korupteco.

En 2003 estis elektita prezidento kolonelo Lucio Gutiérrez. Ĝi devis rezigni en
aprilo 2005 post popola ribelo, kaj anstataŭita de tiama vicprezidento Alfredo
Palacio.

Je la 15-a de januaro 2007 estis elektita prezidento Rafael Correa, post sia
venko en duaraŭnda balotado fronte al la dekstra kandidato, milionula negocisto
Álvaro Noboa. Rafael Correa, politike maldekstra, partiano de Hugo Chávez,
oponanto de la antaŭe planita komerco-traktato kun Usono, intencas, kiel unuan
paŝon de sia regado lanĉi balotadon de Konstitucidona Asembleo. Antaŭ lia
laŭleĝa enpostenigo, li ricevis aŭtoritaton laŭ indiĝenaj ritoj, simile al Evo
Morales unu jaron antaŭ li.

Ekvadoro situas en la okcidenta parto de Sudameriko, ĉe la Pacifiko. La plej
granda tera landlimo tuŝas Peruon, dum 1.420 kilometroj. La landlimo ne estas
internacie fiksita, kaj kondukis plurfoje al militaj eventoj inter ambaŭ landoj
dum la lastaj jaroj. La norda landlimo longas 490 km, kun Kolombio.

En la oceano, apartenas al la lando la insuloj Galapagoj, kies granda riĉeco je
bestaj specioj estis studiita de Charles Darwin kiam li ellaboris la teorion de
natura selektado.

Grandan parton de la lando okupas la montaro de la Andoj. La du plej grandaj
montoj estas la Cotopaxi, la plej alta aktiva vulkano en la mondo, kaj la
Chimborazo, alta 6.267 metrojn, kaj kies pinto estas la loko plej malproksima de
la centro de la tero, pro la elipsa formo de la planedo.

Ekvadoro estas unu el 17 megadiversaj landoj en la mondo laŭ Naturprotekto
Internacie, kaj ĝi havas la plej altan biodiversecon por kvadrata kilometro de
ĉiu ajn lando. Krom pri la kontinenta teritorio, Ekvadoro posedas la insularon
Galapagoj, pri kiu la lando estas krome konata.

Fakte, la biomo de la tropikaj kaj subtropikaj humidaj foliarbaroj (tropika
pluvarbaro) etendas tra plej parto de ties teritorio, dum en okcidento, apude al
la marbordo, troviĝas ankaŭ la biomoj de la tropikaj kaj subtropikaj sekaj
foliarbaroj kaj de la manglaroj. La faŭno de Ekvadoro estas tre ampleksa kun
granda vario de specioj kaj multegaj tipoj de tropikaj specioj kiaj papagoj,
tukanoj, ktp. Norde de la provinco Esmeraldas en loko konata kiel Majagual,
troviĝas kelkaj el la manglaroj plej altaj de la mondo. En la andaj altoj
troviĝas ankaŭ disaj andaj arbaroj kaj paramoj. Ĝenerale la Okcidento formas
parton de la biogeografia Ĉokoo kaj la Oriento, de la Amazonio.

Ekvadoro havas 1,600 birdospeciojn (15% el la tutmondaj konataj birdospecioj) en
la kontinenta areo, kaj 38 pliajn endemiojn ĉe Galapagoj. Krom ĉirkaŭ 16,000
specioj de plantoj, la lando havas 106 endemiajn reptiliojn, 138 endemiajn
amfibiojn, kaj 6,000 speciojn de papilioj. La Galapagoj estas bone konataj kiel
regiono de distinga faŭno (ĉefe la famaj testudoj tie nomitaj per la hispana
vorto «Galápagos» (nun rivertestudoj), fama kiel la naskoloko de la Darvina
Teorio de Evoluo kaj de natura selekto, kaj kiel Monda heredaĵo de Unesko ekde
1978, kio en decembro de 2001 ampleksiĝis al la mara areo ĉirkaŭa.

Estas krome la Nacia Parko Jasunio (Yasuní, [jasunI]); la termino Yasuni,
signifas por la indiĝenaj komunumoj «sankta tero»; la parko etendas sur areo de
9,820 km² en la provincoj Pastaza, Napo kaj Orejana, inter la riveroj Napo kaj
Kuraraj en la Amazonia Baseno je ĉirkaŭ 250 km sudoriente de Kito. La parko,
ĉefe ĝangalo, estis proklamita de la UNESKO en 1989 kiel rezervejo de la
biosfero kaj estas parto de la teritorio kie troviĝas la popolo Huaorani krom la
tagaeri kaj taromenane, nome grupoj ne kontaktitaj ankoraŭ fare de blankuloj.
Laŭ ĵusa studo, la Nacia Parko Jasunio kaj la ĉirkaŭa zono estas konsiderata unu
el la zonoj plej biodiversaj de la planedo pro sia riĉo en amfibioj, birdoj,
mamuloj kaj plantoj. Tiu parko enhavas pli da bestospecioj laŭ hektaro ol la
tuta Eŭropo kune.

Ekvadoro havas la unuan konstitucion kiu agnoskas la rajtojn de naturo. La
protekto de la nacia biodiverseco estas preciza nacia prioritato kiel estas
asertita en la Nacia Plano de "Buen Vivir" (bonfarto aŭ bonvivo), celo 4,
Garantio de la rajtoj de naturo, artiklo 1: "Elteneble konservi kaj administradi
la naturan heredon inklude ties teran kaj maran biodiversecon kio estas
konsiderata strategia sektoro". Krom la verkado de tiu Plano en 2008, 19% el la
tera areo de Ekvadoro estis jam en protektita areo, tamen, la Plano asertas
ankaŭ, ke 32% el la tero devas esti protektita por vere konservi la nacian
biodiversecon. Nunaj protektitaj areoj inkludas 11 naciajn parkojn, 10
naturrezervejojn, 9 ekologiajn rezervejojn kaj aliajn areojn. En 2008 ekis
programo Sociobosque por konservi alian 2.3% de la totala terareo (629,475.5
hektaroj aŭ 6,295 km²) per pagado al privataj terposedantoj aŭ komunumaj
terposedantoj (kiaj ĉe indiĝenaj triboj) kuraĝmonon por elteni sian teron kiel
indiĝenaj ekosistemoj kiaj indiĝenaj arbaroj aŭ herbejoj. Elekteblo kaj
subvencioj por tiu programo estas determine bazita sur la malriĉeco de la
regiono, la nombro de hektaroj protektotaj, la tipo de ekosistemo de la
protektota tero inter aliaj faktoroj.

Spite esti en la listo de UNESKO, la Galapagoj estas endanĝerita pro gamo de
negativaj mediaj efikoj, kiuj minacas la ekziston de tiu ekzota ekosistemo.
Aldone, nafto-espluatado en la Amazonia pluvarbaro kondukis al liberigo de
bilionoj de galjonoj de netraktita ruboj, gasoj, kaj kruda nafto al la medio,
poluante ekosistemojn kaj kaŭzante malbonigan sanefikaron al la indiĝenaj
popoloj.

Ekvadoro estas administracie dividita en 24 provincojn (du el ili, Santo Domingo
de los Tsáchilas kaj Santa Elena, kreiĝis nur en 2007):

Laŭ informo generita de la Instituto Nacional de Estadísticas y Censos en
novembro de 2010, 14 306 876 personoj loĝis en Ekvadoro. el kiuj 58% estas
(mestizoj aŭ kastizoj) nome descendientes de españoles-indígenas,
españoles-mestizos (descendantoj aŭ posteuloj de hispanoj-indiĝenoj,
hispanoj-mestizoj), 31% estas (blankuloj) posteuloj de hispanoj, italoj, grekoj
kaj portugaloj, 2% estas (mulatoj, montubioj aŭ moriskoj senrilate al la samnoma
hispana grupo) devenaj el kruciĝos de diversaj koloniaj kastoj, 4% estas
indiĝenoj, (el antikvaj antaŭ-inkaaj civilizacioj), 2,8% estas afrikekvadoranoj
(posteuloj de la sklavoj alportitaj el Afriko en la kolonion) kaj 2,2% estas
aziaj (ĉefe japanoj). Tamen ne nur la totala nombro de loĝantaro povas de pendi
kaj diferenci laŭ la fonto, sed ĉefe la distribuo laŭ etnoj aŭ eĉ descendoj
povas esti ege diversaj. Tiele laŭ aliaj informofontoj 2011 estimates put
Ecuador's population at 15,007,343. Kaj la distribuo laŭ etnaj grupoj (ĉiam ĉe
2010) estus tute alia: nome mestizoj konstituas 71.9% el la populacio (anstataŭ
58 %), amerindianoj estus 7% de la nuna populacio (anstataŭ 4 %), dum
afrikdevenaj estus mulatoj kaj zamboj, kiuj estus ankaŭ minoritato, ĉefe baze en
la provincoj Esmeraldas kaj Imbabura, kio farus ĉirkaŭ 7% el la populacio.
Evidentiĝas malfacilo atribui grupojn ĉu al puraj indiĝenaj aŭ al miksitaj
popoloj.

Ekvadoro havas pli kaj pli grandan elmigran fluon, kaj la nombro de blankuloj
altiĝas enorme, ĉefe en provincoj kiaj: Galapagoj, Piĉinĉa, Imbabura kaj Azuay.
Ekvadoro estas la kvara lando kun plia alta maljuniĝa indico de Latinameriko nur
post Ĉilio, Urugvajo kaj Argentino, post la rezultoj de censoj de 2010 laŭ kiuj
pli ol 17% de la populacio superas la 65 aĝojarojn, kaj pli ol 40% de la
populacio estas plenkreska, dum la averaĝa aĝo estas inter 27,3 kaj 35,8
aĝojaroj. La vivodaŭro en Ekvadoro estas ĉirkaŭ 79,9 aĝojaroj por viroj kaj 82,9
aĝojaroj por virinoj; en 2011 Ekvadoro estis la tria lando kun plej longvivuloj
de Ameriko post Ĉilio kaj Kanado, kaj antaŭ Usono kaj Argentino; la vivespero
postnaska estas de nur 4 mortintaj beboj el 25 naskiĝintoj; en Ekvadoro naskiĝas
pli kaj pli knabinoj pli ol knaboj, ekzemple en 2010 naskiĝis 100 knabinoj dum
nur 93 knaboj. Tiele por la plenkreska populacio oni povas certigi, ke ĉirkaŭ
49,4% estas viroj, kaj 50,6% virinoj. Tiu klino varias favore al virinoj plie en
la provincoj de la centra montaro. Proksimume 78% de la totala populacio loĝas
en urboj, dum la resto loĝas en medioj ruraj, sed tio konstante malpliiĝas, ĉar
multaj zonoj deklariĝas urbaj (laŭ surloka leĝaro estas urbaj la areo kun pli ol
10 000 loĝantoj), kaj krome pli kaj pli da personoj elmigras al urbaj zonoj.

Kito, ĉefurbo kiu enhavas 2 239 191 loĝantojn en ties urba nemetropolita areo,
kaj estas la sidejo de la registaro kie oni koncentras la ŝtatajn povojn, estis
deklaraita kultura heredo de la homaro fare de la UNESKO, kaj la plej grandan
nombron de administraj centroj de entreprenoj de la lando, kaj de la publika
sektoro kaj de la privata.

Guajakilo, la plej loĝata de Ecuador, kun 3 250 915 loĝantoj en ties metropolita
areo en 2010. Estas la koncentra poluso de la urboj de la centro de la lando, la
ĉefa havenurbo de Ekvadoro tra kie eniras kaj eliras proksimume 70% el la
importajcoj kaj eksportaĵoj de la lando.

Dum la epoko de 1998 al 2002 Ekvadoro trapasis fortan ekonomian, politikan kaj
financan krizon, akcelita de la fenomeno de la dolarigo, kiu provokis, ke la
sukro senvaloriĝis ĝis niveloj neniam antaŭe viditaj, provokante ties malaperon
kaj ke la lando adoptis kiel valuto la usonan dolaron.

Tiu decido rekte tuŝis la sektorojn plej vundeblajn de la socio, provokante la
kreskon de la niveloj de malriĉeco en la lando, malpliigante al minimumaj
niveloj ties akiran povon kun aliaj ekonomiaj malboniĝoj tiele ke la familia
enspezo ne povis averaĝe facile sufiĉi por la bazaj necesoj.

En tiu malkuraĝiga panoramo, granda parto de ekvadoranoj decidis elmigri
eksterlanden al lokoj kie salajroj estas klare pli altaj ol tiuj atingeblaj en
Ekvadoro, kaj tiele kelkaj landoj de Eŭropo kaj Usono, ekkaptis laboristaron
ĉefe por la realigo de pezaj taskoj; sed tio fakte reprezentis esperon por kiuj
trapasis ekonomiajn problemojn. Pro tio spite la penon kaj foje la danĝeron
eniri kontraŭleĝe aliajn landojn, multaj ekvadoranoj enŝuldiĝis por elveturi kaj
riskis sian malmultan havaĵon cele atingi pli altajn (kaj eĉ dignajn) enspezojn,
plibonigi sian vivnivelon, foje kontraŭ la risko malkomponigi familiojn.

Ekde 2007 ĝis la aktualo, la ekplibonigo de la enlanda ekonomio al niveloj de
ĝis 8% jara, la faktoroj de la moda ekonomia krizo en la unua mondo, la milita
konflikto kolombia, reformoj pri migrado kaj internaciaj politikoj de integrado
modifis komplete la migran panoramon, kaj nune fakte grandaj kvantoj de
enmigrintoj estas allogataj veni al Ekvadoro.

Inter la 1910-aj kaj 1920-aj jaroj, pro eksplodo de la agrikulturaj produktoj
(ĉefe kaŭĉuko) en Oriento, kaj de la kakao en la marborda regiono, la antikvaj
terposedantoj kaj resto de la alta klaso eksendis junulojn studi eksterlanden,
ĉefe en Francion. Tiu migrado estis selekta, eventuala kaj rezultis en la fakto
ke kiuj estis irintaj al Eŭropo aŭ al Usono ne reprezentis multe en la
statistikoj de tiuj landoj.

Ekde la 1950-aj jaroj komencis la eliro de personoj pli malriĉaj kiuj veturis
ĉefe al Usono por plibonigi sian ekonomian situacion pro neceso, kaj ankaŭ de
kelkaj ne tiom malriĉaj kiuj serĉis pli bonan sorton pli pro aventuremo ol pro
neceso.

En la 1970-aj jaroj, elmigrantoj komencis veturi al aliaj landoj kiaj Aŭstralio
kaj Kanado. Personoj el la centraj montaroj, kaj de Azuay kaj Cañar, vidis
malpliiĝe siajn familiajn grupojn. Tiu migrado ankoraŭ ne tuŝis la lokajn
statistikojn.

Post akra ekonomia kaj financa krizo de 1999, oni ĉirkaŭkalkulas ke pli ol tri
milionoj da ekvadoranoj (20% de la totalo de la populacio je 2005) abandonis la
landon direkte al diversaj destinoj, ĉefe al Usono, Hispanio kaj Italio (al tiuj
tri lokoj kiel unuaranga laboristaro ĉefe). Estis elmigrado ankaŭ al aliaj
landoj kiaj Venezuelo (en la 1980-aj kaj 1990-aj jaroj), Ĉilio (ĉefe kuracistoj
kaj aliaj sanlaboristoj), Kanado (profesiaj teknikistoj) kaj, malplie kaj pro
diversaj tialoj, al Israelo, Belgio, Meksiko kaj Unuiĝinta Reĝlando. La
elmigrado pluis laŭlonge de la unuaj jaroj de la 20-a jarcento. Oni ne konas
precize kiom da ekvadoranoj estis elmigrintaj nek ekzistas precizaj ĝeneralaj
statistikoj pri ties nombro kiel loĝantoj en ties novaj landoj. Ja ekzistas
partikularaj ciferoj, ekzemple en Hispanio je 1-a de januaro de 2012 laŭ la INE
(hispana Nacia Instituto pri Statistiko) ekvadorianoj estis la kvara plej granda
grupo de enmigrintoj, nur post rumanoj, marokanoj kaj britoj, kun 308.174
ekvadoraj enmigrintoj, tio estas 52,536 malpli ol la antaŭa jaro.

En januaro de 2007, la ekvadora registaro kreis la Nacian Sekretarion por
Migrantoj (Senami), cele difini la publikan politikon pri homa moveblo (migrado,
elmigrado, enmigrado, rifuĝo, ktp.), kies linioj registriĝis en la Konstitucio
de 2008. Post 2002 la elmigrado malpliiĝis jaron post jaroj danke al la ekonomia
stabileco kaj post 2005 plie malpliiĝis pro alveno de la krizo al la unua mondo
kaj la significa disvolviĝo de la nacia ekonomio kaj ekde 2010 limiĝis praktike
al migrado pro studoj, turismo aŭ komerco.

Spite granda elmigrado el Ekvadoro, tiu lando ricevas milojn de personoj de
diversaj landoj kiuj devis abandoni siajn landojn pro diversaj tialoj.
Dekomence, dum la kolonia epoko, la enmigrado centriĝis en eŭropanoj allogitaj
pro agrikulturo; dum la komenco de la respublika epoko, la enmigrado ŝanĝis al
araboj, judoj kaj aliaj eŭropanoj (ne nur hispanoj, sed ankaŭ belgoj,
nederlandanoj, italoj kaj francoj) fuĝintaj el ekonomiaj krizoj aŭ el militoj,
inter aliaj.

En la aktualo kaj ĉefe el 2002, la fluo de enmigrantoj al Ekvadoro pliiĝis ĉefe
de kolombianoj kiuj fuĝis pro interna longdaŭra konflikto; tio koncernas al
duonomiliono da kolombianoj kiuj loĝas en Ekvadoro laŭleĝe. Alta vivnivelo kaj
valoro de la respektivaj valutoj koncernas al enmigrantoj devenaj el Peruo,
Kubo, Haitio, Bolivio, Ĉinio kaj duarange el aliaj amerikaj kaj aziaj landoj;
tiuj enmigrintoj tre ofte okupas la laborpostenojn abandonitajn de la ekvadoraj
elmigrintoj.

Lasta grupo de enmigrintoj estas formata de eŭropanoj, nordamerikanoj kaj aliaj
latinamerikanoj kiuj alvenis pro tialoj rilataj al investado aŭ serĉo de
komforto, alloge de naturo kaj vario de klimatoj kaj specioj; tiuj setliĝis en
turismaj lokoj kiaj en Amazonio; la urbo Baños en la provinco Tungurahua;
Cuenca, Guajakilo, Kito, Loja, Nueva Loja, Golfo Caráquez, Salinas, ktp;
Imbabura (Otavalo, Kotakaĉi kaj Ibarra); banlokoj de la ekvadora marbordo, la
insuloj Galapagoj, naciaj parkoj, inter aliaj. El ili multaj temas pri
emerituloj aŭ personoj kuij serĉas kuracadon en pli malkosta loko ol en sia
kutima loĝloko; ekzemple en Cotacachi, por 2007 pli ol 13.000 emerituloj el kaj
germanaj kaj svisaj venis por loĝadi tie definitive.

Dum la lastaj jaroj ekonomia krizo tre frapis la landon, kio kondukis al forta
elmigrado, ĉefe al Usono kaj Hispanio kaj aliaj eŭropaj landoj.

En 2000 la usona dolaro fariĝis la oficiala monunuo de la lando, anstataŭante la
ekvadoran sukron.

La ekonomio de Ekvadoro estas la oka plej granda de Latinameriko kaj espertis
averaĝan kreskon de 4,6% inter 2000 kaj 2006. Januare de 2009, la Centra Banko
de Ekvadoro (BCE) situis la antaŭvidon de kresko de 2010 en 6,88%. La MEP
duobliĝis inter 1999 kaj 2007, atingante 65.490 milionojn da dolaroj laŭ la BCE.
La inflacio al konsumanto ĝis januaro de 2008 estis situanta ĉirkaŭ 1.14%, nome
la plej alta registrita la antaŭan jaron, laŭ la Nacia Instituto de Statistiko
kaj Censoj de Ekvadoro (INEC). La monata indico de sendungeco restis ĉirkaŭ 6 al
8 % ekde decembro de 2007 ĝis septembro de 2008, tamen, tiu plialtiĝis al ĉirkaŭ
9 & oktobre kaj remalaltiĝis novembre de 2008 al 8 &. Oni ĉirkaŭkalkulas je 9
milionoj de ekvadoranoj tiujn kiuj havas okupon ekonomie kaj ĉirkaŭ 1,01
milionoj da loĝantoj kiuj estas sendungaj.

En 1998, 10 % de la plej riĉa populacio posedis la 42,5 % de la riĉo, dum 10 %
de la plej malriĉa populacio posedis mur la 0,6 % de la riĉo. Dum sama jaro, la
7,6 % de la elspezo en publika sanservo estis profito por 20 % de la malriĉa
populacio, dum 20 % de la riĉa populacio ricevis la 38,1 % de tia elspezo. La
indico de ekstrema malriĉo malpliiĝis signife inter 1999 kaj 2010. En 2001 oni
ĉirkaŭkalkulis je 40 % de la populacio, dum por 2010 tiu cifero malaltiĝis al
16,5 % de la totala populacio. Tio rilatas ĉefe al la elmigrado, krom kun la
ekonomia stabileco akirita post la dolarigo. La indicoj de malriĉo estis pli
altaj ĉe la indiĝenaj, afrikdevenaj kaj ruraj populacioj, atingante 44 % de la
indiĝena populacio

Nafto reprezentas la 40% de la eksportado kaj kontribuas pluhavi komercan
bilancon pozitive. Ekde finoj de la 1960-aj jaroj, la espluatado de nafto
altigis la produktadon kaj la ekvadoraj rezervoj estas ĉirkaŭkalkulataj je 4.036
milionoj da bareloj. La komerca totala bilanco januare de 2010 atingis enspezon
de preskaŭ 5000 milionoj de dolaroj, giganta cifero kompare kun la enspezo de
2007, kiu atingis enspezon de 5,7 milionoj de dolaroj; la enspezo malaltiĝis je
ĉirkaŭ 425 milonoj kompare kun tiu de 2006. Tiu cirkonstanco okazis ĉar
importado kreskis pli rapide ol eksportado. La komerca nafta bilanco generis
ciferon pozitivan je 3,295 milionoj de dolaroj en 2008; dum la nenafta bilanco
estis negativa je ĉirkaŭ 2,842 milionoj da dolaroj. Tio permesis malspezon
komercan, sen konsideri nafton, je 19% rilate al antaŭa jaro. La komerca bilanco
kun Usono, Ĉilio, Eŭropa Unio kaj aliaj eŭropaj landoj, Bolivio, Peruo, Brazilo,
estas pozitiva, sed kun Meksiko, Argentino, Kolombio, Azio, estas negativa.

Ekvadoro negocis duflankajn traktatojn kun aliaj landoj, krom aparteni al la
Anda Komunumo de Nacioj, kaj estas membro asocia de Mercosur. Ĝi estas membro
ankaŭ de la Monda Organizaĵo pri Komerco (MOK), krom de la Interamerika Banko
por Disvolviĝo (IBD), de la Monda Banko, Internacia Monunua Fonduso (IMF), de la
Corporación Andina de Fomento (CAF), kaj de aliaj organismoj multflankaj. En
aprilo de 2007 Ekvadoro pagis komplete sian ŝuldon al IMF kaj tiel finis epoko
de intervenado de tiu organismo en la lando. En 2007, oni kreis la institucion
Komunumo Sudamerika de Nacioj (UNASUR), kun konstanta sidejo en Kito. La lando
estis parto ankaŭ de la kreado de la Suda Banko, kun aliaj ses sudamerikaj
landoj. Ekvadoro realigis negocadon por la subskribo de Traktato de Libera
Komerco kun Usono, sed post la elekto de la Prezidento Correa tiu negocado estis
nuligita.

En la sektoro de agrikulturo, Ekvadoro estas grava eksportisto de banano
(unuarange tutmonde laŭ produktado kaj laŭ eksportado), de floroj, la oka monda
produktanto de kakao. Estas signifa ankaŭ ties produktado de salikokoj,
sukerkano, rizo, kotono, maizo, palmokoroj kaj kafo. Ties riĉo je
lignoproduktado koncernas grandajn etendojn de eŭkalipto en la tuta lando, same
kiel de manglaroj. Kaj pinoj kaj cedroj estas plantataj en la montaraj regionoj;
nuksarboj kaj romerillo el genro Podocarpus aŭ podokarpoj; kaj ligno de balzo,
en la baseno de la rivero Guayas.

La industrio koncentriĝas ĉefe en Guajakilo, plej granda centro industria de la
lando, kaj Kito kie en la lastaj jaroj la industrio kreskiĝis konsiderinde,
estas la plej granda entreprena centro de la lando. La industria produktado
direktas sin ĉefe al la interna merkato. Sed ankaŭ estas limigita esportado de
produktoj fabrikitaj industrie. Inter tiuj elstaras enladigitaj manĝaĵoj,
alkoholaĵoj, juveloj, mebloj kaj aliaj.

La lando disponas el klaraj ebloj por industrio en granda vario de sektoroj. La
interna produktado de krudaj materioj kaj tekstilaj kaj industriaj; la minado;
la kemia industrio, naftokemia; same kiel la nafta kaj gasprodukta, pro disponi
el la ĉefa eniro de tia industrio; elektra generado pro ties altega hidraŭlika,
suna kaj elventa ebloj por diversaj sektoroj de la landa ekonomio; la
prilaborado de produktoj baze sur fandigo de materialoj aŭ kristaloj; produktado
agrikultura kaj rurindustria kaj de fabrikado de manĝaĵoj; produktado farmacia;
inter aliaj.

La plej gravaj projektoj aktuale disvolviĝantaj estas naftorafinejo ĉe la
Pacifiko, situanta en Manta kiu estos unu el la ĉefaj en la mondoregiono, kio
permesos al Ekvadoro el importisto de naftoderivaĵoj iĝi eksportisto de tiaj
produktoj; la diversaj hidroelektraj projektoj inter kiuj elstaras ĝis nun la
konstruata Coca Codo Sinclair kiu generos ĉirkaŭ 40% de la nuna mendaro de la
lando permesos al Ekvadoro iĝi unu el ĉefaj eksportistoj de elektra energio en
la kontinento; la minado grandskale iĝos unu el la industrioj plej enspezigaj
kun la nafta, ĉar oni trovis riĉajn kuŝejojn de diversaj metaloj en Azuay,
Morona Santiago, El Oro kaj Zamora Chinchipe.

Ekde komenco de 2013 ekos nova esplorado por nafto en la provincoj amazoniaj,
ĉefe de la sudo, kaj por gaso en la golfo de Guajakilo kaj de mineraloj en la
sudo de la lando.

Ekvadoro estas multetna kaj tiele multkultura ŝtato. Ties populacio superas la
14 milionojn de loĝantoj. El tiu, pli ol 5 milionoj kaj duono loĝas en la Andoj.
Ĉe la marbordo de la Pacifiko la cifero alproksimiĝas al 6 milionoj kaj duono.
En Amazonia Ekvadoro loĝas pli ol 600.000 loĝantoj, kaj en Galapagoj nur ĉirkaŭ
17.000. Evidente la kulturo de la loĝantoj de tiaj diversaj regionoj diferencas.
Krome konsiderindas la diverseco kaj etna kaj regiona de Ekvadoro por analizi
ties kulturon. Etne tioo estas markata de la esto de mestizoj, indiĝenoj,
afrik-ekvadoranoj, kaj blankuloj (aŭ pli bone dirite eŭropdevenuloj; oni povas
klare imagi, ke ĉiuj devenoj kunportas proprajn karakterojn al la komuna
kulturo.

La hispana lingvo estas la plej parolata. Estas diversaj dialektoj grupigeblaj
ĉefe en tri areoj, kiuj koincidas kun la geografiaj areoj, nome la marbordo, kie
oni parolas pli puran ekvadoran dialekton, dum en Andoj oni parolas dialektojn
en lingva areo kiu sekvas sude al Peruo. Same la amazonia areo ekde lingva
vidpunkto sekvas sude al Peruo. En la marborda areo (ekvadora dialekto) la
centro estus Guajakilo kaj la afrikdevena heredo (ĉefe en Esmeraldas) nuancas la
lingvaĵon per klara influo afrikdevena. En la anda areo rimarkindegas la uzadon
de vortoj el keĉua kaj ties ĝenerala influo kaj elstaras en la provincoj
Imbabura kaj Karĉi la akĉento pastuso kaj en Azuay kaj Cañar la akĉento morlako.
Ekde Piĉinĉa ĝis Ĉimborazo oni parolas per pli konstanta akĉento de centra
montaro. Rimarkindas ankaŭ ke la socia klaso determinas kiel oni parolas la
montaran dialekton, nome en la plej riĉaj klasoj montaraj estas tendenco klopodi
eviti la keĉuan influon.



https://eo.wikipedia.org/wiki/Meksiko

Meksiko (hispane: México, oficiale: Estados Unidos Mexicanos), oficiale la
Unuiĝintaj Meksikaj Ŝtatoj, estas federacia respubliko konstitucia en
Nordameriko, kiu konsistas el 31 ŝtatoj kaj federacia distrikto kiu estas
Meksikurbo. Norde ĝi limas al Usono; sudokcidente kun la Pacifika oceano;
sudoriente kun Gvatemalo, Belizo, kaj la Kariba Maro; kaj oriente troviĝas la
Meksika golfo.

En Lingva respondo n-ro 47, publikigita en Oficiala Gazeto en 1911 (n-ro 18B en
la 6a eldono de Lingvaj Respondoj), Zamenhof skribis:

La Akademio de Esperanto en 1974 oficialigis la landnomon "Meksiko" (en la Oka
Oficiala Aldono al la Universala Vortaro), ĉar tiu formo estas la plej
internacia. UEA kaj Monato uzas nur tiun oficialan formon. La landa
Esperanto-asocio nomiĝas Meksika Esperanto-Federacio.

Krome, ĉirkaŭteksto ofte helpas, kiam oni diras nur "Meksiko". Interese, la
meksikanoj mem malofte plendas aŭ konfuziĝas kiam oni diras México, kvankam tiu
ĉi vorto aludas urbon, ŝtaton kaj landon:

Dum miloj da jaroj, la hodiaŭa Meksiko estis lando de ĉasistoj kaj rikoltistoj.
Antaŭ ĉirkaŭ 9 mil jaroj, la amerikanoj kultivis maizon, sed komencis agraran
revolucion, stirante al formado de multe pli kompleksaj civilizacioj. La
civilizacioj giris konturon de urboj kun skribo, monumenta arkitekturo,
astronomiaj kaj matematikaj studoj, kaj armeo. Post 4 000 jaroj, ili estis
detruitaj pro la alveno de hispanaj koloniistoj en 1519. Dum tri jarcentoj, dum
kiuj la plimulto da loĝantaro de Meksiko estingitaj indiĝenoj, ĝi estis
koloniata por Hispanio.

Meksiko estis rekonita formale memstara de Hispanio en 1821. Milito de la lando
kun Usono finiĝis en 1848 per perdo de preskaŭ duono de ĝia teritorio. En 1861
Meksikon invadis Francio kaj ĝi regis mallonge ĝis 1867. Poste, la Meksika
revolucio kaŭzis morton de 10% de la loĝantaro. Ekde komenco, Meksiko kiel
ŝtato-nacio luktis kun interkonsento pri ĝia heredaĵo indiĝena juĝe atribuita
kun la postuloj de la modelo de la moderna kulturo okcidenta trudita en 1519. La
nomo de la nacio estas derivita de la azteka ĉefurbo Tenoĉtitlano. Hodiaŭ,
Meksiko estas hejmo por la plej granda nombro de hispan-parolantoj en la mondo,
ĝi havas ankaŭ la plej grandan nombron de denaskaj amerikanoj, kiuj parolas la
indiĝenajn lingvojn (la plimulto parolas la navatlan).

Tarahumara estas nomo de indiĝena etno, en norda Meksiko. La Tarahumara-popolo
estas fama pro ties kapablo, longajn distancojn kuri tra dezerto, montoj. La
viroj nomas sin pro tio Rarámuri (‘Tiu, kiu rapide kuras’, t. e. ‘kuranto’). La
tarahumara-lingvo apartenas al la jut-azteka lingvaro.

Meksiko dividiĝas en 31 federaciaj subŝtatoj (laŭ la meksika politika kaj jura
sistemo ili hispane nomiĝas "estados", sed la e-lingva vorto "ŝtato" havas iom
alian difinon, tial subŝtatoj) kaj la Federacia Distrikto estas la ĉefurbo:

Vidu tabelon de meksikaj loknomoj, mapon de la subŝtatoj de Meksiko kaj liston
de subŝtatoj de Meksiko.

Meksiko estas demokrata federa respubliko. La konstitucio estis aprobita je la
5-a de februaro de 1917

Prezidanto elektita pere de universala kaj sekreta balotado por sesjara periodo.
Vidu liston de prezidentoj de Meksiko. Nuna prezidento: Felipe Calderon

Meksika kuirarto estas ĉefe fuzio de indiĝena mezamerika kuirarto kun eŭropaj,
ĉefe hispanaj, elementoj aldonitaj post la konkero de la Azteka Imperio en la
16a jarcento. La bazaj materialoj estas indiĝenaj manĝaĵoj, kiaj maizo, faboj
kaj kapsiketoj. Eŭropanoj enmetis grandan nombron de aliaj manĝaĵoj, plej grave
el kiuj estas viandoj el aldomigitaj animaloj (bovoj, porkoj, kokoj, kaproj, kaj
ŝafoj), laktaj produktoj (ĉefe fromaĝo), kaj variaj herboj kaj spicoj. Aldone al
la bazaj materialoj menciitaj, kiaj maizo kaj kapsiketoj, aliaj indiĝenaj
ingrediencoj estas la jenaj: tomatoj, kukurboj, avokadoj, kakao kaj vanilo,



https://eo.wikipedia.org/wiki/Itala_lingvo

La itala lingvo ( aŭskultu; itale: Italiano) estas latinida lingvo, el la
familio de hindeŭropaj lingvoj. Ĝi estas bazita sur la klerula florenca varianto
de la toskana dialekto uzita en la dekkvara jarcento, kiu kiel la aliaj
dialektoj de Italio devenas de la neklerula latina lingvo parolata post la
disfalo de la romia imperio.

La unua teksto en la itala estas de 960. Inter 960–1225 la itala fariĝis
literatura lingvo. Dum la 14-a jarcento la florenca dialekto, kiel formigita de
Dante Alighieri, Giovanni Boccaccio kaj Francesco Petrarca, fariĝis la normo,
spite de la manko de politika unueco en Italio ĝis la 19-a jarcento. Tamen
plejmulto de la nekleraj homoj daŭrigis parolante nur siajn regionajn lingvojn
ĝis la fino de la dua mondmilito. Ĝis la kvindekaj jaroj, nur bone instruitaj
homoj kapablis paroli ĝin, dum la plej multo de la homoj nur parolis sian lokan
dialekton. Pro la disvastigo de la televido, kiu ĉiam dissendas en la itala, kaj
ĝenerala instruado en publikaj lernejoj, kie oni lernas nur en la itala, la plej
multo de italoj nuntempe bone konas la norman italan.

Dum la 16-a kaj la 17-a jarcentoj la itala lingvo ĝuis grandan prestiĝon en
Eŭropo. Ĝi fariĝis kaj plejparte daŭre restas la lingvo de la muzikaj terminoj.
Ĝis komenco de la 19-a jarcento la operoj estis verkitaj en la itala lingvo, eĉ
se la komponanto estis en Anglio, Germanio kiel Georg Friedrich Händel, Aŭstrio
kiel Mozart aŭ en Rusio.

La akcento estas skribata nur se ĝi troviĝas sur la lasta vokalo (ekzemple
città, però, più…). Preskaŭ ĉiam ĝi estas sur la antaŭlasta silabo, sed povas
esti sur la lasta, trialasta, kvaralasta kaj malofte eĉ sur la kvinalasta
silabo. Cetere la akcento distingas la vorton è (ĝi estas), elparolata ɛ, de la
vorto e (kaj), elparolata e, lì (tie) de li (ilin), sì (jes) de si (oni).

La sonoj kw kaj kkw povas esti esprimataj multmaniere. Kutime oni esprimas ilin
respektive per QU (ekzemple quadro, pentraĵo) kaj CQU (ekzemple acqua, akvo) sed
ekzistas esceptoj. Kelkaj vortoj uzas CU anstataŭ QU (ekzemple cuoco, kuiristo;
scuola, lernejo; cuore, koro) kaj ekzistas ununura vorto, kiu uzas QQU anstataŭ
CQU, nome soqquadro (malordego).

La litero H neniam estas elparolata kaj distingas la vortojn ha (ĝi havas), ho
(mi havas), hanno (ili havas) de a (al), o (aŭ) kaj anno (jaro). Cetere ho estas
elparolata kiel ɔ, o kiel o. Ĝi estas ankaŭ necesa por havi la sonojn k, g, sk
antaŭ e, i (bonvolu vidi supre ĉe la priskriboj de tiuj literoj/digramoj).

Ciao! = Saluton! Come stai? = Kiel vi fartas? Sto bene = Mi fartas bone Grazie =
Dankon Arrivederci = Ĝis revido Buon giorno = Bonan tagon Buona sera = Bonan
vesperon Buona notte = Bonan nokton Ti amo = Mi amas vin.



https://eo.wikipedia.org/wiki/Fonda%C4%B5o_Vikimedio

La Fondaĵo Vikimedio (angle Wikimedia Foundation) estas ne-profit-dona
organizaĵo kun sidejo en Usono. Ĝi estis fondita en 2003 kiel la tegmenta
organizaĵo de Vikipedio.

Poste ĝi akceptis pliajn projektojn: Vikivortaro, Vikicitaro, Vikilibroj,
Vikimedia Komunejo, Vikifontaro, Vikispecioj kaj Vikinovaĵoj. La baza celo
estas, en la vortoj de Jimmy Wales, disponigi al ĉiu persono la sumon de homa
scio.

Aktuale en 2015, en la Fondaĵo laboras pli ol 280 homojn, kun ĉiujaraj enspezoj
pli ol 75 milionoj da dolaroj. Lila Tretikov gvidis la Fondaĵon ĝis marto 2016
kiel ĝia administra direktoro, kvankam la 26an de februaro 2016 ŝi sciigis sian
eksiĝon efika 31 marto, kiel rezulto de la kontestata Knowledge Engine projekto
de la WMF. Nuntempe, Katherine Maher estas plenuma direktoro post kiam Lila
Tretikov eksiĝis, ekde la junio 2016.

Ekzistas la oficiala Esperata uzanto-grupo de Fondaĵo Vikimedio, kiu nomiĝas
Esperanto kaj Libera Scio.

En 2001, Jimmy Wales, Interreta entreprenisto, kaj Larry Sanger, filozofisto de
scio kaj reta komunumaranĝanto, fondis Vikipedion kaj Nupedion kiel Interretajn
enciklopediojn. La projekto estis origine financita fare de Bomis, la profitcela
komerco de Kimrio. Ĉar la populareco de Vikipedio eksplodis, enspezoj financi la
projekton ekhaltis. Ĉar Vikipedio malplenigis la resursojn de Bomis, Kimrio kaj
Sanger trovis bonfaradmodelon financi la projekton. La Fondaĵo Vikimedio estis
integrigita en Florido la 20-an de junio 2003. Ĝi aplikis al la Usono-Patento
kaj Trademark Office al varmarko Vikipedion la 17-an de septembro 2004. Al la
marko estis koncedita registradstatuso la 10-an de januaro 2006. Varmarkprotekto
estis aljuĝita fare de Japanio la 16-an de decembro 2004, kaj, en la Eŭropa
Unio, la 20-an de januaro 2005. Ekzistis planoj aprobi la uzon de la
Vikipediovarmarko por kelkaj produktoj, kiel ekzemple libroj aŭ DVDoj.

En aprilo 2005, USA Internal Revenue Service aprobis la Fondaĵon kiel instrua
fonduso en la kategorio "Plenkreska, posteduko", kun la signifo ĉiuj kontribuoj
al la Fondaĵo estas imposte dekalkuleblaj por US federaciaj enspezimpostceloj.

La 25-an de septembro 2007, la komisiono de la Fondaĵo donis avizon ke la
operacioj estus moviĝantaj al la San-Francisko-golfa regiono. Gravaj konsideroj
cititaj pri elektado de San Francisco estis proksimeco al similmensaj organizoj
kaj eblaj partneroj, pli bona talentulobazo, same kiel pli malmultekosta kaj pli
oportuna internacia vojaĝado ol estas haveblaj de Sankt-Peterburgo, Florido.

La Foundation ne havas membrojn (en la senco de membro-asocio) nek kapitalon (en
la senco de fondaĵo en Eŭropo). Ĝi havas Board of Trustees, kio estas speco de
estraro. La unuaj membroj de tiu estraro estis nomumitaj de Jimmy Wales, poste
elektiĝis novaj estraranoj: la plimulton elektas la anoj de la
Vikimedio-projektoj, la reston elektas la ceteraj estraranoj.

La unua prezidanto de la estraro estis Jimmy Wales mem. Ekde junio 2016 plenuma
prezidanto estas Katherine Maher.

Je la 13-a de junio 2004 fondiĝis en Berlino la komunutila asocio Wikimedia
Deutschland, la unua landa asocio kiu subtenas la Vikimedio-projektojn. Poste
fondiĝis tiaj organizaĵoj ankaŭ i.a. en Francio, Honkongo kaj Argentino. Fondaĵo
Vikimedio permesis al tiuj asocioj uzi la emblemojn de Vikimedio kaj ties
projektoj, sed cetere la interrilatoj estas nur amikecaj. Temas do ne pli
aliĝintaj asocioj en la senco de la landaj Esperanto-asocioj aliĝintaj al UEA.

Fondaĵo Vikimedio estas la jura kaj teknika prizorganto de la
Vikimedio-projektoj. Tamen, pri la enhavoj respondecas la aŭtoroj. Tio signifas
ke ekzemple Wikimedia Deutschland ne respondecas pri la enhavoj en la
germanlingva Vikipedio.

Fondaĵo Vikimedio estis fondita en 2003 fare de Jimmy Wales, kunfondinto de
Vikipedio, kiel maniero financi Vikipedion kaj ĝiajn fratinprojektojn tra
soci-utilaj rimedoj.



https://eo.wikipedia.org/wiki/Blogo

Blogo (ankaŭ nomata reta taglibro aŭ retlogo) estas reta raporto fare de
persono. Blogoj estas lokitaj en la Interreton kaj preskaŭ ĉiam en la TTT.
Blogoj enhavas liston de eroj (blogaĵoj aŭ blogeroj), kiuj ordinare estas
ordigitaj de plej nova ĝis plej malnova kaj temas pri la ŝatokupoj, religio,
politikaj, kredoj, okupo, k.t.p. de la bloganto. Blogoj kutime, sed ne ĉiam,
permesas por legantoj komenti pri la eroj.

Blogo ordinare estas havebla en TTT-paĝo kaj RSS-a kanalo, tamen ne ĉiuj RSS-aj
kanaloj estas blogoj.

Ekzistas multaj programoj por krei blogojn per PHP aŭ Perl kune kun SQL. Se oni
ne havas konekton al TTT-ejo, kiu havas tiujn, ankaŭ ekzistas gastigaj servoj
kiel LiveJournal aŭ Ĝangalo.com.

La vorto “blogo” devenas de la samsignifa angla vorto “blog”, kiu estiĝis el
mallongigo de la vorto “weblog” (TTT-protokolo). Kelkaj esperantistoj preferas
la ne-neologismajn esprimojn “reta taglibro” aŭ “TTT-protokolo”. Malofte aperas
la formo “trototolo”, kiu estas ia sintezo de “TTT” kaj “protokolo”. La
enkonduko de la neologismo “blogo” en Esperanton estis pravigita en artikolo en
Ĝangalo per la argumento ke tio plifaciligas la uzon de derivaĵoj kiel “blogi”,
“blogaĵo” kaj “bloganto”, kiuj estas malfacile esprimeblaj surbaze de la peza
esprimo “virtuala taglibro”.



https://eo.wikipedia.org/wiki/Argentino

Argentino, oficiale la Argentina Respubliko (hispane: República Argentina),
estas ŝtato en Sudameriko, konstituciigita kiel federacio de 23 provincoj kaj
aŭtonoma urbo, Bonaero. Ĝiaj najbaroj estas Ĉilio (sude kaj okcidente), Bolivio
(norde), Paragvajo (norde kaj nordoriente), Brazilo (nordoriente) kaj Urugvajo
(oriente). Ĝi ankaŭ havas longan marbordon de la Atlantiko.

Politike ĝi estas federacia respubliko, kiu havas 23 provincojn kaj unu
federacian distrikton. Nuntempe, Argentino estas ŝtato, kiu havas fortan
ekonomikan evoluon. Post la severa ekonomika krizo de la jaro 2001, ĝia
registaro kaj ekonomio renormaliĝis kaj nun la lando povas denove rigardi la
estontecon kun espero. Laŭ sia indekso de homa disvolviĝo Argentino estas la dua
plej avancinta lando de Sud-Ameriko. Aĉetpovo de la loĝantaro estas taksata kiel
23-a inter la ŝtatoj de la mondo.

La areo de Argentino estas 2.766.890 km², kaj situas inter la Andoj Montaro
(okcidente) kaj la Atlantiko (oriente). Ĝi estas la dua en la listo de plej
grandaj landoj el Suda Ameriko, kaj la oka en la listo de plej grandaj landoj el
la mondo. La ŝtato postulas posedon de la nune britaj Falkland Islands (aŭ
hispane Islas Malvinas nome Malvinoj) kaj la posedon de la insuloj Georgia del
Sur kaj la insuloj Sandviĉoj. Ĝi ankaŭ volas posedi 969.464 km² de la Antarkto,
sed kelkaj partoj de la antarkta teritorio postulita de Argentino estas ankaŭ
proklamataj teritorio de Britio kaj Ĉilio respektive. Antarkto estas tamen
gardata kiel internacia „nenies“ tero laŭ interkonsento de pluraj ŝtatoj.

Ĝi estas la hispanparolanta lando plej etenda de la planedo, la dua plej granda
de Latinameriko, la kvara en la amerika kontinento kaj la oka en la mondo, se
konsideri nur la kontinentan areon sub fakta suvereneco. Se konsideri la
postulitan areon, ties totalo estus 3.761.274 km², kio igus ĝin la sepa plej
etenda lando de la mondo.

La tuta nomo de la lando estas, hispane, República Argentina (/re'publika
aɾxen'tina/). Ankaŭ estas, por kelkaj celoj, uzata la nomo Nación Argentina
(Argentina Nacio).

La nomo Argentina devenas el la latina lingvo (argentum) kio signifas „arĝento“.
Kiam la unuaj hispanaj konkerantoj trovis la Río de la Plata (arĝentan riveron),
oni nomis ĝin Mar Dulce (dolĉa maro). La indiĝenoj donis arĝentajn donacojn al
la personoj, kiuj postvivis terurajn tagojn sub rego de la ŝipestro Juan Díaz de
Solís. La kredo pri arĝenta monto alvenis al Hispanio ĉirkaŭ la jaro 1524, kaj
ĝia nomo Sierra del Plata estis unue registrita sur venecia mapo en 1536. Sur ĉi
tiu arĝentejo estis fondita la vilaĝo Potosí. Poste, iu arĝentoserĉanto sekvante
la riverojn Paraná kaj Pilkomajo, trovis nur teritorion jam reklamitan de la
serĉantoj kiuj alvenis el Lima, la ĉefurbo de la Virreynato.

La nomo de la lando estas aktive uzata ekde 1612, kiam ĝi aperis en la libro
Historia del descubrimiento, población y conquista del Río de la Plata (Historio
pri la trovo, loĝiĝo kaj konkero de la Río de la Plata), verkita de Ruy Díaz de
Guzmán. En tiu libro la teritorio estis nomita Tierra Argentina (arĝenta
teritorio).

La teritorio de Argentino estas la dua plej granda en Sudameriko kaj la oka en
la mondo. Ĝi estas formata de amerika sektoro kaj alia antarkta (kies suvereneco
estas postulita).

La areo de la amerika sektoro de Argentino havas 2 795 677 km². El tiuj,
2.780.400 km² korespondas al la landa teritorio sub fakta suvereneco, tio estas,
la urbo Bonaero, la 22 kontinentaj argentinaj provincoj kaj la departamentoj
Ushuaia kaj Río Grande de Fajrolando. La resto estas konstituata de la
arkipelagoj sub konflikto kontraŭ Unuiĝinta Reĝlando, kiu kontrolas ilin de
facto; tio inkludas 11.410 km² de Malvinoj (Falklandoj), 3560 km² de
Sud-Georgioj, kaj 307 km² de Sud-Sandviĉinsuloj. Tiuj tri arkipelagoj formas
parton de la Insuloj de Suda Atlantiko.

La areo de la antarkta sektoro — nome areo sub la principoj de la Antarkta
traktato — estas 965 597 km²; tiuj korespondas al la Argentina Antarkto
(postulita teritorio), inkludita kiel departamento de la provinco de Fajrolando
aŭ Fuegio. Krome, tiu areo inkludas la areojn de la Sudaj Ŝetlandaj Insuloj kaj
de la Sudaj Orkadoj.

La totala areo de Argentino, sumita ambaŭ sektorojn kaj amerika kaj antarkta,
totalas 3 761 274 km² inklude la postulitajn teritoriojn. En tiu kvanto oni
inkludas nek la oceanan argentinan strion de 200 marmejloj (ekonomia ekskluda
zono), nek la kontinentbreton (kiu korespondas grandkvante al la Argentina
Maro), nek la argentinan sektoron de la Plata-Rivero.

Argentino estas situanta en la sudo de la kontinento Ameriko, kaj formas parton
de la Suda Konuso kun Ĉilio, Urugvajo, Paragvajo kaj suda Brazilo.

Tamen, la projekto de la 4a eldono de Limits of ocean and seas de 2001 pasas al
la Terlango Dungeness la interoceanan limon, klarigante ke tio estis
interkonsentita de Argentino kaj Ĉilio en 1984. Pri la kanalo Beagle, Argentino
ne konsideras ĝin inkludita en iu oceano.

La eksterakva teritorio sub efektiva suvereneco de Argentino etendiĝas tra pli
ol 33° de latitudo inter ties norda kaj suda pintoj, kaj tra preskaŭ 20° de
longitudo de oriento al okcidento. Laŭ la retejo de la Nacia Geografia
Instituto, ĝi havas 1423 km de oriento al okcidento kaj 3694 km de longo de
nordo al sudo, klarigante ke la plej foraj pintoj estas la jenaj: oriente, pinto
situanta ĉe la urbo Bernardo de Irigoyen, en la provinco Misiones, ĉe 26°15′15″S
53°38′52″O﻿ ﻿ / ﻿ ﻿26.25417°S, 53.64778°O﻿ / -26.25417; 53.64778﻿ (Argentino);
okcidente — pinto okcidente de la monto Bertrand aŭ Agassiz Norte en la Nacia
parko Los Glaciares, provinco Santa Cruz: 50°01′00″S 73°34′00″O﻿ ﻿ / ﻿
﻿50.016667°S, 73.566667°O﻿ / -50.016667; 73.566667﻿ (Argentino); norde — la
kunfluo de la riveroj Grande de San Juan kaj Mojinete, en la provinco Jujuy ĉe
21°46′50″S 66°13′10″O﻿ ﻿ / ﻿ ﻿21.78056°S, 66.21944°O﻿ / -21.78056; 66.21944﻿
(Argentino); kaj sude — la Kabo San Pío, sude de la Granda Insulo de Fajrolando,
ĉe 55°03′00″S 66°31′00″O﻿ ﻿ / ﻿ ﻿55.05°S, 66.516667°O﻿ / -55.05; 66.516667﻿
(Argentino). Tamen, la retejo de la Subsekretario de Katastro de Fajrolando
indikas, ke la kabo Punta Falsa 55°03′34″S 66°26′29″O﻿ ﻿ / ﻿ ﻿55.05944°S,
66.44139°O﻿ / -55.05944; 66.44139﻿ (Argentino) kaj la Blanka Insuleto 55°03′51″S
66°33′06″O﻿ ﻿ / ﻿ ﻿55.06417°S, 66.55167°O﻿ / -55.06417; 66.55167﻿ (Argentino)
troviĝas ankaŭ pli sude ol Kabo San Pío.

Pro la subskribo de la Statuto de la Rivero Urugvajo de 1961 kiu fiksis la limon
ĉe tiu rivero inter Argentino kaj Urugvajo, oni difinis, ke sude de la zono de
Ayuí [ajuI] ― kiu estas la loko kie poste oni konstruis la Akvobaraĵon de Salto
Grande ―, la limo pasu tra la plej profunda kanalo, separante ankaŭ la insulojn.
Spite tion, la insuloj Filomena Grande, Filomena Chica, Palma Chica, Bassi, Tres
Cruces, kaj la insuletoj Albakaj Chingolo, laŭ interkonsento apartenas al
Urugvajo ĉar ili havis loĝantaron el tiu origino, kvankam la ĉirkaŭa akvo
apartenas al Argentino. Tiele, tiuj insuloj konstituas enklavojn de Urugvajo en
argentinaj akvoj.

La insulo Martín García estas eksklavo argentina ĉe la kunfluo de la riveroj
Paranao kaj Urugvajo, je unu kilometro ene de urugvaja akvo, je distanco
proksimuma de 3,5 km de la urugvaja marbordo, ĉe Martín Chico. La Traktato de la
Rivero Plata, subskribita de Argentino kaj Urugvajo en 1973, rekonfirmis la
argentinan jurisdikcion sur la insulo, finante jarcentan disputon inter la
landoj. Pro rivera sedimentado, formiĝis insulo antaŭ la norda bordo de Martín
García kiu estis nomita de Argentino Punta Bauzá kaj de Urugvajo Timoteo
Domínguez, kaj estis nova objekto de disputo inter ambaŭ landoj. Laŭ
interkonsento ĉe la Traktato de la Rivero Plata, Argentina agnoskis la urugvajan
suverenecon sur la insulo kiu, poste, unuiĝis al Martín García, konstituante
sekan landlimon.

Laŭ la traktatoj subskribitaj kun Paragvajo, oni interkonsentis, ke la insuloj
en la riveroj Paranao kaj Paragvajo (escepte de la insuloj Jaciretao kaj
Cerrito) estu de la plej proksima lando, tiele ke la akvoj estu dividitaj per la
ĉefa kanalo de la rivero. Post la markigo de la insuloj en 1980 restis enklavoj
ambaŭflanke, kaj en la rivero Paranao kaj en la rivero Paragvajo. Tiele
apartenas al Argentino ene de la provinco Corrientes la insuloj: Apipé Grande,
Entre Ríos, la grupoj Caa Verá, Verdes (Verdaj) kaj Costa Larga (Longa
Marbordo); ĉiuj el ili situantaj en la rivero Paranao en paragvajaj akvoj.

Laŭ la plej ĵusa informo de la Monda Fonduso por Naturo (WWF) Argentino estas la
naŭa lando (inter pli ol 150) kun plej grandaj naturaj riĉo kaj biodiverseco.
Laŭ la informo de WWF, Argentino estas antaŭata laŭ naturaj riĉo kaj
biodiverseco nur de la kontinentlandoj Brazilo, Ĉinio, Usono, Rusio, Barato,
Aŭstralio kaj de la mezgranda sed tre insulara Indonezio.

En 2011, la akvofaloj de Iguacuo (en la provinco Misiones) estis proklamitaj
kiel unu el la Sep naturaj mirindaĵoj de la mondo La argentina kontinenta
teritorio estas situanta inter la Andoj, la Suda Atlantiko kaj la Antarkto. En
la lando eblas distingi tri grandajn geografiajn areojn klare diferencaj:

En la nordo de la lando troviĝas regionoj de densa vegetaĵaro; en kelkaj
sektoroj tiu estas arbara kaj en aliaj estas ĝangala, komponita de la ĉaka
regiono kaj de la marĉo Iberao; tiuj zonoj de abunda vegetaĵaro miksiĝas kun
aliaj etendaj zonoj de palmaroj kaj herbejoj. La misiona regiono estas
diferencigita areo, kiel pludaŭro de la montaroj de Brazilo, kun malaltaj sed
krutaj montaroj, de subtropika klimato, tre malsekaj kaj vegetaĵaro ĝangala. La
nordokcidento de la lando estas okupata de la regiono de altebenaĵoj nome Punao
de Atakamo aŭ Altiplano.

En la centro de la lando troviĝas la pampa ebenaĵo, kiu povas dividiĝi en du
regionoj: Malseka Pampo kaj Seka Pampo. Tiu lasta havas pli kontinentan
klimaton. En la Malseka Pampo la Sierra de la Ventana kaj Tandilia (kun
maksimuma alto apenaŭ supera al 500 metroj super la marnivelo) estas la unikaj
geografiaj elementoj kiuj rompas la monotonecon de la pejzaĝo kaj estas restoj
de tre antikva montaro.

En la centrokcidento de la lando troviĝas la regiono Kujo, kiu estas konstituita
de la provincoj San Juan, Mendoza kaj San Luis, kie hegemonias montara reliefo,
kun malabunda vegetaĵaro.

Sude de la lando troviĝas la Patagonio, etenda zono de altebenaĵoj kaj
montetaroj formiĝintaj dum Antaŭkambrio. Ĝi enhavas la provincojn Río Negro,
Neŭkeno, Ĉubutio, Santa Cruz kaj Fajrolando.

En nordoriento kaj centroriento de la lando estas la ĉefaj riveroj, kiuj
korespondas al la Plata Baseno, la tria laŭetende baseno de la Okcidenta
Hemisfero. La ĉefaj riveroj tiuregione estas la jenaj: Paragvajo, Bermejo,
Colorado, Urugvajo kaj la plej longa, la Paranao. La du lastaj iras kune ĝis
renkontiĝos ĉe la estuaro de la rivero Plata. Tiu estuaro estas la plej granda
de la planedo kaj alfluas en la areon de la Atlantiko koresponda al la Argentina
Maro. La tero kiu troviĝas inter ambaŭ riveroj estas nomata Mezopotamio kaj
estas kunhavata de la provincoj Misiones, Corrientes kaj Entre Ríos.

Argentino havas 4665 km de oceanaj marbordoj en sia amerika sektoro. La zono de
la Atlantiko sur la kontinenta platformo estas malkutime larĝa kaj nomiĝas
Argentina Maro, kiu enhavas gravajn fiŝajn kaj naftajn resursojn. La marbordoj
varias de dunaj zonoj al klifoj. La alternado de malvarmaj marfluoj el Antarkto
kun varmaj el Brazilo permesas, ke la temperaturo de la marbordoj ne
malsupreniras uniforme laŭ la descendo en la latitudo, sed male montras variojn.
La suda marbordo de Fajrolando formas la nordan marbordon de la Drake-pasejo.

La ĝeneralaj karakteroj de la orografio de Argentino estas montaroj okcidente
kaj ebenaĵoj oriente, kio formas planimetrion kiu malaltiĝas el okcidento al
oriento.

La okcidenta areo estas formata de la ĉefa zono de la Andoj. Norde troviĝas la
plej altaj sektoroj de la montaro, kiuj estas ankaŭ la plej altaj de la
kontinento. Tie troviĝas la monto Aconcagua, kiu kun alto de 6960,8 metroj super
marnivelo, estas la plej alta punkto de la mondo ekster Himalajo. La patagonia
ero de Andoj, tamen, posedas pintojn multe pli malaltajn ol tiuj de la nordo.

Norde, oriente de Andoj kaj ankaŭ en direkto nordo-suden etendas la Ĉeandaj
Montaroj, nome serio de sierras laŭŝtupare kiuj kunformas valojn tre loĝatajn.
Sude de tiuj troviĝas la Pampecaj Montaroj, pli disaj kaj separitaj per
ebenaĵoj.

La patagonia altebenaĵo estas aro de altiplanos kaj altaj ebenaĵoj aridaj, inter
Andoj patagoniaj kaj la Atlantiko, kie ĝi falas krute el altaj klifoj kiuj
rigardas al la Argentina Maro. Tie troviĝas ankaŭ la plej profunda depresio el
tuta Ameriko: la Laguna del Carbón (Santa Cruz) je 105 metroj sub la marnivelo.

En orienta Mezopotamio, ĉe deklivaro de la Brazila Masivo, la reliefo
prezentiĝas kiel malaltaj montetaroj en la provinco Misiones. Sude, en la
provincoj Corrientes kaj Entre Ríos, ili transformiĝas en cuchillas
(tranĉiletoj) aŭ montetoj de sedimenta deveno eĉ pli malaltaj, kio konstituas
undecan topografion.

La granda ebenaĵo Ĉako-Pampo estas ebenaĵo kun malmultaj ondecoj, subtropika
norde (Granda Ĉako) kaj moderklimata sude (pampa ebenaĵo). Akvokolektas tie
grandparte la rivero Paranao, kun milda deklivo, de direkto
nordokcidento-sudorienten kaj kun ondecaj riveroj, marĉoj kaj humidejoj en Ĉako
kaj granda kvanto de lagetoj en Pampo. La monotonio de la pejzaĝo rompiĝas nur
pro apero de kelkaj montaraj sistemoj.

La argentinaj riveroj klasigeblas en 3 akvokolektaj areoj: tiu de la deklivaro
al la Atlantiko, tiuj de la deklivaro al la Pacifiko kaj, laste, tiuj
apartenantaj al la diversaj senelfluaj basenoj de la interno de la lando.

La deklivaro al la Atlantiko estas la plej etenda kaj estas komponita de la
Plata Baseno, la Patagonia Sistemo kaj serio de malgrandaj riveroj en la
provinco Bonaero. La Plata Baseno estas la plej grava, finas en la estuaro de la
Rivero Plata kaj estas elakvigita de la riveroj Paranao (la plej akvenhava kaj
etenda de la lando), Urugvajo kaj la diversaj alfluantoj de tiuj, elstare la
Paragvajo, la Pilkomajo, la Bermejo, la Salado kaj la Iguazú. La patagonia
sistemo estas formata de eleksteraj riveroj, nutritaj de la malglaciigo el
Andoj. Elstaras pro sia akvenhavo la rivero Colorado, la Negro, la Ĉubut kaj la
Santa Cruz.

La deklivaro al la Pacifiko estas de malplej etendo. Ĝi estas formita de
mallongaj riveroj, nutritaj de malglaciigo kaj pluvoj de la Patagoniaj Andoj
kiaj la Manso en Río Negro kaj la Futaleufú en Ĉubutio.

En la centro kaj okcidento de la teritorio estas diversaj senelfluaj basenoj,
komponitaj de riveroj de varia akvenhavo kiuj perdiĝas engrunde pro vaporiĝo aŭ
enfiltrado aŭ elkviĝas en internaj lagetoj aŭ salejoj. Elstaras la baseno de la
Desaguadero, kiu grupigas la kujajn riverojn, kaj tiu de la lago Mar Chiquita,
kie elfluas la riveroj Dulce, Unua kaj Dua.

La argentinaj lagaj basenoj troviĝas ĉefe en Patagonio, kiel konsekvenco de la
glaciepoka agado kiu formis ĝin. Elstaras la lagoj Nahuel Huapi, Viedma kaj
Argentino. En la Ĉako-pampa Ebenaĵo estas granda kvanto de lagetoj de akvoj kaj
nesala kaj sala, kaj ĉe la marbordo estas marĉoj kiaj tiuj de la Marĉo Iberao.
La argentina laguno plej etenda estas Mar Chiquita, en la provinco de Kordobo.

La akvaj rimedoj de la lando inkludas ankaŭ la etendajn glaĉerojn de Andoj kaj
de la teritorioj ĉeantarktaj kaj antarktaj postulitaj de Argentino, kiaj tiu de
la Perito Moreno kaj la subteran akvon de grundakvejoj, kiaj tiuj de la Puelĉe
kaj la Guarania. La profito hidroelektra de la riveroj okazigis la formadon de
diversaj baraĵlagoj, kiaj tiuj de Yacyretá ĉe la rivero Paranao, tiu de Salto
Grande ĉe la rivero Urugvajo kaj tiu de El Chocón ĉe la Limajo. Pri la menciitaj
glaĉeroj la Instituto Argentino de Nivología, Glaciología y Ciencias Ambientales
(IANAGLA]) del CONICET kalkulis, sen enkalkuli tiujn de la antarkta sektoro kaj
nur tiujn de la amerika sektoro, pli ol 4000 glaĉerojn kiuj enhavas pli ol
3700 km²; tiu kvanto de glaĉeroj konstituas grandan aron de naturaj
"akvorezervejoj" de nesala akvo glaciita dum la tuta jaro, el kiuj granda parto
nutras diversajn hidrajn basenojn eĉ ĉe sektoroj kiuj alimaniere estus tute
dezertaj.

Homoj loĝis en la teritorio de Argentino jam en la 12-a miljaro antaŭ Kristo
(laŭ trovaĵoj en Santa María, Huarpes, Diaguitas kaj Sanavirones). La Inka
imperio invadis tion, kio nun estas nord-orienta Argentino, en 1480,
alproprigante ĝin ene de regiono Kolasujo; gvaranioj disvolviĝis ĉi tie kiel
agrikultura ekonomio, produktanta dolĉan terpomon kaj mateon. La centrajn kaj la
sudajn regionojn enloĝis nomadaj triboj.

La fortikaĵo Sancti Spiritu estis la unua hispana setlejo, instalita en 1527
borde de la rivero Paranao, je 40 km norde de la loko kie estas la nuna urbo
Rosario.

Hispanio establis en 1542 vic-reĝlandon de Peruo, kies teritorio estis
proklamita la tuta Sud-Ameriko. La unua esplorado de la nordokcidento kaj centro
de la nuna lando estis la eniro de Diego de Rojas en 1543. La urboj Santiago del
Estero (1553), Kordobo (1573) kaj Bonaero (1536/1580) estis la bazoj de la
kolonia setlado kiu stariĝis en la norda duono de la nuna teritorio argentina.
Konstanta kolonio en Bonaero aperis nur en 1580. La tuta teritorio estis sub
kontrolo de la aŭtoritato de la hispana monarkio (nome Gobernación del Río de la
Plata). El progresa miksogenezo (rasmiksiĝo) kaj havante kiel unu el ĉefaj
ekonomiaj bazoj la bovĉasadon, jam aperis klare el la 17-a jarcento loĝantaro
kiu iĝos paradigma kaj poste decidiga en la sendependisma epoko: tiu de gaŭĉoj.

En la 17-a jarcento setliĝis la misioj de jezuitoj ĉe guaranioj. Temis pri
misiaj vilaĝoj fonditaj de la Kompanio de Jesuo inter gvaranioj kaj najbaraj
popoloj, kiuj celis kristanigi indiĝenojn en la teritorioj de la aktualaj
provincoj Misiones, Corrientes, kaj parto de Paragvajo. Ili plenumis sukcese
tiun taskon, ĝis la jaro 1768, kiam la hispana reĝo Karlo la 3-a ordonis la
forpelon de la jezuitoj el la hispanaj teritorioj.

Dum plejparto de la kolonia periodo, la argentina teritorio estis parto de la
Vicreĝlando de Peruo, ĝis 1776, kiam dum la regado de Karlo la 3-a de Hispanio,
oni dividis ĝin; kaj oni kreis la novan instancon Vicreĝlando de Río de la
Plata. La urbo Bonaero estis proklamita ties ĉefurbo pro sia kreskinta graveco
kiel komerca centro, kaj cele rezisti pli eventualan portugalan atakon, krom por
havi pli facilan aliron al Hispanio pere de la atlantika navigado.

En 1780 okazis granda indiĝena insurekcio kun centro en Kuzko, estrita de la
inkao Tupak-Amaru la 2-a, kiu etendiĝis ekde la aktuala teritorio argentina ĝis
la aktuala teritorio kolombia.

Ĝis mezo de la 19-a jarcento, granda parto de Patagonio kaj de la Pampo restis
sub kontrolo de diversaj indiĝenaj popoloj: ĉefe, ĉonkoj kaj poste mapuĉoj
(ankaŭ nomitaj ĝis nun "araŭkanoj") en Patagonio kaj rankeloj ĉe la pampaj
ebenaĵoj ĝis la lasta kvarono de la 19-a jarcento. Krome la teritorioj de la
ĉaka regiono ne estis koloniigitaj de eŭropanoj, sed restis loĝataj de indiĝenaj
popoloj kiaj los komoj, mokovioj, pilagaoj kaj viĉioj ĝis komenco de la 20-a
jarcento.

Ĉirkaŭ 1806 kaj 1807 okazis la Anglaj Invadoj en Plato dum kiuj Santiago de
Liniers estris la trupojn kiuj forpelis la britajn trupojn. En tiu bataloj
partoprenis profesiaj militistoj, rotoj de milicanoj formitaj de nombraj
krioloj, kaj platanoj kaj devenaj el la Interno (ĉefe, de Asuncio de Paragvajo
kaj de Kordobo), indiĝenoj kaj eĉ negraj sklavoj.

La popola deziro akcelis la elpostenigon de la vicreĝo Rafael de Sobremonte por,
sekve, elekti kiel novan vicreĝon Santiago de Liniers, konvertita en heroo de la
atako, defendo kaj rekonkero de Bonaero. La ĉefaj estroj de tiuj milicoj iĝis
tuje nova elito en la urbo Bonaero, kaj eniris kiel membroj de la Municipa
Konsilantaro, ĝis tiam formita nur de hispanoj.

Kvankam Liniers regis ankoraŭ nome de Hispanio, la elpostenigo de vicreĝo per
popola premo estis nevidita fakto en la historio de Ameriko. Tio kaj la malvenko
de la brita armeo, havigis prestiĝon al Bonaero, kiu akiris karakteron de
«granda frato» antaŭ la aliaj provincoj.

En 1810 la loĝantaro de Bonaero komencis la disvolvigon de la Revolucio de Majo,
kiu elpostenigis la Vicreĝon Cisneros, kaj elektis anstataŭe regojunton
integrita majoritate de krioloj kio komencigis la longan procezon de la Milito
por Sendependiĝo de la Unuiĝintaj Provincoj de Rivero Plata kontraŭ Hispanio
(1810-1824).

La 9-a de julio de 1816, en la urbo San Miguel de Tucumán, kongreso de deputitoj
de la provincoj de la nordokcidento kaj centr-okcidento de la lando kaj de tiu
de Bonaero, kun kelkaj deputitoj ekzilitaj de Alto Perú (posta Bolivio),
proklamis la sendependecon de la Unuiĝintaj Provincoj de Sudameriko, for de la
kontrolo fare de la reĝo Fernando la 7-a, liaj sukcedantoj aŭ metropolo. Temis
pri la Kongreso de Tukumano, kiu krome aprobos la tekston de la Argentina
Konstitucio de 1819.

Kiam oni ĵuris la sendependigan tekston la 21-a de julio de 1816 kaj por nuligi
onidirojn pri intenco submetiĝi al Portugalio, dum sekreta sesio oni aldonis al
la protokolo aludon al alia eventuala eksterlanda dominado.

La provincoj de la argentina marbordo kaj la Orienta Provinco (posta Urugvajo)
(unuiĝintaj en la Liga Federal sub estrado de José Gervasio Artigas), kiuj estis
jam deklarintaj la sendependecon disde Hispanio en 1815 en Concepción del
Uruguay, Paragvajo (jam sendependa) kaj plej parto de Alto Perú, nuna Bolivio
(ankoraŭ sub teoria hispana regado), kiuj estis parto de la vicreĝlando, ne
estis reprezentataj.

En diversaj lokoj de Sudameriko la novaj registaroj devis fronti la reziston
kontraŭrevolucian de la monarkiaj armeoj, kiuj klopodis restarigi la aŭtoritaton
de la hispana monarkio en la regiono. Startis militoj por sendependeco. Kelkaj
el ĉefaj komandantoj estis Manuel Belgrano (estre de la Norda Armeo), José de
San Martín (kreinto de la Armeo de Andoj) kaj Martín Miguel de Güemes. La nuna
argentina ŝtato konsideras San Martín kiel ĉefa milita heroo de ties
sendependeco kaj omaĝis lin per la titolo de «Padre de la Patria», patro de la
patrio. Li estis, kun Simón Bolívar, respondeco pri la liberigaj agadoj kiuj
finigis la hispanan hegemonion en la amerika kontinento.

La unuaj jardekoj de Argentino kiel sendependa lando estis konfliktaj, kvankam
ankoraŭ ne estis finintaj la militoj por la sendependeco aperos fortaj
kontraŭstaroj pro la hegemonio de la unueciguloj al kiuj kontraŭstaris la
federismo defendita de la orienta José Gervasio Artigas ― same heroo de la
argentina sendependeco ― kiu konstituis ligon de provincoj argentinaj federitaj.
La lukto inter la unueciguloj kaj la federaloj kondukis Argentinon al longa
serio de sangelverŝaj enlandaj militoj inter partioj, ŝtatestroj kaj provincoj
(1820-1861); krome, la okupo fare de brazil-portugaloj de la Orienta Provinco
okazigis militon kontraŭ la Brazila Imperio (1825-1828).

Pri la teritorio, en 1826 la provinco Tarija estis aligita al Bolivio kaj ― kiel
rezulto de la pacinterkonsento Convención Preliminar de Paz (1828), kiu klopodis
finigi la militon kontraŭ Brazilo ― en 1828 la Orienta Provinco estis deklarita
sendependa, adoptante la nomon Estado Oriental del Uruguay.

El 1820 al 1852, escepte malgranda intertempo inter 1825 kaj 1827, la lando
malhavis ŝtatan registaron, prenis sur sin la provincoj la plenecon de la regado
en la etoso de siaj respektivaj teritorioj. Tamen en 1829 Juan Manuel de Rosas,
platano de liberala tendenco, prenis sur sin la regadon de la provinco Bonaero
kun «facultades extraordinarias» (eksterordinaraj agadebloj), konservanre la
eksterlandan reprezentadon de la restoj de provincoj. En tiu epoko, Rosas regis
diktatore la tiam nomatan Argentina Konfederacio, kaj kontraŭstaris la
insurekciojn fare de la unitarios (unueciguloj). Li same kontraŭstrais sukcese
ŝipan blokadon fare de francoj, kaj poste, en 1845 ŝipan blokadon fare de
franc-angla alianco. Li entreprenis militan konflikton ankaŭ kontraŭ la
Perua-Bolivia Konfederacio, kaj kontraŭ la nomita Defendoregistaro de Montevideo
(colorado, ruĝa) kiam apogis la Argentina Konfederacio la naciismajn
urugvajanojn de la Partido Nacional (Urugvajo).

En 1852, Rosas estis venkita en la batalo de Caseros fare de la Ejército Grande
(Granda Armeo), nome alianco inter la provincoj Entre Ríos kaj Corrientes, la
trupoj de la colorados de Urugvajo kaj aliaj de Brazilo. La alianco estis
estrita de la federalo kontraŭrosista Justo José de Urquiza, guberniestro de
Entre Ríos, kiu prenis la provizoran prezidantecon.

Tiu periodo daŭris ĝis la adopto de konstitucio en 1853, la unua antaŭaĵo de la
konstitucio argentina aktuala, kiu adoptis federalan reĝimon; sed tiu estis
malakceptita de parto de la provinco Bonaero, kiu separiĝis disde la Argentina
Konfederacio, pro kio tiu devis setligi sian ĉefurbon en la urbo Paranao. En
1859, la Argentina Konfederacio klopodis aligi ĝin permilite, kaj venkis en la
Batalo de Cepeda, sed sen atingi la reunuigo de la lando. En la batalo de Pavón
(1861), la provincaj konfederaciaj kapitulacis antaŭ la trupoj rioplataj
estritaj de Bartolomé Mitre, post kio oni finigis la ekziston de du separitaj
ŝtatoj kaj Mitre prenis la prezidentecon de la unuigita ŝtato.

En 1865, Argentino eniris en la Milito de la Trilanda Alianco kontraŭ Paragvajo,
post kiam tiu okupis la urbon Corrientes, post kiam Mitre malpermesis la pason
de paragvajaj trupoj tra teritorio argentina en direkto al Brazilo kaj Urugvajo.
Kiel konsekvenco de tiu agado, oni subskribis la Traktaton de la Trilanda
Alianco inter Argentino, Urugvajo kaj la Brazila Imperio. Temis pri konflikto
malpopulara en Argentino kaj la senditaj trupoj estis malabundaj. Paragvajo
rezultis fine venkita en 1870, kaj la lando estis detruita dum mortiĝis granda
parto de la maskla loĝantaro. Por Argentino, la fino de la milito rezultis
teritorie en la konsolidigo de la nordorientaj limoj, ĉar oni fiksis landlimon
ĉe la riveroj Pilkomajo, Paragvajo kaj Paranao, kaj oni akceptis meti al
arbitracio la areon norde de la rivero Pilkomajo ĝis la rivero Verde. Mitre
luktis ege arde kontraŭ la insurekcioj de la provincestroj interne de la lando.

Dum tiu periodo hegemoniis la Partido Autonomista Nacional (PAN) kiu monopoligis
la povon pere de fraŭdaj elektadoj, permesita pro la sistemo de la voĉvoĉdonado
kaj dum 25 jaroj, la nedisputebla figuro estis la generalo Julio Argentino Roca.

Inter 1878 kaj 1884 okazis la nomita Konkero de la Dezerto pelita de Julio A.
Roca, kio konsistis je serio de militaj ekspedicioj al teritorioj de Pampo kaj
Patagonio ĝis tiam dominitaj de la originaj popoloj, cele finigi ties
konstantajn atakojn al bienoj kaj vilaĝoj sed, ĉefe samtempe aligi al la
produktivaj planoj la konkeritajn teritoriojn, disdonante ilin al la membroj de
la Rura Societo, elstaraj financistoj de tiuj ekspedicioj. Ne surprizu ke, en
epoko kiam ankoraŭ ekzistis sklaveco en Sudameriko, kaj kie eraraj reinterpretoj
de la teorioj de Darwin ebligis la enmodigon de ia socia darvinismo, la indianoj
estis traktitaj kiel malsupraj estaĵoj, sen la samaj rajtoj kiel la krioloj aŭ
la eŭropanoj, kiel okazis en preskaŭ ĉiu angulo de la tiama mondo ĉe aliaj
originaj popoloj. La sukceso akirita sude instigis al milita simila agado norde,
en la regiono Granda Ĉako, kampanjo kiu okazis en 1884, dediĉita al submetado de
la indiĝenoj sammaniere, kaj tute okupi la teritorion.

La nomita Konservativa Respubliko organizis sukcesan kaj modernan rur-eksportan
modelon baze sur la nomita internacia labordivido, orientita al la produktado de
viando kaj greno por la eŭropa merkato; tiu ekonomia modelo generis fortan
koncentron de la riĉo en malmultaj manoj kaj la ekskludon, malkomforton kaj
diskriminacion de la laborista klaso. La ekonomio atingis altajn nivelojn de
kresko kiu allogis grandan tajdon de enmigrado ĉefe konstituita de milionoj da
italoj kaj hispanoj sekvitaj de orienteŭropanoj kaj mediteraneanoj ĉefe de
Proksima Oriento. La argentina loĝantaro, kiu reprezentis la 0,13 % de la monda
loĝantaro en 1869, pasis al reprezentado de la 0,55 % en 1930, proporcio kiu pli
malpli stabiliĝis ekde tiam. La lando estis konata tiuepoke kiel la monda
grenejo.

La prospero de la ekonomio pelis la kreskon de la komenca mezklaso. La enmigrado
el Eŭropo ankaŭ alportis novajn politikajn ideojn kiaj socialismo kaj
anarkiismo, kaj la kreadon de la sindikatoj. Aperis modernaj politikaj partioj
kiaj la Unión Cívica Radical (UCR) kaj la Socialista Partio (PS).

Inter la plej influaj prezidentoj de tiu periodo menciindas Domingo Faustino
Sarmiento (1868-1874) kaj Julio Argentino Roca (1880-1886 kaj 1898-1904).

Post pli ol du jardekoj de politikaj kaj sociaj konfliktoj, balotaj fraŭdoj kaj
terura subpremado, oni aprobis la Leĝon Sáenz Peña kiu starigis la rajton al la
sekreta voĉdonado, kaj deviga kaj universala nur por viroj en 1912. En la unua
prezidenta balotado per sekreta voĉdonado, la konservativuloj estis elpovigitaj
fare de la radikaloj, kaj Hipólito Yrigoyen (1916-1922 kaj 1928-1930) iĝis la
prezidento de la registaro. Dum sia unua regotempo komencis la studenta movado
konata kiel universitata reformo, kiu etendiĝis tra tuta Latinameriko. Inter
ambaŭ regotempoj de Yrigoyen estis elektita prezidento la same radikala Marcelo
T. de Alvear (1922-1928).

La 6-a de septembro de 1930 okazis la unua de serio de puĉoj kiu enpovigis
militistojn kiuj starigis registaro de facto, post elpostenigi Hipólito
Yrigoyen. Tiu puĉo komencigis la Fifama Jardeko.

La modelo rureksporta argentina enkriziĝis pro la fermo de la internaciaj
merkatoj. La lando lanĉis sin al ŝanĝo de importado kiu disvolvigis ampleksan
sektoron de diversaj industrioj. La Década Infame (Fifama Jardeko) finis per la
Revolucio de 1943, nome duao puĉo. Spite la internacia premo, Argentino restis
neŭtrala dum la plej parto de la Dua Mondmilito, kaj unuiĝis al la Aliancanoj la
27-a de marto de 1945, dum la regado de la generalo Edelmiro Farrell, tuj antaŭ
la fino de la Milito.

En 1946 estis elektita prezidento Juan Domingo Perón kun apogo de la sindikatoj
organizitaj en la Laborista Partio. Perón, akompane de sia edzino Evita, estris
novan movadon kiu fokusiĝis al la Socia justeco, la politika suvereneco kaj la
ekonomia sendependeco. Dum ties regado stariĝis la virina balotrajto en 1947, la
egaleco de viroj kaj virinoj en la familia juro, la egaleco de gefiloj naskitaj
ene aŭ ekster la geedzeco, la senpageco de la universitata instruado, oni
forigis la malarion, ktp. Pere de la Fondaĵo Eva Perón, Evita disvolvigis
socialan helpon neantaŭviditan en la lando, havigante ekonomiajn apogon al plej
malrigĉaj sektoroj. Anmkaŭ oni ŝtatanigis la fervojojn kaj la eksteran komercon,
kaj oni generis fortan procezon de industriigo, ĉefe ĉe pez-industrio.

En 1951 Perón estis reeleektita por nova prezidenteca regotempo danke al 62,5 %
el voĉdonoj. En 1952 mortiĝis Evita pro malsano. La peronismo ĝuis ampleksan
akcepton de la loĝantaro, sed ankaŭ suferis fortan malakcepton fare de la
opoziciantaj sektoroj, kio dividis la argentinan socion en peronistoj kaj
partianoj de kontraŭperonismo. Lia politiko malprofitis la britajn interesojn,
kiuj estis hegemoniaj ĝis tiam en la ekonomio, kaj ekde tiam Britio apogis la
opoziciantojn. La komenco de konflikto contraŭ la katolika eklezio malfortigis
la apogon fare de kelkaj sektoroj kaj unuigis la opozicion.

Dum supozata klopodo murdi Perón por posta puĉo, la 16-an de junio 1955 tagmeze,
ĉirkaŭ tridek aviadiloj de la ŝiparmeo kaj de la arearmeo bombardadis kaj
mitralis la loĝantaron de Bonaero ĉe la Placo Majo kaj aliaj lokoj. Tiu atako
okazigis ĉirkaŭ 355 mortojn kaj 600 vunditojn kaj antaŭanoncis la postan aperon
de la ŝtata terorismo, kiu poste absolute malatentos la popolan suferon por la
politikaj celoj. Perón ne estis atingita, ĉar li forestis el la diversaj
atakitaj lokoj.

Septembre, Perón estis elpostenigita de nova puĉo nomita Revolución Libertadora
(Liberiga Revolucio), kiu malpermesis peronismon, multaj el kies partianoj estis
arestitaj aŭ eĉ mortpafitaj, kio havigis al la puĉo la nomon de «revolución
fusiladora» (Mortpafiga Revolucio). Perón ekziliĝis ĝis la rekupero de la
demokratio en 1973. Spite la malpermeson, la peronismo pluinfluos sur la
argentina politiko.

En 1958, enposteniĝis kiel prezidento Arturo Frondizi (UCRI), kiu siavice estis
elpostenigita de nova militista puĉo en 1962. La puĉo tiam montris
partikularecon ke la povo estis plenumita de civilulo José María Guido, nomumita
prezidento fare de la Suprema Justictribunalo de Argentino samtage post la
elpostenigo kaj aresto de Frondizi, svingante tialon de povovakuo. Spite la
fakton ke formale Guido posedis la prezidentecon, la vera povo rezidis en la
militistaro. Dum lia regado akriĝis la kontraŭstaroj inter du flankoj de la
Argentina Armeo, konataj kiel Azules kaj Colorados (bluuloj kaj ruĝuloj), kio
foje resultis en armitaj luktoj. La venko de la sektoro "blua" permesis al
generalo Juan Carlos Onganía reunuigi la Armeon.

Dum ankoraŭ estis la peronismo malpermesita kaj la eksprezidento Frondizi
arestita, en 1963 estis elektita kiel registo Arturo Umberto Illia (UCRP), kiu
same estos elpostenigita de militista puĉo en 1966, kio kondukos al regado de
Onganía.

Lia diktaturo, la unua el tri kiuj formis la memnomitan Argentina Revolucio
(1966-1973), okazigis la kreskon de la politika perforto, el kiu la Kordobaĵo
estis unu el la plej elstaraj eventoj. Atakita de popola insurekcio, la
diktaturo organizis balotan eliron kun partopreno eĉ de la peronismo (sed
malpermesante ankoraŭ la kandidatiĝon de Perón).

En 1973 la peronismo estis legalizita kaj venkis en la prezidenta balotado. Post
la rezigno de la prezidento Héctor José Cámpora, Juan Domingo Perón estis
elektita prezidento la trian fojon, sed li mortiĝis post malpli ol unu jaro.
Sukcedis lin sia vicprezidentino kaj tria edzino, nome María Estela Martínez de
Perón, kies regado karakteriziĝis pro akcela deterioro de la interna situacio,
produkto de la naftokrizo de 1973 kaj la ĝenerala politika perforto.

Argentino suferis militistan diktaturon dum la 1970-aj jaroj, kiu kaŭzis ĉirkaŭ
30,000 mortojn (ĉu mortigitaj ĉu malaperintaj) kaj necertan militon kontraŭ
Britio pro la regado sur la insuloj Malvinoj.

La 24-a de marto de 1976 okazis nova militista puĉo, memnomita Proceso de
Reorganización Nacional, kiu daŭros preskaŭ ok jaroj. Dum tiu epoko oni starigis
reĝimon de ŝtata terorismo kiu plenumis sisteman planon de rabado kaj torturo de
personoj, okazigante grandan kvanton de malaperigitoj. Ties preciza kvanto
ankoraŭ pristudatas: la CONADEP registris 8961 kazojn, dum aliaj organismoj pri
homaj rajtoj altigas la nombron al 30 000. La nombro de monkompensoj fare de la
ŝtato al familianoj de malaperigitoj atingas ĝis 13 000. Kiel reago oni kreis
organizojn pri homaj rajtoj, kiaj tiuj de la Patrinoj de Placo Majo kaj la
Avinoj de Placo Majo, kiu ludos gravan rolon en la "juĝado kaj punado al
kulpuloj" kaj en la rekuperado de la rabitaj beboj, kies identeco estis
nuligita.

Dum tiu epoko, okazis grava plialtigo de la nacia ekstera ŝuldo, kio kondiĉos la
venontajn registarojn, kaj oni donis spekuladan karakteron al la sistemo de
financoj.

En 1978, okazis grava krizo kun Ĉilio pro la limoj en la zono de la Kanalo
Beagle, kiu kondukis ambaŭ landojn borde de la milito.

En 1982 okazis la Malvina Milito kontraŭ la Unuiĝinta Reĝlando; la argentina
malvenko estis unu el la faktoroj kiuj kondukis al la falo de la militista
reĝimo kaj al kunvoko de ĝenerala balotado por la venonta jaro.

Post la baloto de la 30a de oktobro la demokratia sistemo estis restaŭrita la
10an de decembro de 1983. Tiam ekprezidentis Raúl Alfonsín, de la Unión Cívica
Radical, kiu devis enmeti denove la landon en demokration. En 1984, post popola
konsulto, oni finigis la prilandliman disputon sudan kun Ĉilio pere de traktato
per kiu la insuloj de la norda duono de la Kanalo Beagle restis de Argentino,
dum ĉiuj de la suda duono ĝis la kabo Hornos restis de Ĉilio, kaj ambaŭ landoj
ricevis navigadajn rajtojn en preskaŭ la tuta zono; Argentino ricevis la plej
parton de la mara teritorio disputita.

Alfonsín komencis jurprocezi la kulpintojn pro la diktaturo en 1985 kaj kelkaj
estis kondamnitoj, sed, post premoj de diversaj sektoroj ĉefe militistoj, leĝoj
de 1986 kaj 1987 jurpardonis tiujn kulpintojn. Krome okazis kvar ŝtatpuĉoj.

Post la prezidenta balotado de 1989 kaj tuŝita la regeblo de la lando pro
procezo de inflaciego, Alfonsín devis rezigni ses monatojn antaŭ la fino de la
regotempo.

La venonta prezidanto estis Carlos Menem (de la Partido Justicialista)
(1987-1999), kies epoko estis akuzata de koruptado. Dum lia regado oni aprobis
la Leĝon pri Konverteblo de la Aŭstralo (tiama monunuo) en 1991 kiu haltigis la
inflacion kaj oni adoptis ekonomian politikon novliberala, baze sur tajdo de
privatigoj de publikaj havaĵoj, malaltigo de dogantarifoj por la importitah
produktoj kaj malreguligo de la merkatoj. Tiu polotiko kontribuis al plialtigo
de investado, de eksportado kaj al kresko kun stabilaj prezoj. Sed tiuj decidoj
ankaŭ malfermis procezon de senindustriigo pro malkapablo konkurenci fare de la
malfortigita industrio argentina, de malfortigo de la argentina ekonomio nun pli
vundebla antaŭ internaciaj krizoj, kaj pligrandiĝis la sendungeco, la malriĉo
kaj la malbonigo de laborkondiĉoj. La financa krizo en Azio de 1997 kaj en
Brazilo de 1998 akcelis la eliron de kapitaloj, kio malfermis vojon al la plej
alta recesio de la historio argentina kiu daŭros kvar jarojn.

La venonta prezidanto Fernando de la Rúa regis el 1999 al decembro de 2001 kaj
en tiu epoko okazis la plej gravaj krizoj de la nuntempa Argentino: la mezklaso
estis forrabita el siaj enspezoj (krizo de la corralito (korteto), kie oni
enfermis la ĉies sparaĵojn.

Kvar prezidantoj sekvis dum nur du semajnoj ĝis la komenco de la prezidanteco de
Néstor Kirchner, kiu iomete serenigis la landon, forigis la malpermeson
juĝprocezi la kulpulojn de la amasmortigado de la diktaturo kaj lasis la
prezidantecon al sia edzino Cristina Fernández de Kirchner en 2007.

En decembro de 1999 iĝis la prezidento Fernando de la Rúa de la Unión Cívica
Radical, kiu tiam formis parton de La Alianza. Lia politiko por malpliigi la
deficiton kaj la ŝuldon, baziĝis sur la malpliigo de la publika elspezo, laŭ
indikoj de la IMF. En 2001, pro la amasa fuĝo de kapitalo, la registaro nomumis
la eksministron de la prezidento Menem, nome Domingo Cavallo por Ekonomio, kiu
decidis la frostigon de la bankaj fondusoj (konita kiel bebokorteto), kio
rezultis en ĝenerala socia krizo kio kondukis al la rezigno de la Prezidento la
20-a de decembro de 2001.

Dm du semajnoj de necerteco sukcediĝis diverasj prezidentoj, inter kiuj la
mallonga regado de Adolfo Rodríguez Saá, dum kiu la lando eniris en pagĉesigo
kiam oni deklaris la haltigon de pagoj pro ekstera ŝuldo.

La 2-a de januaro de 2002 la Asamblea Legislativa (parlamento) elektis Eduardo
Duhalde, de la Partido Justicialista, kiel provizora prezidento. Lia regado
devalutis la peson 200 % kio finigis la konvertebleecon. La lando ekpraktikis
novan politikon de industriigo por anstataŭo de importado, pligrandigo de
eksportado kaj imposta pluso. Ĉirkaŭ finoj de 2002, la ekonomio ekstabiliĝis. En
tiu periodo la malriĉo atingis la 56 % de la loĝantaro kaj la sendungeco la
26 %, pro kio oni establis subvenciojn nome Plan de Jefes y Jefas de Hogar
Desocupados (plano por sendungitaj hejmgeestroj), kiu atingis pinton de
2 milionoj de planoj en majo de 2003.

En 2003 estis elektita prezidento Néstor Kirchner de la Fronto por la Venko (kun
radikoj en la Partido Justicialista). Dum ties prezidenteco oni helpis la
integradon de sendependa Suprema Justictribunalo de Argentino kaj la nuligon de
la leĝoj pri senpuneco pro kio oni permesis la remalfermon de la juĝoj pro
krimoj kontraŭ la homeco okazintaj dum la diktaturo. En internacia politiko oni
akcelis la malartikuladon de la Areo de Liberkomerco de Ameriko (ALKA). En
ekonomio oni decidis la malŝuldigon disde la IMF kaj restrukturigon de la
ekstera ŝuldo kun forta monpardono, la ŝtatigon de kelkaj entreprenoj kaj oni
registris konsiderindan plialtigon de la MEP, krom malgrandigon de la
sendungeco, bazita parte sur la kreado de laborpostenoj ekzemple pro la
reaktivigo de la sektoro agrikultur-brutobreda, la rurindustria, metala,
naftokemia kaj la konstruado; samtempe ke ekplialtiĝas la inflacio, en kadro de
negocadoj kolektivaj prisalajraj jaraj kun sindikatoj bone organizitaj kun forta
distribua pelado.

La 28-a de oktobro de 2007 venkis per 45 % en la prezidenta balotado de 2007
Cristina Fernández de Kirchner, nome la unua virino elektita per popola
voĉdonado por tiu posteno en la lando. Ŝia kunulo de regado estis la radikala
Julio Cobos. Kelkaj de la decidoj de ŝia unua regado estis la konstitucio de
UNASUR, kies unua prezidento estis Néstor Kirchner, la kreado de la Ministerio
pri Scienco, Teknologio kaj Produktiva Renovigo, la reŝtatigo de la porhelpaj
fondusoj privatigitaj dum la regado de Menem, laŭ la formo de AFJPoj, la kreado
de pago por filo, la ŝtatigo de Aerolíneas Argentinas, la nuligo de la leĝo de
amaskomunikioj fare de la diktaturo de Videla kaj la aprobo de nova leĝo de
aŭdovidaj amaskomunikiloj, kaj la aprobo de la leĝo por egaleca edziĝo.

Dum tiu periodo okazis etenda insurekcio de ruraj entreprenistoj, apogita de
amasaj manifestacioj kaj interrompoj de ŝoseoj, kiel protesto kontraŭ la decido
pligrandigi la impostadon al la eksportado de sojo kaj sunfloro. En tiu periodo
la registaro kontraŭstaris kontraŭ la amaskomunikilaro Clarín kiu celis deklari
la nekonstituciecon de la nova leĝo kontraŭmonopola.

En la prezidenta balotado de 2011 Cristina Fernández de Kirchner estis
reelektita por dua regotempo de kvar jaroj, superante la 54 % de la
voĉdonantaro. Lia kunulo de formulo estis Amado Boudou.

En tiu dua regotempo oni reŝtatigis la 51 % de la akcioj de la privatigita
nafto-entrepreno YPF, oni helpis la aprobon de la leĝo pri seksa identeco kaj
oni konfirmis la konstituciecon de la Leĝo de Aŭdovidaj Servoj.

Dum tiu periodo okazis ankaŭ grandaj surstrataj manifestacioj opoziciantaj
kunvokitaj per sociaj elektronikaj retoj, kiaj la nomita 8N.

Laŭ informo de la Monda Banko, Latinameriko kaj ene de ĝi Argentino estis
transforminta sian socian strukturon en la unua jardeko de la 21a jarcento,
produktante malpliigon de la malriĉeco kaj pliigon de la mezklasoj. Por
Argentino, la Monda Banko konfirmis, ke inter 2003 kaj 2009, la mezklasoj
duobliĝis pasante de 9,3 milionoj al 18,6 milionoj (nome la 45 % de la
loĝantaro).

La 22-an de novembro 2015 ĝenerala balotado donis venkon al Mauricio Macri, post
85 jaroj de registaroj (escepte diktatoroj) ĉu radikalaj ĉu peronismaj. kaj ekde
la 10-an de decembro 2015 li fariĝis la prezidento de la lando.

La Respubliko Argentino estas organizata en 23 provincoj krom la Aŭtonoma Urbo
Bonaero, kie troviĝas la sidejo de la federala registaro. Laŭ la leĝo 23512 de
1987, la Ĉefurbo de la Respubliko devas esti translokigita al nova Federala
Distrikto, kreota en la municipoj de Viedma kaj Guardia Mitre (Río Negro) kaj
parto de la Partio Patagones (Bonaero). La translokigo estis akceptita de la
provincoj Río Negro (Leĝo 2086) kaj Bonaero (Leĝo 10454), sed tio senvalidiĝis
ambaŭkaze en 1992 pro manko de efektivigo. Por oktobro de 2013 la nacia leĝo
ankoraŭ validas, sed la translokigo estis haltigita kaj Bonaero pluestas la
ĉefurbo de la respubliko plenrajte.

La provincoj dividas sian teritorion en departementoj kaj tiuj siavice
komponiĝas el municipoj, kun la escepto de la provinco Bonaero kiu dividiĝas en
municipoj nome partidos. La departementoj ĝenerale ne disponas el administraj
funkcioj, kvankam ĉe la provincoj Mendoza, San Juan kaj La Rioja ĉiu
departemento estas unu municipo. En kelkaj provincoj la departementoj estas
uzataj kiel balotdistriktoj por determini reprezentantojn al la provincaj
instancoj kaj utilas kiel unuoj por sencentrigo de diversaj provincaj organoj
kiaj la polico kaj la juĝa povo.

La Konstitucio de 1994 agnoskas la municipan aŭtonomecon, sed rajtigas la
provincojn por reguligi sian atingon kaj enhavon, pro kio estas kaj municipoj
aŭtonomoj kun rajto por fari siajn municipajn regularojn kaj aliaj kiuj ne
rajtas fari tion. Estas ankaŭ provincoj kiuj ne ĝisdatigis siajn konstituciojn
por agnoskigi la aŭtonomecon de iliaj municipoj. Ĝis decembro de 2010, 144
municipoj, estis ĝuintaj siajn aŭtonomecon institucian, kaj estis redaktintaj
siajn regularojn.

Laŭ la informo el la Instituto Geográfico Nacional kaj el INDEC, la provincoj,
ties areoj (tiu informo povas varii se liveritaj de la propraj provincoj, pro
disputoj pri interprovincaj limoj) kaj urboj, estas la jenaj:

La argentina ŝtato plenumas sian maran suverenecon laŭ distingaj gradoj:
teritoria maro (12 marmejloj ekde la baza marbordo), la apuda marzono
(24 marmejloj ), la ekonomia ekskluda zono (200 marmejloj ) kaj la argentina
kontinentbreto (limigota).

Kun escepto de la provinco Bonaero kaj la Aŭtonoma Urbo Bonaero, la aliaj
provincoj subskribis interprovinciajn interkonsentojn por integriĝo kunformante
kvar regionojn por diversaj celoj:

La loĝantaro de Argentino (laŭ la ĉirkaŭkalkulo de la INDEC) je 1a de julio de
2014 estas de 42.669.500 loĝantoj.

Laŭ definitiva informo, la loĝantaro de la Respubliko Argentino laŭ la censo de
27a de oktobro de 2010 realigita de la INDEC estas de 40 117 096  loĝantoj, kun
averaĝa denso de 14,4 loĝ/km² (sen konsideri la postulitan areon de la Argentina
Antarkto kaj de la Insuloj de Suda Atlantiko).

Ĉar la revizio de 2001 sciigis pri totalo de 36 260 130 loĝantoj, la pliigo de
loĝantaro estis de 3 856 966 loĝantoj kun indico de intercensa varieco 2001-2010
de 10,6 %, malpli ol la registrita inter la censoj de 1991 kaj 2001 de 11,2 %.

La lando registris en la komenco de la 20a jarcento altajn indicojn de loĝanta
kresko, pro enmigrado kaj alta natura kresko kiu dum tiu jarcento stabiliĝis kaj
eĉ konstante malaltiĝis (escepte dum la 1970-aj jaroj-1980-aj jaroj). Ekde la
1960-aj jaroj, la totala kresko estis proksimume la rezulton de la diferenco
inter la naskindico kaj la mortindico. En la periodo intercensa 1980-1991, la
averaĝa jara kreskindico estis de 14,7 por milo (1,47%), en la jardekoj
1991-2001 de 10,1 por milo (1,01%) kaj inter 2001-2010 de 11,4 por milo (1,14%).

Pro la evoluo de la mortindico kaj la internacia migrofluo, la seksa proporcio
montras konstantan malpliigon por malinoj ekde mezo de la 20a jarcento: nome de
105 viroj por 100 virinoj al 94,8 por 100 por 2010. De la totalo de la loĝantaro
laŭ la censo de 2010 estis 51,3 % de virinoj kaj 48,7 % de viroj.

Laŭ informo de la censo de 2010, la loĝantaro de «65 jaroj aŭ plie» korespondus
al 10,2 % de la totalo kaj tiu de «60 jaroj aŭ plie», al 14,3 %, kio faras, ke
Argentino estas la tria plej maljunigita lando de Latinameriko post Urugvajo kaj
Kubo. Siavice laŭ la tempopaŝo notindas iompostioma malpliigo de la loĝantaro el
«0 al 14 jaroj», reprezente la 25,5 % en 2010, malsupre al la 28,3 % de 2001.

La lando ricevis gravajn tajdojn enmigradajn kiuj pluas aktuale, atinginte
pinton en la periodo 1880-1930, kaj enhavas gravajn eksterlandanajn komunumojn,
ĉefe de paragvajanoj, bolivianoj, ĉilianoj, peruanoj, italianoj kaj hispanoj.

El mezo de la 1960-aj jaroj ekregistriĝis konsiderindaj elmigrofluoj, kiuj obeas
al la procezo de «cerbofuĝo», al la politikaj persekutadoj kiuj okazis ĝis 1983
kaj al la ripetaj ekonomiaj krizoj, por kio ĉefaj celoj estis Hispanio, Italio,
Usono kaj Meksiko. La censo de 2001 registris migran resulton negativan por la
jarkvino 1995-2000, procezo kiu estis ĉirkaŭkalkulita de la INDEC kiel pluiĝanta
dum la jarkvino 2000-2005, ŝanĝante tiele la historian pozitivan rezulton de la
lando.

Laŭ la Informo pri Homa Disvolvigo de la Programo de la Unuiĝintaj Nacioj pri
Disvolvado, Argentino havas indicon de homa disvolviĝo (IHD) de 0,811. Je monda
nivelo, ĝi situantas en la rango 45 ene de la 187 ŝtatoj kiuj partoprenas en la
klasigo, nome kiel lando de tre alta IHD kiu kun Ĉilio estas la unikaj landoj de
Latinameriko kiuj troviĝas en tiu loko.

Laŭ la Internacia Organizo por Migradoj en sia lasta informo Migra konturo de
Argentino de 2012, la loĝantaro argentina kiu troviĝis for de ties geografia
landlimo ascendis al 971 698, kio reprezentas 2,4 % de la totala loĝantaro, kaj
ties ĉefaj celoj estas Hispanio (30,2 %), Usono (23,2 %), Ĉilio (8,4 %) kaj
Paragvajo (6,0 %)

Samkiel Aŭstralio, Brazilo, Kanado, Usono aŭ Urugvajo, Argentino estas
konsiderata kiel enmigra lando, tio estas socio kiu estis influita de unu aŭ
pluraj enmigraj periodoj.

La hispana lingvo estas komprenata kaj parolata kiel unua aŭ dua lingvo de
preskaŭ la totalo de la argentina loĝantaro. Krome la itala kaj la keĉua havas
po ĉirkaŭ unu miliono da parolantoj. El ĉiuj landoj de Hispanlingvio, Argentino
estas tiu de plej granda etendo teritoria.

La hispana estas la ununura lingvo uzata en la publika administracio ŝtatnivele,
kvankam neniu leĝa regulo estis deklarinta ĝin oficiala. Tamen, la provinco
Corrientes deklaris en 2004 la kunoficialecon de la gvarania ĉe instruado kaj
regagado, kvankam tio ne troviĝas regulita. Siaflanke la Provinco Ĉako deklaris
per leĝo 6.604 de 2010 (reglamentita per Dekreto 257/2010) la kunoficialecon de
la lingvoj toba, mataka kaj mogoita.

La plej populara kaj prestiĝa dialekto en la tuta argentina teritorio estas
Rioplatense, tio estas rioplata aŭ riverplata. Ĝi estas ankaŭ la plej rekonata
kiel varianto argentina ekster la lando, ekzemple en Hispanio aŭ aliaj
hispanparolantaj landoj; ĝi estas ege forte influita de la itala, kaj prezentas
la partikularecon esti vosea eĉ en la plej formalaj tavoloj de la lingvo.
Argentino estas la plej granda hispanlingva nacio en la mondo, kiu uzas voseon
(voseo estas la uzo de pronomo „vos“ anstataŭ „tú“ aŭ foje „usted“, tio estas
tria formo por la dua persono, kio estas vere revolucia ŝanĝo de la hispanlingva
gramatiko). Aliaj landoj, kie voseo estas amase aŭ almenaŭ multe uzata, estas
Nikaragvo en Centrameriko (ege for) kaj Kolombio ĉe Kariba Maro.

Ankaŭ la patagonia regiono ― loĝata ĉefe de enmigrintoj devenaj el la centra
regiono de la lando ― adoptis la uzadon la rioplata varianto, kun malgrandaj
variantoj fonologie, probable pro influo de ĉilia enmigrado en la 20a jarcento.
En la nordokcidento de la lando, unuflanke, kaj en la Argentina Nordoriento,
aliflanke, la influo de la keĉua kaj de la gvarania, respektive, naskis
dialektojn iom diferencajn, kiuj siavice prezentas subdialektajn regionajn
variantojn.

En la provincoj San Juan, Mendoza, kaj malpli proporcie en la provincoj San Luis
kaj La Rioja, koincidas erojn de la ĉilia hispana kaj de la rioplata, montrante
vortojn kaj prononcmanieron similajn al la ĉilia, en kiu oni prononcas «ll» kaj
«y» kiel [ʝ] kaj oni sibligas la fortajn literojn rojn, en /rr /> [řř] (voĉe),
kaj komencan /r/ > [ř], kaj en kultaj aŭ duonkultaj okazoj, al [rr]
malfortigitaj aŭ normalaj.

Kujo, pro sia antikva dependo kaj geografia proskimeco al Ĉilio, posedas
limigitan nombron de vortoj kiu markas tiujn kontaktojn; oni aligis ankaŭ
mapuĉajn vortojn en la vortotrezoro de la ĉiliismoj. Estas zonoj de Kujo kiu
montras pli grandan proksimecon al Ĉilio (nome Malargüe, Calingasta), dum aliaj
estas pli influitaj ekde la Rivero Plata, ĉu en la modulado aŭ en kelkaj
prononcoj. Tiu influo rilatas al la bonaera lunfardo, kiu meze de la kultura
rioplata fluo, setligis en la kuja socio klarajn montrojn, eĉ en la altaj klasoj
(pro studentoj kaj la tango), kio sekvas ĝis nuntempe pro la amaskomunikiloj.
Temas pri lingvaj eroj de regiona dialektaro, sed absolute ne de la gramatiko.

En la argentina nordokcidento, la anda hispana kuniĝas kun la dialekto rioplata.
La provinco Córdoba kaj ĉefe ĉe ĝia provinca ĉefurbo, posedas specifan
singularan moduladon, distingan jam je unua aŭskulto. Aliaj gravaj trajtoj de la
hispana parolata en Argentino, krom tiuj vortotrezoraj (en kiuj abundas
italismoj, keĉuismoj, gvaranismoj, kaj mapuĉismoj), estas la ipsilonismo kun
retremeco kaj la uzado de vortoj el la gvarania kiel en la esprimo che. La
ipsilonismo kun retremeco, prononco de la ll kaj de la y kiel postalveola
frikativo, troviĝas tre etenda en la kulta parolmaniero, kun la plej elstara
escepto de la argentina Nordoriento.

La gvarania (avañe'ë) havas parolantojn en la tuta Nordoriento kaj, ĉefe, en la
interno de la provinco Corrientes, kie ĝi kunhavas oficialecon kun la hispana.

La keĉua havas rimarkindan nombron de parolantoj en la provinco Santiago del
Estero, kie oni parolas dialekton tre diferencigitan nome kiĉŭa, kaj ankaŭ en
zonoj de la provinco Jujuy kie oni uzas variaĵon de tiu lingvo pli similan al
tiu kiun oni parolas en la sudokcidento de Bolivio.

La mapuĉa lingvo, nome la lingvo de la mapuĉoj, havas parolantojn en la
provincoj de la Patagonio, montrante la fortan influon de la mapuĉoj, aŭ
araŭkanigo, super la indiĝenoj de Argentino de la areoj kaj patagoniaj kaj
pampebenaj.

En la periferio de la grandaj urbaj aglomeraĵoj, produkto de konstantaj migradoj
de la argentina nordoriento, el Paragvajo, Bolivio kaj Peruo, estas parolantoj
de la gvarania, keĉua kaj ajmara. En kelkaj zonoj limaj kun Brazilo, estas ofta
la uzado de la portuñol, tie hibridaĵo de la hispana de Argentino kun la
portugala de Brazilo, ĉefe en la provinco Misiones, kaj malplie en Corrientes
kaj Entre Ríos.

Diversaj komunumoj de enmigrantoj kaj filoj de enmigrantoj ankoraŭ tenas la
lingvojn de ties devenregiono, kvankam tiu uzo perdiĝas laŭmezure ke antaŭeniras
la generacioj. Plej elstara pro la kvanto de parolantoj estas la itala, dum
aliaj notindaj estas la germana, la japana, la portugala, la jida en la
argentinaj judaj komunumoj, la kimra en Ĉubut, la pola kaj plej ĵuse la
mandarena lingvo.

Kelkaj ĵargonoj etendiĝis tiom ke ili meritis specifajn traktadojn, kiel la
lunfardo kaj la rosarigasino. La unua estas tre disvastigita pro ties uzado en
la vortumado de la tango, sed ĝi perdis grandan parton de sia influo en la
ĉiutaga parolmaniero, pro la generacia ŝanĝo.

Argentino estas la dua plej granda ekonomio de Sudameriko, post Brazilo. Kun
tiu, ili estas la unikaj sudamerikaj landoj kiuj integras la G-20, kiu kunigas
la plej grandajn, riĉajn kaj industriigitajn industriojn de la planedo.
Argentino estas unu el ĉefaj produktantoj de sojo de la mondo, post Usono kaj
Brazilo, kun 48 milionoj da tunoj en 2011. Kaj ĝi estas en kvara loko en
produktado de petrolo (post Brazilo, Venezuelo kaj Kolombio).

Argentino estas unu el ĉefaj eksportantoj de viando en la mondo, kaj ties
produktado estis ofte agnoskita kiel tiu plej bonkvalita. Estas la unua monda
produktanto de sunfloro, matea herbo, citronoj, kaj sojoleo, dua de mielo kaj
pomoj, la plej granda produktanto de tritiko kaj lano en Latinameriko, inter
aliaj produktaĵoj. Estas la plej granda produktanto de vino en Latinameriko, la
kvina en la mondo, kaj la ĉefa produktanto de biodizeloleo tutmonde. Ankaŭ la
produktado de tergaso kaj nafto gravas. La kuŝejo Aguilar, en la provinco Jujuy,
estas la plej granda koncentro de mineraloj de plumbo kaj zinko de Sudameriko,
kaj tiu de Bajo de la Alumbrera en la provinco Katamarko, estas unu el la plej
grandaj kuŝejoj por elfosado de oro kaj kupro en Latinameriko, tiele ke
Argentino estas la dektria plej granda produktanto de oro de la mondo. Posedas
la trian plej grandan gasrezervejon de la planedo. Argentino estas la plej
granda produktanto de programaro de la regiono kaj okupas la duan rangon en
Sudameriko pri fabrikado de aŭteroj, post Brazilo.

La argentina ekonomio profitas el granda riĉo kaj vario de krudmaterialoj, el
loĝantaro kun bona nivelo de edukiteco, el gravaj sistemo de agrikulturo kaj
bazo de industrio, kiu eĉ iĝis la plej disvolvigita de Latinameriko kaj unu el
la dek plej grandaj de la mondo, sed kiu montris ian bremsadon relative, el la
lasta kvarono de la 20a jarcento.

Laŭ la lastaj informoj de la Internacia Monfonduso, la MEP en 2012 estis de
474 812 milionoj de dolaroj je normala prezo, nome en la rango 24a laŭ ties MEP
konvertita al dolaroj, dum la MEP je pareco de la akira povo estis de
756 226 milionoj de dolaroj, okupante la 21-an lokon. La porpersona MEP en PAP
(pareco de la akira povo) estis de  18 319 dolaroj. La sendungeco en la unua
jarkvarono de 2012 estis de 7,1 %.

Laŭ la informoj de la IMF por 2012, la MEP konsiderita laŭ terminoj de pareco de
la akira povo atingis 756 226 milionojn de dolaroj, rezulte, ke Argentino estas
la tria potenco ekonomia de Latinameriko, superita nur de Brazilo kaj Meksiko.
Dume la porpersona MEP mezurita laŭ pareco de la akira povo de  18 319 usonaj
dolaroj, estas la plej alta de Latinameriko.

Laŭ la registro de 2008, la eksportado pasis de 70 589 al 56 060 milionoj de
dolaroj en 2009. Dum la importado descendis el 57 413 al 35 214 milionoj de
dolaroj en la sama periodo. Mercosur pluestas la ĉefa komerca partnero, al kiu
oni sendis 23 % de la enŝipigaĵoj kaj ekde oni akiris 16 % de la importado.

La lando plutenas eksteran ŝuldon de proksimume 120 000 milionoj de dolaroj
(2009), ekvivale al 38,7 % de la MEP. La kvanto de tiu ŝuldo rilatas ĉefe al
agado realigita dum la lasta militista diktaturo (1976-1983), periodo kiam la
ŝuldo kreskis 364 %, kaj al amasaj eksteraj pruntaĵoj faritaj dum la du
sinsekvaj regadoj fare de Carlos Menem, pro la politiko de malmultekosta dolaro
fare de la Leĝo pri Konverteblo de la aŭstralo. En tiu lasta periodo la kresko
de la ŝuldo estis de 123 %. La rilato inter la MEP kaj la ekstera ŝuldo atingis
krizan punkton en januaro de 2002 kiam ĝi estis la 190 % de la MEP. Ekde tiam
kombino de reduktado de la ŝuldo, moderado en pruntopreno kaj konsiderinda
pliigo de la MEP, reduktis la eksteran ŝuldon al malmulte malpli ol 41,5 % de la
MEP (2012).

La imposta premo situiĝis en 2012 en la 36,9 % super tiu de Brazilo (32,4 %) a
kaj proksima al niveloj de Eŭropo (38 %), kaj tiu pliiĝis konsiderinde el 16,7 %
kiu registriĝis en la periodo 1997-2002. La imposta strukturo baziĝas ĉefe sur
la aldonvalora imposto (AVI aŭ IVA) kiu kontribuas per 31 % al la totalo,
kvankam ties relativa gravo malpliiĝis rilate al la averaĝo de 1997-2002, kiam
estis de 39 %, pro pliigo de la kontribuo de la enspezimposto, kiu pasis de 19 %
al 21 % kaj ĉfe pro elprenoj al eksportado kiu pasis de 1 % al 10 %.

La INDEC kalkulis la inflacion akumulitan dum 2012 en Argentino en la 9,9 %,
kvakam por privataj konsultentreprenoj kaj la provinciaj registaroj estis de
24,4 %. Tiuj malregulaĵoj ĉe la statistikoj permesis, ke la Internacia
Monfonduso, per senantaŭaĵa decido, rekomendis nuligi al la lando la
voĉdonrajton kaj aliajn rajtojn rilatajn ene de la organismo. Fine, en februaro
de 2014, la argentina registaro disvastigis la valorojn de la indico de prezoj
al konsumanto laŭ nova kalkulmetodo, indico kiun la ekonomikaj sendependaj
analizistoj konsideras ĝenerale vereca.

La Canasta Básica de Alimentos (Baza Nutraĉetaĵo aŭ varkorbo) kalkulita baze sur
la KPI (kiun disvastigas la INDEC), utilas por starigi la indicojn de malriĝo
kaj indigenteco, kiu en la unua jarduono de 2012 situiĝis ĉe 6,5 %, dum laŭ la
Cepal la malriĉo en Argentino en 2011 estis de 5,7 %, nome la plej malalta de
Latinameriko, sub eĉ de Urugvajo (6,7 %). La sociaj indikiloj sukcesis malaltiĝi
konsiderinde ekde 2002 kun valoroj de malriĉo proksimaj al 54 % kaj de
sendungeco de 21,5 % en la plej kriza momento.

Argentino formas parton de la regiona bloko konata kiel Mercosur, integrita de
Argentino, Brazilo, Paragvajo Urugvajo kaj Venezuelo. Tiu bloko konstituas la
plej grandan produktanton de nutraĵoj de la mondo, ĝi havas MEP de 3 300 000
milionojn de dolaroj, kio reprezentas la 82,3 % de la totala MEP de la tuta
Sudameriko kaj ĝuas el pli ol 270 milionoj da loĝantoj (preskaŭ la 70 % de
Sudameriko), kio igas ĝin la plej granda, plej loĝata, ekonomie plej pova kaj
plej integrita bloko de Latinameriko. Kiel konsekvenco de la grando de la
ekonomia bloko Mercosur, la komercaj rilatoj inter Argentino kaj Brazilo pliiĝis
ĝis iĝis de unua gravo por ambaŭ landoj. Argentino kaj Brazilo estas la du plej
grandaj, influaj kaj ekonomie plej povaj partneroj de la bloko, kaj ekde la
kreado de Mercosur okazis nombaj konfliktoj inter ambaŭ sudamerikaj potencoj: la
komerca bilanco inter ambaŭ landoj ekdeficitiĝis por Argentino ekde junio de
2003, kio iĝis tialo por priokupado por entreprenistoj kaj funkciuloj tiulande.
Tiu deficito estis mallonge ŝanĝita en majo de 2009, kaj denove ŝanĝita en 2012
kiam ĝi atingis favora saldo rilate al Brazilo. En 2006, la registaroj de
Argentino kaj Brazilo subskribis serion de duflankaj interkonsentoj, inter kiuj
troviĝas klaŭzo de konkurenca adaptado kaj la interkonsentoj rilataj al komercaj
interŝanĝoj de la sektoro de aŭtomotoroj. La celo de ambaŭ interkonsentoj estas
malpliigi la malsimetriojn en la bloko. Tiuj malsimetrioj estis tialo de plendo
de la plej malgrandaj landoj kiaj Urugvajo kaj Paragvajo, kiuj suferas
malavantaĝon antaŭ la ekonomie plej grandaj partneroj, nome Argentino kaj
Brazilo, kaj ili kritikis la faktan aŭtoritaton kiun ili faras lastatempe super
la bloko. La oficiala monunuo de Argentino ekde 1992 estas la Peso ($).

La Censo Nacional Agropecuario realigita de la Instituto Nacional de Estadística
y Censos, en 2002, ĉirkaŭkalkulis, ke en la agrikulturaj ekspluatejoj loĝas
1 233 589 personoj, kaj estas la provincoj Bonaero, Kordobo, Mendoza, Misiones
kaj Santa Fe kiuj koncentras la plej grandan kvanton de agrikulturaj
produktejoj.

La produktado de nutraĵoj devenaj el la agrikulturo kaj la bova butobredado en
la pampa regiono, estas tradicie, unu de la aksoj de la argentina ekonomio.
Totale la rura produktado inklude la forstan sektoron, reprezentis en 2007 la
5,61 % de la totala MEP. La ĉefa produkto de la sektoro estas la sojo, nome
oleoprodukta planto kiu okupas la duonon de la kultivitaj teroj kaj kiu originas
la sojoĉenon, unu el ĉefaj produktaj ĉenaĵoj de la lando.

Grava parto de la agrikultura produktado eksportas sin sed aparta fabrikado en
formo de greno (sojo, maizo, tritiko kaj sunfloro), reprezentante la 15 % de la
totala eksportado. La resto estas uzata kiel kruda materialo, ĉefe por la
nutraĵa industrio. La sojo diferenciĝas sustance el resto de la agrikulturaj
produktoj pro la fakto ke ĝi ne konsumiĝas en la interna merkato, kaj pro tio
praktike la totalo eksportiĝas. Male, la cerealoj, laktaj produktoj kaj la bova
viando konstituas la bazon de la nutra dieto de la loĝantaro, pro kio granda
parto venas al la interna konsumo.

For de la agrikultura ekonomio de la regiono pampa, la argentina ekonomio ĝuas
de la nomitaj regionaj ekonomioj, sistemoj produktaj lokaj ĝenerale apogitaj en
la produktado specializita de grupo limigita de kultivoj. Inter ili troviĝas la
ekonomio kuja apogita sur la vitoj kaj la derivita industrio de vino; la valoj
patagonaj dediĉitaj al pomoj kaj al piroj; la nordokcidenta regiono, dediĉita al
sukero, citrusoj kaj tabako; la provinco Misiones kaj nordoriento de Corrientes
orientitaj al la matea herbo, teo kaj ligno; kotono en la ĉaka regiono; rizo,
ĉefe en Corrientes; la olivo en la aridaj zonoj de montaro; kaj la brutobredado
de ŝafoj en Patagonio.

Argentino posedas konsiderindan riĉon kaj petrolan kaj gasan, kiu permesas ĝin
organizi ĉeno de produktado por petrokemio kiu, kun la ĉeno de la sojo kaj la
industrio metal-mekanika, konstitusa la bazon de la landa ekonomio. Kune la
petrokemia ĉeno estas responsa de 20 % de las totalaj eksportoj, el kiuj nur
4,6 % eksportixgas malnete, sen industriigo. La ĉefaj kuŝejoj troviĝas en la
provinco Neuckeno, la Golfo Sankta Georgo kaj la provinco Salta; la provinco
Neŭkeno koncentras ĉirkaŭ la duonon de la tuta produktado de hidrokarbidoj. Reto
de naftoduktoj kaj gasoduktoj transportas la produktojn al Bahía Blanca, kie
troviĝas la ĉefa petrokemia zono kaj al la industria urbaro kiu etendiĝas inter
Rosario kaj La Plata kaj kiu havas kiel ĉefa kerno la Grandan Bonaeron.
Historie, la argentina minprodukto malabundis, sed tiu aktiviĝis en la lasta
jardeko, ĉefe ĉe mineraloj metalenhavaj: kupro (3 % de la eksportoj), oro,
arĝento, zinko, mangano, uranio kaj sulfuro. Posedas la trian mondan rezervejon
de litio kaj situantas en la kvara loko pri produktado de tiu mineralo, ĉar en
parto de ties teritorio troviĝas zono nome Triangulo de la Litio, kiu koncentras
la 85 % de la mondaj rezervoj. La minejaj resursoj koncentriĝas en la provincoj
andaj laŭlonge de 4500 km. La argentinaj eksportoj de mineraloj pasis el
253 milionoj de dolaroj en 1996 al 2650 milionoj en 2006, iom pli ol 3 % de la
totalo. La Argentina Maro estas sur etenda submara platformo, ege riĉa en
fiŝkaptadaj resursoj, kiu atingas larĝon de 550 km je 52° de latitudo suda kaj
1 890 000 km². Tamen la fiŝkaptado estis marĝena produktado, kaj pro la
populacia krizo de la merluĉo (ĉefa fiŝkaptada produkto argentina) provokita de
la troa fiŝkaptado farita dum la 1990-aj jaroj, la partopreno de la sektoro en
la totalaj eksportoj malpliiĝos el 3 % al 2 %. Male, la produktado forsta kaj
lignoprodukta, ĉefe el pinoj kaj eŭkaliptoj, etendiĝis, kun centro en la
provincoj mezopotamiaj, superante la 2 % de la totalo eksportita.

La argentina manufaktura industrio estas la sektoro kiu pli da valoro
kontribuigas al la MEP, per 17,5 % de la totalo (2007). La manufaktura industria
sektoro estas ankaŭ unu el ĉefaj generantoj de dungado (kun komerco kaj la
publika sektoro), kun 13 % en 2007, Aliflanke la industrio de la konstruado
kontribuas per la 6,7 % de la MEP (2007) kaj estis la ĉefa pelanto de la
rekuperado de la dungeco post 2002, okupante 9,5 % de la totalo de la laborforto
en 2007.

En la argentina industrio distingiĝas du grandaj sektoroj, similgrandaj, kiuj
kontribuas respektive proksimume per po triono de la totalaj eksportoj:

Inter la industrioj de manufakturo de agrikultura deveno menciindas la olea
industrio, integranta de la ĉeno de la sojo, plej kreska en la lastaj du
jardekoj, koncentrante la 31,8 % de la totalo de la nutra sektoro kaj la 20 % de
la totalaj eksportoj de la lando. Poste sekvas tiu de viando (11,1 %), de lakto
(7,7 %), de kafo kaj ĉokolado (7,5 %), de vino kaj aliaj alkoholaj trinkaĵoj
(5,7 %), de pano, kukoj kaj biskvitoj (4,5 %), de la faruno el tritiko (4,5 %),
de biero (4,1 %), ktp.

La ĉefaj branĉoj de la manufakturo de industria deveno, estas la fabrikado de
aŭtomobiloj kiu kontribuas per la 8,7 % al la eksportado, la kemio (5,6 %) kaj
siderurgio (5,3 %), maŝinaro (3,4 %) kaj plasto (2,6 %) (procentaĵoj korespondaj
al 2006). Gravas ankaŭ la industrioj de papero, juveloj, kaŭĉuko kaj tekstiloj.

El 2003 la industrio havis procezon de konkurenca revivigo, move ĉefe per la
ekonomia politiko de alta dolaro. La Granda Bonaero estas ankoraŭ la industria
areo plej grava de la lando, kie koncentriĝas la plej parto de la fabrika agado
de Argentino. Aliaj gravaj industriaj centroj estas en Kordobo, Rosario,
Tukumano kaj Mendoza, San Luis kaj Fajrolando, multaj el ili helpitaj por
discentrigi la industrion.

Historie, la lando havis gravajn industriajn sektorojn kiaj la ŝipindustrio
rilata kun la Komerca Ŝiparo de Argentino, kiuj malpliiĝis konsiderinde el la
1990-aj jaroj pro la procezo de privatigoj kaj kiu en la aktualo rekuperiĝas.

Argentino estas la plej vizitata lando de Sudameriko kaj la kvara plej vizitata
de la tuta amerika kontinento. Laŭ oficiala informo de la Monda Organizaĵo pri
Turismo, en 2010 la lando ricevis pli ol 5 300 000 turistoj el eksterlande, kio
signifis ĉirkaŭ 4930 milionojn de dolaroj de enspezo de valutoj. La eksterlandaj
turistoj devenas ĉefe el Brazilo, Ĉilio, Peruo, Kolombio, Meksiko, Bolivio,
Ekvadoro, Puerto Rico, Urugvajo, Kostariko, Venezuelo kaj Paragvajo de inter
latinamerikaj landoj; kaj el eŭropaj landoj Hispanio, Italio, Francio,
Nederlando, Germanio, Irlando, Portugalio, Unuiĝinta Reĝlando, Belgio kaj
Svisio; kaj de Usono, Kanado kaj Ĉinio de la landoj de la resto de la mondo.

La etenda teritorio de Argentino havas grandajn turismajn allogaĵojn. La
valorigo de la loka monunuo post la devaluto de 2002 favoris la alvenon de
grandaj kvantoj de eksterlandaj turistoj, kio faris la landon komerce pli
alirebla ol en la 1990-aj jaroj. Krome ĉar multekostiĝis la veturado al ekŝtero,
ankaŭ multaj argentinanoj dediĉis sin al la enlanda turismo.

La rekuperado de la sektoro estas tre elstara: la enspezoj pro akcepta turismo
okupas la trian lokon en la rangaro de valutenirado kiel ekvivalento de
eksportado. En 2006, la sektoro reprezentis la 7,41 % de la MEP, kvankam
menciindas, ke la eliro de argentinanoj cele turismi superas la enirejojn kaj
ekvivalas al 12 % de la MEP. Eksterlandanoj konsideras Argentinon kiel zono sen
armitaj konfliktoj, terorismo aŭ sankrizoj.

Bonaero elstaras kiel preferata centro por kaj eksterlandaj kaj landaj turistoj
(5 250 000 en 2007). Ili estas allogitsaj de aktiva urbo, kosmopoliteca kaj kun
ampleksa infrastrukturo. Inter multaj aliaj faktoroj, tango estas unu el ĉefaj
tialoj por la vizito al la argentina ĉefurbo. La populara noche porteña (bonaera
nokto) estas unu el grandaj allogaĵoj pro siaj variaj kulturaj, kuirataj kaj
distraj proponoj.

Alia menciinda centro de allogo estas la akvofaloj Iguacuo, en la provinco
Misiones, deklaritaj en 1984 Natura Monda Heredaĵo fare de la Unesko. La falo de
la akvenhava rivero Iguazú komplementiĝas per la ĉirkaŭa ĝangalo.

Argentino posedas gravan varion de lokoj de montaro, en kelkaj el ili oni
praktikas montogrimpadon kaj aliaj bazigas sian turisman allogecon sur lo
kontakto kun la neĝo aŭ en siaj karakteraj pejzaĝoj. La ĉefaj troviĝas en la
okcidento de la lando, en la Andoj, kvankam estas ankaŭ formaĵoj montaraj en la
Sierras de Córdoba. Inter la lokoj plej uzataj por montogrimpado troviĝas la
monto Akonkagvo, nome la plej alta monto de Ameriko. La turismaj lokoj plej
gravaj pro sia neĝo estas Bariloche kaj Las Leñas. Formaĵo internacie konata
estas la Quebrada de Humahuaca. La Nubtrajno estas unu el tri plej altaj
fervojoj el la mondo. Ĝi eliras el la provinco Salta, kaj trapasas la Quebrada
del Toro preterpasante tra Tastil ― konsiderita unu el ĉefaj urbaj antaŭhispanaj
centroj de Sudameriko ― kie estas ruinoj arkeologiaj.

La Provinca Parko Ischigualasto, konata ankaŭ kile "Valle de la Luna" (Lunvalo),
estas situanta ĉe la norda pinto de la provinco San Juan, je 330 km de la urbo
San Juan. Estas protektita areo kie videblas tute malkaŝe kaj klare diferenca la
tuta periodo Triaso komplete kaj ordigite, pro kio la 29-an de novembro 2000
estis deklarita Monda Heredaĵo fare de la Unesko.

La glaĉeroj estas unu el ĉefaj allogaĵoj de la Argentina Patagonio. La plej
konata estas la Glaĉero Perito Moreno, kies alireblo kaj karaktera regula rompo
havigas singularan allogecon. Ĝi etendas super la akvoj de la suda branĉo de la
lago Argentino, kun larĝo de 5 km kaj alto super la nivelo de la lago, de el 70
al 60 metroj. Tiu glacimuro kovras etendon de 230 km². La areo de la patagoniaj
glacikampoj kaj glaĉeroj estas natura trezoro, estis deklarita Monda Heredaĵo
fare de la Unesko en 1981.

En la lastaj jaroj gravis la modigo kaj modernigo de la vina turismo, nome
turismo tema bazita sur la vinproduktado kun la iniciatoj de la nomitaj
"Vinvojoj" en la provincoj San Juan kaj Mendoza same kiel ĉe la saltprovincaj
Kalĉakiaj Valoj, turismo kiu allogas nombrajn eksterlandajn turistojn kiuj venas
por surloki gusti la argentinajn vinojn.

La vintra turismo okazas ĉefe en la regiono de la Lagoj, ĉe la deklivaro de la
Andoj en las provincoj Neŭkeno, Río Negro kaj Ĉubutio; krom la praktiko de
montosportoj, la zono havas allogaĵojn de lagoj de glaĉera deveno kaj Naciaj
Parkoj ĉirkaŭitaj de densa vegetaĵaro. En ties centro la urbo Bariloche borde de
la lago Nahuel Huapi kaj je malmultaj kilometroj de la monto Katedralo, iĝas la
ĉefa vintra centro de Sudameriko, allogante plej parton de la turismo kaj
enlanda kaj eksterlanda.

Dum somero granda parto de la turismo interna argentina direktas sin al diversaj
urboj de la Atlantika Marbordo de la provinco Bonaero, kie Mar del Plata estas
la ĉefa el tiuj. La plej parto de tiuj urboj koncentras sian ekonomian aktivecon
en la somera sezono. La dua celo pri kaptado de la interna turismo estas
konstituita de la Sierras de Córdoba, kies ĉefa turisma centro estas Villa
Carlos Paz en la Valo Punija. La regiono Litoral kun siaj riveraj strandoj, la
termaj kompleksoj kaj la karnavaloj en la provinco Corrientes kaj en la provinco
Entre Ríos, inter aliaj, konstituas la trian celon de la enlanda turismo.
Tradicie, la monato januaro estas tiu kiu generas plej peton de luado.

Aliflanke, la zono de la duoninsulo Valdés (en la provinco Ĉubutio) estas areo
deklarita Monda Heredaĵo fare de la Unesko en kiu kuniĝas la atlantika marbordo
kaj la argentina Patagonio; alia granda celo internacia kun tiaj karakteroj
estas en la Provinco de Fajrolando, Antarkto kaj Insuloj de Suda Atlantiko.
Ushuaia, la provinca ĉefurbo, funkcias kiel elirpunkto al ekskursoj kaj
krozo-ŝipoj al la Antarkto.

Bonaero, ĉiuj la provincaj ĉefurboj escepte Ushuaia kaj mezgrandaj municipoj
troviĝas interkonektitaj de la 37 740 km de asfaltitaj vojoj. Argentino havas
ankaŭ 600 000 km de municipaj stratoj.

Al la historiaj Aŭtovojo Bonaero - La Plata kaj Aŭtovojo 2 aliĝis la Aŭtovojoj
Kordobo - Carlos Paz, Rosario - Kordobo, Villa Mercedes - Mendoza, Mezopotamia
Aŭtovojo, inter aliaj. Krome kelkaj urboj havas ĉirkaŭajn ŝoseojn kvarrelajn.

Oni ĉirkaŭkalkulas, ke estas 8 527 256  aŭtoj en Argentino, distribuitaj en
5 325 231 aŭtomobiloj, 1 370 312 pli malpezaj veturiloj, 417 042 de ŝarĝo kaj
62 785 por transporto de pejzaĝoj, sen enkalkuli 517 449 unuojn nedefinitaj.

La argentina fervoja sistemo estis privatigita komence de la 1990-aj jaroj,
enhave kaj la transporton de ŝarĝo kaj la translokigon urban de pasaĝeroj. Je
2006 Argentino havas ĉirkaŭ 31 902 funkciigeblajn kilometrojn de fervojoj.
Totale ekzistas ĉirkaŭ 40 245 km de fervojoj, sed multaj eroj restis abandonitaj
en la epokoj de 1963, 1977, kaj de la 1990-aj jaroj.

Argentino havas ĉirkaŭ 11 000 km da navigeblaj riveroj. La reto de rivervojoj
estas komponita de la riveroj La Plata, Paranao, Paragvajo kaj Urugvajo. La
ĉefaj riveraj havenoj estas tiuj de Zárate kaj Kampana.

La majoritato de la produktoj importitaj de Argentino alvenas al la lando
tramare. La ĉefaj havenoj estas la jenaj: Bonaero, La Plata-Ensenada, Bahía
Blanca, la havenoj de Up-River, Mar del Plata, Quequén-Necochea, Comodoro
Rivadavia, Puerto Deseado, Puerto Madryn kaj Ushuaia. La haveno de Bonaero estas
historie la unua laŭ unuopa gravo, sed la zono konata kiel Up-River, kiu
etendiĝas laŭlonge de 67 km de la areo de la provinco santafea de la rivero
Paranao, kunigas 17 havenojn kiuj koncentras la 50 % de la totalo de la
eksportado de la lando.

La Internacia Flughaveno de Ezeiza, je ĉirkaŭ 35 km de la centro de Bonaero,
estas la plej granda de la lando kaj disponas de instalaĵoj por movigado kaj
stokado de ŝarĝo. La entrepreno Aerolíneas Argentinas, kiu estis privatigita en
1990 kaj poste reŝtatigita, faras enlandajn kaj internaciajn flugojn. Ekzistas
krome diversaj aerlinioj enlandaj. La ĉefaj internaciaj aerentreprenoj uzas
Bonaeron kiel celo aŭ haltejo por siaj aervojoj

La argentina kulturo estas markita de la multetna kaj multkultura karaktero de
ties loĝantaro, la forta sinkretismo de ties esprimivo, kaj pozitiva valorigo de
progreso kaj moderneco, en kiu kunfluas, ne senkonflikte, sento de aparteno al
kulturoj eŭropaj kaj latinamerikaj, kun fortaj ingrediencoj aziaj kaj afrikaj.

Ŝerca esprimo de Jorge Luis Borges nomas argentinanoj "italoj, kiuj parolas
hispane kaj ŝatus esti angloj, kiuj kredas vivi en Parizo". Tio bone montras la
miksaĵon de la popolo el enmigrantoj de diversaj eŭropaj landoj, kiu bone
videblas en la kulturo.

Tamen tiuj multkultureco kontrastas kun la forta sento de aparteno al internaj
provincoj de ruraj tradicioj (gaŭĉoj). Simile la urba kulturo de tre granda
parto de la loĝantaro de la areoj de urbo Bonaero kaj de la ĉirkaŭa areo de
Granda Bonaero, kaj ankaŭ de aliaj grandurboj kontrastas kun la pli provinceca
etoso de malgrandaj apartaj setlejoj. Pri ebla kontrasto inter la eŭropa, ĉefe
hispana kaj itala kulturoj, konsisto kaj la indiĝena prakulturo, apenaŭ gravas
pro la forto historia procezo de senkulturigo kaj eĉ mapuĉigo de la indiĝenaj
nacij kaj triboj, plej ofte per milito sed ankaŭ per asimilado.

Argentina muziko famiĝis ĉefe pro tango kaj rilataj muzikformoj, kiel milonga
kaj vals. Tamen Tango havas ne nur muzikan dimension, ĝi estas tutkultura
fenomeno kun aldonaj aspektoj de poezio kaj danca interpretado.

La tango estas muzkia stilo kaj danco naskita en la bonaeraj malriĉaj kvartaloj
kiu atingis internacian disvastigon, ligita forte kun Argentino kaj kun
Urugvajo, sed ĉefe kun Bonaero. En tiu muzika ĝenro elstaris Carlos Gardel,
konsiderita la Reĝo de Tango, kaj la marplatano tutmunde rekonita Ástor
Piazzolla, dum en danco elstaris la tutmonda sukceso de la grupo Tango
Argentino, kreita en 1983 de Claudio Segovia kaj Héctor Orezzoli, kun
gedancistoj kiaj Juan Carlos Copes, María Nieves kaj Virulazo. Ĉiujare okazas en
Bonaero la Festival y Campeonato Mundial de Baile de Tango (Festivalo kaj
Tutmonda Ĉampioneco de Tangodanco).

En Argentino estas tre disvastigita la tiel nomata folklora muziko aŭ simple
folkloro, inspirita en la tradiciaj kamparaj ĝenroj. La argentina folklora
muziko havas tre diferencigitajn karakterajn regione: en la marborda muziko
hegemonias ĝenroj kiaj la ĉamameo kaj la ĉamarita; en la sud-patagonia folkloro,
hegemonias ĝenroj kiaj la milonga, la triunfo kaj la malambo; en la folkloro de
Kujo hegemonias la cueca kaj la tonada; en la norda folkloro hegemonias la
ĉakarera kaj la zamba; dum en la folkloro de la anda nordokcidento hegemonias la
karnavalito, saja kaj takirari. Folkloraj grupoj kiaj Los Chalchaleros kaj
soloistaj kantantoj kiaj Jorge Cafrune, Atahualpa Yupanqui, Mercedes Sosa, Oscar
Palavecino kaj Soledad Pastorutti troviĝas inter la plej gravaj reprezentantoj
de tiuj ĝenroj. Inter la variaj festivaloj de folklora muziko elstaras la
Festivalo de Cosquín en Córdoba kaj la karnavalo de Provinco Jujuy.

La argentina roko havis ampleksan disvolvigon ekde fino de la 1960-aj jaroj kaj
fortan influon en la iberamerika hispanlingva roko amplekse konata en la tuta
kontinento. Elstaraj reprezentantoj estas grupoj kiaj Los Gatos, Almendra, Manal
kaj Sui Generis, krom Patricio Rey y sus Redonditos de Ricota, Soda Stereo aŭ
muzikistoj kiaj Litto Nebbia kaj Luis Alberto Spinetta, krom Charly García, Fito
Páez, Andrés Calamaro kaj Indio Solari. La homamasaj festivaloj plej ofte okazas
en stadionoj, el kiuj la plej granda estas la Estadio Monumental Antonio
Vespucio Liberti. La plej sukcesaj festivaloj estas aktuale Cosquín Rock kaj
Quilmes Rock, kiuj okazas ĉiujare.

En la 19-a jarcento pro la sendependeco de la lando ankaŭ la argentina
literaturo disigas de la hispana - sen malkonfesi tiun heredaĵon. Pro la temo de
la vivo de gaŭĉoj la literaturo ricevas apartan nacian eron. Ekzemploj estas
Fausto (1866) de Estanislao del Campo, El gaucho Martín Fierro (1872, tradukita
al pli ol 70 lingvoj) de José Hernández, ofte nomita la argentina nacia eposo,
kaj Domingo Faustino Sarmiento (1845).

Konataj modernaj aŭtoroj de la 20a jarcento estas Eduardo Mallea, Ernesto
Sabato, Humberto Costantini, Julio Cortázar, Manuel Puig kaj ĉefe Jorge Luis
Borges, kiu estas konsiderata unu el la 26 centraj aŭtoroj de la kanono de la
okcidenta literaturo ĉiutempa fare de la literatura kritikisto nome Harold
Bloom. Borges, Adolfo Bioy Casares, Ernesto Sabato kaj Juan Gelman ricevis la
premion Miguel de Cervantes.

La plej konata bildstrio de Argentino estas verŝajne Mafalda de la desegnisto
Quino.

La Konstitucio de 1853 establis sistemon de reprezenta, respublika kaj federacia
regado, kiu estis retenita per ĉiuj konstituciaj reformoj ekde tiam. Argentino
formiĝis per la federacia unuigo de la provincoj kiuj aperis post la dissolvo de
la Vicreĝlando de Río de la Plata kaj per la aligo de tiuj kiuj konstituiĝis el
la nomitaj Territorios Nacionales (Naciaj Teritorioj). La provincoj estas
aŭtonomaj, kiel deklarite en la artikolo 121 de la Nacia Konstitucio.

La Konstitucio valida aktuale rezultas el teksto establita de la Reformo de la
Argentina Konstitucio en 1994. La aŭtoritatoj de la federala registaro havs
sidejon en la Aŭtonoma Urbo Bonaero, kiu estas aktuale la ĉefurbo kun oficialaj
titoloj Capital de la República aŭ Capital de Nación, ambaŭ nomigoj uzataj en la
Nacia Konstitucio kaj en la leĝoj, sed neformale Capital Federal (federacia
ĉefurbo).

Spite la teoria konstituo demokrata de la ŝtato, ofte la registaroj funkciis
kiel realaj diktaturoj, foje de militistoj.

La plenuma povo estas plenumita de civitano enhavanta la titolon Presidente de
la Nación Argentina, kiu estas elektita per duobla rekta baloto kun la kandidato
al vicprezidanto. La dua baloto okazas inter la du kandidatecoj plej voĉdonitaj
en la unua baloto se en tiu neniu atingas pli ol 45 % de la validaj voĉdonoj aŭ,
se akirinte plej voĉdonitan lokon inter 40 % kaj 45 %, ekzistas diferenco kun la
dua kandidateco pli malgranda ol 10 %.

En la aktualo, elektita el la koalicio Cambiemos, regas Mauricio Macri (el
partio Propuesta Republicana PRO) kiel prezidanto de la lando kun regotempo
valida ĝis la 10a de decembro de 2019. Li estas la 53a prezidanto de la lando,
kaj la 8a el la reveno de la konstitucia ordo en 1983.

La prezidanto kaj la vicprezidanto daŭre restas kvar jarojn en siaj postenoj kaj
ili povas esti reelektitaj tuje por nova mandato plia. La ministraro de la
prezidanto de la lando estas direktita de la Ministrarestro, kiu troviĝas zorge
de la administracio de la lando kaj estas respondeca antaŭ la Kongreso.

La leĝdona povo estas plenumita de la Kongreso de la Argentina Nacio, kiu estas
formita de du ĉambroj.

La Ĉambro de Deputitoj kunigas la rektajn reprezentantojn de la loĝantaro. Ili
estas elektitoj pere de la sistemo de proporcia reprezentado (sistemo D'Hondt),
daŭre restas kvar jarojn en sia posteno kaj la tuto plinoviĝas duone ĉiun duan
jaron, kaj tiele ili povas esti reelektitaj senfine. Ili estas elektataj el
unika distrikto en ĉiu provinco kaj en la Aŭtonoma Urbo Bonaero, kie oni
voĉdonas por listo de ĉiuj kandidatoj de ĉiu politika partio aŭ balota alianco,
al postenoj kiujn ĉiu distrikto metas en disputo en tiu elekto. En 2006 ĝi havis
totalon de 257 membroj.

La Senato kunigas la reprezentantojn de la 23 provincoj kaj de la Aŭtonoma Urbo
Bonaero, kaj korespondas al ĉiu po du senatanoj el la majoritato kaj po unu el
la minoritato, sumtotale 72 membroj. Ili estas elektita per rekta baloto, daŭras
ses jarojn en sia regotempo kaj plinoviĝas trione ĉiun duan jaron, kaj tiele ili
povas esti reelektitaj senfine.

Laŭ la Leĝo 24 012 de 1991 oni establis leĝon por minimuma proporcio de inoj en
la elekteblaj postenoj, devigante la politikajn partiojn inkludi minimumon de
triono de virinoj inter la kandidatoj. Ekde tiam, la partopreno de inoj en
politiko pliiĝis elstare, kaj tiele Argentino estas la sudamerika lando kun plia
kvanto de virinoj en la leĝofara povo kaj unu el la unuaj dek je tutmonda
nivelo.

La Kongreso de la Argentina Nacio zorgas pri la formado kaj aprobo de la
federaciaj leĝoj; krome, ĝi respondecas pri la aprobo de la juraj kodoj nome
civila, puna, komerca, labora, aviada kaj primin, inter aliaj. Ĝi enhavas
konstitucian organismon aŭtonoman de teknika helpo: nome la Ĝenerala Revizorejo
de la Nacio, kiu zorgas pri la kontrolo de laŭleĝeco, administrado kaj
revizorado de la tuta agado de la publika administracio.

Same, en la medio de la Kongreso funkcias ankaŭ la ombudsmano Defensor del
Pueblo de la República Argentina (Defendanto de la Popolo de la Argentina
Respubliko) kiel sendependa organismo, sen ricevi instrukciojn de ajna
aŭtoritato. Ties celo estas defendi la homajn rajtojn kaj la konstituciajn kaj
jurajn rajtojn kiuj povus esti mistraktitaj de la Administracio.

La justica povo estas regata de Suprema Kortumo de Justico de la Argentina Nacio
formita de kvin jurismaj juĝistoj nomumitaj de la Prezidanto de la Nacio
interkonsente kun la Senato, kiu postulas por tio majoritatan de du trionoj.

La malsupraj tribunaloj zorgas pri la solvo de konfliktoj regulataj de la
federacia juro en la tuta lando (tribunales federales) kaj, ankaŭ, de la leĝaro
komuna en la Aŭtonoma Urbo Bonaero (tribunales nacionales). La nomumon de
juĝistoj faras la Prezidanto de la Nacio interkonsente kun la Senato, sur bazo
de triopo formita de kandidatoj selektitaj per publika konkurenco fare de la
Consejo de la Magistratura (Juĝista Konsilantaro), nome organismo de multfaka
kompono, al kiu korespondas la rekta kontrolo de la juĝistoj kaj de la
administrado de la Justica Povo. La juĝistoj restas en siaj postenoj «dum pluas
ties bona konduto» kaj povas esti elpostenigitaj nur okaze de gravaj
miskondutoj, fare de Jurado de Enjuiciamiento (Ĵurio de Juĝado), formita de
leĝofaristoj, magistratoj kaj advokatoj.

La Argentina Federala Polico - AFP (Hispane: Policía Federal Argentina - PFA)
estas la ĉefa korpo de interna sekureco de la Argentina Respubliko. Ĝi estis
kreita la 24an de decembro 1943, per la Dekreto 17.750 sur la bazoj de la
malnova "Polico de la Ĉefurbo", kiu operaciis en la Urbo de Bonaero de 1880 ĝis
tiu jaro, kaj eniris en funkciojn la 1an de januaro 1945. AFP dependas de la
Ministerio de Sekureco, ĝi havas taĉmentojn en ĉiuj provincoj de la lando
nomitaj "Delegacioj" kaj en la Urbo de Bonaero, kie ĝi praktikas ankaŭ la
funkciojn de loka polico, entute kun la Metropola Polico de la Urbo de Bonaero,
pro la 7a artikolo de la Nacia Leĝo 24.588, ankaŭ nomita Leĝo Cafiero. La
provincoj havas proprajn policojn, kiu laboras en multaj kazoj artikitaj kun la
Federala Polico.

En lando de tiom da loĝantoj, kompreneble troveblas kluboj de ĉiaj sportaj
disciplinoj. Aparte populara en Argentino - samkiel en la najbaraj landoj
Brazilo kaj Urugvajo - estas futbalo. Kiam konkuras la vira argentina nacia
teamo de futbalo, milionoj da subtenantoj sekvas ĉiujn movojn. En 1978 kaj 1986
la teamo gajnis la Futbalan Mondpokalon, sed en la matĉoj de la Futbala
Mondpokalo 2010 ili nur eniris la grupon de plej bonaj ok teamoj, tie
malvenkante kontraŭ la germana teamo. Enlande grandis la atendoj ke en la matĉoj
de la Futbala Mondpokalo 2014 de la 12-a de junio ĝis la 13-a de julio ĝi denove
pli sukcesu, sed tamen la argentina teamo ne sukcesis venki en la finalo
malvenkante denove kontraŭ la germana teamo.

Inter plej popularaj kluboj menciindas la Club Atlético Boca Juniors, Club
Atlético Newell's Old Boys, San Lorenzo de Almagro, Quilmes AC, Club Atletico
Colón, Club Atlético Lanús, Club Atlético Vélez Sarsfield, Estudiantes de La
Plata ktp.

En 1941 fondiĝis Argentina Esperanto-Ligo, kiu en 1946 ricevis la statuson de
Landa Asocio de UEA en Argentino. Aldone en 1966 fondiĝis Juna Esperantistaro
Argentina, kiu ricevis la statuson de junulara sekcio de Argentina
Esperanto-Ligo kaj de landa sekcio de Tutmonda Esperantista Junulara Organizo
(TEJO) samjare.

De la 26-a de julio ĝis la 2-a de aŭgusto 2014 okazis en Bonaero la 99-a
Universala Kongreso de Esperanto tuj post la 47-a Konferenco de Internacia Ligo
de Esperantistaj Instruistoj (ILEI) en Montevideo, Urugvajo.



https://eo.wikipedia.org/wiki/Komuna_Norma_Datumaro

La Komuna Norma Datumaro aŭ Universala Norma Datumaro - germane nomata
Gemeinsame Normdatei (GND), angle Integrated Authority File - estas norma
datumaro enkondukita aprile 2012 en Germanlingvio. En la Komuna Norma Datumaro
kolektiĝis la eksa germanlingvaj normaj datumaroj pri personaj nomoj
(Personennamendatei, PND), pri trovilaj terminoj (Schlagwortnormdatei, SWD), pri
ŝtataj kaj neŝtataj institucioj inkluzive de subnaciaj unuoj (Gemeinsame
Körperschaftsdatei, GKD) kaj la unueca titola datumaro de la Germana Muzika
Arkivo (DMA-EST-Datei aŭ en longa formo Deutsches
Musikarchiv-Einheitssachtitel-Datei). La Komuna Norma Datumaro estas kune
administrata fare de la Germana Nacia Biblioteko kun ĉiuj bibliotekaroj en
Germanio, la Aŭstria Ligo de Bibliotekoj (Österreichischer Bibliothekenverbund,
obv) kaj la Svisa Nacia Biblioteko (nacilingve nomata Schweizerische
Nationalbibliothek, NB, Bibliothèque nationale suisse, BN, Biblioteca nazionale
svizzera, BN, respektive Biblioteca naziunala svizra, BN).

La 19-an de aprilo 2012 ĝi anstataŭigis la ĝis tiamajn unuopajn germanlingvajn
normajn datumarojn.

En la projekto "Virtuala Internacia Norma Datumaro", angle Virtual International
Authority File (VIAF) la germanlingva kaj aliaj normaj datumaroj interligiĝas al
virtuala internacia norma datumaro.



https://eo.wikipedia.org/wiki/Kartvelio

Kartvelio aŭ Kartvelujo (kartvele საქართველო / Sakartvelo) estas lando en
sud-orienta Eŭropo, centra kaj okcidenta partoj de Kaŭkazio, ĉe la limo inter
Eŭropo kaj Azio, historia heredanto de antikvaj ŝtatoj Iberio kaj Kolĥido
(Kolĥeti), kaj hejmo de kartveloj. Ĝi estas membro de UNO, Konsilio de Eŭropo,
Unesko kaj aliaj internaciaj organizaĵoj.

La lando havas 1.461 kilometrojn da surteraj ŝtatlimoj — inter ili kun Armenio
164 km, Azerbajĝano 322 km, Rusio 723 km, Turkio 252 km. Cetere estas 310
kilometroj da ŝtatlimoj ĉe la Nigra Maro.

La kartveloj sin nomas kartvelebi (ქართველები) kaj sian lingvon kartuli
(ქართული). Tiuj ĉi terminoj devenas de la nomo de legenda pagana gvidanto
Kartlos, pri kiu oni diras „patro“ de la kartveloj. La eksterlanda nomumado
Georgia, uzata de la plimulto de la lingvoj, venas de la persa گرجی Gurji, tra
la araba Jurj. Pro la influo de la prononcado de prefikso el la greka geōrg-
(γεωργ), la mondo supozas ke tio rilatiĝas al Sankta Georgo (sankta landpatrono)
aŭ kun la greka γεωργία (geōrgía, kultivi).

En la antikveco la loĝantoj de la orienta regiono de Kartvelio estis nomataj
iberoj, pro la kaŭkaza reĝlando Iberio, kiu konfuzigis la antikvajn geografojn,
kiuj pensis ke tiu ĉi nomo estis nur aplikata al la eŭropa Iberio; la
koloniigita marbordo de la grekoj estis la fama Kolĥido en la okcidento de
Kartvelio.

Gorj, la vorto en la persa lingvo por nomi la kartvelojn, ankaŭ estas radiko por
la turka Gürcü kaj la rusa Грузин ("Gruzin"). La landnomo estas Gorjestan en la
persa, Gürcistan en la turka kaj Gruzia (Грузия) en la rusa. En la hebrea
nomiĝis la lando pasinte Gruzja (גרוזיה), sed post oficiala peto de la ŝtato de
Kartvelio al Israelo kiu sekvis la militon kun Rusio en 2008 la nomo ŝanĝiĝis al
georgja (גאורגיה). La persa nomo eble rilatiĝas al la lupo (gorg), de la antikva
kulto de la praaj kaŭkazoj, tial Gorjestan, ‘la tero de la lupoj’. La
denominadoj en la armena lingvo por 'kartvelo' kaj 'Kartvelio', respektive Vir
kaj Virq venas de Iberio kun perdo de la komenca i- kaj anstataŭo de la w aŭ v
far la b de Iberio.

Du kartvelaj reĝlandoj de la antikveco, Iberio en la oriento kaj Kolĥido en la
okcidento de la lando, estis la unuaj nacioj de la regiono kiuj adoptis la
kristanismon (317 kaj 523, respektive). Egrisi (postnomigo de Kolĥido) ofte
vidis batalojn inter du malamikaj imperioj Persio kaj Bizancio, kiuj konstante
pretendis konkeri Kartvelion.

Kiel rezulto, tiuj ĉi reĝlando estis disigitaj en kelkaj feŭdaj regionoj la
unuajn jarojn de la Mezepoko. Tio facilis la arabojn konkeri Kartvelion en la
7-a jarcento. Komence de la 11-a jarcento, la ribelaj regionoj estis liberigataj
kaj kunigitaj al la reĝlando Kartvelio. Ekiĝante la 12-a jarcento, la dominado
de Kartvelio etendiĝis sur la plejparto de suda Kaŭkazio, inkluzive de
nordorientaj regionoj kaj preskaŭ la tuta norda marbordo de tio kio hodiaŭ estas
Turkio.

Tiu kartvela reĝlando estis tolerema al ĝiaj islamanaj kaj judaj subuloj, sed ĝi
estis subigita de la islamecaj mongoloj en la 13-a jarcento. Konsekvence, la
pluraj lokaj regantoj batalis por la sendependiĝo disde la centra kartvela
registaro ĝis la tuta disiĝo de la Reĝlando en la 15-a jarcento. La najbaraj
reĝlandoj profitis la situacion kaj ekde la 16-a jarcento la Persa Imperio kaj
la Otomana subpremis la orienton kaj okcidenton de Kartvelio, respektive. La
regantoj de tiuj ĉi regionoj, kiuj konservis parton de sia aŭtonomio, organizis
plurfojajn ribeliĝojn. Sinsekvaj persaj kaj otomanaj invadoj malfortigis la
reĝlandojn kaj la lokajn ribeliĝojn. Kiel rezulto de la militoj kontraŭ la
islamaj ŝtatoj, la kartvela loĝantaro reduktiĝis al 250 000 personoj.

En 1783 Rusio kaj la orient-kartvela reĝlando Kartl-Kaĥeti subskribis la
Traktaton de Georgijevsk, laŭ kiu Kartl-Kaĥeti ricevis la protektadon de Rusio.
Tamen, tio ne evitis la invadon kaj disrabon al Tbiliso far la persoj en 1795.

La 22-a de decembro 1800 la caro Paŭlo la 1-a (Rusio), profitante la peton de la
kartvela reĝo Georgo la 12-a, subskribis la aneksadon de Kartvelio
(Kartli-Kakheti) al la Rusia Imperio. La aneksado estis proklamita la 18-a de
januaro 1801.

Nur malgranda nombro de la kartvela nobelaro subigis sin antaŭ la Rusia Imperio,
dume aliaj organizis plurfojajn kontraŭ-rusajn ribeliĝojn. En somero 1805
malgrandaj rusaj taĉmentoj ĉe la rivero Askerani kaj proksime de Zagam venkis la
persan armeon kaj protektis Tbilison. En 1810, post mallonga milito, la
okcidenta kartvela reĝlando (Imeretio estis aneksata de la caro Aleksandro la
1-a. La lasta imereta reĝo kaj lasta bagratida kartvelo Salomono la 2-a de
Imeretio forpasis ekzilita 1815. De 1803 al 1878, kiel rezulto de multnombraj
rusaj militoj kontraŭ Turkio kaj Irano, kelkaj teritorioj estis aneksataj al
Kartvelio. Tiuj ĉi regionoj (Batumi, Artvin, Aĥalciĥo, Poti (kiu havas gravan
grekan loĝantaron, kaj Abĥazio) nun reprezentas la plimulton de la kartvela
teritorio.

La princlando Guria estis nuligita en 1828 kaj la princlando Samegrelo
(Mingrelia) en 1857. La regiono Svaneti (Svania) estis popaŝe aneksata inter
1857 kaj 1859.

Post la Rusa revolucio 1917 Kartvelio deklaris sian sendependecon la 26-a de
majo 1918 meze de la Rusa Enlanda milito. La parlamentaj elektadoj estis
gajnitaj de la Socialdemokrata kartvela Partio kaj ĝia gvidanto, Noj Ĵordanija,
fariĝis ĉefministro. Tamen, la sendependeco ne longe daŭris: en februaro 1921
Kartvelio estis invadata de la Ruĝa Armeo. La lokaj trupoj perdis la batalon kaj
la registaro forlasis la landon. La 25-an de februaro 1921, la Ruĝa Armeo eniris
en la ĉefurbon Tbiliso kaj instaŭris komunisman registaron gvidata de la
kartveldevena bolŝeviko Filipp Maĥaradze. Kartvelio estis aneksita al la
Transkaŭkaza Socialisma Soveta Respubliko, kune kun Armenio kaj Azerbajĝano. La
TSSR estis disigita en ĝiaj komencaj landoj kaj en 1936 konvertiĝis en la
Kartvela Soveta Socialisma Respubliko.

La kartveldevena radikalula revoluciulo Joseb Ĝugaŝvili estis elstarulo inter la
rusiaj bolŝevikoj, kiuj atingis la regadon en la Rusia Imperio por la Revolucio
de Oktobro en 1917. Ĝugaŝvili estis pli bone konata kiel Stalin (el la rusa
сталь: ŝtalo). Stalin atingis la plej altan pozicion en la soveta ŝtato,
sukcedante al Lenin kaj gvidante la destinon de Sovetio ĝis 1953.

De 1941 ĝis 1945, dum la Dua mondmilito, ĉirkaŭ 700 000 kartveloj batalis kiel
soldatoj de la Ruĝa Armeo kontraŭ la nazia Germanio kaj preskaŭ 350 000 el ili
forpasis en la batalkampo de la orienta fronto. Dum tiu ĉi periodo, la popoloj
de Inguŝio, karaĉajoj, ĉeĉenoj kaj la balkarioj de la norda Kaŭkazio estis
deportitaj al Siberio pro supozita kunlaborado kun la nazioj. Kun siaj
respektivaj respublikoj nuligitaj, la SSR Kartvelio havis dum mallonga tempo
tiujn teritoriojn ĝis 1957.

Eduard Ŝevardnadze, la kartvelo kiu laboris kiel Ministro pri Eksteraj Rilatoj
de Sovetio, estis unu el la aŭtoroj de la Perestrojko dum la 80-aj jaroj. Dum
tiu ĉi periodo, Kartvelio disvolvigis plurpartian sistemon kiu ege akcelis la
sendependiĝon. La lando havis la unuajn plurpartiajn elektadojn de Sovetio la
28-an de oktobro 1990. De novembro samjare ĝis marto 1991 unu el la gvidantoj de
la Movado por nacia Liberiĝo, Zviad Gamsaĥurdja, estis la prezidanto de la
Supera Konsilio de la Kartvela Respubliko.

La 9-an de aprilo 1991 surbaze de tutlanda referendumo Supera Soveto de
Kartvelio akceptis "Akton pri Restaŭro de Ŝtata Sendependeco". En majaj
prezidentaj elektoj 1991 venkis Zviad Gamsaĥurdja, sed pro la interna politika
kaj milita kontraŭstaro li estis renversita (januaro 1992). Ŝtatregadon prenis
Milita Konsilio, kiu baldaŭ transdonis ŝtatpotencon al novfondita Ŝtata Konsilio
(prezidanto Eduard Ŝevardnadze).

Deklaro de sendependeco de Kartvelio kaŭzis pliakriĝon de politika situacio en
aŭtonomaj subjektoj (kiuj laŭ la intenco de novaj kartveliaj regantoj devis
perdi sian aŭtonomion), kion sekvis civilaj militoj kaj formiĝo de separatismaj
reĝimoj en Abĥazio kaj Sud-Osetio, kiuj delonge iĝis fakte sendependaj ŝtatoj.

Post sendependiĝo de Montenegro per referendumo, reaktiviĝis la aspiroj de
Abĥazio kaj Sud-Osetio ricevi agnoskon de internacia komunumo. Novembre 2006
okazis sud-osetia referendumo pri la demando, dum kiu la volo de la loĝantoj ne
aliĝi al Kartvelio estis rekonfirmita. Kartvelio kaj pluraj aliaj landoj
anticipe anoncis, ke la referendumo ne havas juran efikon.

La 7-an de aŭgusto 2008 post la bombado de kartvelaj vilaĝoj per sud-osetaj
soldatoj (laŭ asertoj de la kartvela registaro) kartvela armeo ekis la operacon
por restarigi la konstitucian ordon en Sud-Osetio. La milito komenciĝis en la
ĉirkaŭoj de la sud-oseta administra urbo, per la Batalo de Cĥinvali. Poste tiu
operaco transformiĝis al la milito inter Kartvelio unuflanke kaj la separatismaj
pro-rusiaj respublikoj Sud-Osetio kaj Abĥazio kaj Rusio mem aliflanke.

Kartvelio estis milite venkita kaj post la batalo ĉe la valo Kodori, perdis la
kontrolon super la Valo Kodori favore al Abĥazio.

Rusio subskribis la 26-a de aŭgusto 2008 la dekretojn per kiuj ĝi agnoskis la
sendependiĝon de Abĥazio kaj Sud-Osetio, tiuj respublikoj deklaris la
sendependecon jam komence de la 1990a jardeko. Rusio profitis la invadon de
Kartvelio en Sud-Osetion kiel ĉefa motivo por la agnoskado de tiuj du
separatismaj aŭtonomaj respublikoj.

Tiuj ĉi agnoskoj ankoraŭ ne estis sekvitaj de aliaj ŝtatoj, escepte de Nikaragvo
(2008) kaj Venezuelo (2009) (Belorusio deklaris sian pretemon sekvi la paŝojn de
Rusio "post kelkaj tagoj"), cetere, ĝi ne havas la apogon de Unuiĝintaj Nacioj
kaj ĝi estas malakceptata de la Eŭropa Unio, Usono kaj ĝiaj aliancitoj. Kelkaj
internaciaj analizistoj vidas en tiu ĉi okazintaĵo respondon de la rusia
registaro al la sendependeco de Kosovo en februaro 2008, grandparte subtenata de
Usono kaj pluraj eŭropaj ŝtatoj.

La nuna kartvela loĝantaro estas 4 677 401 (estimaĵo en julio 2005), kie la
kartveloj estis la plimulto kun ĉ. 83,8 %. La azeroj estis la 6,5 % de la
loĝantaro, la armenoj 5,7 % kaj la rusoj 1,5 % (la plimulto de la rusoj forlasis
la landon post la sendependeco de Kartvelio). La abĥazoj kaj la osetoj
intencadis sendependiĝi de Kartvelio ekde la sendependiĝo de tiu ĉi lasta.

Aliaj du kartvelaj grupoj loĝas en Kartvelio: la svanoj kaj la mingreloj, kun
pli malgranda nombro komunumo de la lazoj, kiuj multnombre loĝas en Turkio. Ili
estas lingve malsamaj sed etne kaj kulture proksimaj al la kartveloj. En
Kartvelio ankaŭ estas multnombraj grupoj kun malgrandaj komunumoj, inkluzive de
grekoj, kurdoj, judoj, tataroj, turkoj kaj ukrainoj.

Post la falo de Sovetio, Kartvelio suferis gravan loĝantaran kolapson kiel la
ribeliĝoj en Abĥazio, Aĝario kaj Sud-Osetio, malforta ekonomio kaj malmultaj
laboraj ŝancoj okazigis la amasan enmigradon, por laborserĉado, de centoj da
kartveloj, ĉefe al Rusio. La problemo pliakriĝas pro la malalta naskiĝ-indekso
inter la loĝantaro, kiu rezidas en la lando. Simila problemo ekzistas en la
najbara Armenio. Oni kalkulas ke la nuna tuta loĝantaro estas unu miliono malpli
ol tiu kiu estis en 1990, kaj kelkaj observantoj sugestas ke la nuna kvanto
estas eĉ malpli ol tio kion oni kalkulas. La loĝantara kreskado negative
malevoluas (–1,1 % jare), unu el la plej malaltaj en la mondo. La fekundeco
ankaŭ estas malalta (1,4 filoj por virino). La loĝantaro ade maturiĝas, sed la
proporcio de junuloj (33,9 %) ankoraŭ regas super la proporcio de maljunuloj
(19,4 %).

La kartveloj sin konsideras etne kaj kulture eŭropanoj. La kartvela lingvo estas
parolata de ĉ. 85% de la loĝantaro, kvankam la rusa estas tre vastigita kiel unu
el la lastaj restaĵoj de la sovetia epoko. Ekzistas ankaŭ aliaj kartveliaj
lingvoj parolataj en regionaj provincoj: la svana, la megrela kaj la laza
(plejparte parolata en nuna Turkio).

Ĝis antaŭnelonge la vivo de la kartveloj dependis de la politiko kaj estis
markita de la malabundeco de elektro, sed, post la deponado al Ŝevardnadze, la
socia panoramo videblas multe pli trankvila.

La kartveloj sin salutas per manpremo kaj diras Gamarĝoba! (‘saluton!’;
laŭlitere: ‘ke vi gajnu!’, ‘venkon!’). La respondoj malsamas: dum oficialaj
salutadoj, oni respondas per la samaj vortoj; dum neformalaj cirkonstancoj, la
personoj respondas per Gagimarĝos! (‘ke vi ankaŭ gajnu!’). Rogor ĥar? (‘Kiel vi
fartas?’) ĝi estas neformalaĵo por ekbabilado. Rogor brdzandebit? pli formala.
Kargad ikavit! signifas ‘ke vi fartu bone!’. Mshvidobit! (‘la paco estu kun
vi!’) uzata dum plensignifaj adiaŭoj, ĝenerale kiam la personoj ne esperas vidi
sin post longa tempo.

La manpremo estas tre ofta eĉ dum neatendataj renkontoj; brakumi iun amikece aŭ
kisi la vangon ankaŭ estas oftaĵo, sed ĉefe inter junuloj kaj virinoj. La etaj
infanoj ricevas karesojn kaj kisojn. La adoltuloj estas nomataj per siaj
profesiaj titoloj sekve de la familinomo aŭ de la kartvela vorto Batono
(sinjoro) aŭ Kalbatono (sinjorino). La zado de la terminoj Batono aŭ Kalbatono
nur kun la familinomo estas tre formala, tial estas uzataj la nomoj kaj
familinomoj en la korespondado kaj en la amaskomunikiloj.

La loĝantoj de Tbiliso kutimas vespere promeni longe de la Avenuo Rustaveli por
renkontiĝi kun amikoj aŭ trinki ion ĉe la multnombraj kafejoj kiuj bordumas la
trotuarojn. Dum la ĵusa perforta epoko, la kartveloj preferis la sekurecon en la
hejmoj per spektado de televido aŭ parolado per telefono, sed energia krizo kiu
ekis 1994 konvertigi tion eĉ en rara amuziĝo.

La kartvela ekonomio tradicie baziĝas sur turismo en la Nigra Maro, la kultivado
de citrusaĵoj, teo kaj vinberoj; la mineja elfosado de mangano kaj kupro krom la
malgranda industria sektoro kiu produktas vinon, metalojn, maŝinaron, kemiaĵojn
kaj teksaĵojn. La lando importas la plimulton de la energio kiun ĝi bezonas,
inkluzive de natura gaso kaj nafto. La sola grava energifonto estas la
akvoelektra energio. Malgraŭ la severa damaĝo al la familia ekonomio pro la
enlanda milito, Kartvelio —kun la helpo de la Internacia Mona Fonduso kaj la
Monda Banko— multe avancis ekde 1995, pliiĝante la ritmon de kreskado de la
Malneta Enlanda Produkto kaj reduktante la inflacion. La ekonomio daŭre suferas
grandan buĝetan deficiton pro la neeblo akiri fiskajn ingresojn el impostoj.
Kartvelio ankoraŭ suferas la malabundecon de energio; la distribua reto
privatiĝis en 1988, kaj la servo konstante pliboniĝas.

Kartvelio troviĝas en la orienta marbordo de la Nigra Maro. Kaŭkazio, natura
landlimo inter Eŭropo kaj Azio, markas la montaran karakteron de la reliefo. La
Granda Kaŭkazio, norde, disigas Kartvelion disde Rusio kaj gastigas Ŝĥaron (5204
m), pinto de Kartvelio kaj la dua montpinto de Eŭropo. La Malgranda Kaŭkazio
(3301 m), sude, izoligas la landon dide Turkio kaj Armenio. Inter ambaŭ
montĉenoj malfermiĝas du pluvaj valoj: Kura, kiu enfluas ĉe la Kaspia Maro, kaj
Rioni, kiu fluas ĝis la Nigra Maro kreante plata regiono. La lando havas ĉ.
69 875 kvadrataj kilometrojn. Malgraŭ tiu malgranda areo, Kartvelio fieras pro
unu el la plej variaj topografioj el la eksaj sovetiaj respublikoj. La montaro
de la Malgranda Kaŭkazio, kiu paralele iras ĝis la turka kaj armena landlimoj,
kaj la montaroj Surami kaj Imereti —kiu konektas la Malgrandan Kaŭkazion kun la
Granda Kaŭkazio— kreas naturan barieron kiuj parte estas respondecaj pri la
kulturaj kaj lingvaj diferencoj inter la regionoj. Pro la alteco kaj malriĉa
transporta infrastrukturo, multaj montaraj vilaĝoj estas virtuale izolitaj de la
ekstera mondo dum la longa kaj kruda vintro.

La plej granda rivero estas Mtkvari (aŭ ankaŭ konata kiel Kura, la nomo kiun ĝi
ricevas en la azera teritorio), kiu post trapasado al Azerbajĝano enfluas en la
Kaspia Maro post kurado de 1364 kilometroj el la nordoriento de Turkio tra la
kartvela plataĵo kaj trapasado de la ĉefurbo Tbiliso. La rivero Rioni, estas la
plej longa en la okcidento de la lando, malsupreniras de la Malgranda Kaŭkazo
kaj enfluas en la Nigra Maro en la haveno de Poti.

Du aŭtonomaj respublikoj, ankaŭ 53 distriktoj, 8 urbaj teritorioj kaj ĉefurbo
Tbiliso, kiuj estas arigitaj en regionoj. Laŭ la konstitucio
administra-teritoria aranĝo de la lando estos determinita post la restaŭro de
Tbilisa jurisdikcio sur la tuta teritorio de Kartvelio. La plej gravaj urboj
estas:

La kartvela historia paganismo rilatiĝas kun la luno kaj la plej alta dio en la
panteono estis la idolo Armazi, bildo kiu reprezentis soldaton, dio de la Luno,
sur monteto en Mcĥeta. Ĉi-sence, aliaj idoloj estis Gaci, Gaime kaj Zademi. En
la loko kie troviĝis la idolo Armazi estis konstruata la monaĥejo Jvari. La
idoloj estis detruataj kiam la kristanismo fariĝis la ŝtata religio de
Kartvelio.

Hodiaŭ la plimulto de la kartveloj apartenas al la Kartvela Ortodoksa Eklezio
(84,6%). La religiaj malplimultoj estas Islam 7,1%; Armena Apostola Eklezio,
5,2%; Judismo, 0,8%, Katolikismo, 0,6% inter aliaj.

La kartvela kulturo evoluis tra la lando, ĝi havas fortan literaturan tradicion
bazita sur la kartvela lingvo kaj sia propra alfabeto. Tio kreadis fortegas
knacian identecon kiu helpis preservi la kartvelan fieron dum la eksterlandaj
okupadoj kaj la perforta asimilado.

La tradicia kartvela literaturo estis fekunda dum la unuaj jaroj de la
kristanismo, kvankam ekzistas antaŭkristanaj verkaĵoj kiaj Amiraniani, kolektado
de kartvelaj epopeoj de la antikveco kaj datiĝas el la dua jarmilo a.K.. Dum la
Mezepoko, kartvela verk-arto atingis sian splendoron per la interrompo de Ŝota
Rustaveli, unu el la grandaj verkistoj de la mezepoko kaj aŭtoro de La kavaliro
en la panterfelo (kartvele:ვეფხისტყაოსანი, Vepjis Tqaosani) la nacia kartvela
epopeo.

En la moderna epoko, ekde la 17-a jarcento antaŭen, la kartvela kulturo estas
amplekse influita de la kulturaj novigadoj el Eŭropo. La unua kartvela
pentraĵejo estis establita dum la jardeko de 1620 en Italio kaj la unua en
Kartvelio mem estis fondata en 1709 en Tbiliso.

Princo Ivane Maĉabeli (kartvele: ივანე მაჩაბელი) estis kartvela verkisto,
ĵurnalisto kaj publika figuro konata pro liaj tradukoj en la kartvelan de
Ŝekspiro. Ivane estis akvita membro de la Naci-Liberiga Movado kaj la Societo
por Disvastigo de Eduko inter Kartveloj. Otar Ĉiladze, kartvele: ოთარ ჭილაძე,
estas alia fama kartvela verkisto.

La 19-a de novembro 1896 estis inaŭgurata la unua kinejo de Kartvelio. La unua
kartvela dokumentfilmo (La tago de Akaki Tsereteli en Racha-Lechkumi) estis
filmita en 1912 de Vasil Amaŝukeli (1886-1977), dume la unua nacia filmo
(Kristine) estis filmata en 1916 de Aleksandr Cucunava (1881-1955). La Ŝtata
Arta Akademio de Tbiliso estis fundata en 1917.

La kartvela kulturo suferis dum la sovetia epoko la rusigon kiu estis forte
rezistata de multaj kartveloj. Ekde la sendependiĝo de Kartvelio en 1991, la
renaskiĝo de la kulturo vigliĝas malgraŭ la ekonomiaj kaj politikaj malfacilaĵoj
el la post-sovetia epoko. En 2007 Kartvelio debutis en la Eŭrovido-Kantokonkurso
per la kanzono kies teksto serĉas la integriĝon en Eŭropo. "My story" estis
kantata de la fama kantistino Sopho Khalvashi kaj restis en la merita 12a loko.
La 22-an de novembro 2008, Kartvelio estis la gajninto de la sesa realigado de
Junulara Eŭrovido-Kantokonkurso.

Kartvela muziko estas tre parte karaktera. Tipaj muzikinstrumentoj estas
ekzemple Ĉunirio. La tradicio de kartvela polifonia popolkantado estas
enlistigita de UNESKO kiel monda heredaĵo.

Urbo-muzeo Mcĥeta, Gelati monaĥeja komplekso, historia centro de Tbilisi,
kavernaj kompleksoj de Uplisciĥe kaj Vardzia, Zemo Svaneti; kartvela eposo - La
kavaliro en panterfelo (13-a jc.), polifonia kanto, origina skribosistemo.

En Kartvelio Kartvelia Esperanto-Asocio estas fondita en 1990, kaj aliĝis al UEA
en 1999.



https://eo.wikipedia.org/wiki/Azio

Azio, kun 44.579.000 km2, estas la plej granda kontinento de la mondo. Ĝi havis
4,164 milionojn da loĝantoj en la jaro 2011 kaj tiele ĝi estas la plej loĝata
kontinento de la mondo. Oni parolas 1780 malsamajn lingvojn en Azio.

Ĝi situas ĉefe en la orienta kaj norda hemisferoj kaj kunhavas la kontinentajn
teramasojn de Eŭrazio kun la kontinento Eŭropo. Azio kovras areon de 44,579,000
kvadrataj kilometroj, nome ĉirkaŭ 30% el la totala terareo de la Tero kaj 8.7%
el la totala surfaca areo de la Tero. La kontinento, kiu estis dumlonge hejmo de
majoritato de la homa loĝantaro, estis loko de multaj el la unuaj civilizoj.
Azio elstaras ne nur pro sia ĝenerala grando kaj loĝantaro, sed ankaŭ pro densaj
kaj grandaj setlejoj same kiel pro amplekse grande loĝataj regionoj ene de
kontinento de 4.4 mil milionoj da personoj.

Ĝenerale, Azio limas oriente de la Pacifika Oceano, sude de la Hinda Oceano kaj
norde de la Arkta Oceano. La okcidenta limo kun Eŭropo estas historia kaj
kultura koncepto, ĉar ne estas klara fizika kaj geografia separoj inter ambaŭ
"kontinentoj". La plej ofte komune akceptitaj limoj lokigas Azion oriente de la
Sueza Kanalo, la Urala Rivero, kaj la Uralaj Montoj, kaj sude de la Kaŭkazaj
Montoj kaj la Kaspia Maro kaj la Nigra Maro.

Ĉinio kaj Hindio alternis kiel la plej grandaj ekonomioj en la mondo el 1 al
1800 p.K. Ĉinio estis ĉefa ekonomia povo kaj allogis multajn orienten, kaj por
multaj la legenda riĉo kaj prospero de la antikva kulturo de Hindio personigis
Azion, allogante komercon, esploradon kaj koloniismon el Eŭropo. La hazarda
malkovro de Ameriko fare de Kolumbo serĉante Hindion pruvas tiun profundan
fascinon. La Silka Vojo iĝis la ĉefa komercvojo Orient-Okcidenta en Azio dum la
Markolo de Malako elstaras kiel ĉefa marvojo. Azio montris ekonomian dinamismon
(ĉefe ĉe Orienta Azio) same kiel fortikan loĝantokreskon dum la 20a jarcento,
sed la ĝenerala loĝokresko ekde tiam falis. Azio estis naskoloko de plej el la
ĉefaj grandaj religioj, kiaj judismo, kristanismo, islamo, hinduismo, budhismo,
konfuceismo, taoismo, ĝajnismo, sikismo, zaratuŝtrismo kaj bahaismo, same kiel
de multaj aliaj religioj.

Pro ties grando kaj diverseco, la koncepto de Azio — nomo kiu datas reen el la
klasika antikveco — povas fakte rilati pli al homa geografio ol al fizika
geografio. Azio estas ege varia laŭlonge kaj ene de siaj regionoj rilate al la
etnaj grupoj, kulturoj, medio, ekonomio, historiaj ligoj kaj regosistemoj. Ĝi
havas ankaŭ mikson de multaj diferencaj klimatoj gamaj el ekvatora sudo tra
varmega dezerto en Mezoriento, moderklimataj areoj en Oriento kaj la ekstrema
kontinenta centro al ampleksegaj ĉearktaj kaj polusaj areoj en Siberio.

La origina Azio estis la romia provinco Asia en orienta Anatolio, kie estis la
urboj Pergamo kaj Efeso.

La kontinenta termaso situas en la orienta duonsfero norde de la ekvatoro, krom
la ĉukotka duoninsulo en orienta Siberio, kiu situas oriente de la internacia
datlinio, kaj la sudorientaj insuloj de Indonezio, kiuj situas sur la suda
duonsfero de la tero.

Azio estas la plej granda kontinento de la tero. Pro ĉirkaŭ 44,614 milionoj da
kvadrataj kilometroj (sen Rusujo 31,7 milionoj da kvadrataj kilometroj) ĝi
entenas ĉirkaŭ duonon de la tuta landareo. Kune kun Eŭropo Azio estas parto de
la granda kontinento Eŭrazio.

Azio estas limigita norde de la Arkta Oceano, oriente de la Pacifiko kaj sude de
la Hinda Oceano.

Oriente la limo al Eŭropo konsistas de nordo al sudo el la montaro Uralo, la
rivero Uralo, la kaspia Maro, tio estas la kavo de Maniĉ, la Kaŭkazo, la suda
bordo de la Nigra Maro kaj Bosporo, Marmora Maro kaj la Dardaneloj. De la
Barenca Maro ĝis la Nigra Maro tiu limo longas ĉirkaŭ 2.700 km. Azio estas
ligita al Afriko norde de la Ruĝa Maro de la ĉe Suezo 145 km larĝa duoninsulo
Sinajo.

Nordoriente troviĝas la kontinentaj termasoj de Azio kaj Nordameriko disigitaj
de la iom pli ol 80 km larĝa Beringa Markolo.

La marbordoj de Azio longas ĉirkaŭ 82.300 km, el kiuj 15.900 km bordas la Arktan
Oceanon, 27.300 km la Pacifikon, 33.600 km la Hindan Oceanon kaj ĉirkaŭ 5.500 km
la Mediteraneon kaj la Nigran Maron.

La Amuro estas 2.824 km longa rivero en Ĉinujo kaj Rusujo, kiu enfluas en la
Pacifikon. La rivero estiĝas ĉirkaŭ 65 km okcidente de la kantono Mohe pro la
kunfluo de la Arguno kaj de la Ŝilka. La Amuro estas limrivero inter Rusujo kaj
Ĉinujo.

La Flava Rivero, ĉine Huang He estas rivero en la nordo de la popolrespubliko de
Ĉinujo. Ĝi estas 5.464 km kaj tial la dua plej longa rivero de Ĉinujo. La fonto
de la Flava Rivero troviĝas en Tibeto, ĉirkaŭ 200 km norde de la duona linio
inter Lasao kaj Xining.

La Jangzio estas pro sia longeco de 6.380 km la plej longa rivero de Azio, kaj
post la Nilo kaj la Amazono la plej longa rivero de la mondo. 2.800 km de la
Jangzio estas navigeblaj.

La Mekongo estas rivero en sudorienta Azio. La indikoj pri ĝia longeco varias
inter 4.350 km kaj ĝis 4.909 km.

La 2.092 km longa Iravadio estas rivero en sudorienta Azio. Ĝi fontas en la
sudoriento de Tibeto kaj enfluas en la Andamanan maron ĉirkaŭ 150 ĝis 180 km
sudokcidente de Ranguno, urbo en Birmo.

La rivero Gango havas longecon de 2.511 km. Ĝi trafulas Hindion kaj Bangladeŝon.
Post trafluo de grandega enfluejo ĝi atingas, kiel ankaŭ la 2998 km longa
Bramaputro la golfon de Bengalo kaj tiel la Hindan Oceanon.

La Induso estas pro siaj 3.180 km la plej longa rivero de la hinda subkontinento
kaj la plej grava rivero de Pakistano. La nomo Hindujo devenas de la nomo de tiu
rivero.

La Aralo estas senelflua salakva lago, kiu situas po duono en Kazaĥio kaj
Uzbekio. Ĝi troviĝas en centra Azio meze de grandaj dezertoj kaj stepoj. Iam pro
ĉirkaŭ 66.900 km² la Aralo estis la kvara plej granda lago de la mondo. Sed pro
homa agado kaj por akvumigi dezerton malpli kaj malpli da akvo atingas la lagon.

La Balkaŝo, kio signifas marĉlago estas senelflua lago en la dezerteca stepo de
orienta Kazaĥio. La lago estas ĝis 18.428 km² granda.

La Morta Maro estas ĉirkaŭ 600 km² granda senelflua salakva lago situanta en la
fosaĵego de la Jordano, norda sekvo de la granda afrika rifto.

La Isik-Köl en Kirgizio estas post la sudamerika lago Titikako la dua plej
granda montara lago de la mondo, pro areo de 6.236 km².

La lago Van estas la plej granda lago de Turkio kaj situas en la oriento de la
lando.

La Urmia estas la plej granda ena lago de Irano. Ĝi situas je alteco de 1.280 m
super la maro. Ĝi ne havas elfluon.

La marborda periferio de Azio estis la hejmo de kelkaj de la plej fruaj konataj
civilizacioj de la mondo: ĉiuj el la tri regionoj evoluigis fruajn civilizaciojn
ĉirkaŭ fekundaj riveraj valoj. Ĉi tiuj valoj estis fekundaj ĉar la grundo estis
riĉa kaj povis porti multajn radikajn kultivaĵojn. La civilizacioj en
Mezopotamio, la Indusa Valo kaj Ĉinujo estis tre similaj kaj probable
interŝanĝis teknologiojn kaj ideojn kiel matematikon kaj la radon. Aliaj ideoj
kiel tiu de skribo probable evoluis unuope en ĉiu areo. Urboj, ŝtatoj kaj poste
imperioj evoluis en tiuj malaltaj regionoj.

En la stepa regiono longe loĝis surĉevalaj nomadoj kaj de la centraj stepoj ili
povis atingi ĉiujn areojn de Azio. La nordan parton de la kontinento, kovrantan
multe da Siberio ankaŭ ne povis aliri la stepaj nomadoj pro la densaj arbaroj
kaj pro la tundro. Tiuj areoj en Siberio estis tre maldense loĝataj.

La centron kaj la periferion malkunigis montoj kaj dezertoj. La Kaŭkazo, la
Himalajo, la Karakuma Dezerto kaj la Gobia Dezerto estis baroj kiujn la stepaj
ĉevalistoj nur povis transiri malfacile. Dum teknologie kaj kulture la urbaj
loĝantoj estis pli altnivelaj, ili povis fari malmulton por milite defendi sin
kontraŭ la surĉevalaj hordoj de la stepo. Tamen, la (geografie) malaltaj
regionoj ne havis sufiĉan herbaĵon por subteni grandan surĉevalan soldataron.
Kaj tiel la nomadoj kiuj konkeris ŝtatojn en Okcidenta Azio estis baldaŭ
devigitaj adapti sin al la lokaj socioj.

La historio de Azio prezentis gravajn evoluadojn viditajn en aliaj partoj de la
mondo, samkiel eventojn kiuj influis tiujn aliajn regionojn. Ĉi tiuj
inkluzivigas la komercon de la Silka Vojo, kiu disvastigis kulturojn, lingvojn,
religion kaj malsanon dum Afrika-Eŭrazia komerco. Alia grava avanco estis la
novaĵo de pulvo en mezepoka Ĉinujo, kiu kaŭzis altnivelan militadon pro la uzo
de pafiloj.

Templan areon en sudorienta Turkujo ĉe Göbekli Tepe, kun verŝajna dato ĉirkaŭ
10000 a. K., oni vidis kiel la komencon de la kulturo "Novŝtonepoka 1". Tiu ejo
estis estigita de nomadaj ĉasistoj-kolektistoj; tion oni scias pro tio ke estas
ne konstanta domaro en la proksimaĵoj. Tiu templa ejo estas la plej malnova
konata homfarita adorejo. De 8500–8000 a. K. farmantaj komunumoj komencis
disvastiĝi al Anatolio, Norda Afriko kaj norda Mezopotamio.

Komence de la historia epoko (do proksimume ekde 3000 a. K.), en suda
Mezopotamio vivis la Sumeranoj. Komence ĉiu urbo estis sendependa ŝtato, kiun
regis urba reĝo nomata “granda viro” (“Lugal”). La urbestro ankaŭ estis
templestro. Ekde ĉirkaŭe 2800 a. K. malrapide venis Sumeren Semidoj; ekde
proksimume la sama epoko, oni ankaŭ konstruis la famajn ziguratojn, pluretaĝajn
templojn.

La Induso-civilizacio estis Bronzepoka civilizacio (3300–1300 a. K.; matura
periodo 2600–1900 a. K.), kiu estis centrita plejparte en la okcidenta parto de
la Bharata Subkontinento; oni konsideras, ke frua formo de hinduismo estis
elfarita de tiu civilizacio. Kelkaj de la grandaj urboj de ĉi tiu civilizacio
estas Harapo kaj Mohenĝo-daro, kiuj havis altan nivelon de urba planado kaj de
artoj. La proo de la detruo de tiuj regionoj ĉirkaŭ 1700 a. K. diskuteblas,
kvankam indicoj sugestas, ke ĝi estis kaŭzita de naturaj katastrofoj (precipe
inundoj) kaj de Hindeŭropaj invadantoj. Tiujn invadantojn oni ofte nomas la
Arjoj kaj ilia superregado kreis la Vedan civilizon, kiu daŭris ĉirkaŭe de 1500
a. K. al 500 a. K. Dum tiu periodo, la Sanskrita lingvo evoluis kaj la Vedoj
estis skribitaj, himnoj kiuj rakontis pri Arjaj dioj kaj militoj. Tio estis la
bazo por la Arja religio, kiu poste evoluis je Hinduismo, religio bazita sur la
kasta sistemo de klaso (kiu konsistis el la kvar varnoj), sur la brahmana
sacerdoceco kaj sur la evoluanta duon-monoteismo.

En 729 a. K. la Asiria reĝo Tiglatpilezero la 3-a, jam reĝo de malsuda
Mezopotamio, de Sirio, kaj de partoj de Fenicujo kaj de Palestino, iĝis reĝo de
Babilono. Post la morto de la Asiria reĝo Asurbanipal (626 a. K.), Nabopolasaro
de Babilono militprenis kaj detruis ĉiujn Asiriajn urbojn, kun helpo de Kjaksaro
de Medujo. Nabopolasaro regis Mezopotamion, Sirion kaj Palestinon inter 625 kaj
605 a. K.

La Aĥemenida dinastio de la Persa imperio, fondita de Kiro la 2-a, regis areon
de Helenujo kaj de Turkujo al la Induso kaj al Centra Azio inter la 6-a kaj 4-a
jarcentoj a. K. Persa politiko inkluzivis toleremon por aliaj kulturoj, tre
centran registaron kaj gravajn infrastrukturajn evoluigojn. Poste, sub Dario la
Granda, la teritoriojn oni enigis, burokratismon evoluigis, al la nobeloj
asignis militistajn poziciojn, impostan kolekton zorgeme organizis kaj spionojn
uzis por certigi la lojalecon de regionaj oficialuloj. La persa Imperio estis
sukcesa pri establi pacon kaj stabilecon en Okcidenta Azio kaj havis gravan
influon pri arto, pri politiko (influante Helenismajn gvidantojn) kaj pri
religio. Aleksandro la Granda konkeris tiun imperion en la 4-a jarcento a. K.,
kreante la nelongan Helenisman periodon. Li estis nekapabla establi stabilecon
kaj post lia morto, Persujo rompis je malgrandaj, malfortaj dinastioj
inkluzivantaj la Seleŭkidan Imperion, sekvitan de la Parta Imperio. Je la fino
de la "Klasika epoko", Persujo estis restabiligita je la Sasanida Imperio, ankaŭ
konata kiel la dua persa Imperio.

La epokon, en Bharato, de la Maŭrja kaj de la Gupta imperioj, oni nomas la Ora
Epoko de Barato; ili estis markitaj de multaj inventaĵoj kaj eltrovoj en
scienco, teknologio, arto, religio, kaj filozofio, kiuj kristaligis la
elementojn de tio, kio estas ĝenerale konata kiel Barata kulturo.

La Zhou-dinastio uzis feŭdan sistemon donante potencon al lokaj nobeloj kaj
fidante je ilia lojaleco por kontroli ĝian grandan teritorion. Rezulte, la ĉina
registaro dum tiu tempo estis malcentra kaj malforta kaj ofte malmulton la
imperiestro povis fari por solvi naciajn aferojn. La Qin-Dinastio (ĉine: 秦朝;
pinyin: Qín Cháo) estis la unua reganta dinastio de Imperia Ĉinujo; ĝi daŭris de
221 al 207 a. K. La nova Imperiestro aboliciis la feŭdan sistemon kaj rekte
nomumis burokration, kiu devu fidi je li por potenco. La Han-Dinastio
(simpligita ĉina: 汉朝; tradicia ĉina: 漢朝; pinyin: Hàn Cháo ; 206 a. K. – 220 p.
K.) estis la dua imperia dinastio de Ĉinujo, antaŭirita de la Qin-Dinastio kaj
postirita de la Tri reĝlandoj (220–265).

Post la klasika epoko diversaj imperioj en diversaj epokoj etendiĝis tra
diversaj mondoregionoj en Azio, kiaj la Mongola Imperio, la Mogola Imperio,
Islamo el la 7a jarcento, la Rusa Imperio al Siberio ekde la 19a jarcento, la
Japana Imperio dum la unua duono de la 20a jarcento ktp.

Pro pli ol 4.164 milionoj da enloĝantoj, Azio estas la plej loĝata kontinento de
la tero. La meza loĝdenso estas ĉirkaŭ 87 loĝantoj/km².

Orienta Azio havis pro multo la plej fortan ĝeneralan plialtigon de la indico de
homa disvolviĝo (IHD) de ajna regiono en la mondo, preskaŭ duoble averaĝe atingo
de IHD dum la pasintaj 40 jaroj, laŭ la analizoj pri sano, eduko kaj enspezo.
Ĉinio, ladua plej alta atinganto en la mondo en terminoj de plibonigo de la IHD
ekde 1970, estas la nura lando el la listo de "10 Pintoj" pro enspezo pli ol
atingoj en sano aŭ eduko. Ties propersona enspezo pliiĝis laŭ rimarkinda 21-oble
dum la lastaj kvar jardekoj, ankaŭ eligante centojn de milionojn ekster la
malriĉo. Tamen ĝi ne estas inter la pintaj plenumantoj de la regiono en
plibonigo de lerneja aliro kaj vivodaŭro.

Nepalo, lando de Suda Azio, aperas kiel unu el la plej rapidaj kreskantaj
movantoj el la mondo ekde 1970 ĉefe pro atingoj en sano kaj eduko. Ties nuna
vivdaŭro estas 25 jarojn pli longa ol en la 1970-aj jaroj. Pli ol kvar el ĉiu
kvin infanoj de lerneja aĝo en Nepalo nune iras al bazlernejo, kompare kun nur
unu el kvin antaŭ 40 jaroj.

Japanio kaj Suda Koreio rangis inter landoj grupigitaj en la IHD (nombroj 11a
kaj 12a en la mondo, kiuj estas en la kategorio de "tre alta homa disvolvigo"),
sekvita de Hongkongo (21a) kaj Singapuro (27a). Afganio (155a) rangis la plej
malaltaj inter la landoj de Azio el la 169 landoj taksitaj.

Azio havas la duan plej grandan nominalan MEP de ĉiuj kontinentoj, post Eŭropo,
sed la plej grandan kiam mezurite en aĉetpovegaleco. Aktuale en 2011, la plej
grandaj ekonomioj en Azio estas Ĉinio, Japanio, Barato, Sud-Koreio kaj
Indonezio. Surbaze de Global Office Locations 2011, Azio dominis la oficejajn
lokigojn kun 4 el supraj 5 kiuj estis en Azio, nome Honkongo, Singapuro, Tokio,
Seulo kaj Ŝanhajo. Proksimume 68 procentoj de internaciaj firmaoj havas oficejon
en Honkongo.

En la fino de 1990-aj jaroj kaj komenco de 2000-aj jaroj, la ekonomioj de la
Ĉinio kaj Barato kreskis rapide, ambaŭ kun meza jarkreskofteco de pli ol 8%.
Aliaj lastatempaj tre altaj kreskiĝintaj landoj en Azio inkludas Israelon,
Malajzion, Indonezion, Bangladeŝon, Tajlandon, Vjetnamion, Mongolion, Uzbekion,
Kipron kaj Filipinion, kaj mineralriĉajn (inklude nafton) landojn kiaj ekzemple
Kazaĥio, Turkmenio, Irano, Brunejo, Unuiĝintaj Arabaj Emiratoj, Kataro, Kuvajto,
Saud-Arabio, Barejno kaj Omano.

Laŭ ekonomika historiisto Angus Maddison en aia libro The World Economy:
Millennial Perspective, Hindio havis la plej grandan ekonomion de la mondo dum 0
a.K. kaj 1000 a.K. Ĉinio estis la plej granda kaj plej progresinta ekonomio sur
la tero por multo da registrita historio, ĝis la Brita Imperio (ekskludante
Hindion) preterpasis ĝin en la mezo de la 19-a jarcento. Dum pluraj jardekoj en
la komenco de la 20-a jarcento Japanio estis la plej granda ekonomio en Azio kaj
dua plej granda de iu ununura nacio en la mondo, post superado fare de
Sovet-Unio (mezurita en retmateriala produkto) en 1986 kaj Germanio en 1968 (NB:
Kelkaj superŝtataj ekonomioj estas pli grandaj, kiel ekzemple la Eŭropa Unio
(EU), la NAFTA (NAFTA) aŭ APEC). Tio finiĝis en 2010 kiam Ĉinio preterpasis
Japanion por iĝi la due plej granda ekonomio de la mondo.



https://eo.wikipedia.org/wiki/Sano

En iu organismo, la sano estas la stato de ekvilibro de vivo, kaj ebligas pluan
vivadon. Ĝi estus la nivelo de funkcia aŭ metabola efiko de vivanta organismo.
Ĝi ankaŭ aludas vivon sen malsano aŭ trofrua morto. Ĉe homoj ĝi estas la kapablo
de individuoj aŭ komunumoj por adaptiĝis kaj memadministriĝi fronte al fizikaj,
mensaj aŭ sociaj defioj.

La Monda Organizaĵo pri Sano difinas sanon en plej larĝa senco en sia
konstitucio de 1948 kiel, "stato de kompleta fizika, mensa, kaj socia bonfarto,
kaj ne konsistas nur de la manko de malsano aŭ kripleco." Tiu difino estis celo
de polemiko, partikulare pro manko de funkcianta valoro kaj pro la problemo
kreita pro la uzo de la vorto "kompleta" Ankaŭ aliaj difinoj estis proponitaj,
inter kiuj ĵusa difino kiu kunrilatas sanon kaj personan kontentiĝon. Klasigaj
sistemoj kiaj tiu de la WHO Family of International Classifications, inklude la
International Classification of Functioning, Disability and Health (ICF) kaj la
Klasifiko Internacia de Malsanoj (KIM), estas ofte uzataj por difini kaj mezuri
la komponantoj de sano.

Sistema agado por eviti aŭ zorgi pri sanproblemoj kaj helpi al bona sano ĉe
homoj estas entreprenita fare de sanlaboristoj. Aplikado rilate al la animala
sano estas kovrita de veterinaraj sciencoj. La termino "sana" estas ankaŭ
amplekse uzata en la kunteksto de multaj tipoj de nevivaj organizoj kaj ties
efiko sur la bonfarto de homoj, kiaj ĉe la senco de sanaj komunumoj, sanaj urboj
aŭ sanaj medioj. Aldone al sansistemaj intervenoj kaj al personaj ĉirkaŭoj,
nombraj oni konas aliajn faktorojn kiuj influas la sanan statuson de individuoj,
kiaj ties devenfono, vivostilo, kaj ekonomiaj, sociaj kondiĉoj, kaj eĉ
spiriteco; tiuj estas referencataj kiel "determinantoj de sano." Studoj montris
ke altaj niveloj de streso povas tuŝi la homan sanon.

Ĉe homoj, sano estas pli granda koncepto, inkluzivante la studon de sano, nomita
sanscienco.

Ĝenerale, la kunteksto en kiu individuo vivas estas grava kaj por sia sanstatuso
kaj vivkvalito. Ĝi estas pli kaj pli agnoskita ke sano estas eltenita kaj
plibonigita ne nu pere de antaŭenirado kaj aplikado de sansciencoj, sed ankaŭ
pere de klopodoj kaj inteligentaj elektoj vivstilo fare de individuoj aŭ socio.
Laŭ la Monda Organizaĵo pri Sano, ĉefaj faktoroj por sano estas la socia kaj
ekonomia medioj, la fizika medio, kaj la personaj individuaj karakteroj kaj
kutimaroj.

Pli specife, ŝlosilaj faktoroj kiuj influas ĉu la personoj estas sanaj aŭ
malsanaj estas la jenaj:

Pliiganta nombro de studoj kaj informoj el diversaj organizoj kaj kuntekstoj
ekzamenas la ligojn inter sano kaj diversaj faktoroj, kiaj vivostiloj, medioj,
sansistema organizado, kaj sanpolitiko – kiaj la Informo Lalonde de 1974 el
Kanado; la Studo de Kantono Alameda en Kalifornio; kaj la serio de Mondosanaj
Informoj de la Monda Organizaĵo pri Sano, kiu centriĝas al temoj de monda sano
kiaj la aliro al sansistemo kaj al plibonigo de rezulto de publika sano, ĉefe en
evolulandoj.

La koncepto de "sankampo," ege distinga el medicina zorgado, aperis el la
informo Lalonde el Kanado. La informo identigis tri interdependajn kampojn kiel
ŝlosilaj faktoroj de individua sano. Tiuj estas la jenaj:

La plutenado kaj stimulado de sano estas atingita pere de diferencaj kombinoj de
fizika, mensa, kaj socia bonfarto, kune foje referencata kiel "santriangulo." La
informo de 1986 de la Otava Ĉarto por Sandisvolvigo de la Monda Organizaĵo pri
Sano plu asertis ke sano ne estas ĝuste stato, sed ankaŭ "rimedo por ĉiutaga
vivo, ne la celo vivi. Sano estas pozitiva koncepto emfazante sociajn kaj
personajn rimedojn, same kiel la fizikajn kapablojn."

Fokuse pli sur vivostilaj aferoj kaj ties rilato kun funkcianta sano, la
informoj el la Studo de la Alameda Kantono sugestis, ke la homoj povas plibonigi
sian sanon pere de korpekzercado, sufiĉe da dormo, retenante sanan korpo-pezon,
limigante uzadon de alkoholaĵoj, kaj evitante fumadon. Sano kaj malsano povas
kunekzisti, ĉar eĉ personoj kun multaj kronikaj malsanoj aŭ eĉ mortigaj malsanoj
povas konsideri sin sanaj.

La medio estas ofte citata kiel grava faktoro influante la sanstatuson de
individuoj. Tio inkludas karakterojn de la natura medio, de la konstrumedio, kaj
de la socia medio. Faktoroj kiaj puraj akvo kaj aero, taŭga loĝado, kaj sekuraj
komunumoj kaj ŝoseoj kontribuas al bonkvalita sano, ĉefe ĉe la sano de infanoj
kaj beboj. Kelkaj studoj montris ke manko de najbaraj distraj spacoj kiaj natura
medio kondukas al pli malaltaj niveloj de persona kontentigo kaj al pli altaj
niveloj de tropezeco, ligite al pli malaltaj sano kaj bonfarto. Tio sugestas ke
pozitiva sano profitas el natura spaco en urbaj areoj kaj tio devus esti
atentita de la publikaj politikoj kaj de la teritoria uzado.

Ankaŭ genetiko, aŭ hereditaj trajtoj el gepatroj, ludas gravan rolon en la
determinado de la sanstatuson de individuoj kaj loĝantaroj. Tio povas enhavi kaj
la genetikan klinon al kelkaj malsanoj kaj al sankondiĉoj, same kiel al kutimoj
kaj moroj kiujn individuoj disvolvigas pere de sia vivostilo ene de siaj
familioj. Por ekzemplo, genetiko povas ludi gravan rolon en la manieron kiel
homoj frontas streson, ĉu mensan, emocian aŭ fizikan. Por ekzemplo, trodikeco
estas tre akra problemo en Usono kiu kontribuas al malbona mensa sano kaj kaŭzas
streson en la vivo de multaj homoj. (Unu mafacilaĵo estas la temo levita pro la
polemiko pri la relativaj fortoj de genetiko kaj de aliaj faktoroj je tio;
interagado inter genetiko kaj medio povus iĝis de partikulara gravo.)

Estas multaj tipoj de santemoj komunaj al multaj homoj tra la mondo. Malsano
estas unu el plej oftaj. Laŭ GlobalIssues.org, proksimume 36 milionoj da
personoj mortiĝas ĉiujare pro ne-komunikebla (nekontaĝa) malsano inklude
korvaskulaj malsanoj, kancero, diabeto, kaj kronika pulmomalsano (Shah, 2014).
Pri komunikeblaj malsanoj, kaj virusaj kaj bakteriaj, aidoso/HIV, tuberkulozo,
kaj malario estas la plej komuna okazigante ankaŭ milionojn de mortoj ĉiujare
(2014).

Alia sanafero kiu kaŭzas morton aŭ kontribuas al aliaj sanproblemoj estas
malbona nutrado ĉefe inter infanoj. Unu el la homaj grupoj al kiuj malbona
nutrado tuŝas ĉefe estas junaj infanoj. Proksimume 7.5 milionoj da infanoj sub
aĝo de 5 jaroj mortiĝas pro malbona nutrado, kaj tio okazas kutime ĉar ili ne
havas monon por akiri aŭ fari manĝon (2014).

Korpaj vundoj estas ankaŭ komuna sanproblemo tutmonde. Tiuj vundoj, kiaj
rompitaj ostoj, frakturoj, kaj brulaĵoj povas malpliigi la vivkvaliton de
persono aŭ povas kaŭzi mortojn ekzemple pro infektoj rezultaj el vundoj aŭ pro
la akreco de vundoj ĝenerale (Moffett, 2013).

Kelkaj kontribuaj faktoroj al malbona sankondiĉo estas la elektoj de vivostilo.
Tiuj inkludas fumadon, kio laŭ LIVESTRONG.com mortigas 443,000 personojn ĉiujare
(2013). Ĝi povas inkludi malbonkvalitan dieton, ĉu pro troa manĝado aŭ pro tro
prema dieto. Malagado povas ankaŭ kontribui al sanproblemoj kaj same manko de
dormo, troa alkoholkonsumado, kaj forgeso pri buŝa higieno (2013).

La ĉefa sanafero kiu estas plej bedaŭrinda estas ke, spite ke majoritato de tiuj
sanproblemoj estas antaŭvideblaj kaj tiele eviteblaj kaj preventeblaj,
proksimume mil milionoj da personoj ne havas aliron al sansistemoj (Shah, 2014).
Oni povasdiri ke plej ofta kaj damaĝa sanproblemo estas ke multaj homoj ne havas
aliron al kvalitaj rimedoj.

Mensa sano estas nivelo de psikologia bonfarto, aŭ foresto de mensa malsano; ĝi
estas la "psikologia stato de iu kiu estas funkcianta je kontentiga nivelo de
emocia kaj konduta alĝustigo". El la vidpunkto de pozitiva psikologio aŭ
holismo, mensa sano povas inkludi individuan kapablon por ĝui la vivon, kaj krei
ekvilibron inter vivagado kaj klopodoj por atingi psikologian reziston. Laŭ la
Monda Organizaĵo pri Sano (MOS aŭ en angla WHO) mensa sano inkludas "subjektivan
bonfarton, perceptitan memefikon, aŭtonomecon, kapablon, intergeneracian
dependon, kaj mem-ĝisdatigon de la propra intelekta kaj emocia potencialo, inter
aliaj." Krome la MOS asertas ke la bonfarto de individuo estas enhavata en la
realigo de ties kapabloj, fronte al normalaj stresoj en la vivo, al produktiva
laboro kaj al kontribuo al sia komunumo. Tamen, kulturaj diferencoj, subjektivaj
taksadoj, kaj konkurencaj profesiaj teorioj, ĉio tuŝas la stato kiel "mensa
sano" estas difinita.

Persono luktanta kontraŭ sia konduta sano povas fronti kontraŭ streso, deprimo,
anksieco, socirilataj problemoj, aflikto, adikto, atentomanka-hiperaktiva
perturbo aŭ lernomalkapablo, afekcia perturbo, aŭ aliaj psikologiaj problemoj.
Konsilistoj, terapiistoj, vivotrejnistoj, psikologoj, flegistinoj aŭ kuracistoj
povas helpi administri kondutsanajn aferojn per traktadoj kiaj terapio,
konsilado, aŭ kuraciloj. La nova kampo de "tutmonda mensa sano" estas "la areo
de studo, esplorado kaj praktikado kiu metas kiel prioritaton plibonigon de
mensa sano kaj atingon de egaleco en mensa sano por ĉiuj homoj tutmonde".

Atingi kaj pluteni sanon estas pliiganta procezo, formita de kaj la evoluo de
sanzorgadaj konaro kaj praktikoj same kiel de la personaj strategioj kaj
organizitaj intervenoj por resti sana.

Dieto (devenas de la greka termino diaita, kiu signifas vivmanieron) estas vola
selekto de manĝaĵoj kaj trinkaĵoj por reguli la korpan pezon aŭ la provizatajn
nutraĵojn pro bonfarta, terapia aŭ alia kialo.

Pli ĝenerale oni povas konsideri ankaŭ, ke dieto estas la nutradmaniero kutima
de homo, familio, socia grupo aŭ eĉ popoloj. Eĉ se tio okazas sen specifa vola
selekto kaj sen iu ajn specifa celo plibonigi sanstaton aŭ bonfarton.

Tradicie oni ne pristudis multe tiun aferon kaj kutime oni sekvis la plej
kutiman aŭ tiun dieton permesebla laŭ akiropovo aŭ manĝodisponeblo. Lastatempe
ĉefe en disvolviĝintaj landoj oni zorgas pri dietoj tiele ke eblas en Esperanto
fari ŝercojn per kunmetaĵo di-eto. Kompreneble en malriĉaj sociaj tavoloj aŭ
lando kie malabundas nutraĵoj kaj eĉ manĝodisponeblo ĝenerale eblas nek ŝercoj
nek volaj aŭ elektaj dietoj.

Dietado estas la praktiko manĝi laŭ regulita maniero por malpliigi, teni aŭ
pliigi korpan pezon. Ofte oni kombinas dietadon kun fizika ekzercado por perdi
pezon. La vorton dietado oni ne miksu kun la vorto dieto, kio estas (laŭ PIV)
nutromaniero, obeanta difinitan regularon.

Grava maniero por elteni personan sanon estas havi sanigan dieton. Saniga dieto
inkludas varion de plant-bazaj kaj animal-bazaj manĝoj kio havigas nutraĵojn por
la korpo. Tiaj nutraĵoj havigas energion kaj tenas la korpon funkcianta.
Nutraĵoj helpas konstrui kaj plifortigi ostojn, muskooljn, kaj tendenojn kaj
ankaŭ regulas la korpoprocezojn (t.e. sangopremo). La manĝopiramido estas
piramid-forma gvidilo de sanigaj manĝoj dividitaj en sekcioj. Ĉiu sekcio montras
la konsilitan neceson por ĉiu manĝogrupo (t.e. Proteino, Graso, Karbonhidratoj,
kaj Sukeroj). Elekti sanigajn manĝojn gravas ĉar tio povas malaltigi la riskon
de koraj malsanoj, aŭ de kelkaj tipoj de kancero, kaj kontribuas al pluhavo de
saniga pezo.

Korpekzercado estas korpa agado kiu plibonigas aŭ daŭrigas fizikan sanecon kaj
entutan sanon. Ĝi estas ofte praktikadita por plifortigi muskolojn kaj
kardiovaskulan sistemon, kaj kreski atletajn kapablojn. Ofta kaj regula
korpekzercado akcelas imunsistemon, kaj kunlabore malhelpas malsanojn de
bonhaveco kiel kormalsanon, kardiovaskulan malsanon, kaj tipo-2an diabeton kaj
obezecon. Ĝi ankaŭ plibonigas mensan sanon kaj kunlabore malhelpas melankolion.

Sanscienco estas la branĉo de scienco fokuza al sano. Estas du ĉefaj
alproksimiĝoj por sanscienco: la studo kaj esplorado de la korpo kaj sanrilataj
aferoj por kompreni kiel homoj (kaj animaloj) funkcias, kaj la aplikadon de tiu
konaro por plibonigi sanon kaj preventi kaj kuraci malsanojn kaj aliajn fizikajn
kaj mensajn problemojn. La scienco konstruadas sur multaj subfakoj, kiaj
biologio, biokemio, fiziko, epidemiologio, farmacio, medicina sociologio.
Aplikitaj sansciencoj klopodas pli bone kompreni kaj plibonigi la homan sanon
pere de aplikado al areoj kiaj saneduko, biomedicina inĝenierio, biotekniko kaj
publika sano.

Organizitaj intervenoj por plibonigi sanon baze sur la principoj kaj proceduroj
disvolvigitaj pere de sansciencoj estas havigitaj de praktikantoj trejnitaj en
medicino, flegado, dietado, farmacio, sociala laboro, psikologio, okup-terapio,
fizioterapio kaj aliaj sanlaboristoj. Klinikaj praktikistoj fokuzas ĉefe al la
sano de individuoj, dum la publiksanaj praktikistoj konsideras la ĝeneralan
sanon de komunumoj kaj loĝantaroj. Programoj pri laborloka bonfarto estas pli
kaj pli adoptataj de entreprenoj pro ties valoro en la plibonigo de la sano kaj
bonfarto de siaj dungitoj, same kiel estas la lernejaj sanservoj por plibonigi
la sanon kaj bonfarton de infanoj.

Publika sano referencas al "la scienco kaj arto preventin malsanon,
plilongiganta vivon kaj helpante sanon pere de organizitaj klopodoj kaj
informitaj elektoj de socio, organizoj, kaj publikaj kaj privataj, komunumoj kaj
individuoj." Ĝi rilatas al minacoj kontraŭ la sano bazitaj sur loĝantarsanaj
analizoj. La koncerna loĝantaro povas esti tiom malgranda kiel grupeto de
personoj, or tiom granda kiel la tuto de loĝantoj de kelkaj kontinentoj (por
ekzemplo, ĉe la kazo de pandemio). La dimensioj de sano povas enhavi "staton de
kompleta fizika, mensa kaj socia bonfarto kaj ne sole la foresto de malsano aŭ
malsaneco", kiel difinita de la Monda Organizaĵo pri Sano de Unuiĝintaj Nacioj.
Publika sano aligas interfakajn alproksimiĝojn de epidemiologio, biostatistiko
kaj sanservoj. Media sano, komunuma sano, kondutosano, sanekonomiko, publika
politiko, asekurmedicino kaj laborprotekto estas aliaj gravaj subfakoj.

La fokuso de la interveno de la publika sano estas plibonigi sanon kaj kvaliton
de vivo pere de preventado kaj traktado de malsanoj kaj de aliaj fizikaj kaj
mensaj sankondiĉoj. Tio faratas pere de priatentado de kazoj kaj de
sanindikiloj, kaj pere de helpado al sanigaj kondutoj. Ekzemploj de oftaj
publiksanaj politikoj estas stimulado de manlavado, mamnutrado, vakcinado, kaj
liverado de kondomoj por kontroli la disvastigon de venereaj malsanoj.

Moderna publiksana praktikado postulas interfakajn teamojn de publikaj
sanlaboristoj kaj profesiuloj kiaj kuracistoj specializitaj en publika
sano/komunuma medicino/infekta malsano, psikologoj, epidemiologoj,
biostatistikistoj, helpaj kuracistoj, flegistinoj, akuŝistinoj, medicinaj
mikrobiologoj, primediaj sanlaboristoj / publiksanaj inspektistoj, farmaciistoj,
apotekistoj, denthigienistoj, dietistoj kaj nutristoj, bestokuracistoj,
publiksanaj inĝenieroj, publiksanaj advokatoj, sociologoj, komunumdisvolvigaj
laboristoj, komunikfakuloj, bioetikistoj, kaj aliaj.

Persona sano dependas parte el la aktiva, pasiva, kaj helpitaj ŝlosiloj kiujn la
personoj observas kaj adoptas por sia propra sano. Tiuj estas personaj agoj por
preventi aŭ minimumi la efikojn de malsano, kutime de kronika kondiĉo, pere de
integra administrado kaj zorgado de sano kaj malsano. Tio inkludas personajn
praktikojn de higieno por eviti infekton kaj malsanon, kiaj banado kaj manlavado
kun sapo; broŝi kaj purigi dentojn; stokado, preparado kaj manipulado de sekura
nutrado; kaj multaj aliaj. La informaro plukiĝas el personaj observoj de la
ĉiutaga vivo – kiaj pri dormo-modeloj, konduto pri korpekzercado, nutra enhavo
kaj mediaj trajtoj – povas esti uzata por informi pri personaj decidoj kaj agoj
(ekz., "Mi sentas min laca matene tiele mi klopodos dormi sur diferenca
kapkuseno"), same kiel pri klinikaj decidoj kaj traktadaj planoj (ekz., paciento
kiu notas ke siaj ŝuoj estas pli premaj ol kutime povus havi intensigon de
maldekstr-flanka kormalforto, kaj povas postuli diurezigan medikamenton por
malpliigi fluidajn troŝarĝadon).

Persona sano dependas parte ankaŭ el la socia strukturo de la vivo de la
persono. La tenado de fortaj sociaj rilatoj, volontulado, kaj aliaj sociaj
agadoj estis ligitaj al pozitiva mensa sano kaj ankaŭ al pliigita longdaŭra
vivo. Usona studo farita inter maljunuloj super aĝo de 70, trovis ke ofta
volontulado estis asocia kun malpliigita risko de morto kompare kun pli aĝaj
personoj kiuj ne volontuladas, sen konsidero al la statuso de fizika sano. Alia
studo el Singapuro informis ke volontulaj retiriĝintoj (emerituloj) havis
signifan pli bonajn modelojn de kognan plenumadon, pli malmultajn deprimajn
simptomojn, kaj pli bonan mensan bonfarton kaj vivokontentigon ol nevolontulaj
retiriĝintoj.

Longdaŭra psikologia streso povas negative efiki super sano, kaj estis citita
kiel faktoro en kogna malaltiĝo rilate al aĝo, deprima malsano, kaj esprimo de
malsano. Stresadministrado estas la aplikado de metodoj ĉu por limigi streson aŭ
por pliigi la toleron al streso. Teknikoj por malstreĉado estas fizikaj metodoj
uzitaj por malpliigi streson. Psikologiaj metodoj estas kognoterapio, meditado,
kaj pozitiva pensado, kiuj funkcias limigante la reagojn al streso. Plibonigado
de elstaraj kapabloj, kiaj problemsolvado kaj tempadministrado, limigas
malcertecon kaj konstruas fidadon, kio ankaŭ malpliigas la reagon al stresigaj
situacioj kie tiuj kapabloj estas aplikeblaj.

Ekzistas pluraj proverboj pri san(ec)o en la Proverbaro Esperanta de L. L.
Zamenhof, inter ili:

En tiu ĉi artikolo estas uzita traduko de teksto el la artikolo Health en la
angla Vikipedio.



https://eo.wikipedia.org/wiki/Novjorko

Novjorko aŭ Nov-Jorko (angle: New York City, oficiale: City of New York) estas
la plej loĝata urbo de Novjorkio, nordorienta ŝtato de Usono kaj la dua plej
granda aglomeraĵo de la kontinento. Ĝi estas centro de la metropolita areo de
Novjorko, kiu ankaŭ troviĝas inter la plej grandaj aglomeraĵoj en la mondo. Ekde
la fino de la 19-a jarcento ĝi estas unu el ĉefaj mondaj centroj por la komerco
kaj ekonomio. Novjorko estas konsiderata tutmonda urbo pro ĝiaj mondskalaj
influoj ĉe la amaskomunikiloj, politiko, edukado, hobio kaj modo. La arta kaj
kultura influo de la urbo estas inter la plej gravaj de la lando. Krome, en ĝi
troviĝas la ĉefstabejo de Unuiĝintaj Nacioj, kio igas ĝin grava loko por la
internaciaj rilatoj.

La urbo konsistas el kvin arondismentoj (kelkfoje tradukata kiel distriktoj aŭ
komunumoj) kaj ĉiu el ili koincidas kun municipo: Bronkso, Broklino, Manhatano,
Kvinzo kaj Staten-Insulo. Kun pli ol 8,4 milionoj da novjorkanoj en urba areo de
830 kvadrataj kilometroj, Novjorko estas la dua plej dense loĝata urbo en Usono,
post Nov-Ĵerzejo, trans la rivero Hudson.

La urbo havas multajn kvartalojn kaj konstruaĵojn kiuj estas rekonataj en la
tuta mondo. Ekzemple, la statuo de Libereco, situanta ĉe la samnoma insulo, kaj
la insulo Ellis, tra kiu sekvis milionoj da enmigrintoj, atingintaj Usonon fine
de la 19-a jarcento kaj komenco de la 20-a. Wall Street estas unu el la ĉefaj
tutmondaj centroj por la ekonomio kaj financo ekde la Dua Mondmilito kaj ĝi
estas la sidejo de la Novjorka Borso. La urbo ankaŭ havas gravan koncentriĝon de
multaj nubskrapuloj, inter kiuj troviĝas la fame konataj Empire State kaj la
ĝemelturoj de World Trade Center, detruitaj en la atencoj de la 11-a de
septembro 2001.

La urbo ankaŭ estas konata kiel lulilo de multaj usonaj kulturaj movadoj, kiel
ekzemplo, la Harlema renesanco pri literaturo kaj vidarto, kaj la abstrakta
ekspresionismo (ankaŭ konata kiel Novjorka Skolo) pri pentrarto, kaj hiphopo,
punko kaj Tin Pan Alley pri muziko. En 2005, oni parolis ĉirkaŭ 170 lingvojn en
la urbo, kaj 36% de la loĝantaro naskiĝis ekster Usono. Pro la metroo funkcianta
24 horojn diurne kaj la konstanta trafiko kaj moviĝado de homoj, Novjorko estas
konata kiel «la urbo kiu neniam dormas».

En la antaŭkolumba epoko la areo kie nuntempe troviĝas la urbo Novjorko estis
loĝata de pluraj tribaj grupoj el algonkenaj triboj de la indiĝenaj amerikanoj,
inkluzive de lenapeoj, kies hejmtereno, konata kiel Lenapehoking, inkluzivis la
Staten-Insulon, la okcidentan parton de Long Island inkluzive de la areo kie nun
estas Broklino, okcidenta Kvinzo kaj malsupra Manhatano. La ŭekvaeskikoj
(Weckquaesgeek), membroj de la Ŭapingera (Wappinger) Konfederacio, loĝis en la
regiono de nuna Bronkso kaj en la norda parto de insulo Manhatano, kaj pluraj
grupoj el Metoakoj, ĉefe el la tribo Rokaŭajoj, loĝis en partoj de la nuna
okcidenta Kvinzo

La unua dokumentita vizito de eŭropano estis farita en 1524 de Giovanni da
Verrazzano, florenca esploristo je la servo de la Franca krono, kiu navigis sian
ŝipon La Dauphine ĝis golfeto Alta Novjorko, kie li trapasis unu nokton en la
ŝipo kaj navigis la sekvan tagon. Li postulis tiun areon por Francujo kaj nomis
ĝin «Nouvelle Angoulême» (Nova Angulemo). Jaron poste, en januaro, Esteban
Gomez, afrikdevena portugalo esploris por la Imperiestro Karlo la 5-a de
Hispanio, eniris la nunan havenon de Novjorko kaj esploris ĝis la elfluejo de la
rivero Hudsono kiun li nomis Rio de San Antonio. Tamen, densaj glaciaj tavoloj
baris la daŭran esplorvojaĝon.

En 1609 angla esploristo Henry Hudson remalkovris la regionon kiam li navigis
sian ŝipon Halve Maen (Duonluno) ĝis golfeto de Novjorko serĉante la
Nordokcidentan Pasejon ĝis la Oriento por sia dungisto la Nederlanda
Orient-hindia Kompanio. Li navigis tra la rivero kiun li nomis Norda Rivero
(ankaŭ nomata rivero Mauritis), ĝis la nuna ĉefurbo de Novjorkio, Albany,
kredante ke tie estus bona pasejo. Kiam la rivero mallarĝiĝis kaj li vidis ke ĝi
ne estis sala, li rimarkis ke tio ne estis marpasejo kaj trairis la riveron
malsupren. Li faris dektagan esploradon de la areo postulata por la Nederlanda
Orient-Hindia Kompanio. En 1614 la areo inter Kabo Cod kaj Delavara Golfeto
estis postulita de Nederlando kaj nomita Nieuw-Nederland (Nova Nederlando).

En 1614 okazis la interkonsento por komercado de nederlandaj ledoj en la suda
ekstremo de Manhatano, kiu poste nomiĝis «Nieuw Amsterdam» (Nov-Amsterdamo) en
1625. La Ĝenerala direktoro de la nederlanda kolonio Peter Minuit aĉetis la
insulon Manhatano al la kanarsioj, malgranda tribo el la lenapeoj, en 1626
kontraŭ la valoro de 60 nederlandaj guldenoj (ĉirkaŭ $1000 en 2006);
malakceptita legendo diras ke Manhatano estis aĉetita kontraŭ ekvivalento de
nunaj 24 dolaroj donitaj kiel vitraĵoj al la surlokaj indiĝenoj.

En 1664 Peter Stuyvesant, la Ĝenerala Direktoro de la kolonio Nova Nederlando,
liveris Nov-Amsterdamon al la angloj sen sangverŝado. La angloj tuj renomis la
urbon per la nomo Nov-Jorko pro la Angla duko de Jorko kaj Albany. Post la fino
de la Angla-Nederlanda Milito la nederlandanoj gajnis la regon super insulo Run
(tiam strategie grava) kiel kompenso pro la angla rego super Nov-Amsterdamo
(Nov-Jorko) en Nordameriko. Pluraj intertribaj militoj de la amerikaj indiĝenoj
kaj kelkaj epidemioj alportitaj de la eŭropanoj kaŭzis konsiderindajn homperdojn
por la lenapeoj inter la 1660-aj kaj 1670-aj jaroj. En 1700, la lenapeoj
malpliiĝis ĝis 200. En 1702, la urbo perdis 10% el la tuta loĝantaro pro la
flava febro. Novjorko suferis ne pli ol sep gravajn epidemojn de la flava febro
ekde 1702 ĝis 1800.

Novjorko kreskis kiel grava komerca havenurbo sub la regado de la Brita Imperio.
La urbo estis sidejo de la influa John Peter Zenger en 1735, kiu helpis establi
presliberecon en Nordameriko. En 1754, la Universitato Kolumbio estis fondita
sub ĉarto de Georgo la 2-a de Britujo kiel Reĝa Kolegio en Malsupra Manhatano.
La Stamp Act Congress kunvenis en Novjorko en oktobro 1765 kiel la Filoj de
Libereco organizita en la urbo, okazigante etmilitojn en la sekvaj jaroj kontraŭ
la britaj trupoj de la urbo.

Dum la Usona milito, la plej granda batalo — la Batalo de Long-Insulo, okazis en
aŭgusto 1776 entute en la nuna arondismento (angle borough) Broklino. Post la
batalo, kie la usonanoj estis venkitaj, preterlasante pli malgrandajn
konfliktojn, la urbo iĝis la brita militista kaj politika operac-bazo en
Nordameriko. La urbo estis kvazaŭ paradizo por la lojalaj promonarkaj
rifuĝintoj, ĝis la fino de la milito en la jaro 1783. La nura intenco trovi
pacan solvon por la milito okazis en la Konferenca Domo en Staten-Insulo inter
usonaj delegitoj inkluzive de Benjamin Franklin, kaj la Brita generalo Lord Howe
la 11-an de septembro 1776. Iom post la brita okupado okazis la Granda Incendio
de Novjorko, kiu detruis ĉirkaŭ kvaronon el la konstruaĵoj de la urbo, inkluzive
de la Preĝejo Triunuo.

La asembleo de la Kongreso de la Konfederacio deklaris Novjorkon kiel la nacian
ĉefurbon en la jaro 1785, iom post la milito. Novjorko estis la lasta ĉefurbo de
Usono sub la artikoloj de la Konfederacio kaj la unua ĉefurbo laŭ la Konstitucio
de Usono. En 1789 la unua Prezidento de Usono, George Washington, estis
elektita; la unua Usona Kongreso kaj la Supera Usona Kortumo kunvenis unuafoje,
kaj la Leĝo de rajtoj estis redaktita, ĉio en la Federacia Halo en Wall Street.
En 1790, Novjorko superis la urbon Filadelfio kiel la plej granda urbo de tuta
tiama Usono.

En la 19-a jarcento, la urbo transformiĝis pro la enmigrado kaj la disvolviĝo.
Vizia proprono por disvolviĝo, t.e. la Plano de komisaroj de 1811, etendigis la
urban stratoreton por pliampleksigi ĝin ĝis tuta Manhatano, kaj la malfermo de
la kanalo Erie komunikis la havenon ĉe Atlantiko kun la vastaj agrikulturaj
marketoj de la interno de Nordameriko Lokaj politikoj estis sub la regado de
Tammany Hall, politikaĵo subtenita de la irlandaj enmigritnoj. Pluraj
literaturaj elstaruloj loĝis en Novjorko dum la 1830-aj kaj 1840-aj jaroj,
inkluzive de William Cullen Bryant, Washington Irving, Herman Melville, Rufus
Wilmot Griswold, John Keese, Nathaniel Parker Willis, kaj Edgar Allan Poe.
Publike, membroj de la antikva komercista aristokrataro iniciatis la kreadon de
Central Park, kiu iĝis la unua ĝardenparko en usona urbo en 1857. Grava komunumo
de negroj ankaŭ loĝis en Manhatano kaj Broklino. La negroj de Novjorko atingis
ĉirkaŭ 16,000 homojn en 1840. La Granda malsatego en Irlando alportis amasegon
da irlandaj enmigrintoj, kaj en 1860, ĉiu kvara el ĉirkaŭ 200,000 novjorkanoj,
devenis el ĉi lando.

Ĉagreniĝo pro la militservo dum la Usona Enlanda Milito (1861–1865) okazigis
tutmultojn en 1863, unu el la plej gravaj civilaj incidentoj en la historio de
Usono.

En 1898, la moderna urbo Novjorko estis formita per la aldono de Broklino (ĝis
tiam sendependa urbo), la Provinco Novjorko (kiu inkluzivis partojn de Bronkso),
la Provinco Richmond, kaj okcidenta parto de la Provinco Kvinzo. La malfermo de
la metroo en 1904 helpis la unuiĝon de la nova urbo. Dum la unua duono de la
20-a jarcento, la urbo iĝis monda centro por industrio, komerco, kaj komunikado.
Tamen, tiu disvolviĝo ankaŭ havis malbonajn okazintaĵojn. En 1904, la vaporŝipo
General Slocum forbrulis en la Orienta Rivero, mortigante 1,021 pasaĝerojn kaj
skipanojn.

En 1911, la brulado de Triangle Shirtwaist Factory, okazigis la plej gravan
industrian katastrofon, ĝis la atencoj de la 11-a de septembro 2001, mortiginte
146 laboristojn. Tiu evento inspiris la kreadon de la International Ladies'
Garment Workers' Union por la plibonigo de laborkondiĉoj.

La ne blanka loĝantaro de Novjorko estis kalkulata je 36,620 en 1890. En la
1920-aj jaroj, Novjorko estis la unua urbo al kiu la afrikdevenaj usonanoj
enmigris dum la Granda Migrado el la sudaj ŝtatoj de Usono. En 1916, Novjorko
iĝis la plej granda urbo kun afrikdevena diasporo en tuta Nordameriko. La
Harlema renesanco floris dum la Prohibicio, koincidante kun ampleksa ekonomia
florado kiu spertis kaj la desvolviĝon de la nubskrapuloj kaj la konkuradon
inter ties konstruistoj.

Novjorko konvertiĝis en la plej grandan loĝitan areon de la mondo en la 1920-aj
jaroj, superante Londonon, kaj la metropolita areo havis pli da 10 milionoj da
loĝantoj en la 1930-aj jaroj, iĝante tiel, la unua grandega urbo en la historio
de la homaro. Dum malfacilaj jaroj de la Granda Depresio okazis la elekto de la
reformisto Fiorello LaGuardia kiel urbestro kaj la falo de Tammany Hall post
okdek jaroj da politika dominado.

Post la fino de la Unua Mondmilito ekfloris ekonomia bonfarto kaj la disvolviĝo
de ampleksa domkonstruado oriente de Kvinzo. Novjorko eliris el la milito sen
vundoj, kiel unu el la plej gravaj urboj de la mondo, kun Wall Street kiel la
ĉefa usona kaj monda ekonomia centro. La sidejo de la Unuiĝintaj Nacioj
(finkonstruita en 1950) emfazigis la influon de Novjorko. Ascendo de la
abstrakta ekspresionismo tuj delokigis Parizon kaj Novjorko iĝis la nova centro
de monda arto.

En la 1960-aj jaroj, Novjorko eksuferis ekonomiajn problemojn kaj altiĝon de la
krimeco, kio daŭris ĝis la 1970-aj jaroj. Tamen, ĝi vidis la kreskantan
pliboniĝon de la financa industrio kiu sanigis la ekonomion en la 1980-aj jaroj.
La krimeco de ŭrba vivo altiĝis dum la jardeko ĝis la komenco de la 1990-aj
jaroj. En la 1990-aj jaroj, krimsituacio abrupte pliboniĝis pro la plimultiĝo de
la polica ĉeesto kaj la pliboniĝo de la vivkondiĉoj, kaj multaj enmigrintoj
venis el Azio kaj Latinameriko. Gravaj novaj sektoroj kiel Silicon Alley,
naskiĝinta el la urba ekonomio kaj el la novjorka loĝantaro, atingis historiajn
rekordojn dum la censo de la jaro 2000 kaj poste dum la censo de la jaro 2010.

La urbo estis unu el lokoj kie okazis la atencoj de la 11-a de septembro 2001,
kiam ĉirkaŭ tri mil homoj pereis pro la detruado de World Trade Center. La
rekonstruado de nova komplekso sur la loko de World Trade Center inkluzivas One
World Trade Center, Memorejon kaj Muzeon pri la 11-a de septembro, kaj tri
oficejajn turojn, estis jam konstruataj. Laboro devas finiĝi en 2014.

Novjorko situas en la Nordorienta Usono, en sudorienta ŝtato Novjorkio, duonvoje
inter Vaŝingtono kaj Bostono. Ĝia situo en la elfluejo de la rivero Hudsono, kiu
kreas grandan ŝirmitan havenon nome Novjorka Haveno ĉe la elfluo de Atlantiko,
helpis ĝin kreski kiel grava komercurbo. La plejparto de Novjorko estas
konstruita sur la tri insuloj: Manhatano, Staten-Insulo, kaj Long-Insulo, pro
kio la tereno konstruebla estas malabunda kaj la loĝdenso altiĝas.

La rivero Hudsono fluas tra la samnoma valo ĝis la golfeto de Novjorko. Inter
Novjorko kaj Troy, Novjorkio, la rivero iĝas estuaro. La rivero Hudsono
apartigas la urbon Nov-Ĵerzejo. La Orienta rivero fluas ekde la markolo de
Long-Insulo kaj apartigas Bronkson kaj Manhatanon de Long-Insulo. La rivero
Harlem, alia markolo inter la riveroj Orienta kaj Hudsono, apartigas Manhatanon
de Bronkso. La rivero Bronkso, kiu fluas tra la distriktoj Bronkso kaj
Westchester, estas la sola tute dolĉoakva rivero en la urbo.

La tereno de la urbo estis sufiĉe transformita pro homa interveno, kun
konsiderinda terakirado ĉe la akvorandoj, jam ekde la fruaj nederlandaj koloniaj
tempoj. Tio estas pli rimarkebla en la sudo de Manhatano, kie evoluis
konstruplanoj kiel Battery Park City en la 1970-aj kaj 1980-aj jaroj. Kelkaj el
la naturaj varioj en la topografio estis egaligitaj, precipe en Manhatano.

La kampara regiono de la urbo estas taksita je 831,4 kvadrataj kilometroj. La
plej alta pinto en la urbo estas la monteto Todt sur la Staten-Insulo, kiu
troviĝas je 124,9 metroj super la marnivelo kaj ĝi estas estas la plej alta
pinto sur la orienta marbordo sude de Majno. La pinto estas plejparte kovrita de
arbaro kiel parto de la verda areo de Staten-Insulo.

Laŭ la klimata klasifiko de Köppen, Novjorko havas humidan subtropikan klimaton,
kaj uzante la sojlon 0 °C (32 °F) ĝi estas la plej norda grava urbo sur la
kontinento apartenata al tiaj kategorioj. La areo havas 234 tagojn kun almenaŭ
ia ĉiujara sunbrilo, kaj averaĝas 58% el ebla sunbrilo ĉiujare, akumulante 2 400
ĝis 2 800 horojn da sunbrilo jare.

Vintroj estas malvarmaj kaj malseketaj, kaj domina ventado kiu blovas enmare
minimumigas la moderigajn efikojn de la Atlantiko. Ankoraŭ la Atlantiko kaj la
parta ŝirmado de Apalaĉoj konservas la urbon pli varma en la vintro ol enlandaj
nordamerikaj urboj situantaj en similaj aŭ pli malaltaj latitudoj kiel ekzemple
Pittsburgh, Cincinnati, kaj Indianapolis. La averaĝa temperaturo en januaro, la
plej malvarma monato de la areo, estas 0.1 °C (32.1 °F).

Tamen temperaturoj en vintro povas dum kelkaj tagoj atingi −12 °C kaj kiel
maksimumo 10 °C. Printempo kaj aŭtuno estas neantaŭvideblaj, kaj ili povas varii
de malvarmetaj al varmaj, kvankam ili estas kutime mildaj kun malalta humideco.
Someroj estas tipe varmaj kaj humidaj kun julia mezumo de 24.7 °C. Noktaj
kondiĉoj ofte estas pliseverigitaj pro la urba varmeca insulfenomeno, kaj
temperaturoj superas 32 °C averaĝe dum preskuax 18 tagoj ĉiusomere kaj povas
superi 38 °C ĉiun 4-6 jaron.

La uzado de la publika transporto en Novjorko estas la plej alta en Usono, kaj
benzinkonsumo en la urbo montras la saman indicon kiel tiu de la 1920-aj jaroj.
La altnivela publika transporto de la urbo ŝparis 1.8 miliardojn da galonoj da
petrolo en 2006; Novjorko ŝparas la duonon de la tuta petrolo ŝparita per
trafiko tutlanda. La loĝdenseco de la urbo, malalta aŭtuzo kaj altkvalita
publika transporto metas ĝin inter la plej energi-efikaj urboj de Usono. Ĝiaj
gasemisioj estas 7.1 tunoj por persono kompare kun la landa averaĝo de 24.5.

Novjorkanoj respondecas pri 1% el la gasemisioj de la nacio kvankam ili
konsistigas 2.7% de la enlanda loĝantaro. La mezuma novjorkano konsumas malpli
ol la duonon de la elektro uzita de loĝanto en San Francisco kaj preskaŭ unu
kvaronon de la elektro konsumita de loĝanto de Dallas.

En la lastaj jaroj, la urbo intencis malpliigi la median impakton. Grandaj
kvantoj da densa poluo en Novjorko kondukis al alta nombro da malsanuloj je
astmo kaj aliaj spiraj problemoj inter la loĝantoj de la urbo. La urbestro estas
postulata aĉeti nur la plej energi-efikan ekipaĵon por uzo en urboficoj kaj
publikaj ejoj. Novjorko havas la plej grandan kvanton da dizel-hibridaj busoj en
la lando, kaj ankaŭ en 2010 la urbo havis 3, 715 hibridajn taksiojn kaj aliajn
purajn dizelveturilojn, reprezentante ĉirkaŭ 28% el la taksiofloto de Novjorko,
la plej granda en ajna urbo de Nordameriko.

La tipa konstruaĵo de Novjorko estas la nubskrapulo. La urbo Novjorko havas
ĉirkaŭ 4.493 tiajn konstruaĵojn, pli ol iu ajn alia urbo de la mondo. La
loĝdenseco de la urbo, ĉirkaŭata ĉefe de akvo, kaj la alta prezo de la tereno en
la komercaj distriktoj aperigis la plej grandan kolekton de altaj konstruaĵoj
por oficejoj kaj rezidejoj de la mondo. Novjorko havas gravajn konstruaĵojn de
diversaj arkitekturaj stiloj. Inter ili troviĝas la konstruaĵo Woolworth (1913),
novgotiko. En 1916, municipa rezolucio markis minimuman devigan spacon inter la
konstruaĵoj kaj la stratlinio, por ke la sunradioj atingu la stratojn. La
dizajno art déco de la konstruaĵo Chrysler (1930) montras tiujn novajn
kondiĉojn. La konstruaĵo estas konsiderata de multaj historiistoj kaj arkitektoj
la plej bone en la urbo, kun unikaj ornamaĵoj, konsistantaj el agloj kaj V-forma
lumigado. Aliflanke, grava ekzemplo de la internacia stilo en Usono estas la
konstruaĵo Seagram (1957).

La grandaj loĝdistriktoj de Novjorko distingiĝas pro la elegantaj terasoj kaj
petit hôtel-oj (tradicie konataj kiel brownstone pro la surkovrado de muroj per
sablokoloraj ŝtonetoj), kiuj estis konstruitaj dum la ekspansia perido inter
1870 kaj 1930. La ŝtono kaj la briko konvertiĝis en la plej ŝatataj
konstrumaterialoj de la urbo, post la limigoj metitaj al la konstruado de domoj
el ligno kiel konsekvenco de la granda incendio okazinta en 1835. Male al
Parizo, kiu ĉiam estis konstruata per sia propra ŝtonrezervo, Novjorko ĉiam
akiris la ŝtonojn por la konstruado el diversaj ŝtonminejoj for de ĝi, kio donas
al la konstruaĵoj grandan variecon laŭ koloroj kaj formoj. Distingaĵo de multaj
konstruaĵoj de la urbo estas la ĉeesto de la akvoturoj metitaj sur la tegmento.
En la 1800-aj jaroj, la urbo postulis ĝian instaladon en konstruaĵoj el pli ol
ses etaĝoj por preventado de la troe alta akvoforto, kio krevigus la municipajn
akvotubojn.

Novjorko havas pli ol 113 km² da parkoj kaj 22 km da publikaj plaĝoj. Inter ĝiaj
ĉefaj verdaĵoj estas:

Central Park, el 3,41 km² (en rektangulo de 4 km x 800 m), situas en Manhatano.
Ĝi estas la plej vizitata parko de Usono, kun 25 milionoj da turistoj ĉiujare,
kaj ĝi aperas en multaj filmoj kaj televidprogramoj, pro kio ĝi estas unu el la
plej famaj urboparkoj de la mondo. La parko estas gvidata de Central Park
Conservancy, privata neprofitcela entrepreno, kiu havas kontrakton kun la
Novjorka Departemento de Parkoj kaj Distrado. Central Park norde limas kun ka
Strato 110, okcidente kun la strato Central Park Okcidente, sude kun la Strato
59 kaj oriente kun la Kvina Avenuo. La sekcioj de la stratoj kiuj ĉirkaŭas ĝin
estas komune nomataj Central Park Nortde, Central Park Sude kaj Central Park
Okcidente, respektive. La Kvina Avenuo, tamen, konservas sian nomon malgraŭ tio
ke ĝi limas kun la parko en la orienta bordo. La parko estis dizajnita de
Frederick Law Olmsted kaj Calvert Vaŭ, kiuj pli malfrue kreis la Brooklyn's
Prospect Park. Dum la plejparto de la parko ŝajnas tute natura, ĝi havas plurajn
artefaritajn lagojn, du glaciglitejojn, kaj herbejon por diversaj sportaj
aktivaĵoj.

La dua plej granda parko de la urbo estas Flushing Meadows–Corona Park, situanta
en Kvinzo. Ĝi estis sidejo de la Universalaj Ekspozicioj de 1939 kaj 1964.

Prospect Park, en Broklino, estas publika parko el 2,1 km². Ĝi estas prizorgata
de la Novjorka Departemento de Parkoj kaj Distrado. Ĝi ankaŭ estis dizajnita de
Olsmted kaj Vaŭ post la finkonstruo de Central Park. Inter ĝiaj allogaĵoj
troviĝas: La Long Meadow, 36-hektara prato, la plej granda en usonaj parkoj, la
Piknikdomo, sidejo de oficejoj kaj eventejo por 175 personoj, Litchfield Villa,
antikva domo de la proprietulo de la suda parto de la parko, la bestparko
Prospect kaj la lago Broklino, 24-hektara. Ĝi antaŭ havas ilojn por praktikado
de sportoj, kaj sep basbalejojn. Ĝi ankaŭ havas kvakeran tombejon en sektoro
nomata Quaker Hill.

La kerno de la placo Madison Square estas la parko Madison Square Park,
2.5-hektara publika parko, kiu estas limigita oriente de Avenuo Madison (kiu
startas ĉe la sudorienta angulo de la parko ĉe la 23a Strato); sude de la 23a
Strato; norde de la 26a Strato; kaj okcidente de la Kvina Avenuo kaj Broadway ĉe
la kruciĝo.

La urbo Novjorko estas tutmonda ligilo por la komerco kaj la internaciaj
negocoj, unu el la neŭralgiaj centroj de la tutmonda ekonomio same kiel Parizo,
Londono kaj Tokio. La urbo estas unu el la ĉefaj centroj por la financoj,
asekuroj, amaskomunikiloj kaj artaj organizoj de Usono. Ĝia metropolita areo
havis en 2005 Malnetan Metropolitan Produkton (indico simila al la malneta
enlanda produkto (MEP) sed situanta ĉe urba areo) de $952,6 mil milionoj, la
regiona ekonomio estas plej granda en Usono. La ekonomio de la urbo konsistigas
la plej grandan parton de la ekonomia aktiveco de Novjorkio kaj Nov-Ĵerzejo.
Multaj el la ĉefaj naciaj korporacioj sidejas en Novjorko, inkluzive de 44 el la
500 plej riĉaj, laŭ la revuo Fortune. Novjorko elstaras en Usono pro la
multnombraj eksterlandaj entreprenoj, kaj unu el dek postenoj de la privata
sektoro venas de iu eksterlanda entrepreno. Laŭ Cinco Dias, Novjorko regis 40%
de la mondaj financoj fine de 2008, kio igas ĝin la plej granda financa centro
de la mondo.

La MEP de Novjorko en 2001 konsistis el 826.488 milionoj da usonaj dolaroj, ĉ.
8,2% de la totalo. Se Novjorko estus sendependa lando, ĝi troviĝus inter la 15
plej gravaj ekonomioj de la mondo.

Novjorko ankaŭ havas kelkajn el la plej profitdonaj nemoveblaĵoj de la mondo. La
numero 450 de Park Avenue estis vendita la 2-an de julio 2005 kontraŭ $510
milionoj, superante la rekordon de la antaŭa monato kiam estis vendita la numero
660 de la Madison Avenue.

La Borso de Novjorko, situanta en Wall Street, kaj la NASDAQ estas la unua kaj
la dua borsoj de la mondo, respektive, laŭ la kvanto da interŝanĝoj kaj ĝenerala
kapitaligo de la merkato. La negoco pri proprietaĵoj estas unu el la ĉefaj
potencoj de la urba ekonomio, ĉar entute ĉiuj proprietaĵoj de la urbo atingis en
2006 $802.400 milionojn.

La kinindustrio kaj la televido de la urbo estas la dua de la lando, tuj post
Holivudo. La industrioj nomataj «kreivaj», kiel novaj amaskomunikiloj, reklamoj,
modo, dizajno kaj arkitekturo, estas inter ĉefaj dungantoj, kaj Novjorko havas
fortan konkurecon en tiuj industrioj. La alt-teknologiaj industrioj kiel
vivscienco, evoluigado de softvaroj, dizajno de videoludoj kaj interretaj servoj
ankaŭ multe kreskis. Inter aliaj gravaj sektoroj estas la esplorado kaj
kuracista teknologio, NRO-j kaj universitatoj.

Turismo estas unu el la ĉefaj ekonomiaj aktivecoj de la urbo, akceptanta 40
milionojn da turistoj enlandaj kaj eksterlandaj ĉiujare. Inter la ĉefaj
turismaĵoj troviĝas la Empire State Building, la insulo Ellis, teatroj de
Broadway, muzeoj kiel la Metropolita Muzeo de Arto, Central Park, Rockefeller
Center, Times Square, la Bestoĝardeno de Bronkso kaj la Novjorka Botanika
Ĝardeno. La luksaj butikoj ĉe la avenuoj Kvina kaj Madison ankaŭ estas grava
allogaĵo por la plej riĉaj sektoroj. Aliaj el la novaj allogaĵoj estas kvar
impresigaj artefaritaj akvofaloj 30 kaj 40 metrojn altaj, verko de la
dan-islanda artisto Olafur Eliasson. Ĉi tiuj akvofaloj situas en la Orienta
rivero kaj eblas vidi ilin surtere aŭ de sur ŝipetoj.

Novjorko estas la plej loĝata urbo en Usono, kun loĝantaro kalkulata en 2005 je
8.213.839. Tio estas ĉirkaŭ 40% de la tuta loĝantaro de la ŝtato kaj simila
procentaĵo de la metropolita regiono. Dum la lasta jardeko, la urba loĝantaro
kreskis, kaj la demografoj kalkulas ke en la jaro 2030 la urbo tre probable
atingus inter 9,2 kaj 9,5 milionojn da loĝantoj.

La du ŝlosilaj karakterizaĵoj de la demografio de la urbo estas la alta
loĝdenseco kaj la kultura diverseco. Ĝi havas la plej altan loĝdensecon (10,194
loĝ/km²) el ĉiuj usonaj municipoj kun pli ol 100.000 loĝantoj. La loĝdenseco de
la arondismento Novjorko (25,846 loĝ/km²) estas la plej alta el ĉiuj
arondismentoj de la lando.

Novjorko estas tre diversa. Laŭlonge de ĝia historio, la urbo estis unu el la
ĉefaj havenoj tra kiu amase venis la enmigrintoj. La termino melting pot estis
farita por priskribi la kvartalojn de enmigrintoj, dense loĝataj, de Lower East
Side. En la nuntempo, 36% el la loĝantoj de la urbo naskiĝis en la eksterlando,
cifero superita en Usono nur de la urboj Los-Anĝeleso kaj Miami. Tamen, dum la
komunumoj de enmigrintoj el tiuj urboj estas ĉefe regataj de malmultaj naciecoj,
en Novjorko neniu nacieco regas super aliaj. La dek plej gravaj landoj el kiuj
la loĝantoj venas estas: Dominika Respubliko, Ĉinio, Jamajko, Gujano, Pakistano,
Ekvadoro, Haitio, Trinidado kaj Tobago, Kolombio kaj Rusio. En la urbo estas
inter 170 kaj eĉ 800 malsamaj lingvoj parolataj.

La metropolita areo estas la hejmo de la plej granda juda komunumo ekster
Israelo. Fakte, la juda loĝantaro de Tel Aviv estas superita de la novjorkiaj
judoj. Ĉirkaŭ 12% el la novjorkanoj estas judoj aŭ juddevenaj. La urbo ankaŭ
gastigas gravan komunumon el barata deveno, kaj la negran komunumon plej granda
en ajna urbo de Usono.

La kvin plej grandaj etnaj grupoj de la urbo estas la portorika, la itala, la
antila, la dominik-respublika kaj la ĉina. La portorika loĝantaro en Novjorko
estas la plej granda ekster Portoriko.

Novjorko havas grandan malegalecon rilate al enspezoj. En 2005 la mezuma enspezo
por hejmo en la plej riĉa regiono estis $188.697 ĉiujare, dum en la plej malriĉa
estis $9.320. La urbo ankaŭ spertis unikan fenomenon inter la usonaj urboj. Ekde
2000, la nombro de infanoj kun malpli ol kvin jaroj en Manhatano kreskis ĝis
32%.

Ĉirkaŭ 33% el la novjorkanoj estas la posedantoj de siaj proprietaĵoj kie ili
loĝas, pli malalta cifero ol la nacia mezumo el 69%. La libera luado estas
kutime inter 3% kaj 4,5%, sub la 5% kiu difinas la regon de la luado fare de la
urbo. Trovado de bonprezaj loĝejoj en Novjorko estas tre malfacila afero.

Ekde sia konsolidiĝo en 1898, Novjorko estas metropola municipo, kun registara
sistemo gvidata de Urbestro kaj Konsilio de la urbo. La novjorka registaro estas
pli centralizita ol tiuj de aliaj usonaj urboj. Ĝi okupiĝas pri la publika
edukado, malliberejoj, bibliotekoj, publika sekureco, distrejoj, sano,
akvoprovizado kaj sociaj servoj. La Urbestro kaj la Konsilio estas elektataj
ĉiun kvaran jaron, reelekteblaj unu fojon. La Konsilio de Novjorko estas
unuĉambra organo konsistanta el 51 membroj kies distriktoj estas difinitaj de la
geografiaj limoj.

La nuna urbestro estas Michael Bloomberg, eksa demokrato kaj nuntempe
sendependa, elektita kiel respublikano en 2001 kaj reelektita en 2005 kun 59% de
la voĉdonoj.

Li estas specife konata pro la gvidado de la eduksistemo fare de la ŝtato, la
ekonomia disvolviĝo kaj pliampleksiĝo de la publika sansistemo. Dum lia dua
regperiodo, la precipaj prioritatoj de la administracio estis la reformo de la
lernejoj, la malpliiĝo de la malriĉeco kaj strikta kontrolo de la armiloj.

Kune kun la urbestro de Bostono, Thomas Menino, li fondis en 2006 la Koalicion
de Urbestroj kontraŭ la neleĝaj Armiloj, organizo kies celo estas «sekurigi la
publikon forigante la neleĝajn armilojn el la stratoj». La Demokrata Partio
havas la plimulton el la publikaj postenoj. Ĉirkaŭ 66% de la registritaj
voĉdonantoj estis demokratoj.

La politika geografio de la urbo Novjorko estas malkutima por Usono. Ĝi
konsistas el kvin arondismentoj, kaj ili ĉiuj koincidas kun la kvin provincoj de
la urbo. Manhatano koincidas kun la Provinco Novjorko, Kvinzo kun la Provinco
Kvinzo, Broklino kun la Provinco Kings, Bronkso kun la Provinco Bronkso kaj
Staten-Insulo kun la Provinco Richmond. Post la konsolidiĝo de la urbo, ĉiuj
antaŭaj registaroj estis nuligitaj kaj anstataŭitaj de la nuna centralizita kaj
unuigita registaro. Tamen, ĉiu provinco havas sian propran fiskan distrikton,
kaj la plejmulto el la kortumoj estas organizitaj laŭ provincoj. Kiel sidejo de
la Unuiĝintaj Nacioj, Novjorko havas la plimultan kvanton da konsulaj
institucioj, ĝeneralaj konsulejoj kaj oficejoj de honoraj konsulejoj.

La urbo Novjorko konsistas el kvin arondismentoj, ankaŭ nomataj distriktoj aŭ
komunumoj (angle Borough), malkutima registara sistemo uzata por la administrado
de la kvin provincoj el kiuj la urbo konsistas. Inter ĉiuj distriktoj ekzistas
centoj da kvartaloj, multaj el ili kun identeco kaj pasinteco historiaj. Se ĉiu
el la arondismentoj estus sendependaj urboj, Broklino, Kvinzo, Manhatano kaj
Bronkso troviĝus inter la dek plej loĝataj urboj de Usono.

Esploro farita de la fama revuo Forbes en 2007 lokigas Novjorkon kiel unu el la
plej sekuraj urbegoj de tuta Usono, kun 7,3 murdoj por 100.000 loĝantoj, kio
metas ĝin en la numero 50 el 72 urboj kun pli ol 250.000 personoj, multe pli
sube de la unua, Detrojto, kun 47,3 murdoj por 100.000 loĝantoj.

La organizita krimo havis gravan disvolviĝon ekiĝante kun Forty Thieves kaj
Roach Guards en Five Points en la 1820-aj jaroj. La 20-a jarcento spertis la
altiĝon de la mafio regata de la Kvin Familioj. Bandoj, inter kiuj troviĝas
Black Spades ankaŭ kreskis dum la pasinta jarcento.

La pinto de la krimado en Novjorko estis dum la 1980-aj kaj komenco de la
1990-aj jaroj, pro la tiel nomata «krako-epidemio» kiu forte batis la urbon. En
1990 la Polica Departemento de Novjorko adoptis la COMPSTAT kaj aliajn
strategiojn por malpliigi la deliktadon. La grandega falo de la krimoj en la
urbo estis atribuita al la esploristoj de la krimoj, al la politikaj taktikoj,
fino de la krakepidemio kaj la demografiaj ŝanĝiĝoj.

Pro tiuj aferoj, la violentaj krimoj okazantaj en Novjorko draste malpliiĝis ĝis
75% en la lastaj dek du jaroj kaj la mezumo de murdoj en 2005 havis la plej
malaltan nivelon ekde 1963.

La sistemo de publikaj lernejoj dependas de la Departemento de Edukado de
Novjorko, kaj ĝi estas la plej granda en tuta Usono. En la urbo ekzistas ĉirkaŭ
1,1 milionoj da studentoj disaj en pli ol 1.200 baz- kaj mezlernejoj. Ekzistas
aliaj 900 privataj lernejoj — laikaj kaj religiaj, inter ili kelkaj estas
konsiderataj la plej prestiĝaj privataj lernejoj de la lando. La sistemo de
publikaj bibliotekoj de Novjorko konsistas el la Novjorka Publika Biblioteko, la
Kvinza Publika Biblioteko, kaj la Broklina Publika Biblioteko.

Kvankam ĝi ne estas urbo kun tradicia studenta etoso kiel Bolonjo, en la urbo
loĝas ĉirkaŭ 594.000 universitataj studentoj. En 2005, tri el kvin rezidantoj de
Manhatano estis universitataj diplomiĝintoj, kaj unu el kvar havis postkarieran
diplomon, formante unu el la plej grandaj en Usono koncentriĝoj de homoj kun
superaj studoj. Novjorko ankaŭ estas la sidejo de gravaj kaj prestiĝaj
studcentroj, kiel Barnard College, la Kolumbia Universitato, la Universitato de
Fordham, la Universitato de Novjorko, la Universitato Pace, Berkeley College,
Brooklyn College, Universitato St. John's, kaj la Universitato Yeshiva. Ankaŭ
ekzistas dekoj da aliaj pli malgrandaj privataj universitatoj, inkluzive de
multaj religiaj kaj fakaj, kiel Lernejo Juilliard, la Universitato Rockefeller
kaj la Lernejo de Vidartoj.

La plejparto de la scienca esploro de la urbo koncernas medicinon kaj biologion.
En la urbo troviĝas ĉ. 40.000 kuracistoj kaj 127 gajnintoj de la Nobel-premio
havas ian rilaton kun la lokaj edukaj institucioj.

La Novjorka Akademio de Arto, aŭ en angla New York Academy of Art, estas
privata, neprofitcela arta altlernejo, situanta ĉe 111 Franklin Street en la
manhatana borough Tribeca de Novjorko.

La verkisto Tom Wolfe rilate al la urbo diris «[la] Kulturo simple ŝajnas esti
en la aero, kiel plia parto de la klimato». Pluraj el la plej gravaj usonaj
kulturaj movadoj ekiĝis en la urbo, kiel la Harlema renesanco, kiu enkondukis la
afrikdevenan literaturon en la lando. La urbo estis la epicentro de jazo en la
1940-aj jaroj, de la abstrakta ekspresionismo en la 1950-aj kaj la lulilo de la
hiphopa kulturo en la 1970-aj jaroj. La punko kaj peza punko] pintis en la
1970-aj kaj 1980-aj jaroj. Inter la bandoj de sendependa roko plej gravaj de la
lastaj jaroj troviĝas The Strokes, Interpol, The Bravery, Scissor Sisters kaj
They Might Be Giants. La urbo ankaŭ ludas gravan rolon en la nacia kaj tutmonda
kina industrio. En ĝi filmiĝis Manhatta (1920), la unua avangarda filmo de la
lando. La urbo havas pli ol 2.000 kulturajn kaj artajn organizojn kaj pli ol 500
diversgrandajn artgaleriojn. La urba registaro financas la artojn per buĝeto pli
alta ol tiu de la Nacia Fondaĵo por la Artoj. Riĉaj industriistoj de la 19-a
jarcento konstruis reton da gravaj kulturaj institucioj, kiel la fama Carnegie
Hall kaj la Metropolita Muzeo de Arto, kiuj nun havas internaciajn famon kaj
prestiĝon. La evoluo de la elektra lumigado kondiĉigis la ellaboradon de
teatraĵoj, kaj en la 1880-aj jaroj, la teatroj de la stratoj Broadway kaj 42
ekigis novan ĝenron nuntempe konata kiel muzikalo de Broadway.

Forte influitaj de la enmigrintoj de la urbo, produktaĵoj kiel tiuj de Harrigan
kaj Hart, George M. Cohan kaj aliaj, uzis rakontojn en kantoj kiuj ofte bildigis
esperon kaj ambicion. En la nuntempo, ĉi produktaĵoj troviĝas inter la precipaj
eventoj de la teatra novjorka sceno. La 39 teatroj plej grandaj (kun pli ol 500
sidlokoj) estas komune nomataj Broadway, pro la avenuo kiu transiras la
distrikton.

La Lincoln Center for the Performing Arts, kiu inkluzivas la Ĵazo ĉe Lincoln
Center, la Metropolan Operejon, la Operon de Novjorko, la Novjorka Filharmonio,
la Baleto de Novjorko, la Teatro Vivian Beaumont, la Lernejo Juilliard kaj la
Halo Alice Tully, estas la plej granda en Usono centro de scenaj artoj. Central
Park SummerStage senpage prezentas teatraĵojn kaj muzikalojn en Central Park kaj
1.200 eventojn pri muziko, danco kaj teatro en la kvin arondismentoj dum la
somersezono.

La kuirarto de la urbo estas tre diversa kaj varia, precipe influata de la
enmigrintoj kaj ties nutraĵaj kutimoj. La italaj kaj judaj enmigrintoj famigis
la urbon pro iliaj bageloj, fromaĝkukoj kaj la pico novjorkstila. La
manĝaĵ-ĉaroj sur strato estas alia karakterizaĵo de la loka kuirarto, kun pli da
4.000 surstrataj leĝigitaj vendistoj. Ĉi tiu kutimo faris de la azia kuirarto,
kiel falafeloj kaj kebaboj gravan elementon en la dieto de la urbo, kvankam la
hotdogoj kaj la brecoj ankoraŭ estas la precipaj nutraĵoj vendataj surstrate.
Aliflanke, la urbo ankaŭ gastigas kelkajn el la plej luksaj restoracioj de la
altnivela kuirarto de la lando.

Novjorko estas monda centro por la industrioj kiaj la televido, reklamoj,
muziko, preso kaj publikigado de libroj. Kelkaj el la amaskomunikiloj de la urbo
estas Time Warner, News Corporation, Hearst Corporation kaj Viacom. Sep el la ok
precipaj amaskomunikilretoj sidejas en la urbo, samkiel tri el kvar grandaj
diskeldonejoj. Triono el la usonaj sendependaj filmoj estas produktataj en
Novjorko. Pli ol 200 ĵurnaloj kaj 350 revuoj havas oficejon ĉi tie kaj la eldona
industrio dungas ĉ. 25.000 personojn.

Du el la tri usonaj tagĵurnaloj estas novjorkaj: The Wall Street Journal kaj The
New York Times. Inter la ĉefaj tablojdoj de la urbo troviĝas The New York Daily
News kaj The New York Post, fondita en 1800 de Alexander Hamilton. Ankaŭ estas
eldonaĵoj dediĉataj al specifaj etnaj grupoj, inkluzive de 270 tagĵurnaloj kaj
revuoj publikigitaj en pli ol 40 lingvoj. El Diario La Prensa estas la
hispanlingva tagĵurnalo plej grava kaj antikva en la lando. Aliflanke, The New
York Amsterdam News, publikigita en Harlem, estas tagĵurnalo cele al la
afrikdevenaj usonanoj.

La televido disvolviĝis en Novjorko kaj estas grava faktoro por la ekonomio de
la urbo. La kvar ĉefaj televidĉenoj de la lando, ABC, CBS, FOX kaj NBC, sidejas
en Novjorko, same kiel multaj perkablaj televidkanaloj, kiel MTV, Fox News, HBO
kaj Comedy Central. En 2005, estis pli ol 100 televidprogramoj filmitaj en lokaj
studioj.

La nekomercaj amaskomunikiloj ankaŭ ludas gravan rolon en la urbo. La senpaga
televidkanalo plej antikva de Usono estas Manhattan Neighborhood Network,
fondita en 1971. WNET estas la ĉefa publika televidstacio plej grava en la urbo
kaj unu el la ĉefaj proviziantoj de la Nacia Servo de Publika Elsendado. La
publika radiostacio WNYC, kiu apartenis al la urbo ĝis 1997, havas la plej altan
aŭskultantaron de la urbo.

La loĝantoj de novjorka areo havas distingitan intonacion komune nomata
«novjorka akĉento», kvankam ankaŭ konata en la angla kiel Broklina aŭ Novjorka.
Ĝi estas ofte konsiderata la plej rekonebla akĉento el la usonangla. La klasika
versio de la dialekto centriĝas en la mezklasaj aŭ laboristaj loĝantoj de la
eŭropa deveno, kvankam la ekloĝado de neeŭropanoj en la lastaj jardekoj ŝanĝis
la parolmanieron.

Unu el la plej rimarkindaj karakterizoj de tiu ĉi dialekto estas la preterlasado
de la litero r. La akĉento forigas la sonon [ɹ] fine de silabo aŭ tuj antaŭ
konsonanto, pro kio la prononcado de kelkaj vortoj kiel park estus [pɔːk],
butter estus [bʌɾə] kaj here, [hiə]. Aliaj karakterizaĵo estas la pli alta
entonacio kaj longigado de la vokalo [ɔ] de vortoj kiaj talk, law, cross, kaj
coffee kaj kelkfoje la samsona [ɔr] de core aŭ more.

En la plimulto de la plej antikvaj kaj ekstremaj variantoj de ĉi tiu akĉento, la
vokalaj sonoj de vortoj kiel girl aŭ oil iĝas diftongo [ɜɪ]. Ofte tio
percepteblas inter parolantoj de aliaj akĉentoj kiel konfuziĝo de la sonoj er
kaj oj, pro kio girl estas pronocata kiel goil kaj oil estas erl; tio
karikaturigis novjorkanojn dirante Ĵoizej (Ĵerzejo), Tojdi-Toid Street (33rd
Street) kaj terlet (toilet).

Novjorko havas teamojn en la kvar ĉefaj sportaj grandaj ligoj de Nordameriko,
kaj ili ĉiuj sidejas en la urbo.

Basbalo estas la plej populara sporto inter la loĝantoj. En ĝi okazis Mondaj
Serioj disputitaj inter la lokaj teamoj. Novjorko estas unu el la kvin
metropolitaj areoj de Usono (aliaj estas Ĉikago, Vaŝingtono-Baltimoro,
Los-Anĝeleso kaj areo ĉe la golfeto de San-Francisko) kiu havas du
basbalteamojn. La du teamoj kiuj nuntempe estas en la Grandaj Ligoj de Basbalo
estas New York Yankees kaj New York Mets, kiuj havas rivalecon komparebla al tiu
rivaleco inter la Jankioj kaj Boston Red Sox. La jankioj akiris 26 titolojn, dum
la Mets-oj atingis ĝin nur du fojojn. La urbo ankaŭ estis hejmo de New York
Giants (nun San Francisco Giants) kaj de la Brooklyn Dodgers (nuntempe konataj
kiel Los Angeles Dodgers). Ambaŭ teamoj translokiĝis al Kalifornio en 1958.
Ankaŭ estas du teamoj en la malgrandaj ligoj, ili estas la Staten Island Yankees
kaj la Brooklyn Cyclones.

La urbo estas reprezentata en la National Football League pere de New York Jets
kaj New York Giants, kvankam ambaŭ teamoj ludas loke en la Giants Stadium, en
Nov-Ĵerzejo.

La New York Rangers estas la reprezentantoj de Novjorko en la National Hockey
League.

En futbalo, Red Bull New York estas la teamo kiu reprezentas la urbon en la
Major League Soccer. Ĉi tiu teamo ankaŭ loke ludas en la Giants Stadium. Krome,
Novjorko kalkulis je aliaj legendecaj teamoj, jam malaperintaj, kiel MetroStars
aŭ Cosmos, teamo en kiu ludis monda steluloj kiaj Pelé, Beckenbauer, Carlos
Alberto aŭ Johan Neeskens.

La teamo de la NBA de la urbo estas New York Knicks, dum en la WNBA estas New
York Liberty.

Multaj sportoj havas rilatojn kun la komunumoj de enmigrintoj. Stickball, strata
versio de basbalo, estis popularigita de la laboristaj junuloj en la italaj,
germanaj kaj irlandaj kvartaloj de la 1930-aj jaroj. En la lastaj jaroj, aperis
multaj amatoraj sportligoj de kriketo kiel konsekvenco de la alveno de
enmigrintoj el Barato kaj Karibio.

La Metropolita Muzeo de Arto estas la plej fama en Manhatano. Kun pli ol du
milionoj da verkoj, ĝiaj 130.000 m² kaj 4,5 milionoj da ĉiujaraj vizitantoj, ĝi
troviĝas inter la plej grandaj muzeoj de la mondo. Aliaj muzeoj, disaj tra la
tuta urbo, proponas ĝeneralajn kolektojn de arto (la Kolekto Frick, la Broklina
Muzeo, la Kvinza Muzeo de Arto) aŭ fakaj (The Cloisters pri la arto en Mezepoko;
la Muzeo de Usona Popola Arto kaj la Muzeo Whitney de Usona Arto pri la usona
arto. La nuntempa arto estas reprezentita de institucioj kiel la Muzeo Solomon
R. Guggenheim, la Muzeo de Moderna Arto aŭ la Nova Muzeo de Nuntempa Arto. Kaj
pri moderna arto kaj pri judaĵoj temas la Juda Muzeo

En la areo de la sciencoj kaj teknologio, troviĝas la Novjorka Halo de Scienco,
la Muzeo de Nubskrapuloj kaj ankaŭ la Instituto de Staten-Insulo de Artoj kaj
Sciencoj. Tamen, la plej prestiĝa estas Usona Muzeo de Natura Historio kun 32
milionoj da specifaĵoj kaj objektoj, kaj planetario.

La publika transporto estas ĉefa transportilo de la novjorkanoj. Novjorko estas
la sola urbo de la lando kie pli ol la duono da hejmoj ne havas veturilon. En
Manhatano, pli ol 75% de la loĝantoj ne havas propran veturilon; je nacia skalo,
ĉi tiu procento estas 8%.

La metroo de Novjorko estas la plej granda en la mondo laŭ amplekso de ĉiuj
fervojoj (1.062 km) kaj ankaŭ estas la metroo kun plej multaj stacioj (468).
Krome, ĝi estas la kvara laŭ la kvanto de ĉiujaraj uzantoj, kun 1.400 miliono en
2005. Elstaras ankaŭ la 24-hora funkciado en la preskaŭ tuta reto (kvankam kun
kelkaj hordiferencoj de la trajnoj en la diurno kaj nokto), en kontrasto kun la
nokta fermado de la metroo en urboj kiel, Bonaero, Londono, Parizo, Vaŝingtono,
Tokio, Madrido, Meksikurbo kaj San-Paŭlo.

Tamen, Novjorko estas la usona urbo kie la loĝantoj plej malfrue atingas sian
laborejon, kun mezuma tempo de 36,2 minutoj.

La vojreto estas la plej granda kaj kompleksa. Inter ili ankaŭ troviĝas la
pendoponto plej longa en Nordameriko, la ponto Verrazano-Narrows; la Tunelo
Holland, la unua tunelo por veturiloj mekanike ventumita, pli ol 12.000 taksioj
kaj telfero kiu komunikas la insulon Roosevelt kun Manhatano. La Ponto George
Washington — konata neformale kiel the GW — estas dunivela pendoponto spane
super la rivero Hudson, konektante la neighborhood Washington Heights kun la
borough Manhatano al Fort Lee (Nov-Ĵerzejo). Je 2015, la Ponto George Washington
eltenas ĉirkaŭ 106 milionojn da vehikloj jare, kio faras ĝin la plej aktiva
motorvehikla ponto en la mondo, laŭ la Havenaŭtoritato de Novjorko kaj
Nov-Ĵerzejo, nome la duŝtata registara agentejo kiu posedas kaj funkciigas en la
areo kelkajn pontojn, tunelojn, kaj flughavenojn.

La busaro kaj fervojreto estas la plej grandaj en tuta Nordameriko. Ĉi tiu
fervojreto, kiu ligas la suburbojn de la limaj regionoj inter la ŝtatoj
Novjorkio, Konektikuto kaj Nov-Ĵerzejo kun la urbo, havas pli ol 250 staciojn
kaj 20 fervojojn. La sistemo kuniĝas en la du plej uzataj stacioj de Usono:
Granda Centra Stacidomo kaj la stacidomo Pensilvanio.

La urbo estas ĉefa enirpordo de eksterlandaj vojaĝantoj. La areo havas tri
gravajn flughavenojn: la Internacia Flughaveno John F. Kennedy, la Internacia
Flughaveno Libereco de Newark kaj la Flughaveno LaGuardia. Nun estas planoj por
akirado de nova flughaveno, la Internacia Flughaveno Stewart, proksime al
Newburgh, kiu estus pligrandigita kaj kondiĉigita por mildigi la kreksantan
kvanton da pasaĝeroj. Cent milionoj da pasaĝeroj uzis la tri flughavenojn en
2005 kaj la aera spaco de la urbo estas la plej ŝtopita en la mondo.

Krome, ekzistas ampleksa reto de aŭtoŝoseoj kiuj ligas la urbon kun la suburboj
norde kun Nov-Ĵerzejo, la arondismento Vesĉestero, Long-Insulo kaj sudoriente de
Konektikuto.

En la kvina kanto de la verko de Abel Montagut nome Poemo de Utnoa okazas
asembleo de la Gobanoj (eksterteranoj). Tie oni akceptas, ke oni plikuraĝigu la
malfortigitan Utnoan (nome la ĉefrolulo Noa) pere de la drogo anoŭdo. Inna
malsupreniras kaj liveras ĝin al Noa. Je ties efiko aperas antaŭ li la poeto
Valmikio kaj poste la japana pentristo Hokusajo kiuj montras al li laŭvice la
enormajn atingojn de la estonta homaro, se li sukcesas savi ĝin, nome, unue en
Azio, kaj poste venas la vico de Fidiaso, kaj poste Maria Sklodovska, kiuj
montras al Utnoa la mirindaĵojn de Eŭropo. La venontaj ĉiĉeronoj estas ankaŭ
laŭvice unue Akenatono kaj poste Sunĝata Kejta kiuj omaĝas la historian gravon
de Afriko. En Ameriko estas unue Nezaŭhtezoma kaj poste Neil Armstrong la
ĉiĉerono kiu vidigas la civilizajn atingojn de Novjorko:



https://eo.wikipedia.org/wiki/Norvegio

Norvegio aŭ Norvegujo estas lando en Norda Eŭropo, en la Skandinava duoninsulo.
Ĝi landlimas al Svedio, Finnio kaj Rusio. La lando estas longa kaj mallarĝa, kaj
la marbordo etendiĝas laŭ la norda Atlantika Oceano. La insulo Jan Mayen estas
administrata de Norvegujo, kaj landlimas al islanda teritorio. La insularo
Svalbardo estas sub norvega suvereneco laŭ la Traktato de Svalbardo.
Buvet-Insulo en la suda Atlantika Oceano estas norvega dependa lando. Norvegujo
ankaŭ terenopostulas du aliajn teritoriojn kiuj estas sub la Antarkta traktato.
Pro malkonsento pri la limo inter norvega kaj rusa teritorio en la Barenca Maro,
ekzistas regiono tie, kiu ĝis plue estas administrata de ambaŭ ŝtatoj.

La ŝanelo de Karmøy al nordo estis nomata Norðrvegr, kiu signigas la vojo al
nordo. Tiu signifo pluvivas en pluraj lingvoj. Krome en antikva norvega estis la
vorto Nor(v)egr kun la sama signifo.

En la rakonto de Ottar de Hålogaland al la angla reĝo Alfredo la Granda estas
uzata kaj Norðweg kaj norðmannaland. Runa surskribaĵo sur unu el la danaj
Jellingŝtonoj de ĉ. 980 uzas la akuzativan formon Nuruiak, kiu estas Norvegh en
la nominativa formo. En islanda manuskripto de la mezepoko, Norvegujo estas
priparolata kiel Noreg(h)r aŭ Norveg(h)r.

Norvegio estas konata pro sia bela naturo, precipe la longaj, profundaj fjordoj
en la okcidenta parto de la lando kaj pluraj grandaj glaĉeroj. Norvegio
grandparte estas montaro kaj arkta tundro. La plej alta monto estas Galdhøpiggen
per siaj 2 469 metroj. La marborda linio havas pli ol 20 000 kilometrojn.
Nord-Norvegujo estas konata kiel la lando de la noktomeza suno, pro parto de la
lando situas norde de la polusa cirklo. Dum periodo en la somero, la suno ĉi tie
ne subeniras, kaj dum la vintro estas periodo sen sunlumo.

Norvegujo havas modera klimato, precipe laŭ la marbordo kiu estas influata de la
Golfa Marfluo. La klimato en la internaj partoj de la lando havas pli malvarma
klimato dum la vintro, kaj la plej norda parto havas iom pli arkta klimato.

La lando konsistas el 19 provincoj aŭ gubernioj [no:fylke], plus Svaldbardo kaj
Jan Mayen.

Ĉiu gubernio konsistas el komunumoj [no:kommuner], ĉiu kun propra komunuma
registaro kaj po unu komunumestro/urbestro [no:ordfører]. Estas 430 komunomoj en
Norvegujo.

La plej multaj komunumoj konsistas el bienaroj [no:bygder], kun klare difinitaj
bienoj [no:gårder], ĉiu kun propra nomo. La (malmultaj) urbaj komunumoj estas
dividitaj en urbopartoj [no:bydeler], ofte kun ties malnova disdivido (en
bienoj) konservita, eĉ en lokoj kie oni ne plu okupiĝas pri agrikulturo.

La norvega popolo parolas la norvegan, komprenata en ĉiuj regionoj de Norvegio,
sed ekzistas variadajn dialektojn. Ekzistas du oficialajn norvegajn skribajn
normojn: Unu nomiĝas librolingvo [no:bokmål] kaj evoluis de la dana lingvo, kiu
estiĝis ofica lingvo dum dana rego super Norvegio. La alia skribnormo nomiĝas
novnorvega [no:nynorsk], kaj estis konstruata de Ivar Aasen en la 19-a jarcento,
kiel popollingvo surbaza de la diversaj norvegaj dialektoj, iomete kiel
Esperanto baziĝas sur la diversaj lingvoj tra la mondo.

La samea minoritato parolas la sameajn lingvojn, ĝenerale ne kompreneblajn por
la resto de la loĝantaro. La ciganoj parolas la ciganan. Nordiaj ciganoj parolas
(en la norvega nomata) romani kaj rodi. Etaj minoritatoj parolas la finnan kaj
finnan dialekton nomatan 'kvensk' en la norvega. Ankaŭ estas kelkaj judoj, kiuj
parolas la jidan kaj la hebrean.

La plej gravaj enmigrantaj lingvoj estas hodiaŭ la albana, la araba, la persa,
la serbokroataj lingvoj, la kurda, la tamila, urdu kaj la vjetnama.

La kvenoj el etna vidpunkto estas specifa grupo da finnoj de multaj generacioj
loĝantaj en norda Norvegio. Ilia denaska lingvo estas la kvena lingvo, dialekto
de la finna lingvo kiu pro la geografia distanciĝo de Finnlando evoluis iom
malsame al la norma finna lingvo.

Norvegio estas lando tre riĉa kaj estas, laŭ UN (Unuiĝintaj Nacioj), la plej
disvolviĝinta lando el la mondo.



https://eo.wikipedia.org/wiki/Finnlando

Finnlando (ankaŭ Finnio, Finnujo, Finlando, Suomio aŭ Suomujo) estas lando en
Norda Eŭropo, ĉe la Balta maro. Ĝi limas kun Rusio, Svedio, Norvegio kaj, per
surmara limo, kun Estonio.

En la finna ĝi nomiĝas Suomi, en la sveda Finland. En Esperanto la plej ofta
nomo estas «Finnlando», en kiu «finn» estas la radiko (do la anoj de la ĉefa
etno nomiĝas «finnoj»); uzante la saman radikon, ankaŭ eblas nomi la landon
«Finnujo» aŭ «Finnio» (kvankam tiuj formoj maloftas).

Ĉar al kelkaj malplaĉas neprononceblo de la duobla konsonanto en la radiko
«finn», iuj uzas la radikon «suom» anstataŭe, do nomas la landon Suomio aŭ
Suomujo. Tiu formo plaĉas al iuj esperantistoj — ne nur tial, ke ĝi devenas de
la finnlingva vorto Suomi anstataŭ el fremda fonto, sed precipe ĉar ĝi evitigas
la leksikan kolilizion de «Fin-lando» kaj la neprononceblon de «Finnlando»,
«finnlingva» kaj tiel plu.

Aliaj preferas uzi la radikon «finland» por la lando, do diri «Finlando»; la
enloĝantoj tiam nomiĝas «finlandanoj» (tio do malebligas facile distingi inter
enloĝantoj de Finnlando kaj la etnaj finnoj: ekzemple ĉu la finnlandaj sameoj,
kiuj ja estas «finnlandanoj» kaj «suomianoj», estas finlandanoj?).

Pro reorganizo de la regiona ŝtata administrado la gubernioj (finne lääni) estis
malfonditaj fine de 2009.

La oficialaj lingvoj de Finnlando estas la finna kaj la sveda, kiujn la
konstitucio difinas la naciaj lingvoj. Specialan statuson havas ankaŭ la samea
en la kvar plej nordaj komunumoj de la lando. Finnlanda konstitucio certigas la
rajton de sameoj (kiel indiĝena popolo), ciganoj kaj aliaj grupoj vivteni kaj
evoluigi sian lingvon kaj kulturon.

La finna estas la gepatra aŭ ĉefa lingvo de proksimume 92% de la loĝantaro) kaj
la sveda de 5,5%). Aliaj lingvaj malplimultoj estas la rusa (ĉ. 0,8%) kaj la
estona (ĉ. 0,3% de la loĝantaro). La samean lingvon denaske parolas proksimume
kvarono el la pli ol 7 mil finnlandaj sameoj. Estas cigana komunumo de
proksimume 10 000 homoj.

Multaj urboj havas oficialan nomon en ambaŭ naciaj lingvoj: ekzemple la ĉefurbo
estas Helsinki en la finna, Helsingfors en la sveda, simile Turku/Åbo,
Vaasa/Vasa. Se la lingvo de la plimulto estas sveda, oni rekomendas unuavice la
svedan nomon por internacia uzo, ekz. Jakobstad en la sveda, Pietarsaari en la
finna kaj simile Ekenäs/Tammisaari, Kristinestad/Kristiinankaupunki. En oficiale
dulingvaj komunumoj ankaŭ la stratnomoj kaj vojmontrilaj tekstoj estas
dulingvaj.

Konvencian esperantigitan nomon havas preskaŭ nur la du urboj, kie okazis
Universala Kongreso de Esperanto, kaj la urbo de la 36-a Internacia Junulara
Kongreso: Helsinko, Tampereo kaj Raŭmo. Komence de la 20-a jarcento estis uzata
ankaŭ la esperanta nomo Helsingforso por Helsinko. En la praktiko la uzado
ankoraŭ varias, kaj oni ofte vidas ankaŭ la neadaptitajn nomojn Helsinki kaj
Tampere. Esperantigoj de aliaj urbonomoj estas tre maloftaj, sed okaze
aperantaj.

Municipo estas oficiale dulingva en Finnlando, se almenaŭ 3 000 personoj aŭ 8%
de la loĝantaro parolas la malplimultan lingvon. En la insulara provinco Alando
tamen nur la sveda lingvo estas oficiale uzata.

Laŭ okazinta en 2005 studo (Eurobarometer), 60% de la finnlanda loĝantaro
asertis, ke ili parolas la anglan, 38% — la svedan kaj 17% — la germanan.

Ŝtatestro de Finnlando estas prezidanto de la respubliko (finne tasavallan
presidentti, svede republikens president). Jare 1919 – 2000 Finnlando havis
semi-prezidentan sistemon, sed en fino de 1980-jaroj oni startis malpliigi
forton de la prezidanto kaj el la jaro 2000 Finnlando havas parlamentan
sistemon, kie la prezidanto ne havas grandan politikan forton. Periodo de
prezidanto estas ses jaroj.

Finnlanda parlamento (finne eduskunta, svede riksdagen) inkludas 200
parlamentanojn. La periodo de parlamento estas kvar jaroj.

La historion de Finnlando grave influis ĝiaj grandaj najbaroj Svedio kaj Rusio.
Ĝis 1809 la lando estis parto de Svedio, ekde tiam ĝis 1917 ĝi apartenis al la
Rusia Imperio, kiel aŭtonoma grandprinclando. Dum la rusia regado la finnoj
restis lojalaj, kaj rekompence rajtis teni sian konstitucion kaj apartan
valuton, kiam en Rusio eĉ paroli pri konstitucio estis malpermesate. Post la
rusia revolucio de 1905 la finnlandanoj sukcesis havigi al si pliajn rajtojn. En
1906 Finnlando estis la unua en Eŭropo, kiu enkondukis vere ĝeneralan kaj egalan
elekto-rajton — ankaŭ virinoj rajtis voĉdoni kaj esti elektitaj. En la unuaj
elektoj 1907 la socialdemokratoj iĝis la plej granda partio.

Finnlando deklaris sin sendependa la 6-an de decembro 1917, post la Oktobra
revolucio en Rusio, kaj ricevis sendependecon per dekreto de bolŝevika
registaro. En januaro 1918 la socialistoj per puĉo kaptis la povon en Helsinko,
kaj sekvis interna milito. Sin reciproke buĉis la finnaj ruĝuloj kaj blankuloj,
kaj en Tampereo okazis la plej granda batalo de la ĝistiama nordia historio.
Multaj finnoj (speciale inter ruĝuloj) mortis en koncentrejoj pro malsato kaj
malsanoj. La interna milito lasis en la socio profundajn vundojn.

Post la interna milito la regantoj tre favore sin tenis al Germanio, ĉar de tie
ili dum la milito ricevis helpon. Oni decidis igi la ĵus sendependiĝintan
Finnlandon reĝlando, kaj eĉ elektis germanan princon reĝo. Germanio tamen
malgajnis la Unuan mondmiliton. Finnlando iĝis respubliko, kaj la taskojn de
reĝo ricevis la prezidento.

Dum la jaroj 1920-30 estiĝis dekstremaj naciismaj organizoj, kiuj interalie
instigis kverelojn kontraŭ la sved-lingvanoj. En 1930 oni post longa kampanjo de
la dekstruloj malpermesis la agadon de la komunistoj, sed en 1932 la dekstro
post nesukcesa puĉo grandparte perdis sian influon.

Eĉ pli firmigis la socion la atako de Sovetio en 1939. Dum longa intertraktado
aŭtune 1939 Sovetio postulis de Finnlando cedon de teritorio por sekurigi
Leningradon, kaj novembre Stalin transiris de vortoj al armiloj. Li tamen vane
esperis helpon de la finnaj komunistoj: la tuta popolo unuanime partoprenis en
la t.n. “Vintra milito” kontraŭ la agresinto.

Stalin ne sukcesis konkeri la tutan Finnlandon, sed ja estis ceditaj teritorioj,
i.a. la dua plej granda urbo de tiama Finnlando, Viborgo (finne Viipuri).
Finnlando komencis serĉi apogon de la faŝisma Germanio. En 1941 Finnlando
partoprenis en la Hitlera atako kontraŭ Sovetio, unue por rekonkeri siajn
perditajn teritoriojn, sed poste por konstrui “Grand-Finnlandon” (en finna
historiografio tiu milito nomiĝas la Daŭriga milito).

Germanio tamen denove malvenkis, kaj Finnlando devis ekkonstrui novajn rilatojn
kun sia granda najbaro. En la pactraktato (1944) Finnlando cedis pluajn
teritoriojn al Sovetio, devis propraforte eligi el la lando restojn de la naziaj
trupoj (vd. Laplanda milito), sed la lando estis neniam okupita de sovetiaj
trupoj.

Post la milito la komunistoj denove rajtis agadi, kaj komence ili havis grandan
influon. En 1948 estis subskribita traktato pri amikeco, kunlaboro kaj
interhelpo kun Sovetio, kaj dum multaj jardekoj bonaj rilatoj kun Sovetio estis
la fundamento de la finnlanda ekstera politiko.

Kvankam la demokratio neniam endanĝeriĝis, Sovetio ofte senteble influis ankaŭ
la internan politikon. En 1962 Sovetio forte reagis kontraŭ koalicio de
socialdemokratoj kaj dekstraj burĝaj partioj, kiuj celis malhelpi la reelekton
de prezidento Urho Kekkonen (1900-1986). La koalicio dissolviĝis kaj Kekkonen
estis reelektita.

Kekkonen, kiu sciis varti la delikatajn rilatojn de Finnlando al Moskvo, restis
prezidento dum kvarona jarcento, de 1956 ĝis malsaniĝo en 1981. Precipe pro sia
lerta ekstera politiko, Kekkonen ekhavis escepte fortan povon ankaŭ en la
interna politiko.

Dum la tempo de Kekkonen la internacia pozicio de Finnlando daŭre fortiĝis. En
1975, kiam la Konferenco pri Sekureco kaj Kunlaboro en Eŭropo estis fondita en
Helsinko, la neŭtraleco de Finnlando estis vaste rekonita.

La Evangelia-Luterana Eklezio de Finnlando (finne Suomen evankelis-luterilainen
kirkko, svede Evangelisk-lutherska kyrkan i Finland) kaj la Ortodoksa Eklezio de
Finnlando estas la du popolaj eklezioj de Finnlando.

La historio de la frua Esperanto-movado estas legebla en jena artikolo el
Enciklopedio de Esperanto: Frua Esperanto-movado/Finnlando.

Al Finnlando apartenas duonmemstara Alando (finnlingve Ahvenanmaa, svede Åland).



https://eo.wikipedia.org/wiki/%C4%88inio

Ĉinio, aŭ Ĉinujo, estas vidita diversmaniere kiel antikva civilizo en Orienta
Azio, kiu profunde kulture influis kelkajn najbarajn landojn kaj naciojn, aŭ
kiel la modernaj nacioj kiuj estas daŭrigo de la civilizo.

Kun preskaŭ 4 000 jaroj da kontinua historio, Ĉinio estas unu el plej malnovaj
civilizoj de la mondo. Antaŭ la 19-a jarcento, ĝi posedis unu el la plej
altnivelaj socioj kaj ekonomioj en la mondo, sed en la civila malstabileco de
ĝia fina dinastio, ĝi maltrafis la Industrian Revolucion kaj regresis en
graveco. En la 19-a kaj 20-a jarcento, imperiismo kaj internaj militoj difektis
la landon kaj ĝian ekonomion kaj alproksimiĝis la forfalo de imperia regulo.

En 1949, post la finiĝo de grava batalo en la Ĉina enlanda milito, aperis du
ŝtatoj nomantaj sin "Ĉinio":

En la 1950-aj jaroj, ŝanĝo al ekonomiaj politikoj en Tajvano transformis la
insulon en teknologio-direkte industriiĝintan ekonomion post periodo de altaj
kreskigaj indicoj kaj rapida industriiĝo. En la Popola Respubliko en la 1970-aj
jaroj okazis reformo nomata la "Kvar Modernigoj" - plibonigita agrikulturo,
industrio, teknologio kaj defendo. Ĝi levis vivajn normojn kaj transformis la
ŝtategon al rapide industriiĝanta monda superpotenco. Malgraŭ tio, la ĈPR hodiaŭ
ankoraŭ devas pritrakti la disiĝon inter riĉaj kaj malriĉaj ŝtatanoj, ekologia
degenerado kaj serioza korupto.

Historie, la kulturo de Ĉinio etendiĝis trans Orienta Azio ĝenerale, kaj la
ĉinan religion kaj skribsistemojn adoptis najbaraj landoj kiel Japanio, Koreio
kaj Vjetnamio. Tra ĝia historio, Ĉinio estis la fonto de multaj gravaj
inventaĵoj. Ĝi havas ankaŭ unu el plej malnovaj skribsistemoj. Frua pruvo de
homa setlado en la regiono estis trovita ĉe la Zhoukoudian-kaverno, unu el la
plej fruaj sciataj specimenoj de Homo erectus, nun ofte nomata la Pekina Homo,
kiu vivis proksimume antaŭ 300 000 ĝis 780 000 jaroj.

La esperanta vorto "Ĉinio", estas derivita orgine de Cin (چین), persa nomo por
Ĉinio, kiu populariĝis en Eŭropo pro Marko Polo. Ĝi laŭvice estis derivita de la
sanskrita vorto Cīna (चीन), uzita kiel nomo por Ĉinio jam en la jaro 150 p.K.

Estas diversaj sciencaj teorioj koncerne al la deveno de ĉi tiu vorto. La
tradicia teorio, proponite en la 17-a jarcento de la itala misiisto Martino
Martini, estas ke "Ĉinio" devenas de "Qin" (秦 oni prononcas ĉin), por la
Qin-dinastio, la unua dinastio de unuigita Ĉinio. En la Mahabarato, la sanskrita
vorto Cīna priskribas lokon apud Tibeto. Alia teorio estas ke ĉi tiu vorto estas
derivita de Yelang, antikva reĝlando, kie estas nun Gŭiĝoŭo, kies loĝantoj nomas
sin mem "Zina".

La oficiala nomo de Ĉinio ŝanĝiĝis kun ĉiu dinastio aŭ kun ĉiu nova registaro,
la imperia registaro priskribis la nomon de sia imperia dinastio: la Imperio de
la Granda Qing, Imperio de la Granda Ming, ktp. Tamen, la ofta nomo restis
Zhōngguó (simpligite: 中国; tradicie: 中國; ankaŭ Chungkuo) tra dinastiaj ŝanĝoj.
Tio ĉi tradukeblas kiel "Meza Reĝlando" aŭ "Centra Lando".

La nomo Zhōngguó unue aperis en la Klasiko de Historio (6-a jarcento a.K.) kaj
estis uzita por priskribi la Zhou-dinastion, kiu kredis mem esti la centro de
civilizo.

La uzo de Zhōngguó implicis aserton de politika legitimo kaj Zhōngguó estis
uzita ofte de dinastioj, kiuj konsideris sin mem kiel la sola rajta posteulo de
la antaŭaj ĉinaj dinastioj. Ekzemple, de 1127–1279 kaj la Jin-dinastio kaj la
suda Song-dinastio asertis esti Zhōngguó.

Zhōngguó estis uzita kiel ofta nomo por la Respubliko de Ĉinio (Zhonghua Minguo)
post ĝia establo en 1912. Post kiam la komunistoj akiris regon de Ĉinio en 1949,
ili establis la Ĉinan Popolan Respublikon (ĈPR). Rezulte, la ĈPR estas nun ofte
konata kiel "Ĉinio" aŭ "Zhōngguó". La Respubliko de Ĉinio nuntempe estas ofte
nomata "Tajvano".

En moderna lingvaĵo, "Ĉinio" havas tre diversajn signifojn laŭ la kategorioj de
historio, etneco, geografio, kaj politiko. De historia starpunkto, "Ĉinio" temas
pri la kontinua sistemo de dinastioj kaj reĝlandoj, kiuj komencis proksimume kun
la Xia-dinastio kaj daŭras nuntempe kun la Ĉina Popola Respubliko kaj la
Respubliko de Ĉinio. Etne, "Ĉinio" temas pri nacio de 56 etnoj, kiuj laŭ la
ŝtata ideologio formu koheran tutaĵon, la ideo de Zhōnghuá Mínzú (中华民族), kiu
estas simila en signifo al la Esperanto vorto ĉino. Geografie, "Ĉinio" estis
uzita por priskribi vastan regionon en Orienta Azio, kiu limiĝas per la Himalajo
sude, la mez-aziaj stepoj okcidente, Siberio kaj Mongolio norde, kaj la Pacifiko
oriente. Politike, Ĉinio temas pri la du sendependaj registaroj de la ĈPR kiu
regas Ĉefteran Ĉinion sed ne la insulo de Tajvano, kaj la Respubliko de Ĉinio
kiu regas la insulo de Tajvano sed ne Ĉeftera Ĉinio. Ambaŭ asertas, sed ne
havas, politikan regon super tuta Ĉinio. Makao, Honkongo kaj Tibeto estas
politike parto de la ĈPR, sed por etno-historiaj kialoj ne rigardas sin kiel
vere parto de Ĉinio. Sekve, la difino de Ĉinio povus estigi konflikto en tielaj
lokoj.

Antikva Ĉinio estis unu el la plej fruaj centroj de homara civilizo. Ĉina
civilizo estis ankaŭ unu el la malabunda, kiu inventis skribsistemon. La aliaj
estas Mezopotamio, la Induso-civilizacio, la majaoj kaj alia Mezamerikaj
civilizoj, la Minoa civilizo de antikva Grekio kaj Antikva Egiptio.

Arkeologia montriĝo sugestas, ke la plej fruaj homedoj en Ĉinio estis datita de
250 000 al 2,24 milionoj da jaroj antaŭe. La kaverno ĉe Zhoukoudian en Pekino
havas fosiliojn (pekina homo), kiuj estas datitaj ĉe inter 300 000 ĝis 780 000
jaroj. La plej frua montriĝo de plene moderna homo en Ĉinio originas de Liujiang
gubernio en Gŭangŝio, kie kranio estis trovita kaj datita ĉe proksimume 67 000
jaroj antaŭe. Kvankam multe da polemikoj daŭras super la datado de la Liujiang
restaĵoj, parta skeleto ĉe Minatogawa en Okinavo Japanio estis datita ĉe 16 600
aŭ 18 250 jaroj antaŭe, tiel modernaj homoj verŝajne atingis Ĉinion antaŭ ol tiu
tempo.

Laŭ ĉina tradicio, la unua dinastio nomiĝas Xia (ĉ. 2100–1600 a.K.), sed ĝi
estis konsiderita mita ĝis sciencaj elfosaĵoj trovis frue bronzepokaj ejoj ĉe
Erlitou en Henano en jaro 1959. Arkeologoj poste malkovris urbajn ejojn, bronzaj
artefaktoj kaj tomboj en Xia-aj lokoj (laŭ antikvaj historiaj tekstoj), sed ĝi
estas neebla konfirmi, ke ĉi tiuj restaĵoj estas de la Xia sen skribaj rekordoj
de la periodo.

La unua ĉina dinastio kiu lasis historiajn rekordojn, la feŭda Shang-dinastio
(ĉ. 1600–1046 a.K.), loĝis laŭ la Flava Rivero en orienta Ĉinio de la 17-a al la
11-a jarcento a.K. La orakola osta skribo de la Shang reprezentas la plej
malnovajn formojn de ĉina skribo trovita kaj la rekta prapatro de modernaj ĉinaj
karaktroj uzita tra Orienta Azio.

La Shang estis venkata de la Zhou-dinastio (ĉ. 1045–256 a.K.), la plej longa
dinastio en ĉina historio, kvankam ili tenadis centran aŭtoritaton nur ĝis la
5-a jarcento, kiam lia forto estis erozita malrapide de feŭda militlordo. Multaj
sendependaj statoj poste elaperiĝis de la malfortigita Zhou stato kaj kontinue
kondukis militon kun ĉiu alia en la Periodo de Printempo kaj Aŭtuno. Je la tempo
de la Periodo de Militantaj Regnoj estis sep potencaj suverenaj statoj, ĉiu kun
ĝia propra reĝo, ministerio kaj armeo. Poste, la Qin stato sukcese konkeris la
aliajn statojn, kaj centra aŭtoritato estis restarigita.

La unua vera unuigita ĉina dinastio estis la Qin-dinastio (221–206 a.K.),
establita de Qin Shihuangdi, reĝo de la Qin stato. Qin Shihuangdi proklamis sin
la "Unua Imperiestro" kaj faris multajn reformojn en la imperio, precipe la
normigado de la ĉina lingvo kaj mezuroj. La dinastio daŭris nur dek-kvin jarojn,
ĉar ĝia severa leĝismaj kaj absolutismaj politikoj baldaŭ kaŭzis vastan ribelon.

La Han-dinastio regis Ĉinion inter 206 a.K. kaj 220 p.K., kaj kreis daŭrantan
hanan kulturan identecon. La Han-dinastio vastigas la limojn de la imperio
atingi Koreion, Vjetnamion, Mongolion kaj Centran Azion, kaj ankaŭ establis la
Silkan Vojon en Centra Azio.

Post la disfalo de la Han-dinastio, alia periodo de malunueco sekvis, inkluzive
de la kavalireca periodo de la Tri Regnoj. Dum tiu ĉi periodo, rilatoj estis
malfermitaj kun Japanio, kaj la ĉina skribsistemo estis enkondukita tien. Ĉinio
estis reunuigita por mallonga periodo sub la Sui-dinastio (581–618), tamen la
Sui estis efemera post malsukceso en milito kun la korea regno de Kogurjo, kiu
malfortigis ĝin.

Sub la sekvantaj Tang (618 – 907) kaj Song (960 – 1279) dinastioj, ĉina
teknologio kaj kulturo atingis ĝian altpunkton. La Tang estis ĉe la alto de
potenco ĝis la mezo de la 8-a jarcento, kiam la Ribelo de An Shi detruis la
prosperon de la imperio. La Song dinastio estis la unua registaro historie
eldoni paperan monon kaj la unua ĉina imperio establis konstantan mararmeon.
Inter la 10-a kaj 11-a jarcentoj, la loĝantaro de Ĉinio duobligis en grandeco.
Ĉi tiu kresko resultis el vastigita riza kultivo en centra kaj suda Ĉinio kaj la
produktado de abundaj manĝaĵoj superfluoj.

Ene de ĝiaj landlimoj, la Song-dinastio havis loĝantaron de kelkaj 100 milionoj
da loĝantoj. Estis kulture riĉa periodo por filozofio kaj la artoj. Pejzaĝismo
kaj portretismo estis alportita al novaj niveloj de matureco kaj komplekseco
post la Tang-dinastio, kaj abunda riza kulturo kaj plia manĝaĵo. Filozofoj kiel
Zhu Xi revigligis Konfuceismon kun nova raportado, inspiris budhismaj idealoj
kaj emfazis novan organizon de klasikaj tekstoj, kiu kreis la kerna doktrino de
Novkonfuceismo.

La Jŭan-dinastio (1271–1368) estis establita de la mongola imperiestro
Kublajĥano en jaro 1271, kaj la lasta restaĵo de la Song-dinastio estis
konkerita al la Jŭan en 1279. La imperio tiam estis la plej vasta lando en la
mondo, atingis ĝis Eŭropo. Estis tiutempe ke venecia esploristo Marko Polo
onidire estas veturinta al Ĉinio, kunveninta Kublajĥano-n kaj alportanta pli
grandan konon de Orienta Azio al Eŭropo. Kamparano nomiĝis Ĵu Juanĵang renversis
la mongolan Jŭan-dinastion en 1368 kaj fondis la sekvan ĉinan Ming-dinastion.

La Ming-dinastio (1368–1644) estis ora epoko en Ĉinio, kiu havis tiutempe unu el
la plej fortaj mararmeoj en la mondo, riĉa kaj prospera ekonomio kaj vigliĝo je
arto kaj kulturo. Ming-dinastiaj filozofoj cetere kritikigis kaj vastigis
Novkonfuceismon kun ideoj de individuismo kaj denaska moraleco, kiu havus
treegan efikon sur japana kulturo. Ankaŭ dum ĉi tiu periodo Ĉeng He esploris
grandan parton de la sciata mondo kun giganta imperia ŝiparo, atingis ĝis suda
Afriko kaj eble eĉ pli fore. Frue en la Ming-dinastio, la ĉefurbo de Ĉinio estis
movita de Nankino al Pekino, kaj Joseon Koreio ankaŭ fariĝis vasala stato de
Ĉinio kaj adoptis ĝia Novkonfuceisma burokratia strukturo.

En 1644 Pekino estis maldungita de koalicio de ribelulaj fortoj sub Li Zicheng,
negrava Ming oficialulo, kiu fariĝis gvidanton de la kamparana ribelo. La lasta
Ming imperiestro faris suicidon kiam la urbo falis. La manĉura Qing-dinastio
tiame aliancis kun la lastatempa Ming generalo Wu Sangui kaj renversis efemeran
regulon de Li Zicheng, kaj poste prenis regon de Pekino, kiu fariĝis la nova
ĉefurbo de la Qing-dinastio manĉua.

La Qing-dinastio (1644–1911) estis la lasta dinastio sur ĉina tero. En la 19-a
jarcento la Qing-dinastio estis multfoje kaj longe invadita de imperismaj
landoj, ĉefe de Anglio, Francio, Germanio, Rusio kaj Japanio. Opio produktita de
brita kolonia Barato estis devigita al Ĉinio, kaj la Unua kaj Dua Opia Milito
kun Britio malfortigis la regon de la imperiestro. Anglio kaj Francio invadis
Ĉinion je la 2-a Opia Milito (1856–1860) kaj detruis la faman Imperia Ĝardeno.
La sekve Traktato de Tjanĝino en 1856 kaj la Pekinaj Kongresoj de 1860, sub kiu
Ĉinio estis devigita malfermi pli da ĝiaj havenoj al fremdlanda investo kaj
ŝipoj kaj Hongkongo estis cedita al Britio, pli grande vundis la danĝere
malforta imperio. Tiel, la "neegalaj traktatoj sistemo" estis establata. Pezaj
kompensaĵoj devis esti pagataj de Ĉinio kaj pli da teritorio kaj rego estis
transprenita de la fremduloj. Eŭropa imperiismo estis katastrofo por Ĉinio.

La malfortigo de la Qing reĝimo kaj la malhonoro de la neegalaj traktatoj
instigis la Tajpinga ribelo, kiu daŭris de 1851 ĝis 1862. Ĝi estis gvidata de
Hong Xiuquan, kiu estis influata parte de idiosinkrazia interpreto de
kristanismo. Hong kredis lin mem esti la filo de Dio kaj la pli juna frato de
Jesuo. Kvankam la Qing fortoj estis poste venkinta, la civila milito estis unu
el la plejsanga en homa historio, kun inter 20 milionoj da viktimoj (pli ol la
totala nombro de mortiĝoj en la Unua mondmilito). Aliaj seriozaj ribeloj sekvis.

En la 19-a jarcento, koloniismo estis ĉe ĝia alto kaj ekis la granda ĉina
diasporo. Ĉirkaŭ 35 milionoj da ĉinoj vivas en Sudorienta Azio hodiaŭ resulte.
La malsatego en 1876–79 mortigis inter 9 kaj 13 milionoj en norda Ĉinio. De 108
a.K. al 1911 p.K., Ĉinio spertis 1,828 malsategojn, aŭ unu jare, t.e. dum la
imperio.

Dum Ĉinio estis turmentata de kontinua milito, Meiji Japano sukcesis en rapida
modernigo, kaj japanaj militistoj rigardis avide je Koreio kaj nordorienta
Ĉinio. Ĉe la peto de la korea reĝo, la ĉina registaro sendis trupojn por helpi
subpremi ribelon en 1894. Tamen, Japanio ankaŭ sendis trupojn al Koreio. Tio
igis la Unua japana-ĉina milito, kiu rezultis perdon de Ĉina influo en la Korea
duoninsulo kaj la cedo de Tajvano al Japanio.

La Guangxu Imperiestro en 1898 provis fari la imperion kiel moderna konstitucia
monarkio laŭ la stilo de Meiji Japano, sed estis oponita de la Imperiestrino
Ciŝji, kiu gvidis en puĉon kaj metis la Imperiestro sub hejmaresto. La Boksera
ribelo en jaro 1900 kontraŭ fremdlandanoj en Pekino streĉis la lando eĉ pli
grande.

De la frua 20-a jarcento, amasaj civilaj malordoj komenciĝis, kaj petoj por
reformo kaj revolucio estis aŭdata tra la lando. Imperiestro Guangxu mortis,
ankoraŭ sub hejmaresto, en 1908, suspekte nur unu tago antaŭ la morto de
Imperiestrino Ciŝji. La sekvulo de Ciŝji estis elektata, lia dujara nevo Pu Yi,
kiu fariĝis la Xuantong Imperiestro. Edzino de Guangxu, Longyu, tiame fariĝis
regentinon, sed estis devigita signi la abdikon de Pu Yi post respublika puĉo en
1912, finante du mil jarojn da ĉina dinastia imperio.

Je la 1-a januaro 1912, la Respubliko de Ĉinio estis establita, finigante la
Qing-dinastio. Sun Jatsen de la Kuomintango (la KMT aŭ Naciista Partio) estis
proklamita provizora prezidanto de la respubliko. Tamen, la prezidanteco estis
poste donita al Yuan Shikai, eksa Qing generalo, kiu certigis la transiron de la
tuta Beiyang Armeo de la Qing al la revolucio. En 1915, Yuan proklamis sin
"Imperiestro de Ĉinio", sed estis devigita abdiki kaj reveni la staton al
respubliko kiam li konsciis, ke ambaŭ la popolo kaj liaj propraj Beiyang Armeo
estis kontraŭ li.

Post la morto de Yuan Shikai en 1916, Ĉinio estis politike diŝiĝa, kun
internacie agnoskita, sed preskaŭ senpova nacia registaro en Pekino. Militlordoj
en diversaj regionoj ekzercis realan regon super iliaj respektivaj teritorioj.
En la lasta 1920-aj jaroj, la Kuomintango, sub Ĉiang Kai-ŝek reunuiĝis la lando
sub ĝia propra rego. La Kuomintango movis la ĉefurbon al Nankino kaj efektivigis
"politikan tutoron", meza etapo de politika evoluado skizita en Sun Yat-sen por
transformi Ĉinion en moderna, demokrata stato. Efike, la politiko tutoro
signifis unu-partia regulo de la Kuomintango.

La Dua japana-ĉina milito (1937-1945) (parto de la Dua mondmilito) devigis
maltrankvilan aliancon inter la Naciistoj kaj la Komunistoj, kaj kaŭzis ĉirkaŭ
20 milionoj da ĉinaj civilaj mortoj. Kun la kapitulaco de Japanio en 1945, Ĉinio
estis venkinta lando, sed financo elĉerpiĝis. Pro la malfido inter la Naciistoj
kaj la Komunistoj okazis ree la Ĉina enlanda milito. En 1947, konstitucia
regularo estis reestablita de la Kuomintango, sed la daŭranta civila milito igis
efektivigo de la naciista konstitucio neebla en Ĉeftera Ĉinio.

Post la venko en la Ĉina Interna Milito, la Komunista Partio de Ĉinio (KPĈ)
gvidita de Mao Zedong akiris regon de plejparto de la Ĉeftera Ĉinio. Je la 1-a
de oktobro 1949, ili establis la Ĉinan Popolan Respublikon. La centra registaro
de la Kuomintango gvidita de Chiang Kai-shek retiriĝis al la insulo Tajvano kaj
kelkoj da pli malgrandaj insuloj kiel Kinmen kaj Matsu.

En la 1950-aj jaroj okazis la Granda Saltego kaj en la sekvaj 1960-aj jaroj la
Kultura Revolucio. La Granda malsatego rezultis proksimume 30 ĝis 36 milionojn
da mortoj.Post la morto de la unua generacio de gvidantoj de la Komunista Partio
kiel Mao Zedong kaj Zhou Enlai, la ĈPR komencis efektivigantan serion da
politika kaj ekonomia reformoj rekomenditaj de Deng Xiaoping. Poste ekde la
1990-aj jaroj rapidas la ekonomia evoluado en la ĉeftera Ĉinio.

Post-1978-aj reformoj en la ĉeftera Ĉinio gvidis al iom da malstreĉiĝo de rego
super multaj areoj de socio. Tamen, la ĈPRa registaro ankoraŭ havas preskaŭ
absolutan regon en la politiko, kaj ĝi kontinue serĉas forigi, kion ĝi perceptas
kiel minacoj al la socia, politika kaj ekonomia stabileco de la lando. En 1989,
la protestoj en Tian An Men Placo okazis. En 1997, Honkongo revenis denove al
Ĉinio de Britio; kaj en 1999, Makao same de Portugalio.

Ekde 1949, la ĉeftera Ĉinio estas administrita de la Ĉina Popola Respubliko —
unu-partia rego sub la gvidantaro de la Ĉina Komunista Partio—dum la insulo
Tajvano kaj ĉirkaŭaj insuloj estas administritaj de la Respubliko de Ĉinio —
demokrata multi-partia politiko. Post la fondiĝo de la Ĉina Popola Respubliko en
1949, ambaŭ statoj asertis, ke ĝi estas la unika laŭleĝa reganto de tuta Ĉinio.
Post la Kuomintang-a retiriĝo al Tajvano en 1949, la Respubliko de Ĉinio
daŭrigis oficialajn diplomatiajn rilatojn kun plejpartoj da landoj en la mondo,
sed de la 1970-aj jaroj, la Ĉina Popola Respubliko akiris la plimulte da
internaciaj diplomatiaj rilatoj.

En 1971, sub la UNa rezolucio 2758, la reprezentantoj de Chiang Kai-shek ĉe la
Unuiĝintaj Nacioj estis elpelitaj de la interregistaraj organizoj. Kun la elpelo
de la reprezentantoj de Respubliko de Ĉinio, la reprezentantoj de la Ĉina Popola
Respubliko estis invititaj alpreni seĝon de Ĉinio je la UNa Sekureca Konsilio,
la UN Ĝenerala Asembleo kaj aliaj konsilioj kaj agentejoj de la Unuiĝintaj
Nacioj. Pli lastaj provoj de la Respubliko de Ĉinio ree aliri al UN okazis. Tio
ĉi estis barita de la Ĉina Popola Respubliko, kiu havas vetoan potencon en la
Konsilio de Sekureco de Unuiĝintaj Nacioj, aŭ malakceptita de la Unuecaj Nacioj
Sekretariejo aŭ la komitato de la Ĝenerala Asembleo de la Unuiĝintaj Nacioj
respondeca pri tagordo de la Ĝenerala Asembleo.

Nun la Respubliko de Ĉinio ne formale rezignis ĝian aserton pri sia aŭtoritato
al Ĉinio, eĉ ne ŝanĝis siajn oficialajn mapojn, kiu inkludas la ĉefteran Ĉinion
kaj la eksteran Mongolion.

Tamen, la RĈ ne faris ajnajn formalajn agojn ŝanĝi la nomon, flagon aŭ nacian
himnon de la stato. Kiam li estis elektita kiel prezidanto, Ma
Ying-jeou(Kuomintango) asertis ke, konstitucie, la ĉeftera Ĉinio estas la parto
de la Respubliko de Ĉinio. La Ĉina Popola Respubliko asertas same, ke ĝi estas
la unika laŭleĝa reganta aŭtoritato de tuta Ĉinio, kiu, de la oficiala vidpunkto
de la Ĉina Popola Respubliko, inkludas la insulon Tajvano.

Je la 50 jaroj, ambaŭ la Respubliko de Ĉinio kaj la Ĉina Popola Respubliko uzis
diplomatian kaj ekonomian rimedon konkurenci por la internacia agnosko. Ĉar
plejparto da internaciaj, interregistaraj organizoj observas la Unu-Ĉinia
politikon de la Ĉina Popola Respubliko, la ĈPR estis kapabla premadi organizojn,
kiel la Monda Sano Organizo kaj la Internacia Olimpika Komitato, rifuzi al
oficiale agnoski la Respublikon de Ĉinio. Pro la Unu-Ĉinia politiko, landoj en
la mondo estas premaditaj rifuzi aŭ tranĉi de diplomatiaj rilatoj kun la
Respubliko de Ĉinio. Rezulte, 22 landoj de UN-membreco nuntempe daŭrigas
oficialajn diplomatiajn rilatojn kun la Respubliko de Ĉinio, dum la vasta
plimulto da UN-membroŝtatoj daŭrigas oficialajn diplomatiajn rilatojn kun la
Ĉina Popola Respubliko.

La Renkontiĝo Xi–Ma 2015 estis okazaĵo historie senprecedenca, kiam la
ŝtatestroj de la Respubliko de Ĉinio (Ma Ying-jeou) kaj de la Popola Respubliko
de Ĉinio (Xi Jinping) rekontiĝis en Singapuro je la 7-a de novembro 2015..

Antaŭ la moderna socio ne ekzistis la teritoria divido kun la moderna teritoria,
tamen oni vivis en la centra sfero de Ĉinio ĉirkaŭ la Flava Rivero baseno laŭ
gentoj. Tie Huaxia gento agadis,ankaŭ Dongyi,Baiyue,Chu,Qiang,tibetano, ktp.
Ekde Xia-dinastio, dinastio regule komencis. Kaj sekve de la Shang-dinastio kaj
Zhou-dinastio, la teritorio plivastiĝis al la baseno de Jangzio. La unuiĝo de
Qin-dinastio bazis kiel ĉefa kerna fundamento de Ĉinio kaj plivastigis la
teritorion al Zhu Rivera baseno.Han-dinastio kaj la okcidenta Jin submetigis la
Okcidentan Regionon al la regado de suvereno de la centra registaro. Sekve Ĉinio
estis la longa disiĝa periodo norde kaj sude Sudaj kaj Nordaj Dinastioj. La
disiĝa situacio je 100 jaroj finiĝis ĝis Sui-dinastio. Pro prospero kaj
civilizacio, Tang-dinastio plivastigis la teritorion okcidenten ĝis la Meza Azio
kaj norden ĝis la Ekstera Ĥingan-Montĉeno (Stanovoy Montĉeno). Kaj multaj landoj
venis por tributi. Post la milita ĥoaso dum Kvin dinastioj kaj Dek regnoj,la
teritorio de la Norda Song malvastiĝis. Yuan-dinastio ekregis Mongolion,
Tibeton,Xinjiang-n kaj la parto de Siberio ĝis Eŭropo. La teritorio de
Ming-dinastio malvastiĝis ree. Qing-dinastio denove regis Mongolion,Xinjiang-n
kaj Tibeton kiel la nuna teritoria formo de Ĉinio. Poste pro la malforto de
Qing-dinastio kaj multfoje invadita de eksterlandoj. Ĉinio perdis grandskalon da
landteron, inkluzive de la nordo de Heilongjiang Rivero (Amuro) kaj la oriento
de Wusuli Rivero kaj insulo Saĥaleno. Post la fondiĝo de Respubliko de Ĉinio, la
ekstera Mongolio sendependiĝis je 1924, kiu malvastigis la teritorian nordon de
Ĉinio ree. Respubliko de Ĉinio ne agnoskas tion ĝis nun,sed Ĉina Popola
Respublko agnoskas tion sub premo de Stalino.

La novemisiita oficiala mapo de Respubliko de Ĉinio je 1988 ankoraŭ prenas la
eksteran Mongolion kiel la parto de Ĉinio.

Ĉefaj riveroj de okcidenta al oriento fluas, plejparte al la Pacifika Oceano;
inter la grandaj riveroj nur Yarlung Zangbo (Bramaputro) fluas al la Hinda
Oceano. La ĉefaj riveroj fluantaj al la Pacifika Oceano estas, de nordo al sudo:
Heilongjiang (Amuro), nordoriente; Huang Ho (Flava Rivero), nord-centre; Jangzio
(Blua Rivero), centre; Zhu Jiang (Perlorivero), sudoriente; Lancangjiang
(Mekongo) sude.

En la oriento, laŭ la marbordoj estas la Flava Maro kaj la Orienta Ĉinio Maro
estas vasta kaj densa aluvia ebenaĵo. En la nordo estas la Interna mongola
altebenaĵo, herboriĉa ebenaĵo povas esti vidita. En la suda Ĉinio superregas
montetoj kaj malaltaj montĉenoj. En la centra-oriento estas la deltoj, kie du
gravaj riveroj de Ĉinio, la Flava Rivero kaj Jangzio.La plejparto da semotaŭga
grundo de Ĉinio situas laŭ ĉi tiuj riveroj kaj tie estis la centro de gravaj
antikvaj civilizacioj de Ĉinio. Aliaj gravaj riveroj inkluzivas la Perlan
Riveron, Lancangjiang, Yarlung Zangbo kaj Heilongjiang. Yunnan Provinco estas
konsiderita parto de la Granda Mekonga Subregiono, kiu ankaŭ inkludas Birmon,
Laoson, Tajlandon, Kamboĝon kaj Vjetnamion. Mekongo(nomite:Lancangjiang en
Ĉinio) estas la internacia rivero.

Troviĝas la plej alta montaro de la mondo Himalajo, kie estas plej alta pinto de
terglobo Ĉomolungmo. La nordokcidento ankaŭ estas altebenaĵo kun pli da senpluva
gobio kiel la Taklamakano dezerto, kiu estis vasta.

La paleozoika formacio de Ĉinio, nur escepte de la supra parto de la karbonia
sistemo, estas maro, dum la Mezozoika kaj terciaraj tavoloj sedimentiĝis estuaro
kaj sensala akvo,jen la tera origino. .

La klimato de Ĉinio varias tre. La somera temperaturo tage en la norda zono
estas pli ol 30 Celsia gradoj kaj la vintra frosta severeco. La centra zono
estas kontinenta klimato kun tre varma somero kaj malvarma vintro. La suda zono
estas subtropika klimato kun tre varma somero kaj milda vintro.

Centoj da gentoj ekzistis en Ĉinio dum sia historio. La plej granda gento en
Ĉinio estas la Han.

Pluraj naciecoj ankaŭ draste formis Hanan kulturon, ekz. la manĉura vestaĵo
ĉipao fariĝis la "ĉineca" post la 17-a jarcento, anstataŭ la antaŭa han-stilo da
vesto kiel la Hanfu. La moderna termino Ĉinia Nacio (Zhonghua Minzu) signifas la
tutajn naciojn de Ĉinio.

De 1950, loĝantoj grande multiĝas. Laŭplana gravedigo komenciĝis je la fino de
70 jaroj. Loĝantara strukturo altigas laborforton parte je alta nivelo da
rilatumo en totola sumo de : seksa malekvilibro, manko de laborforto por
estonteco kaj loĝantara maljuniĝo kaj aliaj sociaj problemoj. Loĝantaro estas
1 358 560 000 en la interna landtero de Ĉinio je la 31-a de decembro 2008, novaj
naskuloj je 1 600 milionoj, neta pliigo je 8 milionoj, loĝantara natura kreska
procento je 0,9%.

Ĉinio estas lando kun multaj nacioj. La plej multnombraj nun estas hanoj,
tibetanoj, manĉuroj, mongoloj, ujguroj, hujoj kaj ĝŭangoj. Oficiale sume temas
pri 56 nacioj. Hanoj estas la ĉefa parto da nacio, kiu estas dissemita vaste
tutlande, ĉefe amasige je la nordoriento, la Norda Ĉinio, la orienta Ĉinio, la
Sudcentra Ĉinio, Gansuo, Ŝanŝio, Junano, Gŭiĝoŭo, Siĉuano, Ĉongĉingo ktp. Laŭ la
statistiko de la Kvina Ĝenerala Popolnombrada Esplorado de Popola Respubliko de
Ĉinio, en 2000 la loĝantara sumo de Ĉinio (inkluzive de la Ĉeftero de Ĉinio,
Hongkongo kaj Makao) estis 1,29533 miliardoj. El ili 91,59 procentaĵoj estis
hanoj kaj la aliaj 55 nacioj estas nomataj “nacimalplimulto”. El la ĉefaj
nacimalplimultoj, tibetanoj loĝas ĉefe en Tibeto, Ĉinghajo, Siĉuano kaj Junano,
manĉuroj ĉefe en la nordoriento kaj en multaj urboj de Ĉinio, mongoloj ĉefe en
Interna Mongola Aŭtomona Regiono, ujguroj ĉefe en Ŝinĝango, hujoj ĉefe en
Ningŝjao kaj ĝŭangoj ĉefe en Gŭangŝio. Aliaj nacimalplimultoj, ekz. mjaŭoj,
kazaĥoj, sanioj k. a. vivas en malsamaj lokoj de la lando.

Komence de Ming-dinastio, estis permesita komerci ŝipe foren al la oriento kaj
la okcidento. De Qing-dinastio, Ĉinio firme defendis agrikulturan ekonomion,
tamen tiam la okcidento jam realigis la Industrian Revolucion. Ĉina ekonomio
postiĝis post la okcidento. De Opia Milito, la konservativa agrikultura ekonomio
de Ĉinio renkontis grandan defion el la okcidento.

Ĉinio imitis disvolvitan procezon de la okcidenta industrio,kiu jam glate
disvolvis de la fondiĝo de Respubliko de Ĉinio ĝis la komenciĝo de la milito
inter Ĉinio kaj Japanio, malgraŭ pro diversaj ĝenaĵoj enlandaj kaj eksterlandaj
dume. Post la finiĝo de la militoj inter Ĉinio kaj Japanio kaj la Ĉina civila
milito,Ĉinio ekhavis longan kaj pacan disvolvitan periodon.

La ekonomio en la ĉeftero de Ĉinio estis planita ekonomio laŭ Sovetio je la
fondiĝa komenco de Popola Respubliko de Ĉinio. La registaro rekvizicie aĉetis
agrikulturaĵojn je malalta prezo por konstrui pezan industrion. La planita
ekonomio de Mao Zedong estis la pinto je la saltega periodo, kiu suferis grande.
Tio havis severan influon je ekonomia disvolvo, ĉe por Kultura Revolucio poste.
Ekde la 1980 jaroj, Deng Xiaoping komencis la reformon,kiu prenas socialisman
marketan ekonomion kaj reformis ekonomian sistemon. De 2008, MEP superas 44000
milionojn da usona doloro. Nun Ĉinio estas la tria ekonomia lando en la mondo.
Oni ĝenerale opinias,ke Ĉinio nun estas plejrapide disvolviĝanta ekonomia ento
tutmonde, sed pokapa malneta nacia produkto ankoraŭ estas je meza nivelo de la
mondo. Kresko de ekonomio ĝenerale estas komercado al eksterlandoj je marborda
region.

Hongkongo kaj Tajvano sub regado de Respubliko de Ĉinio estis du el kvar
draketoj de Azio je 1970 jaroj. La ekonomia disvolvo en Tajvano dependas
komercadon kun Japanio, Usono kaj aliaj okcidentaj landoj. La averaĝa
kreskprocento de Tajvana ekonomio estas super 9% de la komenco de 1970 jaroj ĝis
la Financa Krizo de Azio de 1990 jaroj. Hongkongo estas la ĉefa komerca fenestro
al eksterlandoj de la fondiĝo de Popola Respubliko de Ĉinio de 1949 ĝis la 1980
jaroj.

Multaj analizistoj asertas ke Ĉinio estas unu el la eminentaj ekzemploj de ŝtata
kapitalismo en la 21-a jarcento.

Ĉina kulturo，alinome Huaxia Kulturo, Huaxia Civilizacio, estas unu el la plej
antikvaj civilizacioj tutmonde, kun jam 5000 jaraj historioj, estas ankaŭ plej
longe kontinua civilizacio. Flava Rivera Baseno de la centra Cinio estas la
regiono de kerna fonto por la ĉina kulturo. Yan Di (imperiestro Yan) kaj Huang
Di (imperiestro Huang) fundamentis la Ĉinan kulturon, kiu maturiĝis tra la
evoluo en la periodoj Yao (尧),Shun (舜),Yu (禹) kajXia, Shang, Zhou ktp. Helpe de
arkeologio en la frua 21-a jarcento, en la baseno de Flava Rivero estis
malkovritaj la antikvaj restaĵoj de Peiligang-a kulturo kaj Jiahu-a kulturo de
la frua periodo de Neolitiko, Yanshao-kulturo de Neolitiko kaj Longshan-kulturo
en la malfrua periodo de Neolitiko. Erlitou-kulturo transpasinte Neolitikon kaj
Bronzepokon. Ekde 10000 jaroj antaŭ nia erao ĝis 7000 jaroj antaŭ nia erao, la
baseno de Flava Rivero jam eniris en la primitivan klanan socion de la primitiva
agrikulturo, brutobredo, kaj metio ĉefe, kaj fiŝado krome. La skribaj simboloj
malkovritaj tie similas kiel Orakola Osta Skribo de 3000 jaroj antaŭ nia erao
malkovrita en Anyang de provinco Henano. Tre famaj kulturoj ankaŭ estas
Hemudu-kulturo kaj Sanxingdui-kulturo.

La ortodoksa Ĉina kulturo havas ideon honori imperiestron kaj malhonori
ĉirkaŭlandon. La normo ne je gento, sed je kulturo. Se viro (aŭ virino) akceptas
Huaxia-kulturon, li (aŭ ŝi) rajtas edz(in)iĝi en Ĉina kulturo. Tiu ĉi ideo igas
Ĉinan kulturon granda kaj unueca.

Ĉina kulturo disvastiĝis sekvinte super la centrlandan imperion, precipe post la
unuiĝo de dinastio Qin. En la longa historia evoluo, Ĉina civilizacio kununuiĝis
kun diverslokaj kulturoj, eĉ kun la kulturo de nomada gento en la nordo.

Konfuceismo estis la oficiala filozofio dum historio de plejparto de Imperia
epoko de Ĉinia historio, kaj majstreco de konfuceaj tekstoj estis la primara
kriterio por eniro en la imperia burokratismo. Tradiciaj valoroj de Ĉinio estis
derivitaj de diversaj versioj de Konfuceismo; nombro de pli da absolutismaj
trostreĉiĝoj de penso ankaŭ estis influa, kiel juristo (filozofio).

Estis ofte konflikta inter la filozofioj, ekz. la Nov-Konfuceismo de
Song-dinastio kredis, ke juristo devias de la originala spirito de Konfuceismo.
Ekzamenoj kaj meritokratio restas tre valorecaj. En lastatempaj jaroj, nombro de
Nova Konfuceismo (ne esti konfuzita kun Nov-Konfuzeismo) rekomendis, ke
demokrataj idealoj kaj homaj rajtoj estu tre kongruaj kun tradiciaj konfuceaj
"aziaj valoroj".

Kun la altiĝo de eŭropa ekonomia kaj militista potenca komenco en la mezo de
19-a jarcento, ne-ĉinaj sistemoj de socia kaj politika organizo akiris adeptojn
en Ĉinio. Je tiuj valoroj, reformistoj estis tute malakceptitaj pro kultura
heredaĵo de Ĉinio, dum aliaj serĉis kombini la fortojn de ĉina kaj eŭropa
kulturoj. En esenco, la historio de la 20-a jarcenta Ĉinio estas unu el
eksperimentado kun novaj sistemoj de socio, politiko kaj ekonomio, kiuj permesus
por la reintegrigo de la nacio en la maldormo de la dinastia disfalo.

La tradicia Ĉina kulturo profunde influas najbarajn landojn,ekz. Japanio,
Koreio, Vjetnamio ktp, kaj ĝi ĉerpis el eksteraj kulturoj. Budaismo el antikva
Hindio estis ĉefa ekzemplo. Ekde Opia Milito, la tradicia Ĉina kulturo havis
severan konflikton kun Eŭropa civilizacio.

Ĉina skribo havis variajn stilojn dum ĉina historio. Pli da dek mil da antikvaj
skribaj dokumentoj ankoraŭ ekzistas, de orakolaj ostoj al ediktoj de
Qing-dinastio. Ĉi tiu literaturo emfaze influis la ĝeneralan percepton de
kultura rafineco en Ĉinio, ekz. la vidpunkto ke ĉinia kaligrafio estis pli alta
arto ol pentraĵo aŭ dramo. Manuskriptoj de la klasikaĵoj kaj religiaj tekstoj
(plejparte de konfuceano, taoisto kaj budaisto) estis manskribitaj per peniko.

Kaligrafio poste fariĝis komercata, kaj la skribaĵoj de famaj artistoj fariĝis
estimataj posedaĵoj. Ĉina literaturo havas longan pasintecon; la plej frua
klasika laboro en Ĉino, la Yijing (易经) aŭ Libro de Ŝanĝojdatis je ĉirkaŭ 1000
a.K. Vigla filozofio dum la Periodo de Militantaj Regnoj elproduktis tiajn
rimarkindajn laborojn kiel konfuceaj La Analektoj kaj Laozia Tao Te Ching.
Dinastiaj historioj estis ofte skribataj, komencis kun Sima Qian Registroj de la
Historiografio, kiu estis skribita de 109 a.K. al 91 a.K.

Tang-dinastio spertis poezian floradon. Kvar Grandaj Klasikaj Romanoj de ĉina
literaturo estis skribataj dum la Ming kaj Qing dinastioj. Tipografio movebla
estis evoluigata je Song-dinastio. Song-dinastio estis ankaŭ periodo de granda
scienca literaturo kaj vidis la kreon de laboroj kiel Su Song-a Xin Yixiang
Fayao kaj Shen Kuo-a Sonĝaj Basenaj Eseoj. Estis ankaŭ grandegaj laboroj de
historiografio kaj granda enciklopedio, kiel Sima Guang-a Zizhi Tongjian de 1084
p.K. aŭ la Kvar Grandaj Libroj de Song plene kompilitaj kaj redaktitaj je la
11-a jarcento.

De jarcentoj, religia kaj socia progreso en Ĉinio povus esti atingita alte tra
la imperiaj ekzamenoj, kiu gvidis al la kreo de meritokratio, la sukceso estis
havebla nur al viroj, kiuj povus havigi testan preparon. Imperiaj ekzamenoj
postulitaj rilatis pri eseoj kaj majstreco de la konfuceaj klasikaĵoj. Tiuj,
kiuj pasis la plej altan nivelon de la ekzameno, fariĝos elitaj oficuloj sciitaj
kiel jinshi, tre estimata socio-ekonomia pozicio.

Ĉinaj filozofoj, verkistoj kaj poetoj estis tre respektitaj kaj ludis kernajn
rolojn en konservanta kaj antaŭeniganta kulturo de la antikva Ĉinio. Ĉinio
inventis multnombrajn muzikajn instrumentojn, kiel ĝonghuo, guĉino, ŝengo kaj
ŝjiao (vertikala fluto), erhuo kaj pipao, multe disvastigitaj poste en Orienta
Azio kaj Sudorienta Azio, precipe al Japanio, Koreio kaj Vjetnamio.

Ĉina arto enhavas diversajn tradiciaĵojn de ĉinaj metioj（ekz.ceramiko kaj
porcelano, jadaĵo）, belarto（ekz. kaligrafio, tradicia ĉina pentraĵo,
literaturo（ekz.poezio, romano）, muziko（ekz.guĉino, ĝengo, nuntempa
arto（ekz.danco, opero）ktp.

Ekde la frua Qin-dinastio，La Libro de Poezio, La Kantoj, La Elegioj,
Han-dinastia rimprozo (汉赋), Kroniko pri Jin-dinastio (晋书), Poezio de Tang, Cio
(poezio de Song-dinastio), Yuan-kantoj, Romano de Ming-dinastio kaj
Qing-dinastio.

Ekde la neolitiko de Ĉinio jam aperiĝis osta fluto， kiu estas plejfrua
blovinstrumento nun-konata en la mondo.

Ĉina tradicia muziko havas klaran apartecon. Ĉefaj muzikiloj estas ekzemple
ĝengo, guĉino, jueĉino, ŝjiao ktp. Muziknotoj baziĝas sur kvintonaj gamoj:
宫(pinjino: gōng) - do, 商(shāng) - re, 角( jué) - mi, 徵(zhǐ) - sol, 羽(yǔ) – la.
Ĉina tracicia danco havis longan historion, kiu rilatas profunde kun Vuŝuo,
akrobataĵo kaj tradicia opero. Tiu prezentas la tradician ĉinan kulturon kaj
estetikon.

Opero estas tradicia ĉina teatra arto, ĉefe Pekina Opero, Kunĉju-opero,
Henan-opero kaj alilokaj operoj: Hebei, Shanxi, Kantono, Zejiang, Anhui ktp.

Plejparto da lingvoj en Ĉinio apartenas al la ĉinotibeta lingva familio,
parolata de 29 etnoj. Estas ankaŭ pluraj gravaj lingvaj grupoj ene de la ĉina
lingvaro: la plej parolataj varioj estas la mandarena (70% el la loĝantaro, kun
la varianto la putonghua la oficiala normo), la vua (en Ĝeĝjango), la kantona
(en Kantonio), la mina (en Fuĝjano), la ĵina (en Ŝanŝio), la ksianga (en Hunano)
kaj la haka (en Kantonio kaj Fuĝjano). Ne-sinotibetaj lingvoj parolita ĝenerale
de etnaj malplimultoj inkluzivas la ĝŭanga, la mongola, la tibeta, la ujgura, la
miaa kaj la korea.

Klasika ĉinlingvo estis la skriba normo en Ĉinio por mil jaroj kaj permesita por
skriba komunikado inter parolantoj de diversaj nekompreneblaj lingvoj kaj
dialektoj en Ĉinio. Vulgara ĉinlingvo aŭ baihua estas la skriba normo bazita sur
la putonghua dialekto, unue popularigita en Ming-dinastiaj romanoj kaj estis
adoptita (kun gravaj modifaĵoj) dum la frua 20-a jarcento kiel la nacia vulgara.
Klasika ĉinlingvo estas ankoraŭ parto de la mezlerneja instruado kaj estas tiel
komprenebla por partoj da ĉinoj.

Hanzio estas unu de la plej antikvaj skriboj, uzata je plejmulte da uzantoj,
ne-alfabeta. Kun mil jaroj, la prononco de hanzio ŝanĝis, sed malmulte ŝanĝis je
skribo. Tio utilis por popola interŝanĝo kaj por unuiĝo de Ĉinio.

Orakola Osta Skribo estas malkovrita pri la plej frua skriba sistemo en Ĉinio.
Orakola Osta Skribo estis skribita sur bestaj ostoj en Shang-dinastio. Ĝi estis
malkovrita je la fino de 19 jarcento en Anyan de Henan-provinco.

Hanzio profunde influis Japanion, Korean duoninsulon kaj Vjetnamion. Tio ĉi
ankaŭ estas nomita Hanzia Kultura Sfero. Kanao de la japana lingvo estis
inventita baze de hanzio. Multe da hanziaj vortoj estas uzataj en ĝi nun
ankoraŭ. Koreio preskaŭ same. Vjetnamio uzis hanzion antaŭ la kolonio de
Francio. En la 1960 jaroj, la ĉeftera Ĉinio komencis hanzi-simpligon, sed
Tajvano ankoraŭ uzas la tradician hanzion.

Ĉinaj luktartoj, kiuj estas nomataj kung fu (Ĉina: 功夫; pinjine: gong fu) aŭ ŭu
ŝu (武術), estas nombro de luktostiloj kiuj disvolviĝis laŭlonge de jarcentoj en
Ĉinio. Tiuj luktostiloj estas ofte klasitaj laŭ komunaj trajtoj, identigitaj
kiel "familioj" (家; jiā), "sektoj" (派; pài) aŭ "skoloj" (門; mén) de luktartoj.
Ekzemploj de tiaj trajtoj estas fizikaj ekzercoj kiuj inkludasn bestimitadon, aŭ
trejnmetodoj inspiritaj de ĉinaj filozofioj, religioj kaj legendoj.

Luna kalendaro, alinome agrikultura kalendaro, estas uzata populare en Ĉinio. Ĝi
reflektas ŝangon de sezono per 24 Sunaj Periodoj. Ankaŭ Tibeta kalendaro kaj
Islama kalendaro.



https://eo.wikipedia.org/wiki/Vagino

Vagino estas parto de femalaj seksaj organoj ĉe placentuloj kaj marsupiuloj. Tio
estas dukto kondukanta de utero al la surfaco de la korpo de la femalo.

La vagino estas dukta elasta kanalo el muskoloj, longa proksimume 10 cm kaj
larĝa proksimume 2,5 cm. Ĝi kunigas vulvon ekstere kun utera cerviko interne. Ĝi
finas per utera volbo. La utera cerviko elstaras en la vaginon de supre. Kiam la
virino staras rekte, la vagino celas supren malantaŭen. Kun la utero ĝi havas
angulon proksimume 45°. La uter-enirejo estas en malantaŭa ekstremaĵo de la
vulvo, malantaŭ elfluejo de la uretro. Super la vagino estas monteto de Venuso.
La interno de la vagino estas kutime rozkolora kiel ĉiuj mukozaĵoj de mamuloj.

Nocion vagino oni ofte uzas por vulvo, sed tiu ĉi nomo estas neĝusta, ĉar la
vagino nur komenciĝas en la vulvo. Tio estas simila interrilato kvazaŭ buŝon oni
nomus gorĝo.

La longeco, la larĝeco kaj la formo de la vagino povas tre ŝanĝiĝi. Normale la
vagino estas malfermita, ĝiaj muroj tuŝas unu la alian. Dum koito ĝi kapablas
plilongiĝi kaj plilarĝiĝi, nome dufoje aŭ trifoje. Plej multe ĝi plilarĝiĝos dum
nasko, nome tiel, por ke povu trairi tra ĝi la kapeto de novnaskito.

Lubrikadon (ŝmiradon) certigas glandoj proksime de la vagina aperturo kaj la
utera cerviko. La muroj de la vagino mem ne enhavas glandojn, sed mukozaĵo
penetras tra ili. La mukozaĵo povas esti blanka aŭ flava, maldensa aŭ densa.

La vagino servas dum seksa kuniĝo kiel aldona organo al maskla peniso. La peniso
enpenetras en ĝin.

La vagino en la proksimeco de la vagina aperturo enhavas grandan kvanton de
nervaj finaĵoj. Dank‘ al ili la virino koitante sentas sin agrable. Kelkaj
virinoj havas en la vagino tre senteman erotogenan zonon, kiu nomiĝas G punkto.
Ties iritado povas gvidi al tre intensiva orgasmo.

Dum la nasko eliĝas tra la vagino en la mondon la feto. Ĉar la kapeto de la feto
estas dum la nasko jam tre granda, la nasko prezentas por la vagino
eksterordinaran streson. Sed la vagino de plimulto da virinoj „trasuferos“ la
naskon sen pli granda difektiĝo kaj la vagino revenos en preskaŭ originan
staton.

Dum la menstruo foriras tra la vagino la menstrua sango. Por ke la sango ne
elfluu el la vulvo de virino, kelkaj virinoj enmetas en la tempo de menstruo en
la vaginon tamponon.



https://eo.wikipedia.org/wiki/Unua_mondmilito

La Unua Mondmilito (1914–1918) estis la unua milito, en kiu implikiĝis nacioj,
kiuj etendiĝis trans pli ol duono de la terglobo, tial mondmilito. La milito
estis inter la Alianco (Britio, Francio, Italio, Rusio kaj Usono), kies bazo
estis la Triopa Entento, kaj la Centraj Potencoj, ankaŭ misnomataj Centraj
Imperioj (Germanio, Aŭstrio-Hungario, la Otomana Imperio kaj Bulgario).

Oni kutime nomis ĝin La Granda Milito (aŭ iafoje en la angla La milito por fini
ĉiujn militojn), ĝis la komenco de la Dua mondmilito, kvankam la esprimo
mondmilito estis lanĉita jam en 1920.

Iuj kleruloj rigardas la unuan mondmiliton kiel la unuan fazon de (nova) 30-jara
milito, kiu daŭris de 1914 ĝis 1945.

Inter la plej potencaj landoj de Eŭropo jam tra longa periodo antaŭ la milito
pliakriĝadis la intereskonfliktoj. Ilia ĉefa ekonomia kaŭzo estis la neegala
evoluo de la kapitalismo en tiuj landoj. Ekzemple en Britio la moderna ekonomio
evoluis jam frue kaj povis ekregi grandan parton de la mondaj merkatoj kaj
krudaj materialoj. Kontraste la germana ekonomio sekvis malfrue sed tre dinamike
en tempo kiam la "kolonia kuko" estis jam preskaŭ komplete dividita inter Britio
kaj Francio. Politike formiĝis du diplomatiaj-militaj kontrakto-sistemoj, kiuj
pli kaj pli evoluis je antagonismaj blokoj. Dum okazis la ĝis tiam plej enorma
armado kaj floris naciismo, samtempe malkreskis la preteco solvi
intereskonfliktojn pace.

Ekzistis kompleksa situacio inter la ĉefe monarkiaj landoj kaj imperioj en
Eŭropo. Multaj el ĉi tiuj eŭropaj imperioj kaj landoj havis ankaŭ transmarajn
koloniojn. Laŭ la iniciato de Britio sub Benjamin Disraeli, eĉ la iam heziteme
imperiisma Otto von Bismarck finfine konstatis la valoron de kolonioj por
sekurigi (laŭ liaj vortoj) "novajn merkatojn por germana industrio, la
ekspansion de komerco, kaj novan kampon por germanaj agado, civilizo kaj
kapitalo".

La absolutismaj Centraj Potencoj, gvidataj de nove unuigita, dinamike
industriiĝanta Germana Imperio, kun ekspansianta mararmeo, kiu duobliĝis laŭ
grando inter la Franca-Prusa Milito kaj la Granda Milito, estis strategiaj
minacoj al la merkatoj kaj sekureco de la pli establitaj Aliancaj Potencoj kaj
Rusio.

La kora akordo estis neformala konsento inter Britio kaj Francio planita por
malrapidigi la germanan ekspansion. Kune kun la franca-rusa alianco, ĝi servis
komunan geopolitikan intereson. Francio kaj Britio estis do devigitaj fini sian
jarcent-daŭran malamikecon. Britaj politikistoj timis la eblecon de ankoraŭ unu
germana milita venko kiel en la Franca-Prusa Milito, el kiu racie povus rezulti
germana preno de la transmaraj kolonioj de Francio, iel malo de la efektiva
rezulto de la Granda Milito, post kiu Britio okupis la plejparton de la germanaj
kaj otomanaj kolonioj kiel "protektoratojn". Ĉi tiu ebleco estis speciale timiga
konsiderante, ke la francaj kolonioj ĝenerale estis proksimaj al la britaj;
Niĝerio, ekzemple, estis ĉirkaŭata de franca teritorio, Hindio estis proksima al
Franca Hindoĉinio, ktp.

Post la morto de la germana imperiestro Vilhelmo la 1-a en 1888, lia filo,
Frederiko (aŭ Friedrich) la 3-a heredis la kronon de Prusio kaj la tronon de la
Germana Imperio. Mallonge post kiam li sukcedis al la trono, li mortis pro
kancero de la laringo, kaj sukcedis lin lia filo Vilhelmo la 2-a. Malbonega
diplomato kaj pli malbona politikisto, Vilhelmo ĉefe malhelpis al la provoj de
la maljuniĝanta Kanceliero Bismarck konservi la diplomatian potenco-ekvilibron
kiu tenis Francion izolita. Ankaŭ li malhelpis al la enlanda realpolitiko de
Bismarck, kiu tenis konservativajn partiojn en relativa potenco en la Reichstag.
Post la elektoj de 1890, en kiuj la centraj kaj maldekstraj partioj faris
grandajn gajnojn, parte pro la malŝato de tio, ke la imperiestro havis la saman
Kancelieron kiu gvidis lian avon dum la plejparto de lia kariero, Bismarck devis
demisii. Li mortis post ok jaroj kaj, feliĉe por li, antaŭ ol li povus spekti
Vilhelmon la 2-an detrui la diplomatiajn kaj militajn gajnojn, kiujn li atingis.

Strategia konkurenco inter la Brita kaj Germana Imperioj post la emeritiĝo de
Bismarck pliintensigis la klopodon fortikigi la ekzistantajn influsferojn kaj
preni novajn koloniojn. Ekzemploj de ĉi tiuj konfliktoj inkluzivas la Marokan
Krizon de 1905 kaj la Krizon de Tanĝero. Ĉi tiuj konfliktoj komenciĝis, kiam
Vilhelmo agnoskis la marokan sendenpendecon de Francio, la nova strategia
partnero de Britio. Dum la Dua Maroka Krizo, la Germana Imperio sendis sian
mararmeon al Maroko, ree provante la necertan Anglan-Francan Ententon.

La specifa disfalo de la alianca sistemo, kiu tenis la Germanion de Bismarck
ĉefa, estas preskaŭ tute kaŭzita de Vilhelmo la 2-a. Rusio eniris defendan
akordon kun la Germana Imperio dum la tempo de Bismarck. Wilhelm rifuzis
renovigi ĝin pro necertaj kialoj. Kiam Britio—kiu estis izolismema, kontenta
regi sian transmaran imperion, kaj ĝenerale la oceanojn—eliris el sia izoliteco,
ĝi unue penis alianciĝi kun la Germana Imperio. Oni notu, ke la britaj monarkoj
estis de la Domo de Hanovro, kiu estis parenca aŭ intergeedza kun multaj
germanaj noblaj domoj, inkluzive Hohenzollern, la regantoj de la Germana
Imperio. Plie, Vilhelmo la 2-a, nepo de la reĝino Viktoria estis, do, nevo de
ŝia filo, la reĝo Eduardo la 7-a. Ne profitante de tiuj ligoj, Vilhelmo ofendis
sian onklon, kiu poste alportis sian helpon al la faro de la angla-franca
Entento, li mallaŭdis la "malestimindan etan armeon" de Britio, malakceptis
ilian oferton, kaj komencis sencelan mararmean armilkonkurson. Wilhelm tiel
gajnis la malamikecon de du el la grandaj potencoj de Eŭropo, kiuj alianciĝis,
kiel oni vidos, kun la tria kaj plej venena, kvankam plej malforta, malamiko de
Germanio: Francio.

Je la komenco de la 20-a jarcento estis en Eŭropo delikata potenco-ekvilibro,
kiun sapeis aro da eventoj:

La regionaj sekurecaj koncernoj de Aŭstrio kreskis kun la preskaŭ-duobligo de la
teritorio de la najbara Serbio kiel rezulto de la balkanaj militoj de 1912-1913.
Post la sarajeva murdo, la Aŭstra-Hungara Imperio, agante ĉefe sub la influo de
la Ministro por Eksterlandaj Aferoj Leopold von Berchtold, sendis efektive
neplenumeblan ultimaton enhavantan dek kvin postulojn al Serbio la 23-an de
julio 1914, akceptenda ĝis post 48 horoj. Serbio konsentis al ĉiuj krom unu el
la postuloj. La Aŭstra-Hungara Imperio tamen rompis diplomatiajn rilatojn (25-a
de julio) kaj deklaris militon (28-a de julio) per telegramo al la serba
registaro.

La rusa registaro, kiu vidis sin kiel garantianton de serba sendependenco,
mobilizis sian armeon la 30-an de julio. Tion ordonis Nikolao la 2-a de Rusio,
kiun premis lia militista stabo. Tio sekvis rompon en gravega telegrama
komunikado inter Nikolao kaj Vilhelmo. La Germana Imperio, alianco laŭ traktato
kun la Aŭstra-Hungara Imperio, postulis ke Rusio retiru siajn fortojn (31-a de
julio), sed la rusa registaro persistis, ĉar malmobilizo malebligus al ĝi
reaktivigi ĝian militan planon dum mallonga periodo. La Germana Imperio deklaris
militon kontraŭ Rusio (1-a de aŭgusto) kaj, post du tagoj, kontraŭ ties
aliancano Francio.

La okazo por komenci la militon, certe ne ĝia kaŭzo, estis la murdo de la
Aŭstra-Hungara tronheredulo Franz Ferdinand, Arkiduko de Aŭstrio, kaj lia
morganata edzino Sophia la 28-an de junio 1914 en Sarajevo (Bosnio) fare de la
bosni-serba studento Gavrilo Princip, serbi-favora naciisto.

La deklaro de milito de Britio kontraŭ la Germana Imperio (4-a de aŭgusto) estis
oficiale la rezulto ne de ĝiaj komprenoj kun Francio kaj Rusio (formale Britio
ne estis alianco de ambaŭ potencoj), sed de la germana invado de Belgio, kies
sendependecon Britio garantiis subteni en 1839, kaj kiu staris en la vojo de la
planita germana itinero por la invado de la alianco de Rusio, Francio.

La plano de la Germana Imperio (nome la plano de Schlieffen) por trakti la
francan-rusan aliancon estis elvenki Francion kaj tiam turni sin al la pli
malrapide mobiliziĝanta rusa armeo. La germana plano inkluzivis postuli
liberpasadon trans Belgio kaj Luksemburgo. Kiam oni malpermesis tion, Germanio
invadis, kaj rapide okupis Luksemburgon sed renkontis reziston antaŭ la
fortresoj de la belga urbo Liège. Britio sendis armeon al Francio, kiu
antaŭeniris en Belgion.

La malfruoj kaŭzitaj de la rezisto de la belgaj, francaj, kaj britaj fortoj kaj
la neatendite rapida mobilizo de la rusoj malhelpis la germanajn planojn. Rusio
atakis en Orienta Prusio, kio deturnis germanajn fortojn kiuj estis planitaj por
la okcidenta fronto, kio ebligis al la francaj kaj britaj fortoj halti la
germanan antaŭeniro al Parizo ĉe la unua batalo de la Marno (septembro 1914) dum
la Centraj Potencoj (la Germana kaj Aŭstra-Hungara Imperio) estis devigitaj
militi ĉe du frontoj.

La Otomana Imperio aliĝis al la centraj potencoj en oktobro ĝis novembro 1914,
minacante la kaŭkaziajn teritoriojn de Rusio kaj la komunikadon de Britio kun
Hindio kaj la oriento per la Kanalo Sueza. Brita agado malfermis alian fronton
en la sudo per la kampanjoj de Gallipoli (1915) kaj Mezopotamio; unue la turkoj
sukcesis elpeli la malamikan invadon. Sed en Mezopotamio, post la katastrofa
Sieĝo de Kut, la britoj reorganizis sin kaj kaptis Bagdadon en marto 1917. Pli
okcidente en Egiptio, unuaj britaj malsukcesoj estis superitaj, kiam Jerusalemo
estis kaptita en decembro 1917 kaj la Egipta Ekspedicia Brigado sub Edmund
Allenby antaŭeniris kaj rompis la otomanajn fortojn ĉe la Batalo de Megido.

Italio, ĝis nun teorie aliancano de la Germana kaj Aŭstra-Hungara Imperioj sed
kun propraj planoj kontraŭ aŭstria teritorio en Sudtirolo, Istria kaj Dalmatio,
aliĝis al la Aliancanoj en majo 1915, deklarante militon kontraŭ Germanio post
dek kvin monatoj. Caporetto (oktobro 1917) provizore eliminis Italion kiel
grandan minacon.

Post forpelo de tri aŭstriaj invadoj en aŭgusto-decembro 1914, Serbio falis al
kuna germana, aŭstria, kaj bulgara invado en oktobro 1915. Serbiaj soldatoj
eldaŭradis en Albanio kaj Grekio, kie franca-brita forto alteriĝis por oferti
helpon kaj premi la grekan registaron, ke ĝi eniru en militon kontraŭ la Centraj
Potencoj.

La percepto de milito en 1914 estis preskaŭ romantika, kaj multaj homoj salutis
ĝian deklaron kun granda entuziasmo. La ofta vidpunkto estis ke ĝi estos
mallonga milito de manovrado kun kelkaj akraj agadoj (por "lernigi al la
malamiko lecionon") kaj finiĝos per venka eniro en la ĉefurbon (la malamikan
ĉefurbon, kompreneble) kaj de tie hejmen por venka parado kaj reen al la
"normala" vivo. Estis iuj pesimistoj (kiel Lordo Kitchener), kiuj antaŭdiris ke
la milito estos longa, sed "ĉiuj sciis" ke la Milito "finiĝos ĝis Kristnasko".

Post ilia komenca sukceso ĉe la Marno, la fortoj de Germanio kaj de la Entento
komencis serion da preterflankaj manovroj por provi devigi la alian retiriĝi, en
la tiel nomata Konkurenco al la Maro en la Okcidenta Fronto. Francio kaj Britio
rapide trovis sin frontitaj de tranĉeaj germanaj pozicioj de Loreno ĝis la
flandra marbordo de Belgio. La flankoj prenis fiksitajn poziciojn; la francoj
kaj la britoj estis la atakantoj kaj la germanoj estis la defendantoj. Unu
konsekvenco de tio estis, ke la germanaj tranĉeoj estis multe pli bone
konstruitaj ol tiuj de ilia malamiko; la anglaj-francaj tranĉeoj estis nur
'provizoraj' antaŭ ol iliaj fortoj transrompos trans la germanajn defendojn.
Neniu el la flankoj montriĝis kapabla doni decidan frapon dum la venontaj kvar
jaroj, kvankam longedaŭra germana agado ĉe Verdun (1916) puŝis la francan armeon
preskaŭ ĝis disfalo ĉar amasa dizerto sapeis la frontan linion.

Ĉirkaŭ 800 000 soldatoj de Britio kaj la Brita imperio estis ĉe la okcidenta
fronto dum ĉiu specifa punkto, ĉiuj el 1 000 batalionoj okupis sektoron de la
linio de Belgio ĝis la Orne (rivero en Loreno, kiu alfluas la Mozelon) kaj uzis
monatdaŭran kvar-stadian sistemon, krom se okazadis ofensivo. La fronto enhavis
pli ol 9 600 kilometrojn da tranĉeoj. Ĉiu bataliono tenis sian sektoron dum
proksimume semajno antaŭ ol iri reen al la subtenlinioj kaj tiam al la
rezervlinioj antaŭ semajno eksterlinia, ofte en la regiono de Poperinge aŭ
Amiens.

Kaj la batalo ĉe la Sommo kaj tiu de Passendale ankaŭ ĉe la okcidenta fronto
rezultigis enorman vivperdon ĉe ambaŭ flankoj, sed minimuman antaŭeniron en la
milito. Kvankam la britoj perdis grandegan kvanton da homoj pro daŭra hajlo de
maŝin-pafado en la unua tago de la batalo de la Sommo, ili ja sukcesis gajni iom
da grundo.

Eĉ ne unue ruiniganta aro da novaj armiloj atingis la necesan venkon: venengaso
(unue uzita de la germanoj kontraŭ rusaj soldatoj sen multe da sukceso en la
batalo de Bolimow la 1-an de januaro 1915. Pli konata kaj ofte citita kiel la
unua uzo estas atako sur kanadaj soldatoj ĉe Ypres la 22-an de aprilo 1915),
likva fajro enkondukita de la germanoj ĉe Hooge la 30-an de julio 1915, kaj
kirasitaj tankoj (unue uzataj de la britoj ĉe la Sommo la 15-an de septembro
1916) ĉiuj komence kaŭzis panikon inter la malamiko, sed ne sukcesis atingi
daŭran transrompon.

Milita aviado atingis rapidan antaŭeniron, de la disvolvo de (komence
primitivaj) antaŭen-pafantaj aeraj maŝin-pafiloj fare de la germana aerforto en
la aŭtuno de 1915 ĝis la alsendo de bombaviadiloj kontraŭ Londono (julio 1917);
eĉ pli dramate, almenaŭ por Britio, estis la uzo de la germanaj submarŝipoj
(germane: U-Boot) kontraŭ alianca komerca ŝipado en malpermesitaj akvoj ekde
februaro 1915. La decido de Germanio forigi limigojn de la submara agado (1-a de
februaro 1917) spronis Usonon partopreni en la milito ĉe la flanko de la
Aliancanoj (6-a de aprilo). La sinkigo de la pasaĝerŝipo Lusitania, kiu surhavis
ankaŭ militvarojn, estis speciale pridisputata "trafo" por la submarŝipoj.

La rusaj komencaj planoj por milito postulis la samtempan invadon de aŭstria
Galicio kaj germana Orienta Prusio. Kvankam la komenca antaŭeniro de Rusio en
Galicion estis plejparte sukcesa, oni forpuŝi ilin de Orienta Prusio per la
venkoj de germanaj generaloj Paul von Hindenburg kaj Erich Ludendorff ĉe la
Batalo de Tannenberg kaj la Batalo de la Masuriaj Lagoj en aŭgusto kaj septembro
1914. La malpli disvolvita ekonomia kaj milita organizo de Rusio baldaŭ
montriĝis malegala al la kuna potenco de la Germana kaj Aŭstra-Hungara Imperioj.
Frue en 1915 la rusoj estis forpelitaj for de Galicio, kaj en majo la Centraj
Potencoj atingis rimarkindan transrompon ĉe la sudaj limoj de Pollando, kaptante
Varsovion la 5-an de aŭgusto kaj devigante la rusojn retiriĝi el la tuto de
Pollando.

Malŝato kun la militkonduko de la rusa registaro kreskis malgraŭ la sukceso de
la ofensivo de Brusilov en junio 1916 en orienta Galicio kontraŭ la aŭstrianoj,
kiam la rusa sukceso estis sapeita de la malvolonto de aliaj generaloj dediĉi
iliajn fortojn por subteno de la venka sektorkomandanto. La bonŝanco de la
aliancanoj revigliĝis nur provizore kun la eniro de Rumanio en la militon la
27-an de aŭgusto: Germanaj fortoj venis por helpi batalantajn aŭstriajn unuojn
en Transilvanio, kaj Bukareŝto falis al la Centraj Potencoj la 6-an de decembro.
Intertempe, interna malkvieto kreskis en Rusio, dum la Caro restis
eksterkontakta ĉe la fronto, dum la pli kaj pli senkompetenta regado de la
Imperiestrino tiris protestojn de ĉiuj partoj de la rusa politika vivo, kaj
rezultigis la murdon de Rasputin, la preferato de Aleksandra, fare de
konservativaj nobeloj en decembro 1916.

En marto 1917, manifestacioj en Sankt-Peterburgo apogeis en la abdiko de Caro
Nikolao la 2-a kaj la nomumado de malforta centrisma provizora registaro de
Kerenskij, kiu dividis la potencon kun la socialistoj de la Soveto de
Petrogrado. Ĉi tiu divido de potenco kondukis al konfuzo kaj ĥaoso, kaj ĉe la
fronto kaj hejme, kaj la armeo fariĝis pli kaj pli malkapabla efike rezisti la
germanojn. Intertempe, la milito, kaj la registaro, fariĝis pli kaj pli
malpopularaj, kaj la malkontento estis strategie uzita de la bolŝevisma partio,
gvidata de Vladimir Iljiĉ ULJANOV "Lenin", ekzilinto veturigita el Svisio al
Rusio fare de Germanio, por gajni potencon. La venko de la bolŝevistoj en
novembro estis tuj sekvata de armistico kaj negocoj kun la germanoj. Komence, la
bolŝevistoj rifuzis konsenti al la severaj germanaj postuloj, sed kiam la
germanoj rekomencis la militon kaj marŝis senpune tra Ukrainio, la nova
registaro konsentis al la Traktato de Brest-Litovsk la 3-an de marto 1918, kiu
eligis Rusion el la milito kaj cedis vastajn teritoriojn en la oriento—inkluzive
Finnlandon, la baltajn provincojn, Pollandon, kaj Ukrainion—al la Centraj
Potencoj.

Frue en 1917 Germanio rekomencis sian politikon de senlima submara militado.
Tio, kune kun publika indigno pro la Telegramo de Zimmermann, kondukis al fina
rompo de rilatoj inter Usono kaj la Centraj Potencoj. Prezidento Woodrow Wilson
tiam petis, ke la Usona Kongreso deklaru militon. Tion oni faris la 6-an de
aprilo 1917. (Nur unu kongresano, Jeannette Rankin de Montano, voĉdonis kontraŭ
la milito).

La Usona Armeo kaj la Usona Nacia Gvardio antaŭe mobiliziĝis en 1916 por ĉasi la
meksikan "banditon" Pancho Villa, kio helpis plirapidigi la mobilizon. La usona
mararmeo sukcesis sendi batalŝipan grupon al Scapa Flow por aliĝi al la brita
Granda Floto, kaj kelkajn destrojerojn al Queenstown, Irlando (nuntempe Cobh),
por helpi gardi konvojojn. Tamen, pasis iom da tempo antaŭ ol la usonaj fortoj
sukcesis kontribui signifan hompovon al la okcidenta kaj itala frontoj.

La britoj kaj francoj insistis, ke Usono emfazu sendi infanterion por refortigi
la linion. Dum la milito mankis al la usonaj fortoj propraj artileriaj, aviadaj,
kaj inĝenieraj unuoj. Tamen generalo John Pershing, komandanto de la Usona
Ekspedicia Brigado, rezistis disrompon de usonaj unuoj por uzi ilin kiel
plifortikigon por britaj kaj francaj unuoj, kiel la Aliancanoj sugestis.

La eniro de Usono en la militon la pasintan jaron faris la finfinan alvenon de
usonaj soldatoj certa, dum la eltiro de Rusio kaj la itala katastrofo ĉe
Caporetto ebligis la transigon de germanaj soldatoj al la Okcidenta Fronto. Kvar
sinsekvaj germanaj ofensivoj sekvis, kaj tiu de la 27-a de majo donis atingojn
antaŭ Parizo kompareblajn al la unua antaŭeniro.

La 21-an de marto 1918 Germanio lanĉis gravan ofensivon, "Operacio Michael",
kontraŭ la britaj kaj konfederaciaj fortoj. La germana armeo disvolvis novajn
taktikojn kun sturmantoj, infanterio trejnita laŭ la taktikoj de Hutier (laŭ
Oskar von Hutier) por infiltri kaj preni tranĉeojn.

La Aliancanoj reagis per nomumado de franca Feldmarŝalo Ferdinand Foch por
kunordigi la tuton de la alianca agado en Francio, kaj tiam generalisimo de ĉiuj
aliancaj fortoj ĉie.

La germana ofensivo antaŭeniris 60 km kaj tiel premis la britajn liniojn, ke la
komandanto de la Brita Ekspedicia Forto Feldmarŝalo Kavaliro Douglas Haig,
eligis Ĝeneralan Ordonon la 11-an de aprilo dirante, "Kun niaj dorsoj al la
muroj kaj kredante je la justeco de nia kaŭzo, ĉiu el ni devas batali ĝis la
fino." Tamen, ĝis tiam, la germana ofensivo paneis pro loĝistikaj problemoj.
Kontraŭatakoj de kanadaj fortoj kaj fortoj de ANZAC puŝis la gemanojn reen.

La Usona Ekspedicia Forto, sub Generalo John Pershing, eniris la batalliniojn en
gravaj nombroj en aprilo 1918. Je la Batalo de Belleau Wood, de la 1-a de junio
ĝis la 30-a de junio 1918, la Dua Divizio, inkluzive la Usonan Marinfanterion,
helpis en la elpelo de la germana ofensivo minancanta Parizon.

La 18-an de julio 1918, ĉe la Batalo de Chateau-Thierry, francaj kaj usonaj
fortoj ekofensivis.

La brita armeo, uzante grandan nombron da tankoj, atakis ĉe Amiens la 8-an de
aŭgusto, kaŭzante tian surprizon kaj konfuzon, ke la germana ĉefkomandoro,
Generalo Ludendorff, diris, ke tio estis "la plej nigra tago de la germana
armeo".

La 16-an de septembro la Unua Usona Armeo, kiu lastatempe estis organizita el la
Usona Ekspedicia Brigado, eliminis la elstaraĵon de Saint-Mihiel, kiun la
germanoj antaŭe okupis ekde 1914. Ĉi tiu elstaraĵo minacis la fervojan linion
Parizo-Nancy. Al usonaj fortoj mankis artileria subteno, kiun provizis la
francoj kaj la britoj. Tio ankaŭ estis la unua uzo de la Usona Tanka Korpuso,
gvidata de vic-kolonelo George Patton. Post kvar tagoj, la elstaraĵo estis
elpelita.

La 26-an de septembro usonaj fortoj komencis la Ofensivon de Meuse-Argonne, kiu
daŭris ĝis la fino de la milito. Ŝlosila germana observadposteno ĉe Monteto 305
en Montfaucon d'Argonne estis kaptita la 27-an de septembro. Proksimume 18 000
usonanoj falis dum ĉi tiu ofensivo. Ĉi tio estis la unua ofensivo kondukita de
Usono kiel sendependa armeo. La ĝenerala puŝo de Generalo Pershing estis la
rivero Rejno, kiun li atendis transrompi frue en 1919.

La 24-an de oktobro, la itala armeo, kun tre limigita usona helpo, komencis la
ofensivon de Vittorio Veneto kontraŭ la Aŭstra-Hungara Imperio, kiu daŭris ĝis
la 4-a de novembro.

Germanio petis batalhalton la 3-an de oktobro 1918, sekvata de Aŭstrio-Hungario
la 8-an de novembro 1918. La batalado finiĝis per armistico konsentita la 11-an
de novembro 1918 en la arbaro de Rethondes, apud Compiègne. Tiu armistico estis
subskribita en restoraci-vagono tiel nomata la vagono de la armistico.

Kiam Vilhelmo la 2-a ordonis al la Germana Altmara Floto, ke ĝi eliru por ataki
la aliancajn mararmeojn, ili ribelis ĉe Wilhelmshaven ekde la 29-a de oktobro
1918. La imperiestro fuĝis al Nederlando, kiu donis al li politikan azilon. La
9-an de novembro, la Respubliko estis proklamita, signante la finon de la
Germana Imperio de 1871. Vidu Respubliko de Weimar por detaloj.

La venkintoj estis konvinkitaj, ke la venkitoj estis kulpaj kaj devis pagegi pro
tio. Dekomence oni pensis ĉefe pri ekonomiaj punpagoj kaj perdoj teritoriaj. Pri
tiu temo renaskiĝis malnovaj konfliktoj, kiaj tiuj de Alzaco kaj Loreno,
Transilvanio, Trentino (inter Italio kaj Aŭstrio) ktp. Packonferenco komencis la
18an de januaro de 1919 en Parizo. Delegitoj de 27 venkintaj landoj pridiskutis
la punon por la venkitoj kaj la novan ordon de internaciaj rilatoj. Vere la
decidojn faris la kvar gravuloj: nome la franca Clemenceau, la brita Lloyd
George, la usona prezidento Wilson kaj la itala Orlando. Dekomence ĉiuj akceptis
la 14 punktojn proponitajn de Wilson, sed tuj aperis la diversaj interesoj ĉu de
la eŭropaj potencoj, ĉu de ties aliancanoj, ĉu de la novaj landoj ĵus elirintaj
el disigo de la imperioj: nome germana, aŭstri-hungara, rusa kaj turka. Krome la
venkitoj ne havis decidpovon: la heredaj ŝtatoj (respublikaj Germanio, Aŭstrio,
Hungario, Bulgario ktp.) de tiuj imperioj devis akcepti ĉion sen esti eĉ
konsultitaj. Tamen tiuj registaroj devos poste prezenti la decidojn antaŭ siaj
civitanoj.

La konsekvencoj de la milito estos longedaŭraj. La Traktato de Versailles de
junio 1919 oficiale finis la militon kontraŭ Germanio. La traktato postulis, ke
Germanio akceptu respondecon pro la komenco de la milito kaj pagu amasajn
reparaciojn. Ĝi enhavis klaŭzon, kiu kreis Ligon de Nacioj, internacia organizo,
kiu devas klopodi eviti novan militon. Tamen, la usona Senato neniam ratifikis
la traktaton, malgraŭ la kampanjo de Woodrow Wilson subteni la traktaton kaj
lian ideon por Ligo de Nacioj. Anstataŭe, Usono negocis apartan pacon kun
Germanio (aŭgusto 1921), kiu ne inkluzivis postulon aliĝi al la Ligo.

La Traktato de Saint-Germain-en-Laye (10a de septembro 1919) dispecigis la iaman
Aŭtri-hungaran Imperion, agnoskis sendependon de Pollando kaj Hungario, kreis
novajn ŝtatojn kiaj Ĉeĥoslovakio kaj posta Jugoslavio (ankaoraŭ laŭ alia
pranomo) kaj limigis Aŭstrion al nur kelkaj regionoj kun nure germanparolanta
populacio. La Traktato de Neuilly (27a de novembro 1919) fortranĉis teritoriojn
de la tiama ŝtato Bulgario. La Trianona traktato (4a de junio de 1920) forprenis
du trionojn de la tiama teritorio de Humgario, el kiuj kelkaj enhavis
nehungarojn sed aliaj enhavis gravajn hungarajn minoritatojn aŭ eĉ majoritatojn.
La Traktato de Sèvres (10a de aŭgusto) dispecigis la teritoriojn de la Otomana
Imperio, kiu ĉefe perdis porĉiame la arabajn teritoriojn, sed ankaŭ aliajn en
Kaŭkazo, okcidenta marbordo de Anatolio aŭ la markoloj; ĉiukaze la nova turka
nacia registaro rifuzis la traktaton de Sèvres, kaj post la greka-turka milito
oni subskribis novan kontrakton (Traktato de Lausanne). Kaze de novaj
konfliktoj, oni organizis referendumojn en diversaj teritorioj. Krome oni
forprenis koloniojn ĉefe de Germanio, kiujn prenis ĉefe Francio kaj Britio, kaj
aliajn teritoriojn de la Otomana Imperio, kiujn klopodis administri la Societo
de Nacioj.

La teritoriaj perdoj de Germanio estis ne tiom grandaj por Germanio sed ja ege
tiklaj, kion poste profitos la naziismo. Alzaco kaj Loreno (germanparolantaj
regionoj delonge francaj) revenis porĉiame al Francio. Iris al Belgio du
malgrandaj distriktoj. Posnanio kaj sektoro de orienta Pomeranio, nome pola
koridoro iris al la nova pola ŝtato, dum la tiama Dantzig (nuna Gdansk) iĝis
ŝtatubo iome dependa el Pollando. Aliaj teritorioj restis dependaj de
referendumoj, nome Saarland, kiun deziris Francio, Schleswig, kiun deziris
Danio, sudorienta Silesio, kie germanoj kaj poloj estis tute miksitaj, kaj
Klaipeda, kion postulis Litovio.

En Aŭstri-Hungario la perdoj estis pli ampleksaj. Ambaŭ landoj restis ene de
ties nunaj limoj. La resto estis distribuita inter "heredaj" ŝtatoj.
Ĉeĥoslovakio estis formita el Ĉeĥio, Slovakio kaj la karpata Rutenio.
Transilvanio kaj Bukovino iris al Rumanio, kiu duobligis sian teritorion.
Galicio iris al Pollando. Italio prenis, Tesinon, Istrion kaj kelkajn areojn de
Dalmatio. La resto de tiu regiono, Karniolo, Kroatio, Slavonio kaj
Bosnio-Hercegovino formis la Regnon de Serboj, Kroatoj kaj Slovenoj, kiu el 1929
estos Jugoslavio.

Bulgario perdis malmulte rilate al populacio, sed gravan ekonomian areon, nome
elirejo al maro for de la Nigra Maro ĉe Aleksandropolo, kiu iris al Grekio.
Turkio perdis la arabajn teritoriojn (Palestino, Transĵordanio kaj Irako al
Britio, Sirio kaj Libano al Francio), sed ankaŭ aliajn kun greka populacio ĉe la
markoloj (kiuj estis internaciigitaj) kaj parton de la anatolia okcidenta
marbordo (Smirno). Armenio teorie estis sendependigota, sed praktike la turka
realo kaj la soveta etendo malhelpis tion. Britoj, frandoj kaj italoj starigis
influareon ene de la iama imperio por elteni la mortantan reĝimon de Mehemet la
5-a.

La milito kaŭzis ĉirkaŭ 16 milionoj da mortoj, enorman ekomian detruon kaj semis
amason da konfliktoj inter diversaj popoloj, ŝtatoj kaj aliancoj, kiuj venos kaj
kaŭzos la disvastigon de naciismaj reĝimoj kaj de naziismo en Eŭropo kaj
komencon de la Dua Mondmilito. Malaperis la eŭropaj imperioj, nome la germana,
aŭstri-hungara kaj rusa, kaj komplikis eksterordinare la situacion en Orienta
Eŭropo, kie ja estis eksplodinta la milita konflikto, kvankam sekve de pli
ampleksa interesaro.

La kunigitaj interesoj de venkintoj kondukis al la kreo de la Societo de Nacioj,
kiel klopodo eviti militojn, sed plua insisto en la kulpo devenkitoj kaj
apartigo de kelkaj gravaj landoj, kiaj Sovetunio, kondukis al malprofito de tiu
klopodo. Same pactraktatoj klopodis definitivigi la staton dum la fino de la
milito. Eĉ kiam jam estis certigita la nova situacio, ankoraŭ novaj traktatoj
klopodis ĝis datigi la rezulton por eviti novajn konfliktojn, kiaj okazis kun la
Traktato de Laŭzano aŭ la Traktato de Lokarno, ambaŭ en Svisio, sideja lando de
la Ligo de Nacioj.

Teorie la milito finis, sed praktike komencis plulongigo de ĝi pere de multaj
konfliktoj, el kiuj la plej granda estis tiu de la Rusa enlanda milito, kie
batalis unuflanke la Ruĝa Armeo kaj aliflanke blankaj generaloj caristaj,
naciistoj ĉu polaj ĉu ukrainoj aŭ kaŭkaziaj, germanbaltanoj kaj eĉ intervenaj
armeoj de Usono, Japanio, Francio aŭ Britio. La rezulto estas, ke Rusio iĝis
Sovetunio kun rekuperitaj teritorioj okcidentaj kaj kaŭkaziaj. Tiele en multaj
lokoj la realo de la novaj militoj malpravis la decidojn de la pactraktaoj
deciditaj de la venkintoj en la Unua Mondmilito. Nome pri Rusio, sed ĉefe ankaŭ
pri Turkio, kiu rekuperis teritoriojn dekomence donitaj al Grekio, aŭ la
alprenon de Rijeko (tiam Fiume) fare de Italio.

Tiu ĉi milito, kiel ĉiuj el ili, montris la teruran katastrofon kiu estas milito
kun mortamaso, detruoj, vunditoj, malsano, malsatego, devigaj translokiĝoj,
amastrompado ktp. Stultaj (kaj amasmurdaj) militistoj estis laŭdegitaj. Kaj ties
fino montris ankaŭ ke ne eblas estonteco sen militoj. Nur parto de la
ekstremmaldekstraj sektoroj (anarkiistoj kaj komunistoj) kontraŭstaris la
militon. Parto de socialistoj ne. Kaj certe la alta burĝaro kaj la aristokrataro
(fidela al sia tradicio) tute ne. En tiu nova panoramo de la historio de la
homaro rimarkindas apero de multaj teknikaj novaĵoj, el kiuj kelkaj havis
profitan sekvon, sed plej parto nur kontribuadon al amasmortigado.

Kurioze la altaj militestroj kutime kontraŭstaris la inventojn, ĉar ili
alkutimiĝis mortigi malamikojn nur laŭ malnovaj teknikoj. Tiele estis plue uzata
la armilaro de la 19a jarcento: ripetfusiloj, duonaŭtomataj pistoloj, grenadoj,
kanonoj, kirasŝipoj, kaj rapidaj militboatoj. Alia materialo, jam konita
ĝeneraliĝis, kiaj aŭtoj, kamionoj kaj motorcikloj. Dume kavalerio ekperdis
gravon kaj aviado atingis pinton (ĉasaviadiloj, bombadaviadiloj, hidroplanoj
ktp., kaj zepelino malaperis. Disvastiĝegis mitraletoj kaj submarŝipoj, kun
torpedoj kaj destrojeroj. Oni inventis kaj produktis ĉian klason de eksplodaĵoj
kaj kiel reago al tio oni antaŭeniris la teknikojn de fortikaĵoj: liftoj,
kupoloj, spiriloj ktp. Flamĵetiloj kaj tankoj estis la stelproduktoj de la
epoko, kune kun la uzado de diversaj gasoj kaj kiel reago gasmaskoj. Tamen
ankoraŭ ne paeris la biologia milito.

Estis plue uzata la bajoneto, utila en la milito de tranĉeoj, kaj la stala
kasko, kiu evitis ĉirkaŭ 30 al 40 % de mortoj: malaperis tekstilaj ĉapoj kaj
malefikaj germanaj kaskoj pun pinta pinĉilo. Kun bajoneto aliaj malnovaj
armiloj, montriĝis efikaj en tiutipa milito, kiaj gumaj klaboj por finmortigi
vunditojn aŭ gastuŝitoj. Modernaj inventoj kiaj elektro kaj radiotelegrafo estis
amase uzataj. Aliaj inventoj estis disvolvigitaj, sed ankoraŭ ne atingis
ĝeneralan aplikadon, kiaj etendaj observiloj, la radiumo, la uranio, elektra
sabro, multituba kanono ktp. Ankaŭ la kemio ege antaŭeniris por anstataŭi
krudajn materialojn, en la tereno de nafto, pulvo ktp.

La tradiciaj rimarkindaj uniformoj estis anstataŭataj de aliaj malhelaj tute
nerimarkindaj kaj aperis uniformoj por kamuflo. Tute malaperis plumaroj kaj
brodogalonoj. Oni uzis ne nur tradiciajn mulojn kaj ĉevalojn kiel ŝarĝobestoj
sed ankaŭ kamelojn en Mezoriento, hundojn kaj amase eĉ leterkolombojn. Sanservoj
ampleksiĝis kaj krom la normala progreso de medicino, disvolviĝis surloka
kuracado, rapida kolektado de vunditoj danke al telefono, eĉ simplaj soldatoj
portis materialon por unua flegado. Progresi kirurgio kaj protezado. En tiu
tereno virinoj partoprenis eĉ ĉe la fronto mem, sed ankaŭ militis en civilaj
servoj, kiel spionoj kaj eĉ estis kelkaj armitaj virinrotoj.

La diversaj nombroj dependas el la fontoj kaj konsideroj pri kiuj mortintoj
(vunditoj, forpelitoj ktp) rilatas rekte al la milito aŭ ne. Ĝenerale oni
konsideras, ke dum lukto mortis naŭ milionoj (po ses mil ĉiutage), kio estas
multege pli ol antaŭaj militoj. Ekzemple oni konparu kun la Napoleonaj Militoj
en kiuj mortis ĉirkaŭ du milionoj da personoj laŭlonge de 25 jaroj! Terure estas
konsideri, ke mortis, krom luktintoj ĉirkaŭ 12 milionoj da civiluloj konsekvence
de la milito: genocidoj, malsatego, bombadoj, ŝipvrakoj, amasaj elpeladoj,
epidemioj...

Ĉar ekde la printempo de 1918 etendiĝis kaj tra Eŭropo kaj transoceane la nomita
hispana gripo. En Berlino, Vieno aŭ Parizo estis miloj da viktimoj. En Londono
la gazetaro informis, ke en oktobro jam estis mortintaj 2,225, tio estas pli ol
dummilite sub bombado. Totale oni parolas pri pli ol 40 milionoj da mortintoj:
ĉirkaŭ 15 milionoj en Hindio,3 % el la total apopulacio en Madagaskaro, en
Italio ĉirkaŭ 400,000; en Hispanio ĉirkaŭ 300,000.

Du malnovaj imperioj, nome la turka kaj la aŭstri-hungara disiĝis kaj ŝanĝis al
respublikaj reĝimoj. El tio aperis novaj landoj: Aŭstrio, Hungario,
Ĉeĥoslovakio, Jugoslavio, Irako, Sirio, Ĵordanio, ktp. El tio sekvis ke kelkaj
mondoregionaj problemoj restis kaj ties komplikoj pluis ĝis fino de la 20a
jarcento (kaze de Jugoslavio) aŭ eĉ ĝis nun (kaze de Palestino kaj la tuta
jud-araba problemaro). La rusa cara imperio iĝis komunisma reĝimo, el kio sekvis
granda parto de la tuta historio de la 20a jarcento, granda parto de la Dua
Mondmilito kaj la nomita Malvarma Milito por ties dua duono. La Germana Imperio
iĝis rspubliko kaj poste evoluis al naziisma reĝimo kaj estis ĉefa kaŭzo de la
Dua Mondmilito. La regno de Italio ŝanĝis el demokratio al faŝismo. La plej
britigitaj kolonioj de Britio ricevis ioman praktikan sendependon (Kanado,
Aŭstralio, Novzelando kaj Sudafriko).

Ĉefe Francio kaj Belgio klopodis espluati Germanion por rekuperiĝi. La ekonomia
situacio en Germanio iĝis pli kaj pli neeltenebla. En Britio la ekonomia krizo
fortondis la socialan politikon kaj unuafoje laborismo|laboristoj atingis la
povon. Praktika sendependo de plej gravaj kolonioj akcelis la krizon. En aliaj
kolonioj ekflamis la deziron sendependiĝi (Barato kaj Mahatma Gandhi). La
ekonomikisto John Maynard Keynes parolis kontraŭ la drastaj kondiĉoj starigitaj
kontraŭ Germanio kaj la teruraj sekvoj, kiuj certe venos. Ĉefa gajninto estis
Usono: en 1914 ties ekstera ŝuldo estis 2,000 milionoj da dolaroj; post la
milito ĝi iĝis la unua pruntisto en la mondo kun 18,000 milionoj da dolaroj (en
ties bankoj estis 40 % el la tutmonda oro). Ties riĉo estis ĉirkaŭkalkulita kiel
simila al tiu de Francio, Britio kaj Italio kune. Ĉefe la industrio (ĉefe tiu
porveturila) kreskis por respondi la demandoj de la alndoj detruitaj de la
milito.

La maniero kiel oni subskribis la armisticon markis gravajn kondiĉojn por la
estonteco. La aliancanoj volis nur fini la militon kaj akcelis la pacprocezojn.
Sed kelkaj germanoj baraktis por daŭrigi la reziston. La generalo Erich
Ludendorff sendis al la frontoj ordonon la 24an de oktobro 1918 rezisti
ĉiakoste, kio pliigis kompreneble la nombro de mortintoj, vunditoj kaj suferado
ĉefe en ties propra flanko; sed ne nur. La kaisero elpostenigis lin kaj nomumis
novan registaron de Max de Baden. Ankaŭ Hindenburg, kiu kun Ludendorff, eltenis
ĉian respondecon pri la agresema sinteno germana, tute malrespondecis je la
fino. Dum la negocado de la armistico la kaisero abdikis kaj ankaŭ Max de Baden
estis anstataŭita, de la socialisto Friedrich Ebert. La aliancanoj akceptis
armistican subskribon de militistoj kaj politikistoj tute duarangaj: la ĉefaj
kulpuloj ne venis. Tio lasis liberajn manojn por posta mito por la revenĝo: la
paco estis farata de maldekstruloj, dum ankoraŭ la germana armeo povis defendi
sin. Temis ne pri malvenko, sed pri malfido. Hitler profitos je tio nur kelkajn
jarojn poste. Fakte koincide kun la relativa sukceso de la kontraŭmilita romano
de Erich Maria Remarque, Hitler sukcesis en balotado kaj Hindenburg alvokos lin
al la povo januare de 1933.

Dum la milito multaj landoj estis neŭtralaj, eĉ kelkaj nur parte, kiaj Italio
(kiu deklaris militon al Aŭstrio sed ne al Germanio), aŭ dumtempe, kiaj Usono,
kiuj finfine eniris en la militon, post ampleksa polemiko enlanda pri tio. En
aliaj neŭtralaj landoj la neŭtraleco ne malhelpis ke la tuta vivo de la lando
estu tuŝita de la milito memm, ekzemple en Svisio (absolute en la mezo de ambaŭ
flankoj, do celo por spionoj, kontrabando, fuĝintoj ktp.) aŭ Hispanio. La kazo
de Hispanio estis ĵuse amplekse studita en España en la Gran Guerra (Hispanio en
la Granda Milito) de Fernando García Sanz. La aŭtoro eliras el la konstato ke
Hispanio estis interesa lando por ambaŭ flankoj, ĉar posedis enorme ampleksajn
marbordojn (enkalkulante ambaŭ insularojn Balearoj kaj Kanarioj) kaj ĉar povis
liveri enormajn kvantojn de materialojn necesajn por la milita agado (mineraloj,
fero, plumbo, volframo) sed ankaŭ ĉiatipaj varoj necesaj ĉu por la milito ĉu por
elteni la malfacilajn vivkondiĉojn de la ĉiutaga vivo (manĝaĵoj, vestaĵoj ktp.).
Tiukadre eksplodis la internaj premoj por klini la ŝtaton al unu el la flankoj,
sed kvankam teorie la regantaj partioj (ĉefe liberaloj) estis je la flanko de la
aliancanoj, tio ne okazis tiom por eniri en la militon kaj oni preferis elteni
sin en la mezo kaj profiti la oportunon por komerci ĉefe kun Francio, Britio kaj
duarange kun Italio. Sed tio kaj la disvolvigo de la marmilito puŝis la
germanojn uzi la hispanajn marbordojn unue por malhelpi la komercon kun la
aliancanoj kaj due por rekte ataki (submarŝipa milito) ĉiujn ŝipojn eĉ
hispanajn, kio evidente rezultis en malhelpo por la preskaŭ neŭtrala Hispanio.
Krome la facilo por eksportado de ĉiaj varoj plialtigis la prezojn kio rezultis
en malprofito por la loka loĝantaro, kio preparis la grundon por postaj
insurekcioj. Ĉefe la respektivaj helpo kaj malhelpo al la agado de la sekretemaj
germanaj submarŝipoj postulis la agadon ambaŭflanke de enorma reto de spionoj
kaj informantoj, foje de hispanoj mem, kaj ofte de tavoloj el militistoj kaj
policanoj en la favoro de Germanio.



https://eo.wikipedia.org/wiki/Svedio

Svedio aŭ Svedujo (svede: Sverige [sverje], antaŭe ankaŭ Sverge; latine Suecia;
norene Sviþjóð) estas lando en Norda Eŭropo, en la orienta parto de la
Skandinava duoninsulo.

La termino Sveda Imperio (svede stormaktstiden, "grandpotencaj tempoj") rilatas
al la Regno de Svedio kiu teritorie kontrolis grandan parton de la regiono
Baltio dum la 17-a kaj frua 18-a jarcentoj, tempo kiam Svedio estis unu el la
grandaj eŭropaj potencoj. La komencon de la Imperion oni kutime fiksas per la
regado de Gustavo Adolfo, kiu ekregis en 1611, kaj la finon per la perdo de
teritorioj en 1721 sekve de la Granda Nordia Milito.

Svedio estas laŭ areo granda lando – en Eŭropo nur Rusio, Ukrainio, Francio kaj
Hispanio estas pli grandaj. La distanco de nordo al sudo estas 1600 kilometroj,
kio egalas al la distanco Berlino-Moskvo aŭ Nov-Jorko-Minneapolis. En la nordo
la vintroj estas longaj, malvarmaj kaj neĝoriĉaj, sed dum la mallongaj someroj
la meznokta suno brilas la tutan tagnokton. En la sudo la vintroj estas
konsiderinde malpli severaj kaj la someroj pli longaj. Pli ol duono de la
surfaco de Svedio estas kovrita de arbaro, plejparte konifera arbaro kun riĉa
bestaro. Ĉirkaŭ 100 000 lagoj donas vivon al la pejzaĝo. Ekster la longaj bordoj
de Balta maro oriente kaj Norda maro okcidente estas arkipelagoj kun dekmiloj da
ŝeroj. Svedio havas landlimojn kontraŭ Norvegio kaj Finnlando. En 2000 estis
inaŭgurata la Sundoponto inter Malmö kaj Kopenhago, kaj Svedio pliproksimiĝis al
Danlando kaj al la eŭropa kontinento.

La granda lando havas malgrandan loĝantaron, ĉ. naŭ milionoj. 85 procentoj de la
loĝantoj loĝas en la suda duono de Svedio kun granda koncentriĝo al tri urboj:
la ĉefurbo Stokholmo (1,7 milionoj kun antaŭurboj), Gotenburgo ĉe la okcidenta
bordo (800 000) kaj Malmö en la sudo (500 000). Svedio longtempe estis etne
homogena lando. Antaŭ la komenciĝo de la dua mondmilito la sameoj estis la
ununura, klare difinita malplimulto en la lando. Hodiaŭ ĉ. 20 procentoj de la
loĝantoj havas eksterlandan devenon, tiel ke ili aŭ naskiĝis ekster Svedio aŭ ke
minimume la patro aŭ la patrino naskiĝis eksterlande. Nur dum kaj post la dua
mondmilito la enmigro pligrandiĝis. Svedio akceptis grandan nombron da
rifuĝintoj dum la militaj jaroj kaj ankaŭ poste malfermis siajn limojn dum
politikaj krizoj en aliaj landoj. Nur en 1992 estis akceptitaj 84 000 homoj, la
plejmulto el eksa Jugoslavio.

La sveda lingvo apartenas al la norda grupo de la ĝermana lingva familio kune
kun la norvega, dana, gotlanda, islanda kaj feroa lingvoj. En Finnlando, kiu dum
sescent jaroj estis parto de Svedio, 300 000 homoj parolas la svedan kiel
gepatran lingvon.

Oficialaj minoritataj lingvoj estas kvin: la norma finna lingvo, la finna
dialekto parolata apud la landlimo (tornival-finna, meänkieli), la samea (la
leĝo ne klarigas pri kiu el la pluraj sameaj lingvoj temas), la cigana kaj la
jida. En la listo mankas la gotlanda lingvo, eble ĉar la centraj aŭtoritatoj ne
komprenis la diferencon inter ĝi kaj la gotlanda dialekto de la sveda lingvo.

En la 16-a jarcento Svedio nuligis la rilatojn al la romkatolika eklezio kaj dum
pli ol kvar jarcentoj havis evangelian luteranan ŝtatan eklezion. La 1-an de
januaro 2000 la Sveda eklezio sendependiĝis kaj preskaŭ egaliĝis al aliaj
kongregacioj (tamen la ŝtatestro devas ankoraŭ, laŭleĝe, havi ĝian konfeson). En
1999 apartenis al la Sveda eklezio 84 procentoj de la loĝantaro.

Ekzistas, ekde la 19-a jarcento, en la lando pluraj memstaraj eklezioj
kristanaj, kutime nomataj frikyrkor (laŭvorte "liberaj eklezioj"). Precipe pro
enmigrado, estas nun grandaj grupoj de katolikoj, ortodoksaj kristanoj kaj
islamanoj; judoj loĝas tie ekde pli ol ducent jaroj, budhanoj ekde ĉirkaŭ
kvindek.

Svedio estas parlamentisma demokratio. La parlamento, Riksdagen, estas
unu-ĉambra kun 349 lokoj. Regula balotado okazas ĉiun kvaran jaron (antaŭ 1994:
ĉiun trian jaron) kaj la voĉdonrajtiga aĝo estas 18 jaroj. La lokoj en la
parlamento dividiĝas proporcie inter la partioj, kiuj ricevas ne malpli ol 4
procentoj de la donitaj balotoj. La socialdemokrata partio formis la registaron
dum la plej granda parto de la tempo post la dua mondmilito. Dum la periodoj
1976-82 kaj 1991-94 la landon regis ”burĝaj”, nesocialismaj registaroj. Post la
balotado en 1998 Svedio havis socialdemokratan malplimultan registaron kiu en
multaj sferoj kunlaboris kun la Maldekstra partio kaj kun la Verduloj. En la
balotado de 2006, la socialdemokratoj malgajnis kontraŭ alianco de la kvar
"burĝaj" partioj, kaj la partiestro de la konservativa partio, Fredrik
Reinfeldt, fariĝis ĉefministro.

La sveda monarĥio estas nur konstitucia. La devoj de la sveda reĝo kiel
ŝtatestro estas ĉefe reprezentaj kaj ceremoniaj. La nuna reĝo Karolo la 16-a
Gustavo naskiĝis en 1946 kaj apartenas al la dinastio Bernadotte kun radikoj en
Francio. Reĝino Silvia estas filino de germana komercisto kaj lia brazila
edzino. Plej proksima al la trono estas kronprincino Victoria, naskita en 1977.

La lando havas 21 guberniojn (svede: län). En ĉiu gubernio estas gubernia
estraro elektita de la registaro. En ĉiu gubernio ankaŭ estas popolestraro
(svede: landsting) elektita de la elektitoj de la loka loĝantaro. Ĉiu gubernio
estas dividita en komunumojn, entute estas 290 (2005).

Sendependa de la (administra) divido en guberniojn ankaŭ ekzistas la (historia,
kultura) divido en 25 historiajn provincojn (landskap):



https://eo.wikipedia.org/wiki/Rusa_lingvo

La rusa lingvo (ruse: ру́сский язы́к) estas orientslava lingvo, nacia lingvo de
rusoj. Ĝi estas plej vaste parolata slava lingvo, oka denaske plej parolata
lingvo en la mondo (ĉ. 160 mln. parolantoj) kaj kvina laŭ tuta parolantaro (ĉ.
260 mln. parolantoj). En 2013 ĝi ekestis la dua laŭ uzado en interreto. Rusa
lingvo estas unu el oficialaj lingvoj de Unuiĝintaj Nacioj kaj estas vaste uzata
kiel helplingvo en internaciaj rilatoj.

La rusa lingvo estas precipe parolata en Rusio kaj en la aliaj landoj de la
eks-Sovetunio, kaj estis vaste instruata en la lernejoj de ĉiuj landoj de la
Varsovia Pakto. En multaj lokoj, ene de Rusio (ekzemple en multlingva Dagestano)
kaj ankaŭ ekster ĝi, rusa lingvo servas kiel interpopola komunikilo. Ĝi plu
estas la dua lingvo por kelkdek milionoj da parolantoj, kvankam tiu kvanto
malgrandiĝis post disfalo de Sovetunio. En la sovetia periodo post la Dua
mondmilito la rusa lingvo estis forte altrudata malfavorigante lokajn naciajn
lingvojn. Kvankam la plejmulto el la sendependaj landoj de la eks-Sovetio nun
favoras siajn lingvojn, la rusa restas vaste parolata tie kaj estas uzata por
komunikado inter tiuj landoj.

Rusa lingvo uzas cirilan alfabeton. En 1918 soveta registaro plisimpligis ĝian
alfabeton; oni forigis kelkajn literojn, ŝanĝis la regulojn pri uzado de la
"malmola signo" (ъ), antaŭe tre ofta litero, igante ĝin unu el la malplej oftaj.
Tiu ortografia reformo estis proponita ankoraŭ antaŭ la revolucio, sed
bolŝevikoj rapidigis ĝian akcepton. Laŭ oficiala politiko de rusigo meze de la
20-a jarcento tre multaj lingvoj de Sovetunio ekuzis cirilan alfabeton kaj
akceptis multajn vortojn (precipe neologismojn) en la rusa.

Kiel rezulto de lingva politiko de Rusia Imperio, Sovetunio kaj Rusia Federacio
la rusa fariĝis mondlingvo (unu el la plej popularaj en la mondo). Ĝi estas
parolata kaj havas oficialan statuson en multaj lokoj de estinta Sovetunio.

Rusa lingvo estas sola tutŝtata oficiala lingvo de Rusio (laŭ Konstitucio de
Rusio, artikolo 68).

Rusa lingvo estas uzata en multaj plej influantaj tutmondaj organizaĵoj. Ĝi
estas unu el la 6 laborlingvoj de Unuiĝintaj Nacioj kaj ĝiaj fakaj organizaĵoj
(Unesko, Internacia Atomenergia Organizo, Monda Organizaĵo pri Sano, Internacia
Civila Aviada Organizo, Monda Organizaĵo de Intelekta Propraĵo, Internacia
Telekomunika Unio, Monda Organizaĵo pri Meteologio, Organizaĵo pri Nutrado kaj
Agrikulturo).

Oni distingas du dialektajn grupojn: la nordan kaj la sudan, zono de Moskvo
estas en teritorio de mezaj dialektoj, kiuj enhavas trajtojn kaj de la sudaj,
kaj de la nordaj dialektoj.

Rusa lingvo estas unu el plej uzataj lingvoj en interreto. Ĝi estas vaste uzata
en tuta loĝata mondo, plejparte en Komunumo de Sendependaj Ŝtatoj kaj ĉefe en
Rusio. En 2013 ruslingva interreto (ruslingve nomata ankaŭ Руне́т, [RunEt])
fariĝis dua laŭ egeco post anglalingva: ĝin uzas 5,9 % de tuta enhavo (anglan
lingvon uzas 54,7 %).

Rusa lingvo estas plej populara lingvo en Rusio kaj sola tutŝtata oficiala
lingvo. Laŭ tutrusia popolnombrado de 2010 rusan lingvon en Rusio scias 137 494
893 loĝantoj (99,41 % de tuta respondintaro).

Lingva politiko de Rusio povas esti konsiderata kiel rusigo (perforta altrudado
de rusa lingvo al ne-rusaj popoloj). Multaj aliaj etnaj lingvoj de Rusio estas
endarĝeraj aŭ formortantaj aŭ mortintaj.

En Moskvo situas Instituto de rusa lingvo je nomo de Vinogradov — scienca
organizaĵo reguliganta kaj kontrolanta kaj esploranta rusan lingvon. Pri
problemoj de instruado de rusa lingvo kiel fremda okupiĝas speciala altlernejo —
Instituto de rusa lingvo je nomo de Puŝkin (ruslingve).

1-an de septembro 2009 ekfunkciis oficiala "listo de gramatiklibroj, vortaroj,
konsultlibroj enhavantaj normojn de nuntempa rusa literatura lingvo dum ĝia
uzado kiel ŝtata lingvo de Rusia Federacio". Al la listo apartenas 4 libroj
eldonitaj en 2008:

Pri tiu novaĵo informis multaj amaskomulikiloj atentiginte ke la novaj vortaroj
permesis uzadon de formoj kaj akcentoj antaŭe konsideritaj kiel eraraj. Multaj
rusparolantoj kontraŭis tion opiniante ke tia amasa ŝanĝado en rusa lingvo
kaŭzas danĝerecon por pura lingvo; aliaj ne vidas tutan aliformiĝon de lingvo
ĉar proponitaj normoj estas delonge uzataj dum rusa parolado. Multaj
lingvosciencistoj kritikas ankaŭ elektadon de libroj por la listo: tien trafis
hazardaj libroj ĉar oni sukcesis proponi ilin antaŭ aliaj sed ne trafis plej
aŭtoritataj kaj plej grandaj.

Ĉefa konsulta ŝtatorgano estas Konsilio pri rusa lingvo ĉe Prezidanto de Rusio
(ruse: Сове́т по ру́сскому языку́ при Президе́нте Росси́йской Федера́ции)
fondita en junio de 2014 laŭ ordono de prezidanto Vladimir Putin kaj celanta
kunordigi ŝtatan politikon pri subteno de rusa lingvo.

En 2007 estraro de Rusio kreis fonduson "Russkij Mir" ("Rusa mondo", ruse:
Русский мир) por ekspansio de rusa lingvo en mondo. La organizaĵo celas
popularigi rusan lingvon en mondo kaj subteni programojn pri lernado de rusa
lingvo en Rusio kaj eksterlande.

Per ordono de prezidanto de Rusio n-ro 1488 la jaro 2007 estis deklarita Jaro de
rusa lingvo, enkadre de ĝi okazis kultura-klerigaj kaj sciencaj kaj edukaj
aranĝoj direktitaj por popularigo de rusa lingvo kaj literaturo kaj por subteno
de programoj de ilia lernado en Rusio kaj eksterlande[mankas fonto].

Statuso de la rusa kiel ŝtata lingvo estis fiksita en ĉefa ŝtata leĝaro de Rusia
imperio. Lenin kontraŭstaris al nepra ŝtata lingvo. Tial en Sovet-unio la rusa
akiris statuson de oficiala lingvo kaj lingvo de internacia komunikado nur laŭ
la leĝo "Pri lingvoj de popoloj de USSR" de la 24-a de aprilo 1990. En 1991 la
rusa lingvo estis deklarita kiel ŝtata lingvo de Rusia Sovetia Federacia
Socialisma Respubliko, en 1995 – ankaŭ de Belorusio.

Reformo de ortografio estis proponita komence de la 21-a jarcento, tamen ĝi ne
estis realigita pro forta kontraŭstaro de verkistoj kaj publiko. La celo de la
proponita reformo estis simpligo kaj reguligo de transskribo de pruntitaj vortoj
(i. a. francdevenaj kiel парашют) kaj de punktuacio.

La rusa estas lingvo de sinteza tipo, por ĝi estas karaktera evoluinta sistemo
de fleksioj kaj prefiksoj. Ekzistas kategorioj de genro, kazo kaj nombro.

Morfologio de la rusa estas tre simpligita kompare kun praslava. Al la nuna
tempo la rusa lingvo fakte perdis duecan nombron, malnovan formon de vokativo.
En sistemo de verbaj formoj malaperis tiuj tempoformoj, kiel imperfekto,
pluskvaperfekto, aoristo kaj supino.

En la nuntempa rusa lingvo ekzistas multe da leksikaj elprenaĵoj el la Slavono,
parto de kiuj kunestas kun respondaj propraj rusaj vortoj, diferencaj de la
slavonaj laŭ signifo aŭ stilo. El la Slavono en la rusan literaturan lingvon
estis prunteprenitaj kaj apartaj morfemoj, kaj eĉ apartaj gramatikaj formoj –
ekzemple, adverbaj participoj aŭ verbaj formoj. En sia vortprovizo nuntempa rusa
lingvo havas kelkajn specifajn punktojn de krucado kun sudslavaj (kiel ankaŭ la
Slavono) lingvoj, kio diferencigas ĝin de la ukraina kaj la belorusa lingvoj,
kun kiuj ĝi troviĝas en la sama grupo (dum la formiĝo de leksika normo de la
literaturaj ukraina kaj la belorusa lingvoj influo de la Slavono estis minimuma,
sed estis tre forta influo de la pola lingvo). Kvankam laŭ la centvortaj listoj
de Swadesh de la baza vortprovizo la rusa estas multe pli proksima al la ukraina
kaj la belorusa (respektive 86% kaj 92% da komunaj vortoj), ol al la sudslava
bulgara (74%). Komuna por la bulgara kaj la rusa lingvoj leksiko en publicista
teksto estas iom pli alta, ol tiu indiko, kaj atingas 80%. Analizante tiun
efekton, oni konsideru, ke ne nur la rusa prunteprenis multajn vortojn el la
slavona lingvo, sed ankaŭ la bulgara – el la rusa (en 19-20 jc.).

Leksikon de la nuntempa rusa lingvo ne malforte influis tiuj lingvoj, kun kiuj
la rusa (kaj pli frue - antikvaj rusaj kaj praslavaj dialektoj) kontaktis dum
longa tempo. La plej antikva tavolo da elprenaĵoj estas vortoj de orientgermana
("gota") deveno; la sekvan laŭ tempo tavolon konsistigas vortoj de la greka kaj
la tjurka deveno. Dum la 16-17 jc. la ĉefa fonto de elprenaĵoj estis la pola
lingvo, pere de kiu en la rusan lingvon penetris kaj granda nombro da latinaj,
romanidaj kaj germanaj vortoj, kaj kelkaj propre polaj vortoj. Dum la nova
periodo (ekde la 18-a jc.) elprenaĵoj venis ĉefe el la nederlanda, la germana
kaj la franca lingvoj; nuntempe ĉefa fonto de la prunteprenoj estas la angla
lingvo.

Siavice, ne estas malmultaj antikvaj elprenaĵoj el la rusa en lingvoj finn-ugraj
(ekzemple, en la finna, la karela, la mordva k.a.). Vico da rusaj vortoj
(inkluzive prunteprenitajn laŭ deveno) iĝis internaciaĵoj, prenitaj jam el la
rusa de multaj lingvoj de la mondo.

барахтаться → barakti хлопотать → klopodi серп → serpo хвост → vosto непременно
→ nepre кроме → krom не → ne -ар → -ar- -чка → -ĉj- -нька → -nj-

Sintakse, André Cherpillod rimarkigis ke la konjugacia skemo estas preskaŭ la
sama.

Tago de la rusa lingvo (ruse: День русского языка) aŭ Puŝkin-festo (Puŝkin-tago)
en Rusio (ruse: Пушкинский день России) estas internacia festo dediĉita al la
rusa lingvo kaj festata ĉiujare 6-an de junio en naskiĝtago de ruslingva poeto
Aleksandr Puŝkin.



https://eo.wikipedia.org/wiki/Pakistano

Pakistano, en urdua: پاكستان‎ : Pākistān : [pɑːkɪst̪ɑːn], oficiale la Islama
Respubliko de Pakistano aŭ Islamic Republic of Pakistan, en urdua اسلامی جمہوریۂ
پاكستان Islami Jamhoria Pakistan aŭ Islāmī Jumhūriyah-yi Pākistān, estas
suverena ŝtato en Suda Azio. Ĝi estas laŭ areo (796,095 km²) la plej granda en
Mezoriento, fakte je ties plej orienta areo, kaj la 36a en la mondo. Ĝi havas
1.046 kilometrojn de marbordo ĉe la Araba Maro kaj la Golfo de Omano en la sudo,
kaj ĝi najbaras Afganion kaj Iranon en la okcidento, Baraton en la oriento kaj
Ĉinion en la plej fora nordoriento. Ĝi estas separata el Taĝikio pare de la
mallarĝa Vaĥana Koridoro de Afganio en la nordo, kaj sude ankaŭ kunhavas
malgradan marlimon kun Omano.

Pakistano kun 180 milionoj da loĝantoj estas la sesa plej dense loĝata lando en
la mondo kaj estas la dua plej dense loĝata lando kun Islama plimulto post
Indonezio. Ĝia teritorio estis parto de Brita Hindio, kaj sendependiĝis de la
nuna Barato en 1947. La teritorio kiu nune konstituas Pakistanon estis iam hejmo
de kelkaj antikvaj kulturoj, kiaj tiuj de Mehrgarh de la Neolitiko, kaj de la
Bronzepoko tui nome Induso-civilizacio, kaj estis poate hejmo de regnoj regataj
de popoloj de diversajreligioj kaj kulturoj, kiaj hinduoj, hindo-grekoj,
islamanoj, turko-mongoloj, afganoj kaj sikoj. La areo estis regata de nombraj
imperioj kaj dinastioj, kiaj la hinda Maŭrja imperio, la persa Akemenida
Imperio, Aleksandro la Granda el Makedonio, la araba Umajida Kaliflando, la
Mongola Imperio, la Mogola Imperio, la Durana Imperio, la Sika Imperio kaj la
Brita Imperio. Kiel rezulto de la Pakistana Movado estrita de Muhammad Ali
Jinnah kaj de la lukto de la tuta subkontinento por la sendependeco, Pakistano
estis kreita en 1947 kiel sendependa lando por islamanoj el la regionoj orienta
kaj okcidenta de la subkontinento kie estas islama majoritato. Dekomence
dominio, Pakistano adoptis novan konstitucion en 1956, kaj iĝis islama
respubliko. Enlanda milito en 1971 rezultis en la disigo de Orienta Pakistano de
la nova lando nome Bangladeŝo.

Pakistano estas federacia parlamenta respubliko konsistanta el kvar provincoj
kaj kvar federaciaj teritorioj. Ĝi estas kaj etne kaj lingve ege varia lando,
kun simila vario en ĝia geografio kaj faŭno. Regiona kaj meza potenco, Pakistano
havas la sepan plej grandajn armitajn fortojn en la mondo kaj ankaŭ estas nuklea
potenco same kiel deklarita nuklearmita ŝtato, estante la nura lando en la
islama mondo, kaj la dua en Sudazio, kiu havas tiun statuson. Ĝi havas
duon-industriigitan ekonomion kun bon-integra agrikultura sektoro, ĝia ekonomio
estas la 26-a plej grandan en la mondo laŭ aĉetpovo kaj 45-a plej granda laŭ
nominala MEP kaj ankaŭ estas karakterizitaj inter la emerĝantaj kaj kresk-gvidaj
ekonomioj de la mondo.

La post-sendependeca historio de Pakistano estis karakterizita de periodoj de
militista regado, politika malstabileco kaj konfliktoj kun najbara Barato. La
lando daŭre renkontas malfacilajn problemojn, inkluzive de troloĝateco,
terorismo, malriĉeco, analfabeteco, kaj korupto. Ĝi vicigis 16-a sur la Indico
de Feliĉa Planedo de 2012. Ĝi estas membro de la Unuiĝintaj Nacioj, la Komunumo
de Nacioj, la Venontaj Dekunu, EKO, la 8 Disvolviĝantaj, de la Grupo Cairns,
Protokolo de Kioto, Internacia Pakto pri Civilaj kaj Politikaj Rajtoj, RKD,
UNCHR, de la Grupo de Dekunu, Grupo de 24, la Grupo de 20 formiĝantaj landoj,
Ekonomia kaj Socia Konsilio de Unuiĝintaj Nacioj, kaj estis fondinta membro de
la Organizaĵo de la Islama Konferenco (nun la Organizo de Islama Kunlaboro), la
Sud-Azia Unuiĝo por Regiona Kunlaboro kaj aliancano de la CERN.

La nomo Pakistano laŭlitere signifas "Tero de la Pureco" en la urdua kaj la
persa. Ĝi estis kreita en 1933 kiel Pakstan fare de Choudhry Rahmat Ali,
aktivulo de la Pakistana Movado, kiu publikigis ĝin en sia pamfleto Now or Never
(Nune aŭ neniam), utiligante ĝin kiel akronimon ("tridek milionoj da islamaj
fratoj kiuj vivas en PAKSTAN") rilatante al la nomoj de la kvin nordaj regionoj
de la Brita Raĝo: nome Panĝabo, Nordokcidenta-Lima-Provinco (Afgania provinco),
Kaŝmiro, Sindo, kaj Baluĉistan". La litero i estis aldonita por moderigi
elparolon kaj formi la lingve ĝustan kaj senchavan nomon.

Pakistano havas longan historion de kolonio kaj civilizacio inkluzivanta la
Civilizacio de la Valo de la Induso. La pliparto estis konkerita en la 1-a
jarmilo antaŭ nia erao fare de persoj kaj poste de grekoj. Postaj alvenoj
inkluzivas la arabojn, afganojn, turkojn, baluĉojn kaj mongolojn. La teritorio
estis enkadrigita en la brita Raj (Brita Hindio) en la 19a jarcento. Ekde sia
sendependeco sub estreco de Muhammad Ali Jinnah, la lando spertis periodojn de
grava milita kaj ekonomia kreskoj, kaj periodoj de malstabileco, kun la secesio
de Orienta Pakistano (nuntempa Bangladeŝo).

Kelkaj el la plej fruaj antikvaj homaj civilizoj en Sudazio originis de areoj
ampleksantaj aktualan Pakistanon. La plej fruaj konataj loĝantoj en la regiono
estis Soanianoj dum la Malsupra Paleolitiko, de kiu ŝtonaj iloj estis trovitaj
en la Soana Valo de Panĝabo. La Indusa regiono, kiu kovras la plej grandan
parton de Pakistano, estis la loko de pluraj sinsekvaj antikvaj kulturoj
inkluzive de la Neolitika Mehrgarh kaj de la bronzepoka Indus-civilizacio
(2800-1800 a.K.) ĉe Harapo kaj Mohenjo-Daro.

La Veda Civilizo (1500-500 a.K.), karakterizita fare de hind-arja kulturo,
kondukis al la fundamentoj de hinduismo, kiu establiĝis en la regiono. Multan
estis grava hinduisma pilgrima centro. La veda civilizo prosperis en la antikva
urbo de Gandhara nome Takṣaśilā, nun Taksila en Panĝabo. Sinsekvaj antikvaj
imperioj kaj regnoj regis la regionon: la persa Aĥemenida Imperio proksimume 519
a.K., la imperio de Aleksandro la Granda en 326 a.K. kaj la Maŭrja Imperio
fondite fare de Ĉandragupto Maŭrjo kaj etendite fare de Aŝoko ĝis 185 a.K. La
Hind-Greka Regno fondita fare de Demetrio de Baktrio (180-165 a.K.) inkludis
Gandhara kaj Panĝabon kaj atingis ĝian plej grandan amplekson sub Menandro
(165-150 a.K.), prosperante la grek-budhanan kulturon en la regiono. Taxila
havis unu el la plej fruaj universitatoj kaj centroj de alteduko en la mondo.

La Mezepoka periodo (642-1219 p.K.) estas difinita per la disvastiĝo de Islamo
en la regiono. Dum tiu periodo, sufiaj misiistoj ludis pivotan rolon en
konvertado de plimulto de la regiona budhana kaj hindua loĝantaro al Islamo. La
Rai Dinastio (489-632 p.K.) de Sindo, ĉe sia zenito, regis tiun regionon kaj la
ĉirkaŭajn teritoriojn. La Pala Dinastio estis la lasta budhana imperio kiu sub
Dharampala kaj Devapala etendiĝis trans Sudazio de kio nun estas Bangladeŝo tra
Norda Hindio ĝis Pakistano kaj poste al la regiono de Kambojoj en Afganio.

La araba generalo Muhammad bin Kasim konkeris Indusan valon el Sindo ĝis Multan
en suda Panĝabo en 711 p.K., nome la saman jaron kiam okazis la islama invado al
Hispanio en la alia pinto (okcidento) de la islama tiama imperio. La oficiala
kronologio de la pakistana registaro identigas tion kiel la punkto kiam la
"fondo" de Pakistano estis metita. Tiu konkero metis la scenejon por la regulo
de pluraj sinsekvaj islamaj imperioj en la regiono, inkluzive de la Gaznavida
Imperio (975-1187 p.K.), la Gurida Regno kaj la Delhia Sultanlando (1206-1526
p.K.). La Lodi-dinastio, la lasta de la Delhia Sultanlando, estis anstataŭigita
de la Mogola Imperio (1526-1857 p.K.). La Mogoloj prezentis persan literaturon
kaj altan kulturon, establante la radikojn de hind-persa kulturo en la regiono.

La laŭpaŝa malkresko de la Mogola Imperio en la komenco de la 18a jarcento
rajtigis sikajn regantojn kontroli grandajn areojn ĝis la Brita Orienthinda
Kompanio akiris potencprenon super Sudazio. La Ribelo de Sipajoj de 1857, ankaŭ
konata kiel la Sipajo-Ribelo, estis la plej grava armita lukto de la regiono
kontraŭ la britoj.. La plejparte neviolenta porsendependeca lukto gvidita fare
de la Barata Nacia Kongreso engaĝis milionojn da manifestacianoj en
amaskampanjoj de civila malobeo en la 1920-aj jaroj kaj 1930-aj jaroj.

La Tuthindia Islama Ligo pliiĝis al populareco en la fino de la 1930-aj jaroj
meze de timoj de sub-reprezentantaro kaj neglekto de islamanoj en politiko de
eventuala fina hindia ŝtato. En lia prezidenta deklaro de 29a de decembro 1930,
Muhammad Ikbal postulis "la formadon de firmigita Nordokcidenta Hind-islama
Ŝtato" konsistanta el Panĝabo, Nordokcidenta Limprovinco, Sindo kaj Baluĉistano.
Muhammad Ali Jinnah, la fondinto de Pakistano, apogis la du-landan teorion kaj
igis la islaman ligon adopti la Lahore Rezolucion de 1940, populare konata kiel
la Pakistana Rezolucio. Komence de 1947, Britio sciigis la decidon fini sian
regadon en Hindio. En junio de 1947, la naciismaj gvidantoj de brita Hindio -
inkluzive de Jawaharlal Nehru kaj Abul Kalam Azad reprezentanta la Kongreson,
Jinnah reprezentantan la islaman ligon, kaj Master Tara Singh reprezentanta la
sikhojn - konsentis pri la proponitaj esprimoj de translokigo de potenco kaj
sendependeco.

La moderna stato de Pakistano estis establita la 14an de aŭgusto 1947 (27a de
Ramadano 1366 en la Islama kalendaro) en la orientaj kaj nordokcidentaj regionoj
de brita Hindio, kie ekzistis islama plimulto. Ĝi konsistis el la provincoj de
Baluĉio, Orienta Bengalo, la Nordokcidenta Limprovinco, Okcidenta Panĝabo kaj
Sindo. La sekcio de Panĝabo kaj de la bengalaj provincoj kaŭzis komunumajn
tumultojn en tuta Barato kaj Pakistano; milionoj da islamanoj translokiĝis al
Pakistano kaj milionoj da hinduoj kaj sikhoj translokiĝis al Barato. Disputo pri
Ĝamuo kaj Kaŝmiro kondukis al la Unua Kaŝmira Milito.

La Administraj unuoj de Pakistano konsistas el kvar provincoj, unu federacia
ĉefurba teritorio, du aŭtonomaj kaj disputataj teritorioj kaj grupo de federacie
administrataj tribaj areoj. Sub tiu supra nivelo, estas tri pliaj niveloj de
regado, nome 149 distriktoj (zillahoj), 588 sub-distriktoj (tehsiloj), kaj
kelkaj miloj de municipoj. La kvar provincoj estas la jenaj:

97 % islamo (77 % sunaismo, 20 % ŝijaismo), 3 % kristanismo, hinduismo kaj aliaj

La oficialaj lingvoj estas la urdua (simila al la Hinda lingvo, sed literumita
per la araba alfabeto) kun 11 milionoj da parolantoj kaj la angla – malnova
lingvo de la Brita imperio kaj nuna lingvo de la riĉularo kaj registaro – kun
tri milionoj da parolantoj.

po kapo: 0,41 kd (1998, takso) kreskanta procento: 3,1% (1999, takso) inflacio:
6% (1999, takso) senokupa: 7% (1998 kaj 1999)

La Ĉefministro de Pakistano (en urdua وَزِیرِ اَعظَم — Wazīr-ē Aʿẓam,
ʋəˈziːr-ˌeː ˈɑː.zəm; laŭvorte "Granda Veziro"), estas la estro de la registaro
de la Islama Respubliko Pakistano kiu estas nomumita por plenumi la postenon de
estro de la ekzekuta povo. Laŭ la Konstitucio de Pakistano, Pakistano havas
parlament-demokratian sistemon de regado (registaro), kie la Ĉefministro estas
la plenuma aŭtoritato kaj politika estro de la lando kaj prezidas la registaron.
Naŭaz Ŝarif estas la nuna Ĉefministro de Pakistano.

Registaro: de generaloj. Prezidento: Mamnoon Hussain sendependeco: la 14-an de
aŭgusto 1947 de Britio organizoj: UNO (1947) konstitucio: la 10-an de aprilo
1973, nula dum 1977-85 kaj 1999-nun (2002).

Pakistano fondiĝis en 1947 por doni hejmlandon al ĉiuj islamanoj de la hinda
subkontinento. Fakte estiĝis per la sendependeco de pakistana ŝtato el du partoj
kun multaj diversaj etnoj. Pro la forfalo de orienta Pakistano en 1971, kiu iĝis
Bangladeŝo la principo de hejmŝtato por islamanoj tute ne plu validas, ĉar
nuntempe Pakistano estas la hejmo al nur malpli ol triono de la 400 milionoj da
hindaj islamanoj. La trovo de identeco estas pro tio malfacila daŭre evoluanta
procedo en Pakistano.

Ankaŭ rimarkindas, ke la nuntempaj ŝtatlimoj disigas plurajn regionajn
kulturregionojn kaj identecojn. Tiel kvar el la kvin pli gravaj popoloj –
punĝaboj, paŝtunoj, beluĉoj kaj la urdlingva popolo troveblas grandnombre en
almenaŭ unu el la najbaraj landoj: punĝaboj kaj urdulingvanoj en Barato,
paŝtunoj kaj beluĉoj en Afganujo kaj beluĉoj en Irano.

Laŭ sia situo rande de la hinda subkontinento Pakistano montras fortan rilaton
al la hinda kulturo, kiu tamen superis la persa-araban. Tiel ekde la 8-a
jarcento islamo multe influis kaj troveblas ĉie en la socio nuntempe. Pro la
plej juna historio de la ŝtato Pakistano, ĝia islama kulturo devas ĉiam esti
rigardata rilate al la tradicio de islamo en la tuta subkontinento.

Unua urba altkulturo kun grandaj konstruaĵaroj sur la nuntempa areo de Pakistano
estis la indusa civilizo meze de la 3-a jarmilo a.K.. Konserviĝis kelkaj
konstruaĵoj kiel ruinoj ĝis nun. Arkeologoj elfosis multajn malnovajn urbojn,
inter kiuj estis Mohenĝo-Daro, Harapo kaj Kot Diji, kiuj distingiĝis per
unuforma, celstreba plano kun larĝaj stratoj kaj tre evoluitaj instalaĵoj por
al- kaj for-konduko de akvo kaj necesejoj. La plej multaj de la konservitaj
argilbrikaj konstruaĵoj estas loĝejoj aŭ publikaj konstruaĵoj kiel banejoj kaj
metiejoj. Monumentaj reprezentoj aŭ templaj konstruaĵoj kiel konataj el antikva
Egiptujo kaj la fruaj civilizoj de Mezopotamio, tute mankas. La arkitekturo de
la indusaj urboj spegulas do la "burĝan" econ de la indusa kulturo kun sufiĉe
similaj sociaj tavoloj.

Post neniigo de la indusa civilizo ankaŭ arkitekturo preskaŭ neniiĝis. La veda
epoko postlasis neniujn arkitektajn atestojn. Verŝajne oni uzis materialojn kiel
ligno kaj argilo por konstruado. Nur kun la estiĝo de budhismo estiĝis elstaraj
monumentoj, ĉefe religiaj, kiuj postrestis ĝis nun. Aldoniĝis persa kaj greka
influoj kaj tiel estiĝis la grekobudhisma stilo, kiu klimaksis ekde la 1-a
jarcento p.K. per la stilo Gandhara. En la ĉefurbo de Gandhara, nome Taksila, en
la nordo de Punĝabo troviĝas gravaj restaĵoj de budhismaj stupaoj kaj aliaj
konstruaĵoj kun aparte rekoneblaj grekaj-baktraj stileroj, kiel ionikaj pileroj
apud ruinoj el aliaj epokoj. Ĉefe bela ekzemplo estas la ruinoj de la budhisma
monaĥejo Takht-i-Bahi (ĉirkaŭ 1-a ĝis 7-a jarcento p.K.) en la nordokcidenta
limprovinco.

La alveno de islamo en la regiono de la nuna Pakistano en la 8-a jarcento subite
haltigis la budhisman arkitekturon kaj preparis la vojon al ĉefe senbilda se
temas pri homoj, nur per ornamaĵoj esprimiĝanta islama konstruarto. Fruaj
moskeoj montras ankoraŭ la araban stilon, kiel la ruino de la moskeo de Banbhore
el la jaro 727, la unua islama diejo sur la hinda subkontinento.

Pakistano havas literaturon en la urdua, sinda, panĝaba, puŝta, baluka, persa,
angla kaj multaj aliaj lingvoj. Antaŭ la 19-a jarcento ĝi konsistis plejparte el
lirika kaj religia poezio, misteraj kaj folkloraj verkoj. Dum la kolonia epoko,
indiĝenaj literaturaj figuroj influitaj per okcidenta literatura realismo prenis
supren ĉiam pli multfacetajn temojn kaj rakontajn formojn. Prozfikcio nun estas
tre populara.

La nacia poeto de Pakistano, nome Muhammad Ikbal, verkis poezion en la urdua kaj
la persa. Li estis forta propagandanto de la politika kaj spirita reanimado de
islama civilizo kaj instigis islamanojn ligiĝi ĉie en la mondo por kaŭzi
sukcesan revolucion.

Bonkonata reprezentanto de nuntempa pakistana urdua-literaturo estas Faiz Ahmed
Faiz. Sadequain estas konata pro sia kaligrafio kaj pentraĵoj. Sufi-poetoj Ŝaho
Abdul Latif, Bulleh Ŝaho, Mian Muhammad Baĥŝ kaj Ĥavaja Farid estas tre
popularaj en Pakistano.. Mirza Kaliĉ Beg estis nomita la patro de moderna sinda
prozo.



https://eo.wikipedia.org/wiki/Istanbulo

En sia historio ĝi estis nomata ankaŭ Stambulo, Konstantinopolo kaj Bizanco. Ĝi
situas ambaŭflanke de la Bosporo. Ĝis 1923 ĝi estis la ĉefurbo de Turkio.

La urbo Istanbulo havis multajn nomojn laŭlonge de la historio, laŭ la kulturo
kaj religio de siaj loĝantoj. La nuna turklingva nomo, İstanbul, devenas de la
helenaj vortoj eis tin Poli (εις τήν Πόλι(ν)), kiuj signifas en la urbon aŭ al
la urbo, ĉar ĝi estis la ĉefa urbo por grekoj.

Istanbulo estis fondita kiel Bizanco laŭ la nomo de sia fondinto, la reĝo Byzas.

Iom antaŭ la divido de la Romia Imperio en la bizancan imperion kaj la
okcidentan imperion, Istanbulo ricevis la nomon de la imperiestro Konstantino la
1-a, Konstantinopolo, kiam li igis ĝin ĉefurbo de la Romia Imperio.

Post la disiĝo de la Romia Imperio, la urbo daŭre estis la ĉefurbo de la Bizanca
Imperio. Ĝi estis nomata Nova Romo, sed la nomo Konstantinopolo restis la plej
populara. En 1453 la otomanoj konkeris la urbon, kies nomo iĝis Stambulo, kaj
poste Istanbulo pro fonetika evoluo.

Istanbulo situas en la okcidento de Turkujo kaj ĉirkaŭas la Bosporon. La Ora
Korno, golfo de la Bosporo direkte al okcidento, disigas la eŭropan parton en
sudan kaj nordan parton. La suda parto estas duoninsulo kuŝanta inter la Marmora
Maro kaj la Ora Korno kun la historia centro de la urbo.

Norde de ĝi situas la urbokvartaloj tusantaj la historian Galata. Al ĉiuj eblaj
direktoj, tio estas al okcidento, nordo kaj oriento, la metropolo transiregas
nuntempe la historiajn kvartalojn.

La urba areo ampleksas ĉirkaŭ 50 kilometrojn de nordo al sudo kaj ĉirkaŭ 100
kilometrojn de oriento al okcidento. La administracia regiono de la metropolo
estas tiu de la provinco Istanbulo kaj havas areon de 5.343,02 kvadrataj
kilometroj, el kiuj tamen nur 1.830,92 (aŭ 34,2 procentoj) estas parto de la
urbo mem, la resto de 3.512,1 kvadrataj kilometroj (tio estas 65,8 procentoj)
konsistas el antaŭurboj kaj regionoj kun kampara sidlejstrukturo.

Istanbulo situas norde de la nordanatolia fendego, kiu streĉiĝas de norda
Anatolio ĝis la Marmara Maro. La anatolia plato tie sin puŝas okcidenten preter
la norda eŭrazia plato. Laŭ la rezultanta transformiĝanta fendego okazis 66
grandaj tertremoj inter la jaroj 1711 kaj 1894.

Konataj estas la tertremoj el la jaro 447, dum kiu detruiĝis 57 turoj de la
teodoziana murego, kaj el la jaro 559, dum kiu partoj de la kupolo de la Hagia
Sofia terenfalis, nur kelkajn jarojn post la finkonstruo de la preĝejo.

Unu el la plej gravaj tertremoj kune kun giganta cunamo, kiu transpasis la maran
muregon de la urbo okazis en la jaro 1509. Ĝi detruigis 109 moskeojn kaj 1070
domojn. Supozeble inter 5.000 kaj 13.000 homoj mortis tiam. Krome estis
neniigita la osmana floto. La sekva fortega tertremo sekvis en la jaro 1557.
Tiuj de la jaroj 1690 kaj 1719 multe difektis la kamparanajn kaj marajn
muregojn. Memoras pri tio skribaĵoj sur la urbaj pordegoj fiksitaj post la
rekonstruo fare de la sultano Ahmedo la 3-a. La 22-an de majo 1766 la preĝĉambro
de la moskeo de Fatih estis preskaŭ tute detruita. Dum tertremo de la jaro 1894
enfalis grandaj partoj de la kovrita bazaro, kies plej larĝa strato estiĝis nur
post tiu katastrofo. Ankaŭ la plej multaj mozaikoj de la Hagia Sofia malaperis
dum tiu tertremo.

Terfizikistoj antaŭvidas novan fortan tertremon ekde la forto 7,6 antaŭ la jaro
2030 kun verŝajneco de 60%. En la proksima pasinteco okazis malpli fortaj, sed
tamen katastrofaj tertremoj, dum aŭgusto 1999 en la provinco Kocaeli kun pli ol
17.000 mortintoj kaj dum la vintro 2002 en la provinco Afyonkarahisar.

Pro sia situo inter Marmora Maro kaj Nigra Maro, la klimato estas oceana,
influita de la tipoj kontinenta kaj mediteranea.

La meza pluvkvanto situas je 844 milimetroj. Pluvas plej ofte en novembro kaj
decembro, malplej ofte de majo ĝis julio.

Ekstrema malvarma temperature estas ĝis -16.1 °C (je la 9-a de februaro 1927),
ekstrema varmega je 40.5 °C (je la 12-a de julio 2000).

La administracia regiono de la grandurba komunumo (Büyükşehir Belediyesi)
konsistas el 39 kvartaloj, el kiuj 25 situas en la eŭropa parto kaj 14 en la
azia parto de Istanbulo.

Plibonigon de la aero oni atingis per uzo de tergaso, tamen daŭre ekzistas grava
aera kaj akva poluo pro ĉeesto de multaj produktejoj, aŭtomobiloj kaj privataj
loĝejoj. Aparte gravaj problemoj okazas pro la situo de malriĉulaj loĝareoj
proksimaj al industriaj centroj.

Inundoj ree alportas rubaĵojn en la tubaron, ŝtopigas ĝin kaj altigas la riskon
de infektaj malsanoj. Kaŭzo de multaj problemoj estas la infrastrukturo, kiuj ne
sukcesis sekvi la kreskon de la loĝantaro ekde la 1980-aj jaroj.

Ĉirkaŭ 660 a.K. doraj grekoj el Megara, Argos kaj Korinto fondis Bizancon,
kolonion ĉe la eŭropa marbordo de la Bosporo. Pro la avantaĝa geografia situo la
sidlejo baldaŭ iĝis granda komercejo. En 513 a.K. la persa reĝo Dario la 1-a
konkeris la urbon, kaj en 478 a.K. ĝin okupis dum du jaroj spartanoj. Poste la
urbo elektis demokration kiel registara formo.

En la jaro 324 Konstantino la 1-a kunigis ambaŭ partojn de la romia imperio kaj
baptis la 11-an de majo de la jaro 330 la novan ĉefurbon je la nomo Nova Roma
(Novromo). Tamen ĝi famiĝis kiel Konstantinopolo. Ĝia areo kvinobliĝis ene de
nur kelkaj jardekoj kaj la urbo streĉiĝis kiel Romo sur sep montetoj. Okcidente
de la de Konstantino konstruita murego, Teodozio la 2-a starigis ekde 412 la
ankoraŭ nuntempe ekzistanta murego, kiu kreskigis la urban areon de ses al dek
du kvadrataj kilometroj. Akveduktoj alportis akvon al la tiam plej granda urbo
de la mediteranea regiono kaj cerealoj estis donitaj al grandaj partoj de la
loĝantaro.

Sub la imperiestro Justiniano la 1-a (527–565) la urbo estis denove beligita. Ĝi
estis la plej granda urbo de Eŭropo. Sub la premo de la Selĝukoj la urbo
portempe perdis sian orientan postlandon en la 11-a jarcento. Tiam estiĝis
grandaj sidejoj kun apartaj privilegioj por la italaj urboj en Konstantinopolo,
kiel la Venecia ĉe la Ora Korno kaj la Ĝenova en Pera.

Pro la skismo de 1054 disiĝis la unueco de la eklezio kaj la imperiestro Manuelo
la 1-a arestigis en 1171 ĉiujn italojn kaj konfiskis ties propraĵojn. Pro venĝo
Venecio profitis de la 4-a krucmilito kaj en la jaro 1204 la krucmilitistoj
konkeris Konstantinopolon, elrabis la urbon kaj mortigis multajn enloĝantojn.
Tiam perdiĝis artaĵoj de nekalkulebla valoro.

Inter 1204 kaj 1261 malkreskis la nombro de enloĝantoj al ĉirkaŭ 100.000 kaj la
urbo iĝis la ĉefurbo de la latina imperio. En 1261 la imperiestro Mikaelo la 8-a
sukcesis rekonkeri la urbon.

Ĉirkaŭ la jaro 1400 la tuta imperio konsistis nur el Konstantinopolo, ĝia rekta
ĉirkaŭo kaj malgrandaj restantaj regionoj en la nordo (Tesaloniko) kaj en la
sudo (Morea) de Grekujo. En 1422 la urbo rezistis al okupado de Murad la 2-a.

La 5-an de aprilo 1453 komenciĝis la lasta sieĝo de Konstantinopolo per la
osmana armeo sub la sultano Mehmed la 2-a. Matene de la 29-a de majo la urbo
estis fine okupata.

Konstantinopolo rivecis tiam la oficialan nomon Kostantiniyye aŭ foje İstanbul,
kaj iĝis post Bursa kaj Adrianopolo (Edirne) la nova osmana ĉefurbo. La parte
detruita kaj malloĝita urbo estis plane rekonstruita kaj reloĝata. La klimakso
de la imperio okazis sub la sultano Sulejmano la 1-a (1520–1566), kies arkitekto
Sinan donis novan stilon al la urbo per multaj moskeoj, pontoj, palacoj kaj
putoj. Pro la malgrandiĝo de la imperio suferis ĝis la komenco de la 20-a
jarcento ankaŭ la tutmonde politika signifo de Konstantinopolo.

Fine de aprilo okazas la International Istanbul Film Festival en Beyoğlu, kiu
estas la plej grava kaj malnova turka filmfestivalo (ekde 1982).

La 23-an de aprilo festiĝas la tago de nacia suvereneco kaj de infanoj per
matena parado sur İstiklal Caddesi en Beyoğlu. Infanoj montras folklorajn
dancojn kaj muzikas.

La ortodoksa Pasko okazas ofte en la monato majo kaj estas la plej alta eklezia
festo por grekaj ortodoksuloj.

En junio okazas internacia muzikfestivalo kaj ĉiujare en julio eŭropazia
naĝkonkurso en la Bosporo organizita de la turka olimpa komitato (turke: Türkiye
Milli Olimpiyat Komitesi). Dusemajna ĵazfestivalo sekvas, same kiel rokfestivalo
Rock'n Coke, kiu estas la plej granda ekstera koncerto en Turkujo.

La 30-a de aŭgusto estas tago de liberiĝo, Zafer Bayramı, kiu memorigas pri la
venko de Başkomutanlık Meydan Savaşı en la turka liberiĝmilito.

La 29-an de oktobro okazas la festotago de la respubliko, Cumhuriyet Bayramı,
kiu memorigas pri la anonco de la respubliko fare de Atatürk en la jaro 1923.
Ekde 1979 estas organizata aŭtune la Istanbula maratono.

La osmana kuirarto troveblas ĉefe en la restoracio de la kvartaloj Üsküdar,
Kadıköy kaj Beyoğlu. Koŝerajn manĝaĵojn oni povas gustumi en Beyoğlu kaj en la
malnova Stambul.

Vaste konata istanbula manĝaĵo estas lukumo, dolĉaĵo farita el sukero (origine
mielo), amelo, pistakoj, migdaloj, nuksoj kaj aliaj ingrediencoj. Tradiciaj
firmaoj produktas ĝis 18 diversaj lukumospecioj, ekzemple kun dufoje rostitaj
pistakoj, kun rozaromo, kun kafo, cinamo aŭ zingibro.

Alia istanbula apartaĵo estas Boza, iom alkohola trinkaĵo el tritiko aŭ milio,
kiun oni trinkas ĉefe vintre.

La Internacia Flughaveno Istanbulo-Atatürk (turke Atatürk Uluslararası
Havalimanı) estas la plej granda flughaveno de Turkio kaj laŭ pasaĝeroj la kvina
plej granda en Eŭropo. En 2015 ĝin uzis pli ol 60 milionoj da pasaĝeroj.

En la kvina kanto de la verko de Abel Montagut nome Poemo de Utnoa okazas
asembleo de la Gobanoj (eksterteranoj). Tie oni akceptas, ke oni plikuraĝigu la
malfortigitan Utnoan (nome la ĉefrolulo Noa) pere de la drogo anoŭdo. Inna
malsupreniras kaj liveras ĝin al Noa. Je ties efiko aperas antaŭ li la poeto
Valmikio kiu montras al li la enormajn atingojn de la estonta homaro, se li
sukcesas savi ĝin, nome, en Azio, el Ĉina Murego al insulo Srilanko. Poste
aperas la japana pentristo Hokusajo kiu siavice montras aliajn mirindaĵon el
Azio. Kaj poste venas la vico de Fidiaso, kiu montras mirindaĵojn el suda kaj
centra Eŭropo kaj la venonta ĉiĉerono estas Maria Sklodovska, kiu montros al
Utnoa la mirindaĵojn de centra kaj orienta Eŭropo. Jen kiel ŝi prezentas
Istanbulon kun ĉefa intereso al Hagia Sofia:



https://eo.wikipedia.org/wiki/Hajko

Hajko (el japana 俳句, haiku) estas tradicia japana poeziaĵo konsistanta el unu
vertikala 17-silaba linio, enhavanta tri fonetikajn partojn de 5, 7, 5 silaboj.
En Esperanto, hajkoj aperas en tri horizontalaj linioj de 5, 7, 5 silaboj.

Historie, hajko devenas el hokko, la unua strofo de renko (ĉenpoemo verkita de
pluraj poetoj).

Kun la parencaj formoj renko, hajbuno, hajgao kaj senrjuo, hajko estas parto de
la japandevena literatura ĝenro hajkajo.

Sekvante la konsilojn de Parnasa Gvidlibro iuj esperantaj hajkistoj rimigas la
finojn de la 1-a kaj 3-a linioj en siaj tradukoj kaj originalaj versoj. Tamen
rimo estas fenomeno, kiu ne aperas en la japanaj hajkoj, kaj pluraj esperantaj
hajkistoj ne rimigas siajn hajkojn.

Hajko povas stari en proza kunteksto, kaj tiu kombinaĵo nomiĝas hajbuno. Tiu
tekniko uziĝas en literaj vojaĝimpresoj kaj taglibroj (ekz. Basho, Issa). Hajko
en kombinaĵo kun pentraĵo nomiĝas hajgao (ekz Buson). Hajko (aŭ, pli precize,
hokko) povas agi kiel unua strofo de renko.

Fama esperantolingva hajkistino el Brazilo estas Fanny Luiza Dupré. En Esperanto
gravas la laboro de la t.n. "Hajkista Klubo".

La plej ofte citata hajko eble estas tiu ĉi de Matsuo Basho: (dekstre tradukoj
de Kalman Kalocsay kaj Miyamoto Masao)



https://eo.wikipedia.org/wiki/Bestoj

Bestoj (science: Animalia) estas organismoj kiuj konsistas el pli ol unu ĉelo
(plurĉelulo), kies ĉeloj estas eŭkariotaj (kun vera nukleo), kaj kiuj malsame ol
plantoj ne posedas celulozajn ĉelmurojn nek la eblon fari fotosintezon (ne havas
kloroplastojn). Anstataŭ eltiri sian energion el fotosintezo, bestoj nutras sin
per aliaj bestaj aŭ plantaj organismoj kaj per oksigeno por la spirado. La plej
multaj bestoj estas movkapablaj kaj havas sentajn organojn.

Le bestojn karakterizas disvolviĝo per embrio, kiu ĉe la plej multaj bestoj
trapasas fazon de blastulo, kaj kiu determinas fiksan korpan planon (kvankam
multaj specioj povas suferi poste metamorfozojn). La bestoj formas naturan
grupon tre ligitan kun la fungoj. Bestoj estas unu el kvar regnoj de la domajno
Eŭkariotoj, kaj al ĝi apertenas ankaŭ la homoj.

Laŭ Jean-Baptiste Lamarck, bestoj "estas vivantaj organizitaj korpoj, provizitaj
per partoj ĉiam iriteblaj, preskaŭ ĉiuj digestas la nutraĵojn, per kiuj ili sin
nutras, kaj moviĝas, unuj per la sekvo de volo ĉu libera, ĉu dependa, la aliaj
per tiuj de ilia ekscitita iriteblo." Tiel ili diferenciĝas de la plantoj.

Ekzemploj de bestoj estas hundo, hamstro, abelo, baleno, salmo, mevo ktp. Laŭ
diversaj difinoj de "besto" kaj "animalo" povas homo esti aŭ ne esti konsiderata
besto, vidu lingvan noton.

Apud la vorto „besto” parto de la esperantistoj kutimas uzi ankaŭ la esprimon
„animalo”. Argumento devenas de la PIV-difino de la vorto „besto”, en kiu
„besto” signifas: ĉiu animalo escepte de homo, dum kiam la vorto „animalo”
rilatas al besto kaj homo kune.

En la komenco de la Esperanto-evoluo ekzistis nur la fundamenta vorto besto. Tio
tamen ne kontentigis ĉiujn, kiuj opinias, ke malgraŭ ĉio homo ne estas besto.
Tial en la Oka Oficiala Aldono al la Universala Vortaro, publikigita en 1974, la
Akademio de Esperanto oficialigis la vorton "animalo".

Jam en 1794 Lamarko plibonigis tiun klasigon laŭ enhavo de sango, kiam ankoraŭ
oni ne sciis kio ĝi estas, jene:

Tiun ĉi lastan klasigon oni uzis dum multaj jardekoj. Sed jam antaŭe Lineo
distribuis bestojn jene:

Sanktaj bestoj povas esti vivaj manifestaĵoj de bestodioj, kiujn oni ekzemple
admiris en la malnova Egiptio. Dum oferaj ritoj bestoj povas esti buĉoferaĵoj.

Ekzistas pluraj proverboj pri bestoj en la Proverbaro Esperanta de L. L.
Zamenhof, inter ili:



https://eo.wikipedia.org/wiki/A%C4%A5ilo_Tellini

Achille Tellini friule Achîl Telin, esperantigita kiel Aĥilo Tellini, naskiĝinta
la 25-an de februaro 1866 en Udine kaj mortinta la 1-an de oktobro 1938 en
Udine, estis itala friula geologo, lingvisto kaj esperantisto.

Achille Tellini naskiĝis en Udine en 1866 en riĉa burĝa familio. Li magistriĝis
pri naturscienco en la universitato de Torino kun la plej altaj notoj. Sekve li
translokiĝis al Romo, kie li laboris kiel asistento en la fakultato de geologio
de la universitato. Li faris gravajn esplorojn kaj fondis la unuan italan revuon
pri geologio.

Revenis al Udine en 1893, kie li komencis instrui natursciencojn en la teknika
lernejo Regio Istituto Tecnico "A.Zanon". En 1897 li fondis la friulan klubon
pri hidrologio kaj speleologio Circolo Idrologico e Speleologico Friulano kaj
iĝis grava membro de la friula alpa societo Società Alpina Friulana. En 1901 li
ekinteresiĝis pri Esperanto de kiu li fariĝos poste aktiva subtenanto.

La jaro 1904 estas grava turnopunkto en la vivo de Achille Tellini. Pro sia amo
al Friulo, li forlasis la natursciencojn kaj komencis studi filologion kaj
ladinan literaturon.

Fine de la jaro 1908, pro familia problemo, li estis devigita forlasi la
instruadon kaj translokiĝis al Bologna, kie li malfermis librejon pri uzitaj
libroj kaj poŝtmarkoj. Li pasie okupiĝis pri Esperanto kaj pri la friula kaj
ladina lingvo kaj kulturo. Li imagis ankaŭ politike sendependan ladinan
federacion komprenanta ankaŭ friulon. Pro tiaj ideoj li estis forte kritikata,
ĉar en tiu periodo regis forta itala naciismo kiu substrekis la italiecon de
friulo.

Tellini estis Esperantisto ek de 1901. Li estis korespondanto de la Akademio por
ladina lingvo kaj verkis la unuan kaj ĝis hodiaŭ solan "Radikaron
Esperanto-Friula-Ladina" (1922). Li estis komitatano de Universala
Esperanto-Asocio (UEA) ĝis kiam la itala registaro malpermesis aparteni al
internaciaj institucioj. Antaŭ la unua mondmilito li faris centojn da
propagandaj paroloj en Venecio kaj en la Provinco Emilio-Romanjo kaj kelkajn
dekojn da rapidaj kursoj. En 1912 li fondis la Italan Katedron de Esperanto. Dum
la dummilita neŭtraleco de Italio li peradis la korespondadon inter la
militkaptitoj, internigitoj kaj iliaj familioj. Li tradukis verkojn de Silvio
Pellico, Giovanni Rajberti kaj Ippolito Nievo, kompilis gvidlibron de Ravenna,
gramatikon kaj sintakson de Esperanto, plenan Esperanto-italan vortaron (1931,
1959, 1973). En 1934 jam estis preta por publikigo kolekto de pli ol 1500
popolkantoj (parte de li kolektitaj) de italaj slovenoj, kun interlinia traduko
Esperanta. Ĉu ĝi aperis, estas nekonata.



https://eo.wikipedia.org/wiki/%C4%88e%C4%A5io

Ĉeĥio aŭ Ĉeĥujo, oficiale la Ĉeĥa Respubliko (ĉeĥe Česká republika, Česko
 aŭskultu), estas lando situanta en Mez-Eŭropo. Okcidente Ĉeĥio najbaras kun
Germanio (810,7 km, el tio kun Saksio 153,9 km kaj kun Bavario 356,8 km), sude
kun Aŭstrio (466,1 km), oriente kun Slovakio (256,8 km) kaj norde kun Pollando
(761,8 km, laŭ polaj indikoj 789,89 km).

La teritorio de Ĉeĥio konsistas el tri historiaj teritorioj: Bohemio, Moravio
kaj Ĉeĥa Silezio. Ekde la jaro 1920 estas partoj de Bohemio kaj Moravio
malgrandaj randaj regionoj de devena Suba Aŭstrio: České Velenice kun la
ĉirkaŭaĵo (la t. n. Vitorazsko) kaj ĉirkaŭaĵo de Valtice kun la t. n.
Dyja-Triangulo.

Ĉeĥio estas membra lando de Nordatlantika alianco (NATO), UNO kaj de Eŭropa Unio
(EU). Krom tio Ĉeĥio estas membro de Visegrada grupo.

Pri loĝigo de la teritorio de Ĉeĥio el la tempo ekde 28000 jaroj a.K. atestas
vico da arkeologiaj trovaĵoj. Ekde la 3-a jarcento a.K. priloĝas tiun ĉi
regionon keltoj kaj en la 1-a jarcento estas venantaj triboj de ĝermanoj.

Ekde la 5-a jarcento en la teritorio de la hodiaŭa Ĉeĥio aperas slavoj. En la
7-a jarcento la slavaj triboj kreis regnon de Sámo. En la jaro 833 en Moravio,
en Slovakio, en norda Hungario kaj en okcidenta Subkarpatio estiĝas Grandmoravia
regno, kiu iom post iom ensumigas ankaŭ Bohemion (890 – 894), Silezion, Luzacion
kaj reston de Hungario. Grandmoravia regno, de kiu Bohemio en la jaro 894
forŝiriĝis, estis en la jaro 907 malprosperigita de hungaroj.

La komencoj de la ĉeĥa ŝtato enfalas ĝis la dua duono de la 9-a jarcento, kiam
estas krom alia baptita la unua dokumentita ĉeĥa princo Bořivoj la 1-a el
dinastio de Přemyslidoj. En la paso de la 10-a kaj la 11-a jarcentoj la ŝtato
estas firmiĝanta, estas aligita Moravio kaj la lando fariĝas reĝlando. Ĝi
atingas sian zeniton dum la lastaj Přemyslidoj, sed ĉefe dum regado de Karolo la
4-a. En la 15-a jarcento karakterize pli malfortigis la ĉeĥajn landojn husanaj
militoj.

En la jaro 1526 definitive sur la ĉeĥan tronon surtroniĝis dinastio de
habsburgoj, kiu enmembrigis la landon en habsburgan monarĥion. En la jaroj 1547
kaj 1618 eksplodis kontraŭ la reganto armigita ribelo. Defenestradoj de
vicguberniestroj fariĝis komenco de la tridekjara milito. La nobelaro estis
rapide malvenkita kaj punita per duraj reprezalioj. Komencis perforta rekatoligo
de la ĉeĥaj protestantistoj.

Nur reformoj de Jozefo la 2-a en la jaro 1781 alportis religiajn liberecojn kaj
nuligon de servuteco. Ekde fino de la 18-a jarcento komenciĝas en la ĉeĥaj
landoj nacia renaskiĝo klopodanta pri renovigo de la ĉeĥaj kulturo kaj lingvo
kaj pli malfrue pri akiro de politika potenco.

Post malvenko de Aŭstrio-Hungario en la unua mondmilito (1914 – 1918) la ĉeĥaj
landoj la 28-an de oktobro de 1918 memstariĝis fariĝinte la kerno de la nove
estiĝinta Ĉeĥoslovakio (Respubliko Ĉeĥoslovaka, Ĉeĥoslovaka Respubliko,
mallongigo ĈSR, nomata ankaŭ la unua respubliko), kies teritorion ensumigis
ankaŭ Slovakio kaj Karpata Rutenio (alie nomita ankaŭ Transkarpata Ukrainio).
Pro premo de la nazia Germanio kaj eŭropaj potencaj ŝtatoj – Italio, Britio kaj
Francio – Ĉeĥoslovakio estis en septembro de 1938 per munkena interkonsento
devigita doni al Germanio limregionojn (la t. n. Sudetoj). Sudaj regionoj de
Slovakio kaj Karpata Rutenio fariĝis de Hungario, malgrandan parton de la
ĉeĥoslovaka teritorio (precipe regionon de Těšín) akiris Pollando. Post tiu ĉi
ago en la nomon de Ĉeĥoslovakio revenis haltostreko (Ĉeĥio-Slovakio) kaj oni
parolas pri la t. n. dua respubliko. La 14-an de marto de 1939 Slovakio
forŝiriĝis kreinte la t. n. Slovakan Ŝtaton kaj post okupacio de la germanaj
soldataroj la 15-an de marto de 1939 estis en la resto de la ĉeĥoslovaka
teritorio proklamita Protektorato Bohemio kaj Moravio. En majo de 1945
aliancanoj kaj soveta armeo liberigis Ĉeĥoslovakion kaj germanoj estis
forloĝigitaj ĝis Germanio kaj Aŭstrio.

En februaro de 1948 per renverso en Ĉeĥoslovakio ekprenas potencon komunistoj;
la lando fariĝas komunisma ŝtato kaj parto de soveta bloko. En la jaro 1960
estis ties nomo ŝanĝita je Ĉeĥoslovaka Socialisma Respubliko (ĈSSR).
Liberigmovado de la jaro 1968, konata kiel Praga Printempo, estis malvenkita la
21-an de aŭgusto per invado de armeoj de Sovetunio kaj pluaj landoj de Varsovia
Kontrakto (Germana Demokratia Respubliko, Pola Popola Respubliko, Hungara Popola
Respubliko kaj Bulgara Popola Respubliko). Per leĝo pri federaligo de
Ĉeĥoslovaka Socialisma Respubliko, kiu ekvalidis la 1-an de januaro de 1969,
Ĉeĥoslovakio formale ŝanĝiĝis en federacion de du naciaj ŝtatoj – Ĉeĥio
(oficiale Ĉeĥa Socialisma Respubliko, ĈSR) kaj Slovakio (oficiale Slovaka
Socialisma Respubliko, SSR). La politikajn rilatojn en la lando ŝanĝis nur la
t.n „velura revolucio“ la 17-an de novembro de 1989. Komence de la jaro 1990
estis el la politika nomo de ambaŭ respublikoj forigita la nomo „socialisma“.
Komence de printempo de la sama jaro la politika nomo de Ĉeĥoslovakio ŝanĝiĝis
je Ĉeĥoslovaka Federacia Respubliko (ĈSFR), kiu estis netuta monato post tio
denove reguligita en ne tro konvenan aspekton Ĉeĥa kaj Slovaka Federacia
Respubliko.

Kiel ŝtatformacio Ĉeĥoslovakio ĉesis ekzisti la 1-an de januaro de 1993, kiam ĝi
per pacvojo dispartiĝis en Ĉeĥion kaj en Slovakion. En la jaro 1999 Ĉeĥio estis
akceptita ĝis NATO. Ĉeĥio komune kun Slovakio aprobis en referendumo en 2003
siajn alirojn al Eŭropa Unio, kiu ekvalidis la 1-an de majo de 2004.

Ĉeĥa Respubliko estas parlamenta demokratio kaj ties kapo estas prezidento,
balotata ĉiun kvinan jaron pere de Parlamento. La prezidento proponas
konstituciajn juĝistojn, kiujn devas aprobi Senato, dum certaj cirkonstancoj li
povas disirigi Deputitaran Parlamenton kaj vetoi leĝojn (krom la konstituciaj).
Li nomas ankaŭ prezidanton de la registaro kaj pluajn ties anojn laŭ propono de
la prezidanto. Li akceptas demision de la prezidanto de la registaro kaj per lia
perado ankaŭ de la unuopaj anoj.

Ankoraŭ enkadre de Ĉeĥoslovakio la teritorio de la hodiaŭa Ĉeĥa Respubliko
dividiĝis en 8 regionojn: Ĉefurbo Prago, Meza Bohemio (Prago), Suda Bohemio
(České Budějovice), Okcidenta Bohemio (Plzeň), Norda Bohemio (Ústí nad Labem),
Orienta Bohemio (Hradec Králové), Suda Moravio (Brno) kaj Norda Moravio
(Ostrava). La regionoj plu dividiĝis en distriktojn, sume estis en Ĉeĥio 75
distriktoj (la sepdeksesa, distrikto Jeseník, estiĝis nur en la 90-aj jaroj de
la 20-a jarcento). Tiu ĉi divido validis ekde la jaro 1960. Tiamaj regionoj ne
estis aŭtonomiaj. Regionaj naciaj komitatoj (RNK) estis ŝtataj oficejoj. RNK
estis nuligitaj en 1990, la regionoj kiel teritoria pilo ekzistis plu, sed ili
havis nenian ĝeneralan administracian oficejon.

En la jaro 1990 distriktaj naciaj komitatoj estis same alinomitaj je distriktaj
oficejoj. La lokaj kaj la urbaj naciaj komitatoj estis nuligitaj kaj estis
renovigita aŭtonomio. Por funkciado de la ŝtata administracio en la plej malalta
nivelo estis elektita miksita modelo: la urba oficejo estas urba oficejo. Ĉeĥio
la 1-an de januaro de 1993 fariĝis memstara ŝtato, sed tio ne havis influon en
la interna teritoria divido.

En la jaro 2000 komencis funkcii 14 novaj memstaraj regionoj. Por funkciado de
la ŝtata administracio en la regiona nivelo estis same elektita miksita modelo:
la regiona oficejo estas regiona oficejo; frunte staras direktoro. Kapo de ĉiu
regiono estas hetmano, sole kapo de Prago estas primatoro.

Al la 1-a de januaro de 2003 estis nuligitaj la distriktaj oficejoj. La
distriktoj kiel unuo de la ŝtata administracio ekzistas plu, la distriktoj ankaŭ
restas statistika unuo. Kelkaj oficejoj havas distriktan agadon, ekz. distriktaj
juĝejoj.

Male direkte supren kelkaj regionoj grupiĝas en regionojn nomataj ankaŭ NUTS 2,
kiuj estas havontaj kompareblan nombron de loĝantoj, por ke ili povu estis
kunuloj de Eŭropa Unio dum financado de lokaj projektoj. Regiono Plzeň kaj
Sudbohemia regiono tiel estas grupiĝintaj en regiono Sudokcidento, Regionoj
Karlovy Vary kaj Ústí nad Labem en regionon Nordokcidento, Regionoj Liberec,
Hradec Králové kaj Pradubice en regionon Nordoriento, Regiono Vysočina kaj
Sudmoravia regiono en regionon Sudoriento, Regionoj Olomouc kaj Zlín en regionon
Meza Moravio. Regionoj Prago, Meza Bohemio kaj Moravia-Silezia Regiono estas
kreitaj per unusola regiono.

Tra la ĉeĥa teritorio trairas la ĉefa disfluejo apartiganta riverfluejojn de
Norda Maro, Balta maro kaj Nigra maro. La ĉefaj riveraksoj en Bohemio estas Elbo
(370 km) kun Vultavo (433 km), en Moravio rivero Morava (246 km) kun rivero Dyje
(306 km) kaj en Silezio Odro (135 km) kun rivero Opava (131 km).

El fizike-geografia vidpunkto Ĉeĥio situas en limo de du montaraj sistemoj. La
okcidentan kaj la mezan partojn de Ĉeĥio plenigas Ĉeĥa altmontaro (Česká
vysočina) (Šumava, Český les, Krušné hory, Krkonoše, Orlické hory, Jeseníky). En
la orientan parton de la ŝtato enpenetras Okcidentaj Karpatoj (Beskydy).

Klimato de Ĉeĥio karakterizas per reciproka enpenetrado kaj miksado de oceanaj
kaj kontinentalaj influoj. Ĝi estas karakteriza per okcidenta fluado kun
supereco de la okcidentaj ventoj, intensiva cikla agado kaj proporcie abundaj
pluvoj. Ĉemara influo montriĝas ĉefe en Bohemio, en Moravio kaj en Silezio
plinombriĝas kontinentalaj klimataj influoj. Grandan influon al la klimato de
Ĉeĥio havas supermara alteco kaj reliefo. El la suma areo de la ŝtata teritorio
situas 52 817 km2 (67%) en la supermara alteco ĝis 500 m, 25 222 km2 (32%) en la
alteco 500–1000 m kaj sole 827 km2 (1,05%) en la alteco super 1000 m.
Mezproksima supermara alteco estas 430 m.

Same flaŭro kaj floro troviĝanta en la teritorio de Ĉeĥio atestas pri reciproka
enpenetrado de ĉefaj direktoj, tra kiuj en Eŭropo flaŭro kaj floro disvastiĝis.
Arbaroj, plejparte koniferaj, okupas 33 % de la tuta areo de la lando.

Post la komenca ekspansio la ĉeĥa ekonomio subiĝis al malgranda recesio, el kiu
ĝi resaniĝis de la duono de la jaro 1999. La kresko en la jaroj 2000—2001 estis
kaŭzita ĉefe pro eksporto ĝis landoj de EU, plua alfluo de eksterlandaj investoj
kaj reviviĝanta enlanda intereso.

Al la bazaj mineralaj krudmaterialoj minitaj en Ĉeĥio apartenis nigra kaj bruna
karboj. Plu ankoraŭ en malgranda amplekso oni minas krudnafton kaj tergason,
kaolinon aŭ konstrumaterialojn. Agrikultura produktado preskaŭ kontentigas
enlandan intereson. Oni kulturas ĉefe cerealojn (tritiko, hordeo, maizo),
terpomojn, sukerbeton, legomon, linon kaj kolzon. Sian signifon havas ankaŭ
kulturado de lupolo, fruktoĝardenoj kaj vinberkulturado. La bazo de
animalproduktado estas bredado de brutaro, porkoj kaj kortbirdaro, plu
abelbredado aŭ bredado de dolĉakvaj fiŝoj (precipe karpoj).

La bazo de energetiko estas pervaporaj elektrejoj (75%) kaj atom-elektrejoj
(Temelín kaj Dukovany). La ĉefaj industriaj centroj estas Prago kaj Plzeň. Al
industriaj centroj de la lando apartenis en pasinteco ankaŭ Ostrava, sed nun
situacio en tiu ĉi urbo kaj ties ĉirkaŭaĵo tiom ŝanĝiĝis, ke senlaboruloj
malfacile trovas ĉi tie laboron. Inter gravaj fakoj de la industrio apartenas
metalurgio, maŝinindustrio, teksindustrio, nutraĵindustrio, elektroindustrio,
kemiaĵoj, glaso kaj produktado de transportiloj. La plej dinamike evoluiĝanta
fako estas konstruaferoj.

La natura alkresko de la loĝantaro estas negativa -0,08 % (takso 2003). La
mezproksima longeco de la vivo malrapide plilongiĝas kaj ĝi superas 75 jarojn
(takso 2003). En la urboj vivas sume 71 % da populacio.

Plejmulton de la loĝantaro de Ĉeĥio konsistigas ĉeĥoj (94,2 %, el kiuj 3,7 %
proklamis por si moravian naciecon kaj 0,1 % silezian), kiuj parolas la ĉeĥan
lingvon. La ĉeĥa lingvo apartenas al la okcidentslava branĉo de la hindeŭropa
lingva grupo.

Pluaj etnaj grupoj reprezentitaj en Ĉeĥio estas poloj, germanoj (resto de la
antaŭa granda minoritato), ciganoj, hungaroj, ukrainoj kaj pluaj. Post la
apartiĝo de Ĉeĥoslovakio en la jaro 1993 kelkaj slovakoj restis en Ĉeĥio kaj
hodiaŭ ili kreas proksimume 2 % da loĝantaro.

Plejmulto da populacio estas ateistoj. La plejnombra eklezio estas romkatolika
(27 %), 1 % da loĝantoj estas anoj de la Eklezio Ĉeĥoslovaka Husana, netuta 1 %
de la Ĉeĥfrata Eklezio Evangelia. Nombro de la konfesantoj de judaismo estas
ekde la dua mondmilito nur eta.



https://eo.wikipedia.org/wiki/Sudameriko

Sudameriko estas la suda amerika subkontinento. Ĝian nordon trairas la ekvatoro;
do ĝia pliparto apartenas al la suda hemisfero. Ĝi situas inter la Atlantika
Oceano oriente, la Pacifika Oceano okcidente, la Kariba Maro norde kaj la
Antarkta Oceano sude. Ĝia areo de 18,8 milionoj da kvadrataj kilometroj
respondas al 42 % de la areo de Ameriko aŭ 12 % de la supermara areo tuttera.
6 % de la monda loĝantaro vivas en Sudameriko.

Iuj kalkulas Trinidadon kaj Tobagon al Meza Ameriko, sed ĝi ja situas sur la
kontinentbreto de Suda Ameriko, antaŭ la marbordo de Venezuelo. Panamo iam estis
parto de Kolombio kaj estis apartigita fare de Usono; tial oni nun kakulas ĝin
al Meza Ameriko kaj konsideras ĝian sudan limon, al Kolombio, la norda limo de
Sudameriko.

La tradicia teorio pri la praloĝantoj de Sudameriko diras, ke ili inter la jaroj
13.000 kaj 14.000 antaŭ nia epoko venis tra Nordameriko el Azio. Tamen la
setlejoj de Tiahuanaco iĝis arĥeologia mistero; la multeco de tre malnovaj
arĥeologiaj trovaĵoj, precipe en la nordo, kaj la genaraj diferencoj inter nord-
kaj sudamerikaj indianoj igis kelkajn esploristojn hipotezi pri aparta
praloĝantaro de Sudameriko, kiu ne venis de la nordo.

Tiu hipotezo rilatas al teorio pri enmigrado el Oceanio tra Antarkto, kaj ŝajnas
konfirmi ĝin trovaĵoj de setlejoj de marbordaj triboj ĉirkaŭ 14.800 jarojn aĝaj
en Monte Verde en Ĉilio.

Kiel unuaj eŭropanoj alvenis la hispana kaj la portugala imperioj, kiuj komencis
konkeri la kontinenton kaj eksetlis unue precipe en la sudo de Nordameriko, en
Mezameriko (kun la karibaj insuloj) kaj en la anda regiono de Sudameriko
(respektive en la azteka kaj inkaa imperioj). Hispanio forte establiĝis en nun
Meksiko kaj de tie iris suden al la centra zono de nuna Ĉilio. Samtempe ĝi
fondis urbojn ĉe la estuaro de la Plata-rivero, precipe Asunciono.

La traktato de Tordesillas, subskribita en 1494 de la Katolikaj Gereĝoj kaj reĝo
Johano la 2-a de Portugalio establis dispartigon de la aneksaj zonoj de la Nova
Mondo. La orienta parto de Sudameriko, la orienta parto de nuna Brazilo, estis
atribuita al la agadkampo de Portugalio, kiu submetis ĝin, kiam en 1500 Pedro
Álvares Cabral albordiĝis tie.

La unua ekveturo de eŭropanoj al Sudameriko jam okazis la 5-an de aŭgusto 1498,
kiam Kristoforo Kolumbo ekveturis suden ekde Hispaniolo kaj sur insulo Cubagua
fondis la unuan eŭropan setlejon en Sudameriko, Nueva Cadiz. En 1515 estis
fondita la unua setlejo sur firma tero, Cumaná en nuna Venezuelo.

En 1532 la hispana konkistadoro Francisco Pizarro alvenis en Kaŝamarko,
malliberigis la inkaan monarĥon Ataŭalpo kaj poste ordonis ekzekuti lin. Aliance
kun la nobelaro de Cuzco li sukcesis konkeri la inkaan imperion.

Portugalio alproprigis al si la pliparton de la altantika rando de norda
Sudameriko, el kiu poste ekestis Brazilo.

Anglio establis, krom dek tri Koloniojn en la atlantika rando de Norda Ameriko,
kelkajn sur iuj karibaj insuloj. La nun britaj insuloj Falklandoj estis
eksetlitaj nur en 1764, de francoj.

Nederlando establis koloniojn en Surinamo kaj sur la Nederlandaj Antiloj kaj
Arubo.

Ĉirkaŭ 1808 la premo fare de Napoléon Bonaparte ekigis serion de eventoj, kiu
pli malbonigis la situacion de Hispanio. Reĝo Karlo la 4-a abdikis la 19-an
de marto 1808 favore al sia filo Ferdinando la 7-a post la sukcesoj de la ribelo
de Aranjuez, kaj la 5-an de majo ambaŭ devis cedi la tronon al Napoleono, kiu
nomumis sian fraton, Jozefon la 1-an, nova reĝo de Hispanio. Tio provokis la
militon de Hispana Sendependiĝo, kaj en Ameriko same kiel en Hispanio formiĝis
regionaj konsilioj, kiuj favoris la luktadon kontraŭ la francaj invadintoj por
reestabli la laŭleĝan monarĥon. Tamen multaj el la amerikaj konsilioj estis
konsiderataj kun malfido de la hispanaj aŭtoritatoj, kiuj suspektis ilin favori
la francojn kaj ne estis forgesintaj kampanjojn kiaj tiu de Antonio Nariño, kiu
en Bogoto publikigis la Deklaracion de la Homaj kaj Civitanaj Rajtoj]], la
movadon de Juan Picornell, la komspiron de Manuel Gual kaj José María España aŭ
la tri frakasitajn armeajn ekspediciojn de Francisco de Miranda en Venezuelo.

La Militoj de la hispanamerika sendependiĝo komenciĝis en 1809 per la Revolucio
de La Paz en la altejoj de Peruo kaj kulminis per la okupado de la fortresoj de
Kallao en 1826. En 1817 la liberigista generalo José de San Martín sukcesis kun
sia armeo transiron de la Andoj kaj venkis la reĝanojn en Ĉilio. Poste li
direktiĝis al Lima por frapi la centron de la hispana potenco en Ameriko. La
meza alto de 3.000 metroj kaj la pinta de 4.800 kaŭzis en la armeo altomalsanon;
la vojo larĝis mezume 30 centimetrojn kaj estis malunueca. El la 5.400 armeanoj
300 mortis survoje; de la 9.200 muloj alvenis nur 5.000, kaj de la 1.500 ĉevaloj
nur 500. San Martín samtempe gvidis ses kolonojn, kiuj krucis la ĉenmontaron je
malsamaj lokoj, kun la celo konfuzi kaj disigi la reĝanajn fortojn, kiuj lin
atendis. Je la alveno en Ĉilio la ribela armeo sub la komando de San Martín
sukcesis ŝlosilan triumfon en la batalo e Chacabuco. Tiujn eventojn komplementis
la kampanjoj de la liberigisto Simón Bolívar en la nordo de la Sudameriko, kiu
faris sian unuan grandan baton en la Batalo de Bojakao.

Grava paŝo por la ekesto de Brazilo kiel naciŝtato estis la ŝanĝo de la
portugala ĉefurbo de Lisbono al Rio-de-Ĵanejro, kiu implicis la regnecon de
Brazilo, kiel reĝlando ene de la Unuiĝinta Reĝlando de Portugalio, Brazilo kaj
Algarvo (1807–1821); kiam ĉi tiu regno pace dissolviĝis, ekestis la imperio de
Brazilo. Ties sendependecon proklamis en 1822 la filo de la reĝo de Portugalio,
Petro la 1-a, kiu establis konstitucian monarĥion, daŭrontan ĝis la proklamo de
respubliko en 1889.

Pro sia sendependeco Sudamerio suferis en kelkaj landoj diversajn tipojn de
diktaturo kaj fortaj homoj. Tamen fine de la 20-a jarcento la pliparto de la
duonkontinento sukcesis akiri demokratie elektitajn registarojn, kvankam ne en
ĉiuj cirkonstancoj ekestis daŭremaj institucioj. Dum la unua kaj dua mondmilitoj
Sudameriko sukcesis resti ekster la detruaj okazaĵoj kaj akceptis milojn da
rifuĝantoj. Tamen en 1941/2 okazis la Perua-Ekvadora Milito.

En la 1960-aj jaroj ekestis serio da diktatoraj reĝimoj subtenataj de lokaj
aristokrataroj, kun helpo de Usono celanta nuligi registarojn kun sociisma
tendenco en Brazilo, Argentino, Urugvajo, Paragvajo, Ĉilio kaj Bolivio. Ekde
1999 la sudamerikaj landoj escepte de Kolombio elektis centrajn-maldekstrajn aŭ
maldekstrajn registarojn, sed la plimulto subtenas la liberan merkaton.

Geografie Sudameriko dividiĝas al tri partoj: La kordileroj (Andoj), la
malaltejoj kaj la kontinenta breto. La Andoj distingiĝas kiel la plej granda kaj
plej juna montoĉeno de la mondo, kaj kiel dua plej alta post Himalajo. Ĝi
leviĝas el la profundoj de la oceano kaj etendiĝas de la fuegia arkipelago
sud-oriente, sekvas la marbordon kaj norde dividiĝas en du brakojn, unu al la
Panama istmo kaj unu laŭiranta la bordon de la Kariba Maro.

La kordilero ekestis per ŝoviĝo de la Plato Nazca sub la sudamerikan platon je
rapido de ĉirkaŭ 9 cm/jaro. Ĝi trairas Argentinon, Ĉilion, Bolivion, Peruon,
Ekŭadoron, Kolombion kaj Venezuelon. Pluraj el ĝiaj pintoj superas alton de ses
mil metro, ekzemple la Akonkagvo (6.960,8 m), la Nevado (= neĝokovrita) Ojos del
Salado (6.893 m), la Nevado Huascarán (6.768 m), la Nevado Sajama (6542 m) kaj
la vulkano Ĉimborazo (6.310 m). En Kolombio, ĉe la alia flanko de la
duonkontinento, estas altecoj de pli ol 5.300 m en la Sierra Nevada del Cocuy
kaj sur monto Nevado del Ruiz. Per siaj branĉoj la kordilero enfermas valojn
kiaj ekzemple la Meza Depresio kaj la Valon de Kaŭko en Kolombio kaj
altebenaĵojn kia la Altiplano, ebenaĵo proksimume 3.000 metrojn alta, kiu estas
seka regiono inter Bolivio, Argentino kaj Ĉilio.



https://eo.wikipedia.org/wiki/Ludilo

Ludilo estas objekto per kiu oni ludas. Ilin uzas ĉefe infanoj kaj maskotoj, sed
ankaŭ plenkreskuloj povas amuziĝi per ludiloj. Ludi per ludiloj estas ĝuenda
maniero trejni junulon por vivo en socio; kaj tion faras ankaŭ en naturo kelkaj
bestoj, laŭ kiu gepatroj lernigas ekzemple ĉasadon aŭ diferencigon de manĝaĵoj.
Oni uzas tre diversajn materialojn por fari ludilojn ĝuindajn de kaj junuloj kaj
pliaĝuloj (ĉu por donaci ilin aŭ eĉ por ludi mem). Multaj aĵoj estas desegnitaj
por utili kiel ludiloj, sed oni povas uzi ankaŭ varojn produktitajn dekomence
por aliaj celoj. Ekzemple, infano povas preni ajn aĵon el la hejmo kaj "flugigi"
ĝin traaere en la intenco ke temas pri aviadilo; tiele la uzado de ludilo eĉ
stimulas la imagopovon de la uzanto. Alia konsidero estas interaktiva cifereca
distrilaro. Kelkaj ludiloj estas produktitaj dekomence kiel kolekteroj kaj ili
celas pli la montron ol la uzadon mem.

La origino de ludiloj estas prahistoria; facile oni trovis pupojn
reprezentantajn infanojn, animalojn kaj soldatojn, same kiel reprezentaĵojn de
iloj uzataj de plenkreskuloj ĉe la arkeologiaj lokoj kaj elfosaĵoj. Tiuj ludiloj
estis faritaj ĉefe por infanoj.

Ludiloj, kaj ludo ĝenerale, estas gravaj kiam ili helpas kreskadon kaj lernadon
pri la mondo ĉirkaŭa. Junuloj uzas ludilojn kaj ludas malkovri sian identecon,
helpas siajn korpojn kreski forte kaj sane, lernas pri kaŭzo kaj rezulto,
esploras rilatojn kaj praktikas lertecojn kiuj necesos al ili kiam
plenkreskuloj. Tiuj uzas ludilojn kaj ludas laŭ maniero por formi kaj plifortigi
sociajn ligojn, lerni kaj instrui, rememori kaj plifortigi la lecionojn el sia
junaĝo, malkovri sian identecon, ekzerci siajn menson kaj korpon, esplori
rilatojn, praktiki lertecojn kaj ornami siajn vivajn spacojn.

Ludiloj ekzistas jam de miloj da jaroj. Oni diras, ke plej infanoj ludas per io
ajn kion ili povas trovi, kiel pinostrobilojn aŭ ŝtonetojn. Dum arkeologiaj
elfosadoj, oni trovis ofte pupojn, nome figuroj en formo de personaj, bestoj aŭ
soldatoj, malgrandajn laborilojn ktp. Ankaŭ ludobildojn. Oni verkis pri ĉio tio
en kelkaj el la plej antikvaj literaturaj verkoj. Ludiloj elfositaj el la
Indusvala civilizo (3000-1500 a.K.) estas malgrandaj ĉaroj, fajfiloj kun formo
de birdoj, kaj ludilaj simioj kiuj povis esti trenitaj pere de snuro.

La plej antikvaj ludiloj estis faritaj el materialoj trovitaj en naturo, kiaj
ŝtonoj, bastonoj, kaj argilo. Antaŭ miloj da jaroj, Egiptaj infanoj ludis per
pupoj kiuj havis perukojn kaj moveblajn membrojn kiuj estis faritaj el ŝtonoj,
ceramiko kaj ligno. En Antikva Grekio kaj Antikva Romo, infanoj ludis per pupoj
faritaj el vakso aŭ terakoto, bastonoj, arkoj kaj sagoj, kaj jojoj. Kiam grekaj
infanoj, ĉefe infaninoj, venis al markita aĝi estis kutimo por ili proponi la
ludilojn de sia infanaĝo al la dioj. Antaŭ geedziĝo, junulinoj ĉirkaŭ 14jaraĝaj
proponis siajn pupojn en templo kiel rito de paŝado al plenkreskuleco.

La plej antikva konata mekanika puzlo devenas ankaŭ el Grekio kaj aperis en la
3a jarcento a.K. La ludo konsistis je kvadrato dividita en 14 partoj, kaj la
celo estis kreai diversajn formojn el tiuj pecoj. En Irano "puzlofermiloj" estis
faritaj tiom frue kiom ĝis la 17a jarcento a.K. La Inkaoj ekzemple havis rulan
ludilon, kvankam la kulturo ne uzis la radon transportcele.

Ludiloj iĝis pli disvastigataj pro la ŝanĝo de moroj riltaj al infanoj enkadre
de la Klerismo. Infanoj komencis esti vidataj kiel personoj en si mem, male al
simplaj etendoj de siaj hejmoj kaj ke ili havas rajton flori kaj ĝui sian
infanaĝon kaj sian infanecon. La vario kaj nombro de ludiloj kiuj estis
fabrikitaj dum la 18a jarcento rapide plialtiĝis; John Spilsbury inventis la
unuan puzlon en 1767 por helpi la infanojn lerni geografion. Li kreis puzlojn
pri ok temoj - la Mondo, Eŭropo, Azio, Afriko, Ameriko, Anglio kaj Kimrio,
Irlando kaj Skotlando. La baskula ĉevalo (sur lularkoj) estis disvolvigitaj
samtempe en Anglio, ĉefe por riĉuloj en la ideo ke disvolvigi la ekvilibran
sentokapablon ĉe infanoj estus ege utila por poste rajdi realajn ĉevalojn.

Aerveziketoj aŭ sapobobeloj el resto de lavakvo enhavanta sapon iĝis populara
tempopasilo, kiel montras la pentraĵo La sapobobelo (1739) de
Jean-Baptiste-Siméon Chardin. Aliaj popularaj ludiloj estis rulringoj,
ludilaŭtoj, kajtoj, radŝpiniloj kaj pupoj. La unuaj tabulludoj estis produktitaj
de John Jefferys en la 1750-aj jaroj, kiel A Journey Through Europe (veturo tra
Eŭropo). Tiu ludo estis tre simila al la modernaj tabulludoj; ludantoj moviĝas
laŭlonge de vojo el fako al fako laŭ la rezulto de ĵeto de ĵetkubo (kvankam oni
uzis fakte multfacajn turbetojn ĉar ĵetkuboj estis konsideritaj iom maldecaj)
tiele ke la veno al diversaj lokofakoj rezultis en helpo aŭ malhelpo por la
sukceso de la ludanto.

En la 19-a jarcento, la emfazo estis metita al ludiloj kiuj havas edukajn
celojn, kiaj puzloj, libroj, kartoj kaj tabulludoj. Ankaŭ religitemaj ludiloj
estis popularaj en kelkaj landoj, kiaj modela Arkeo de Noa kun miniaturaj
animaloj kaj objektoj el aliaj scenoj de la Biblio. Kun kreska prospero ĉe la
meza klaso, infanoj havis pli plezuran tempon por ili, kio kondukis al aplikado
de industriaj metodoj por la fabrikado de ludiloj.

Ankaŭ pli kompleksaj mekanikaj kaj optiko-bazaj ludiloj estis inventitaj. La
entrepreno Carpenter and Westley ekamasproduktis la kalejdoskopon, inventita de
Sir David Brewster en 1817, kaj jam estis vendintaj ĉirkaŭ 200,000 aĵojn dum tri
monatoj en Londono kaj Parizo. La entrepreno kapablis ankaŭ amasprodukti magiajn
lanternojn por uzado en fantasmagorio kaj en aliaj spektakloj, per disvolvigo de
metodo de amasproduktado uzante kuproplatan presprocezon. Populara bildaro per
lanternoj inkludis reĝajn familiojn, flaŭron kaj faŭnon, kaj geografiajn
manfaritajn strukturojn el la tuta mondo. La moderna zootropo estis inventita en
1833 fare de la brita matematikisto William George Horner kaj estis popularigita
en la 1860-aj jaroj. Pupoj el ligno kaj el porcelano en miniaturaj pupohejmoj
estis popularaj ĉe mezklasaj junulinoj, dum knaboj ludis per rulglobetoj kaj
ludiltrajnoj.

En la 20-a jarcento komencis amasa industria produktado de ludiloj en plej
diversaj lokoj. La ora epoko de ludildisvolvigo estis ĉe la ŝanĝo al la 20a
jarcento. Realaj kostoj plialtiĝis rapide en la okcidenta mondo, permesante eĉ
al laborklasaj familioj disponigi ludilojn por siaj infanoj, kaj industriaj
teknikoj de precizeca inĝenierado kaj amasproduktado povis havigi liverojn por
plenumi tiun pliiĝantan peton. Intelekta emfazo estis pliiĝante lokigita al la
gravo de integra kaj feliĉa infaneco por la futura disvolvigo de la infanoj.
William Harbutt, angla pentristo, inventis modlopaston en 1897, kaj en 1900
komencis komerca produktado de tiu materialo kiel infana ludilo. Frank Hornby
estis pionira inventisto en ludil-disvolvigo kaj fabrikado kaj estis responsa
pro la invento kaj produktado de tri el la plej popularaj linioj de ludiloj
bazitaj sur inĝenieraj principoj en la 20-a jarcento: nome Meccano, Trajnoj
Hornby kaj Ludiloj Dinky.

Meccano estis modela konstrusistemo kiu konsistis el konstante reuzeblaj metalaj
strioj, platoj, traboj, aksoj, radoj, kaj dentradoj, kun ŝraŭboj kaj ŝraŭbingoj
por konekti la pecojn kaj ebligi la konstruadon de funkciantaj modeloj kaj
mekanikaj aparatoj. Dinky Toys pioniris la fabrikadon de mulditaj ludiloj per la
produktado de aŭtoludiloj, trajnoj kaj ŝipoj kaj sekve modeltrajnaj serioj iĝis
popularaj en la 1920-aj jaroj. La entrepreno Britains revoluciis la produktadon
de ludilsoldatoj (ankaŭ stansoldatoj) per la invento de la procezo de kava
fandomuldado en plumbo en 1893 - la produktoj de tiu entrepreno restis industria
standardo dum multaj jaroj.

Ankaŭ puzloj iĝis ege modaj. En 1893, la angla advokato Angelo John Lewis,
verkinte laŭ la pseŭdonimo Profesoro Hoffman, verkis libron nome Puzzles Old and
New (Malnovaj kaj novaj puzloj). Ĝi enhavis, inter aliaj aferoj, pli ol 40
priskriboj de puzloj kun sekretaj malfermigaj mekanismoj. Tiu libro kreskis al
referenclibro por puzlaj ludiloj kaj estis tre populara tiame. La puzlo nome
Tangram, origine el Ĉinio, disvastiĝis tra Eŭropo kaj Ameriko en la 19a
jarcento.

Dum la Dua Mondmilito, oni kreis novajn tipojn de ludiloj tra hazarda novigo.
Post klopodi krei anstataŭon por sinteza kaŭĉuko, la usonano Earl L. Warrick
senaverte inventis "nutty putty" dum la Dua Mondmilito. Poste, Peter Hodgson
agnoskis la potenceblon kiel infana ludilo kaj fabrikis ĝin kiel Silly Putty.
Simile, Play-Doh estis origine kreita kiel mura purigilo. En 1943 Richard James
estis spertante per risorto kiel parto de sia militista esplorado kiam li vidis
unu kiu izoliĝis kaj falis surgrunden. Li estis atentita per la maniero kiel ĝi
ĉirkaŭfalis surgrunden. Li pasis du jarojn fin-prepaante la desegnon por trovi
la plej bonan kvanton de ŝtalo kaj karbo; la rezulto estis Slinky, kiu estis
venditaj en vendejoj laŭlonge de la Usono.

Post la Dua Mondmilito dum la socio iĝis eĉ pli flua kaj disponeblis nova
teknologio kaj materialoj (plastoj) por ludilfabrikado, ludiloj iĝis pli
malmultekostaj kaj ĉieaj en hejmoj tra la tuta Okcidenta Mondo. Inter pli bone
konataj produktoj de la 1950-aj jaroj estis la linio de la dana entrepreno Lego
de koloraj interkongruaj plastaj brikkonstruaj serioj, la Kubo de Rubik, la Kapo
de Sro. Potato, la Pupo Barbie kaj la Action Man. Nuntempe estas komputiligitaj
pupoj kiuj povas agnoski kaj identigi objektojn, la voĉon de ties posedanto, kaj
elekti inter centoj da antaŭ-programitaj frazoj per kiuj respondi. La materialoj
el kiuj ludiloj estas farataj ŝanĝis, kiuj ludiloj povas esti farataj ŝanĝis,
sed la fakto ke infanoj ludas per ludiloj ne ŝanĝis.

En kontrasto al laborilo, kiu servas por la fabrikado de aliaj aĵoj aŭ por
plenumi konkretajn taskojn, la celo de ludilo troviĝas precipe en si mem kaj en
la ludo mem. Ludilo utilas por amuzado, lernado. Ĝi preparas infanon al sia onta
seksa (evitinde) kaj socia roloj, imitas la ĉirkaŭon de la infano kaj do
plifaciligas ĝian komprenon. Ofte oni kun ludiloj ankaŭ dormas kaj tiam eĉ povas
ludiloj funkcii kiel dormigiloj.

Ludiloj, kiel ludo mem, utilas al mulaj celoj kaj ĉe homoj kaj ĉe animaloj. Ili
havigas distron dum ili plenumas edukan rolon. Ludiloj plibonigas kognan
konduton kaj stimulas kreivon. Ili helpas en la disvolviĝo de fizikaj kaj mensaj
lertecoj kiuj estas necesaj en posta vivo.

Unu el plej simplaj ludiloj, serio de simplaj lignaj blokoj estas ankaŭ unu el
plej bonaj ludiloj por la disvolviĝo de la menso. Andrew Witkin, direktoro de
merkatiko por Mega Brands diris al la gazeto Investor's Business Daily ke, "Ili
helpas disvolvigi manokulan kunordigon, matematikajn kaj sciencajn kapablojn kaj
ankaŭ igas ke la infanoj iĝu kreivaj." Aliaj ludiloj kiaj rulglobetoj,
resaltaĵoj, kaj pilkoj utilas al similaj funkcioj en infandisvolviĝo, permesante
al infanoj uzi ties mensojn kaj korpojn por lerni pri spacaj rilatoj, kaŭzo kaj
efiko, kaj al ampleksa gamo de aliaj kapabloj same kiel al tiuj menciitaj de
Sro. Witkin.

Unu ekzemplo de rimarkinda maniero kiel ludiloj povas influi la infandisvolviĝon
estas en argilo, koto aŭ similaj materialoj skulptigaj ludiloj kiaj Play-Doh kaj
Silly Putty kaj ties hejmfaritaj similaĵoj. Mary Ucci, Eduka Direktoro de la
Child Study Center de la Altlernejo Wellesley, pruvis kiel tiaj ludiloj pozitive
efikas sur la fizika, kogna, emocia kaj sociaj Infandisvolviĝo de infanoj.

Ludiloj por infantoj ofte faras uzon de distingaj sonoj, brilaj koloroj, kaj
unikaj teksturoj. Pere de la ludo per ludiloj infanoj ekrekonas formojn kaj
kolorojn. Ripetado, kio certe amuzigegas la plej junajn infanojn, plifortigas
memoron. Play-Doh, Silly Putty kaj aliaj manuzeblaj materialoj permesas al
infanoj fari ludilojn de si mem.

Edukaj ludiloj por bazlernejaĝaj infanoj ofte enhavas puzlon, problem-solvajn
teknikojn, aŭ matematikajn proponojn. Ofte ludiloj desegnitaj por pli aĝaj
uzantaroj, kiaj junuloj aŭ plenkreskuloj, povas montri antaŭenirajn konceptojn.
La Njutona pendolo, surtabla ludilo desegnita de Simon Prebble, pruvas la
konservadon de la movokvanto kaj de la energio. Muzikiloj povas utili por
progresi en muzikarto, sed ankaŭ kiel puraj ludiloj, eĉ proksime de la simple
distro fari bruon, ekzemple per tamburoj, fajfiloj aŭ similaĵoj.

Ne ĉiuj ludiloj estas taŭgaj por ĉiuj aĝoj de infanoj. Kelkaj ludiloj kiuj estas
merkatigitaj por specifa aĝogamo povas eĉ esti danĝeraj aŭ damaĝaj por la
disvolvigo de infanoj en tiu gamo.

Kelkaj ludiloj, kiaj pupoj Barbie kaj soldatludiloj, estis ofte rigardataj kiel
plej akcepteblaj por unu sekso ol por la alia. Iu esploristo notis, ke "Infanoj
tiom junaj kiom ĝis 18 monatoj montras sekso-stereotipajn ludilelektojn".

Tamen, kiam la okulmovado estis esplorita en junaj infanoj, infaninoj montris
vidan preferon por pupo ol por ludila kamiono. Interese, la malo estis ankaŭ
vero por malinaj infanoj. Tio montris ke eĉ antaŭ la ekapero de ajna memkonscio
pri seksidenteco, geinfanoj jam preferis sekstipajn ludilojn. Tiuj klaraj
diferencoj en ludielekto estis bone establitaj ĉe infanoj de aĝo de tri.

Gepatroj tre ofte kuraĝigas siajn gefilojn partopreni en sekstipaj aktivaĵoj,
kiaj pupoludado kaj engaĝiĝo en hejmzorgaj aktivaĵoj ĉe infaninoj kaj ludado per
kamionoj kaj engaĝiĝo en sportaktivaĵoj por malinaj knaboj.

Gepatroj, idoj, tutoroj, kaj eĉ instruistoj estis montrataj kiel reagantoj pli
pozitive al infanoj engaĝiĝintaj en sekstipa konduto kaj en ludado per sekstipaj
ludiloj. Aldone, gefiloj estas plej verŝajne plifortigitaj al sekstipa ludado
kaj malkuraĝigitaj disde maltipa ludado. Tamen, ĝenerale ne estas malbone
konsiderata ĉe infaninoj la ludado per ludiloj desegnitaj "por mlainaj knaboj",
nome aktivaĵo kiu estas ankaŭ pli ofta en juŝaj jaroj.

Tamen male, malinaj knaboj kiuj ludas per ludiloj kiuj tipe estis planitaj por
infaninoj estas tre ofte malkuraĝigataj disde el maltipa ludado. Patroj estas
ankaŭ plej verŝajne pretaj al plifortigo de tipa ludado kaj al malkuraĝigo disde
maltipa ludado pli ol patrinoj. Tamen la ĝenerala tendenco en la fino de la 20a
jarcento kaj komenco de la 21a estas rompi el tiu rutina tendenco, kiel necesa
paŝo al rompado kontraŭ la stereotipa distribuado de roloj en la socio laŭ
seksoj. Tiurilate kontribuis grandskale la anstataŭo de tradiciaj ludiloj per
edukaj ludiloj, kiuj grandparte ne estas seksotipaj. Simile multaj gepatroj
abandonis iaman preferon por militemaj ludiloj, kiaj soldatludiloj,
arme-kamionoj, pafiloj, glavoj, ktp., kiuj ĉefe celis malinajn infanojn.

Ludiloj estas granda kaj grava parto de la homa vivo, kaj tiele estas logika ke
la ludila industrio havas substancan ekonomiaj efikon. Vendado de ludiloj ofte
pliiĝas ĉirkaŭ ferioj kiam disdonado de donacoj estas tradicio. Kelkaj el tij
ferioj estas Kristnasko, Pasko, festoj de Patro Kristnasko kaj de Tri reĝoj ktp.

En 2005, la vendadoj de ludiloj en Usono totalis ĉirkaŭ 22.9 mil milionojn da
usonaj dolaroj. Monelspezado en ludiloj inter la aĝoj de 8 kaj 12 sole totaloj
proksimumis 221 milionojn da dolaroj ĉiujare en Usono. Oni ĉirkaŭkalkulis, ke en
2011, 88% el ludilvendoj estas en la aĝogrupo de 0–11 jaroj.

Ludilaj kompanioj ŝanĝas kaj adaptas siajn ludilojn por trafi la ŝanĝantajn
petojn de infanoj tiele akirante pli grandajn partojn de la substanca merkato.
En ĵusaj jaroj multaj ludiloj iĝis pli komplikaj per brilaj lumoj kaj sonoj kiel
klopodo por allogi geinfanojn eliri el la televido kaj el interreto. Laŭ la
prezidanto de Mattel, nome Neil Friedman, "Plinovigo estas ŝlosilo en la ludila
industrio kaj sukcesis krei pintan momenton por knaboj per desegnado de ludiloj
kiuj havas amuzajn, plinovigajn trajtojn kaj inkludas novajn teknologiojn kaj
engaĝigajn enhavon."

Laŭ klopodo por malpliigi kostojn, multaj amas-produktantoj de ludiloj lokigas
siajn fabrikojn en areojn kie la kostoj estas pli malaltaj. Ĉirkaŭ 75% el la
ludiloj venditaj en Usono, ekzemple, estas fabrikitaj en Ĉinio. Aferoj kaj
eventoj kiaj energiaj interrompoj, disponeblo de krudaj materialoj,
labordisponeblo, kaj altaj salajroj kiuj tuŝas areojn kie fabrikoj situas ofte
havas enorman efikon sur la ludila industrio en importantaj landoj.

Multaj tradiciaj ludilfabrikantoj estis perdantaj vendojn profite al la
fabrikantoj de komputilaj ludoj dum jaroj. Pro tio, kelkaj tradiciaj
ludilfabrikantoj eniris en la kampo de elektronikaj ludoj kaj profitigis la
varmarkojn kiujn ili havas per enmeto de interagadaj etendoj aŭ interreta
konekteco al ties nunaj ludiloj.

El vidpunkto de evoluo de infano plej simplaj estas la plej bonaj ludiloj
formeblaj, sufiĉas nura materialo: sablo, modlopasto, pasto... Sekvas simplaj
kuboj, poste konstrueroj kaj diversaj specoj de "asteloj" kiuj tenas formon. La
plej fama kaj tre ŝatata konstrua ludo estas Lego kiu variablas kaj flekseblas
laŭ grandecoj (por kelkaj aĝkategorioj). Precipe ĉe bazaj ludoj faktas ke se oni
antaŭkondukos al infano bazajn ludprincipojn, do infano mem povas amuziĝi por
longa tempo kaj utiligos akiritajn kapablojn en similaj agadoj.

Modernaj elektronikaj ludiloj, bestoj kaj figuroj iĝas ŝatataj precipe pro ondoj
de reklamoj. Se ili ne havas pli vastajn eblojn ludi (revestigado de pupoj, ...)
do infanojn rapide enuiĝas kaj infano postulas pli modan ludilon. Ofte estas
multekostaj kaj por infano havas precipe soci-psikologian efekton. Tre ofte
reklamado kaj ĉefe pere de televidilo allogas la atenton de infanoj al dezirataj
ludiloj.

Konstruludiloj estas parto de serio de standardaj pecoj kiuj permesas la
konstruadon de vario de diferencaj modeloj. La pecoj evitas la komplikon de
fabrikataj pecoj, kaj la postulon de speciala trejnado necesa por desegni kaj
konstrui komplikajn sistemojn. Tio faras ilin taŭgaj por portempaj strukturoj,
aŭ por uzado kiel ludiloj por infanoj. La pecoj uzataj nomiĝas plej ofte blokoj
aŭ brikoj.

La greka filozofo Platono verkis, ke la futura arkitekto ludas je konstruaĵoj
dum infanaĝo. Konstruludilo estas kolekto de separataj pecoj kiuj povas esti
kunigitaj por krei modelojn. Popularaj farotaj modeloj estas aŭtoj,
kosmoveturiloj, kaj domoj. La konstruotaj aĵoj kiuj estas konstruitaj estas foje
uzataj post kompletigo, sed ĝenerale parolante, la celo estas konstrui aĵojn laŭ
propra desegno, kaj malnovaj modeloj ofte estas malfaritaj kaj la pecoj estas
reuzataj en novaj modeloj.

La plej malnovaj kaj, eble plej ofta konstruludilo estas serio de simplaj lignaj
blokoj, kiuj estas ofte pentritaj je brilaj koloroj kaj havigitaj al infanoj kaj
beboj. Konstruludiloj kiaj brikoj de Lego kaj de Lincoln Logs estas desegnitaj
por iom pli aĝaj kaj estis tre popularaj en la lasta jarcento. Konstruludiloj
allogas al infanoj (kaj plenkreskuloj) kiuj ŝatas labori per siaj manoj,
puzlo-solvantoj, kaj kazoj de imago-povo.

Kelkaj aliaj ekzemploj estas Bayko, Konstruk-Tubes, K'Nex, Erector Set,
Tinkertoy, kaj Meccano, kaj ĝenraj konstruludiloj kiaj Neodimaj magnetludiloj.

Pupo estas modelo de homo (ofte bebo), humanoido (like Bert kaj Ernie), aŭ
animalo. Modernaj pupoj estas ofte faritaj el tolo aŭ plasto. Aliaj materialoj
kiuj estas, aŭ estis, uzataj en la fabrikado de pupoj estas semoŝeloj, osto,
ŝtonoj, ligno, porcelano (foje nomataj ĉina), celuloido, vakso, kaj eĉ pomoj.
Ofte homoj faris pupojn el iaj ajnaj materialoj disponeblaj al ili.

Kvankam foje intencitaj kiel ornamoj, suveniroj, aŭ kolekteroj por aĝaj infanoj
kaj plenkreskuloj, plej pupoj estas intencitaj kiel ludiloj por infanoj, kutime
infaninoj, por ludi per ili. Pupoj estis trovitaj en egiptaj tomboj kiuj datas
tiom frue kiom ĝis el 2000 a.K..

Pupoj estas kutime miniaturoj, sed bebopupoj povas esti de realaj grando kaj
pezo. Pupo kiel remburita animalo de milda materialo estas foje nomata pluŝaĵo.
Populara ludilo de tiu tipo estas pluŝa urso.

Distingo estas ofte farata inter pupoj kaj agopupoj, kiuj estas ĝenerale el
plasta aŭ duonmetala konstruado kaj pozeblaj je ioma etendo, kaj ili ofte estas
komercigataj pere de programoj de televido aŭ de filmoj kiuj aperigas tiun
rolulojn. Modernaj agopupoj, kiaj Action Man, estas ofte komercigitaj por
knaboj, dum pupoj estas ofte komercigitaj por knabinoj.

Soldatludiloj, eble antaŭaĵoj de modernaj agopupoj, estis populara ludilo dum
jarcentoj. Ili permesas al infanoj agadi batalojn, ofte pere de milita ekipado,
kaj konstrui kastelojn aŭ fortikaĵojn. Ankaŭ miniaturaj animalpupoj estas
disvastigitaj, kaj infanoj ofte ludas organizante farmojn uzante animalojn kaj
ekipadon centritan al ludila farmo. Tio ebligis ankaŭ aktivaĵojn proksimajn al
la realaj taskoj de plenkreskuloj (gepatroj). Ankaŭ aliaj metioj tiukadre
disponigis modelojn por pupoj de laboristoj, kiaj policanoj, fajrestingistoj,
ĉarpentistoj, ktp.

Geinfanoj ludis per miniaturaj versioj de vehikloj ekde antikvaj tempoj, kaj
tiele jam ludilaj du-radaj ĉaroj estis pentritaj sur ceramiko de Antikva Grekio.
Dekomence infanoj povis uzi iun ajn pecon de ligno aŭ de alia ofta materialo
kiel simbolo de vehiklo, same kiel rojoj aŭ pormomentaj fluejoj pro pluvo povis
esti disponeblaj por lasi bastonetojn aŭ lignerojn kiel flosantaj ludilŝipoj.
Ankaŭ streĉaj ludiloj ludis gravan rolon kiel parto en la progeso de ludilaj
vehikloj. Modernaj ekvivalentoj estas ludilaj aŭtoj kiaj tiuj produktitaj de
Matchbox aŭ Hot Wheels, miniaturaj aviadiloj, ludilŝipoj, militvehikloj, kaj
trajnoj. Ekzemploj de tiu lastaj gamas el lignaj vehikloj por plej junaj infanoj
kiaj tiuj de BRIO al pli prilaboritaj realismaj trajnmaketoj kiel tiuj
produktitaj de Lionel, Doepke kaj Hornby. Pli grandaj fandometalaj vehikloj, de
skalo 1:18, iĝis tre popularaj ludiloj; tiuj vehikloj estas produktitaj metante
grandan atenton al la detalo. Bicikloj uzataj de infanoj estas duone simplaj
ludiloj kaj duone vere utilaj vehikloj, kiuj krome utilos por lerni ĝustan
uzadon de vehiklo uzota dum la tuta vivo.

Puzlo estas problemo aŭ enigmo kiu estas defio al genio. Solvoj al puzlo povas
postuli agnoski modelojn kaj krei partikularan ordon. Personoj kun alta kapablo
por indukta logiko povas pli bone solvi tiujn puzlojn ol aliaj. Puzloj bazitaj
sur la procezo de esplorado kaj malkovro por kompleti ilin povas esti solvitaj
pli rapide de tiuj personoj kiuj havas bonajn dedukto-kapablojn. Populara puzlo
ludilo estas la Kubo de Rubik, inventita de la hungara Ernő Rubik en 1974.
Estinte popularigita en la 1980-aj jaroj, solvi la kubon postulas planadon kaj
problem-solvajn kapablojn kaj implicas algoritmojn.

Estas multaj diferencaj tipoj de puzloj, ekzemple labirinto estas tipo de
veturpuzlo. Aliaj kategorioj estas konstrupuzloj, bastonpuzloj, kahelenigmoj,
transportpuzloj, malkroĉopuzloj, glitopuzloj, logikaj enigmoj, bildopuzloj,
serurpuzloj kaj mekanikaj puzloj.

Kelkaj ludiloj, kiaj Beanie Baby, allogas grandajn nombrojn de entuziasmuloj,
eventuale iĝante kolekteroj. Aliaj ludiloj, kiaj Ursoj Boyds estas merkatigitaj
por plenkreskuloj kiel kolekteroj. Kelkaj personoj elspezas grandajn kvantojn da
mono en klopodo por akiri pli grandajn kaj pli kompletajn kolektojn. La registro
por unuopa bonbon-liverilo PEZ je aŭkcio, for ekzemple, estas de 1,100 usoanj
dolaroj.

Multaj sukcesaj filmoj, televidaj programoj, libroj kaj sportaj teamoj havas
oficialajn vararojn, kiuj ofte inkludas rilatajn ludilojn. Kelkaj elstaraj
ekzemploj estas ludiloj ege popularaj pri Star Wars (filmoserio de
scienc-fikcio) kaj pri Arsenal, nome angla futbala klubo.

Reklamadaj ludiloj povas esti konsideritaj en ajna el aliaj ludilkategorioj;
ekzemple ili povas esti pupoj aŭ agofiguroj baze sur la roluloj de filmoj aŭ
profesiaj atletoj, aŭ ili povas esti pilkoj, jo-joj, kaj manĝujoj kun logooj sur
ili. Foje ili estas senpage donacitaj kiel formo de reklamado. Aviadmodeloj
estas ofte ludiloj kiuj estas uzataj de flugkompanioj por reklamdi sian markon,
ĝuste kiel ludilaj aŭtoj kaj kamionoj kaj modeltrajnoj estas uzataj ankaŭ de
kamiontransportado, fervojoj kaj aliaj kompanioj. Multaj manĝofabrikantoj faras
reklamadon per kiuj ludilo estas inkludata en la ĉefa produkto kiel kromaĵo.
Ludiloj estas ankaŭ uzataj kiel kromaĵo, kie konsumantoj ŝanĝas aĉetpruvojn el
produktoj kaj pagas nur sendokostojn por akiri la promesitan ludilon. Kelkaj
personoj eĉ faras grandajn penojn por kolekti tiujn reklamadajn ludilojn, kio eĉ
iĝas manio.

Ciferecaj ludiloj estas ludiloj kiuj enhavas ioman formon de interagada cifereca
teknologio. Ekzemploj de ciferecaj ludiloj estas ciferecaj maskotoj kaj
poŝkomputilaj ludiloj. Inter plej fruaj ciferecaj ludiloj estas la
aŭtokurkonkurenco de Mattel kaj la Little Professor (eta profesoro), ambaŭ
publikigitaj en 1976. La koncepto uzi teknologion laŭ maniero kiu kunigas la
ciferecan kun la fizika mondo, havigante unikajn interagadajn spertojn por la
uzanto estis referencata en moderna angla per konstruita neologismo “Phygital”
(fizereca ?).

Multegaj ludiloj estas parto de aktiva ludado. Tiuj estas tradiciaj ludiloj kiaj
rulringoj, turboj, saltoŝnuroj kaj pilkoj, same kiel pli modernaj ludiloj kiaj
flugdiskoj, piedsakoj, Astrojax (triplika ŝnuro), kaj Mjaĉi.

Ludi per tiuj specoj de ludiloj permesas al infanoj korpekzercadon, konstrui
fortajn ostojn kaj muskolojn kaj helpi en fizika taŭgeco. Ĵeti kaj preni pilkojn
kaj flugdiskojn povas plibonigi man-okulan kunordigon. Ŝnursaltado kaj ludado
per piedsaketoj povas plibonigi ekvilibrajn kapablojn.

Multaj landoj estis aprobintaj sekurecajn standardojn limigantajn la tipojn de
ludiloj kiuj povas esti vendataj. Plej el tiuj intencas limigi eblajn
akcidentojn, kiaj misgluto aŭ incendiaj akcidentoj kiuj povas kaŭzi vundojn.
Infanoj, ĉefe ĉe tre malgrandaj, ofte metas ludilojn en siaj buŝoj, kaj la
materialoj uzitaj por fari ludilojn estas regulataj por eviti venenadon.
Materialoj estas ankaŭ regulataj por eviti incendiajn akcidentojn. Geinfanoj
ofte ne ankoraŭ lernis juĝi kio estas sekura kaj kio estas danĝera, kaj gepatroj
ne ĉiam imagas pri ĉiuj eblaj situacioj, kaj tiel tiaj avertoj kaj reguloj estas
gravaj por ludiloj.

Por ludilsekureco, ĉiu lando havas sian proprajn regulojn. Sed ekde la
tutmondiĝo kaj malfermo de merkatoj, plej el ili klopodas harmoniigi ties
regulojn. La plej ofta agado ĉe infanoj estas meti ludilojn en siaj buŝoj. Tio
estas kial ĝi estas grava por reguligi kemiaĵojn kiuj estas enhavata en farboj
kaj aliaj materialoj el kiuj la infanaj produktoj estas farataj. Landoj aŭ
komercaj zonoj kiaj la Eŭropa Unio regule publikigas la listojn por reguligi la
kvantojn aŭ malpermesas kemiaĵojn el ludiloj kaj junulaj produktoj.

Estis ankaŭ aferoj pri ludilsekureco rilate al plumbofarbo. Kelkaj
ludilfabrikoj, kiam projektoj iĝas tro grandaj por ili, la kroma produktado
estas translokigita al malpli konatajn fabrikojn, ofte en aliaj landoj. Ĵuse,
estis kelkaj en Ĉinio kiujn Usono sendis for. La subdungantoj povas ne esti
kontrolitaj tiom akurate kaj foje uzas maltaŭgajn fabrikajn metodojn. La usona
registaro kaj aliaj, kun amasvendejoj, estas nuntempe farante movojn por postuli
al kompanioj adapti siajn produktojn al testado antaŭ ili venas sur vendejajn
bretojn.

Alia aspekto kiu rilatas al ludilsekureco estas tiu de imitaĵoj. Tio okazas
ankaŭ ĉe aliaj sektoroj de la industrio kaj de la komerco, kiel ĉe multekostaj
vestaĵoj, akcesoraĵoj, ŝuoj, parfumoj, horloĝoj ktp., sed ĉe tiuj kazoj temas
pri famaj varmarkoj kiuj pluas en la tempo. Male, ĉe ludiloj la vendado de
falsaj ludiloj, kiuj false prezentas varmarkojn, kiuj ne korespondas al ili,
okazas ĉirkaŭ la ĉefaj festoj ekzemple en decembro, kaj ofte rilatas al roluloj
kiuj famiĝis danke al televida aŭ alitipa reklamado (kantistoj, animaciaj
roluloj ktp.) kaj kies famo plej verŝajne por la venonta jaro jam ne pluos aŭ al
ĉiatipaj ludiloj, kiuj same perdos sian modon la venontan jaron. Tiele ties
vendo devas okazi tuje kaj pro tio pli malmultekoste. Tiele la kvalitaj kaj
sekurecaj kontroloj apenaŭ ekzistas aŭ eĉ entute ne. Ekzemple profesia asocio
taksis en Hispanio en 2015 ke falsaĵoj estus 16,6% de la rektaj vendaĵoj, tio
estas, 167 milionoj da eŭroj. Laŭ rekomendo de tiu asocio, plej bona solvo por
detekti falsajn ludilojn estus ne fidi je konataj kaj relative fidindaj
ludilvendejoj, sed malfidi je malaltaj prezoj.

Kiam ludiloj estis eluzitaj aŭ ne estas plu dezirataj, reuzado estas foje
konsiderata. Ili povas esti donacitaj tra multaj neprofitaj organizaĵoj kiaj
Goodwill Industries aŭ la Armeo de Savo, venditaj ĉe surstrata pulbazaro aŭ
aŭkcio, foj eĉ donacitaj al muzeoj. Tamen, kiam ludiloj estas rompitaj,
elĉerpitaj aŭ alimaniere maltaŭga por plia uzado, oni devas zorgi por disponigi
ilin. Donacotaj aŭ revendotaj ludiloj devas esti uzeblaj, puraj kaj havi ĉiujn
partojn. Antaŭ disponigo de ajna plifunkcianta ludilo, piloj devas esti
elprenitaj kaj reciklitaj; kelkaj komunumoj postulas tiojn. Kelkaj fabrikantoj,
kiaj Little Tikes, reprenas kaj reciklas tiujn produktojn.

En 2007, amasaj avertoj pri ludiloj produkitaj en Ĉinio kondukis al multaj
usonaj neprofitaj organizoj ĉesi, aŭ eĉ displuigi, ties akcepton de uzataj
ludiloj. Goodwill ĉesis akcepti donacojn de ajnaj ludiloj escepte remburitaj
pluŝaj animaloj, kaj aliaj neprofitaj organizoj testis ĉiujn ludilojn kontraŭ la
registaraj testolistoj.

La direktivo pri Elektraj kaj Elektronikaj Rubaĵoj de la Eŭropa Unio, kiu celas
la pliigantan re-uzadon, recikladon kaj malpliigadon de elektrona rubo,
aplikiĝas ekzemple al ludiloj en Unuiĝinta Reĝlando ekde la 2a de Januaro 2007.

Ĉar oni konstatis, ke pluŝaj ursoj iĝas tre ofte io pli ol simplaj ludiloj por
iĝi kvazaŭ amiko aŭ konsolilo de plej junaj infanoj, simile al tolaĵoj,
lavtuketoj ktp., unu paŝo antaŭen estas la konsidero de tiu rolo de neseparebla
amiko plenumita de nevidebla amiko, tio estas imagita figuro, kiu iel plenumas
la rolojn kaj de amiko kaj ludilo, ne tiom separeblaj en tiaj aĝoj (ekzemple de
3 al 5). Tia afero aperis en kelkaj filmoj ĉu kiel detaloj de ĉiutaga vivo, ĉu
kiel ĉefa ingredienco de la centra intrigo, el kiuj eble unu el plej famaj estas
Harvey (1950), kvankam tiukaze temas ne pri infano, sed pri plenkreskulo. Certe
la kina lingvaĵo favoras al montro de tiuj "nevideblaj" estaĵoj, kiel parto de
la vivo de infanoj.

Toy Story (Rakonto de ludilo) estas animacia kina filmo produktita de Pixar en
1995 kaj distribuita de Walt Disney Pictures. Ĝi fame estas la unua animacio,
kio plene estas kreita per komputila grafiko. La historio okazis kun la
homoformaj ludiloj de Andy (8-jara knabo). Tiuj intencas ŝajni senvivaj kiam ne
ĉeestas homoj. Ĉefaj roluloj estas vakero kaj kosmonaŭto.

Ne estas malkutime ĉe kelkaj animaloj ke ili ludas per ludiloj. Ekzemplo de tio
estas delfenoj kiuj estas trejnataj por peli pilkon tra ludringo. Junaj
ĉimpanzoj uzas bastonojn kiel ludiloj - la socia aspekto estas vidata per la
fakto ke junaj inoj pli ofte uzas bastonojn tiele pli ol junaj virĉimpanzoj. Ili
portas siajn elektitajn bastonojn kaj metas ilin en siajn nestojn. Tia kutimo
estas ankaŭ vidata en kelkaj plenkreskaj ĉimpanzinoj, sed neniam post ili iĝis
patrinoj.

Ankaŭ junaj hundoj kaj ĉefe katoj ludas per ĉio ajn disponebla sed tre ofte per
kutimaj ludiloj kiaj pilkoj, gumaĵoj ktp., kaj plej ofte tiuj precizaj animaloj
iel perdas tiun kutimon laŭlonge de la jaroj. Multaj hundoj male akiras dum
trejnado kutimon persekuti ĵetitan pilkon, flugdiskon aŭ bastoneton (eĉ ŝtonon),
por redoni ĝin al zorganto, por ke tiu ludo ripetiĝu, kaj certe ripeto estas
nepra trajto de ludoj. Eble tiu konduto estas konverto de iama ĉaskutimo al
afero de ludeca moderna socio. Vendejoj specializitaj en materialo por maskotoj
organizis dum la lastaj jardekoj fakon por ludiloj ĉefe por hundoj, ekzemple
falsaj ostoj, kiel plej tipaj.



https://eo.wikipedia.org/wiki/Hundo

Hundo estas mamulo el la familio de kanisedoj (canidae), same kiel lupoj,
vulpoj, kaj kojotoj. Kutime, la vorto hundo estas uzata en la signifo de
dom-hundo (Canis familiaris aŭ Canis lupus familiaris). Ĝia bleko estas la bojo.
La vorto hundo origine venis el la germana kaj parencaj ĝermanaj lingvoj
(germane, dane, svede kaj norvege Hund, angle hound).

Hundoj kaj homoj havas reciprokan interrilaton, kiu ekzistas de miloj da jaroj.
La prahundo estis ĉashundo, kiu helpadis al homo. Hundoj servas homaron per
multaj manieroj. Ili estas gard-hundoj, ĉas-hundoj, kaj ŝafistohundoj.
Interrilatoj inter homoj kaj hundoj ofte havas fortajn emociajn ligilojn, inter
ambaŭ. Do, hundoj estas tre popularaj hejm-bestoj, sendepende de utileco. Hundoj
montras allogan konduton (beleco kaj ludemo de hundidoj, komunikemo, amaj
rilatoj, ktp.) rilate homojn por sukcese atingi manĝaĵon, zorgon kaj eĉ
dominadon.

Temas pri la mamulo la plej diversa, tio estas diferencoj inter rasoj estas
enormaj, laŭ grando, ekzemple inter ĉivavo kaj dogoj, koloroj el blanko tra ĉiuj
brunoj al nigro sen forgesi la ornamitajn dalmatiojn, rapideco, kapablecoj, ktp.
Homoj kombinis kaj miksis diversajn rasojn laŭ la intenco havi hundojn por
diversaj utiloj. Tiel estas hundoj por ĉaso (serĉado, flugigado, predokolektado,
atakado, ktp.), gregogardado (ŝafkolektado, kondukado, predantodetektado,
alarmado, ktp.), transportado, kurado, blindulgvidado, akompanado, ktp.

El historia vidpunkto estas certa, ke la hundo devenas el la lupo (Canis lupus)
kaj ke jam antaŭ la komenco de la agrikulturo hundoj akompanis homojn. Oni
parolas inter antaŭ 15.000 ĝis 100.000 jaroj. Estas du teorioj eble kongruaj.
Eble homoj kaptis kaj uzis lupojn kiel defendo aŭ por alia utilo, tiuj bestoj
alkutimiĝis al homoj kaj iom post iom ŝanĝiĝis. La alia teorio diras, ke
ekzempleroj de lupoj mem alproksimiĝis al homoj por profiti de ties restaĵoj.
Ambaŭ teorioj eblas. Ĉiukaze temis pri reciproka historio de parazitismo: ambaŭ
specioj uzis unu la alian. Ankaŭ hundoj povas profiti el homaj restaĵoj kaj
homoj profitas el tiu parazitismo, ĉar temas pri purigado.

Oni ĝis antaŭ ne longe supozis, ke la domigado de hundoj komenciĝis verŝajne
inter 16000 kaj 15000 a.K. per grupoj de ĉasistoj. Novaj trovoj komence de la
2010-aj jaroj de hundokranioj pli ol 30000-jaraĝaj tamen implicas, ke la
domigado jam komenciĝis antaŭ pli ol 100000 jaroj. Kompare la ĉevalo estis
domigata per nomadaj grupoj nur inter 4.000 kaj 3.000 a.K.

Hundoj estis verŝajne hejmigitaj inter aliaj bestoj kiel ŝakaloj aŭ ronĝuloj.
Sed ili estis la nuraj, kiujn oni konservis, ĉar ili montris pli da kapablo al
sociiĝo. Prahundo estis la lupo, sed laŭ eksperimentoj en la lastaj kvindek
jaroj pri hibridado kun vulpoj ŝajnas doni similajn rezultojn rilate al socia
konduto, ludemo, ...

La lasta epizodo de la komuna vivo de hundoj kaj homoj estas la vivo en modernaj
kaj troloĝataj urboj, kie hundoj devas loĝi en malgrandaj etaĝoj. Kelkaj povas
ĝui proksimajn parkojn, sed kelkaj ne. En multaj urboj, kie loĝas malpuraj kaj
malkonsciaj hundoposedantoj, la stratoj iĝas malpuraj kaj plenaj je
hundofekaĵoj.

Uzohundo estas hundo, kiu subtenas homon dum ties laboro, iel profesiaj hundoj.
Plej konataj estas nuntempe verŝajne la polichundo, kiun oni uzas por serĉi
spurojn, por trovi drogojn, eksplodaĵojn, homojn (perditajn infanojn, senhelpajn
individuojn, fuĝintojn) aŭ kadavrojn, sed ankaŭ kiel armilo helpante policistojn
aŭ por gardado.

Iuj rasoj estas aparte taŭgaj kiel gvidhundo por blinduloj, verŝajne unu el la
plej malfacilaj taskoj por profesia hundo, kaj kiel helphundo por handikapuloj.
Iuj hundoj ricevas edukon kiel savhundo au terapihundo. Okaze de la paralimpikoj
2008 en Pekino la ĉina registaro aparte dresigis gvidohundojn por la blindaj
sportistoj.

Akompanado dum ĉasado estis verŝajne la unua kaj laŭ longa tempo la plej grava
uzo de hundoj. La necesajn ecojn kaj lertecojn heredis la hundoj de siaj
prauloj, la lupoj. Nur multe pli poste oni bredis apartajn ĉashundrasojn. Tiel
oni bezonis rapidajn hundojn por pelĉasado, kaj malgrandajn hundojn por eniri
vulpejojn aŭ melejojn.

Oni povas uzi ĉiun hundon kiel gardohundo, uzanta ĝian naturan econ averti la
gregon pri minacanta danĝero. Enurbe oni uzas prefere malgrandajn hundorasojn,
kiel la ŝpico, sed kampare ankaŭ grandajn hundojn, kiuj pli impresas pro sia
grandeco. Ofte oni uzas du hundojn: malgrandan, kiu havas pli malaltan
stimulosojlon kaj avertas pri alveno de fremdulo, kaj grandan, kiu pretas
defendi domon kaj bienon. Ankaŭ gregoprotektaj hundoj estas gardohundoj kaj
uzataj nuntempe por gardi aĵojn, kiel ekzemple la anatolia gregohundo en Turkio.

La uzo de hundoj kiel tirbesto de malriĉuloj estas dokumentita almenaŭ ekde la
mezepoko ĝis en la 20-a jarcento. Almenaŭ en Niemegk, tiam ankoraŭ en la la
regiono Zauch Belzig en Brandenburgio hundoĉaroj estis uzataj, ekzemple dum
fojnorikolto, de kamparanoj depost la milito de 1870/71 ĝis ĉirkaŭ la ŝtatigo de
la agrikulturo en la GDR. En nordaj landoj hundoj, kiel huskioj aŭ samojedoj
estas uzataj ĝis nun kiel sledhundoj.

Pro siaj sociaj adaptiĝkapabloj la hundo estas la besto la plej ligita al la
homo. Tiel multaj homoj pasigas sian libertempon nuntempe kun hundoj, ekzemple
praktikante hundosportojn. Nemalofte hundoj estas la nura socia rilato de sia
posedanto. Pro la el tio rezultanta homigo de la hundoj estiĝas ofte gravaj
eraroj, kiuj malrespektas la naturajn bezonojn de la bestoj.

Ĉefe en norda Azio la felo de hundoj estais ŝatata pelto ĝis komence de la 20-a
jarcento, ekzemple por gantoj. En Brazilo hundofeloj, ĉefe tiuj de melhundoj
estas uzataj por fari frottamburojn nomatajn Cuíca. Ankaŭ en Eŭropo ekzistas
negoco pri hundofeloj. Ĉar ne ekzistas deklaracidevigo, ofte estis uzataj
fantaziaj nomoj, kiel ekzemple Gaewolf aŭ la produkto estis simple deklaraciita
kiel "vera pelto". Ekde la 31-a de decembro 2008 negoco kaj importo de kato- kaj
hundofeloj estis malpermesitaj en la Eŭropa Unio.

Hundaĵo estis konsumata kiel nutraĵo en iuj landoj, kiel ekzemple Koreio,
Vjetnamio kaj kelkaj sudaj provincoj de Ĉinio, kiel ekzemple Gŭangdongo. Tamen
en multaj kulturoj estiĝis nutrotabuo, kiu malpermesas la konsumon. En Germanio
kaj en multaj aliaj landoj, hundaĵo estas perleĝe ne plu nutraĵo, kaj oni ne
rajtas negoci aŭ surmerkatigi ĝin. En Svislando male al la reguloj en la eŭropaj
najbarlando la manĝado de hundoviando daŭre estas permesata malgraŭ protestoj
flanke de bestoprotektantoj. Tradicion la manĝado de hundoviando havas en la
svisa regiono de Apencelo. Lastfoje la federacia konsilio de Svislando en 2012
kontraŭstaris malpermeson konsumado de hundoviando.

Laŭ armena mitologio, aralezoj (armene Արալեզ) estas estaĵoj aŭ spiritoj, kiuj
aspektas kiel flugopovaj hundoj. Ili malsupreniĝadis al kampo de batalo por
revivigi mortigitajn heroojn, lekante iliajn vundojn.

Virginia Woolf verkis Flush: A Biography (1933) kiel part-fikcia, part-biografio
de la hundo cocker spaniel posedita de la Viktoriana poeto Elizabeth Barrett
Browning. La verko estis verkita el la vidpunkto de la hundo.

Ekzistas pluraj proverboj pri hundo en la Proverbaro Esperanta de L. L.
Zamenhof, inter ili:



https://eo.wikipedia.org/wiki/Deksesuma_tempo

La deksesuma tempo estas prezento de tempomezuro forme de deksesuma nombro en la
intertempo [0,1). La tago estas dividata en 16 horojn.

Eblaj sugestitaj formatoj de la tempomezuro estas dekuma, sesdekuma kaj
deksesuma sistemoj.

Dekuma sistemo estis laŭlegende inventita en antikva Egiptio de dio Toto: ĝi
estis divido de la tago en 10 horoj dividitaj en 100 onoj (dekumaj minutoj) mem
dividitaj en 100 onoj (dekumaj sekundoj). La egipta monato estis dividita en 3
dekadoj.

En Ĉinio dekuma sistemo estis uzata de pli ol trimil jaroj kaj plu uzata apud la
sistemo importita el okcidento en la moderna tempo.

Dum la Franca Revolucio ene de la franca respublika kalendaro oficiala en 1793
estis dekuma divido de la tago laŭ sama sistemo kiel la antikvegipta. Sed ĝi
estis forlasita jam en 1795 dum la kalendaro plu validis ĝis 1805, ĉar kaŭzis
tro da kostoj ŝanĝi la horloĝojn laŭ la tiatempaj teĥnikoj. Ne nur la platojn
oni devis ŝanĝi sed ankaŭ la radetaron kaj tio tre multe kostis. Ekzistas tre
malmultaj dekumaj horloĝoj konstruitaj en tiu tempo.

Astronomoj uzas dekuman dividon de la tago por siaj kalkuloj bazitaj sur la
julia tago (france: Jour julien).

En 1999 la svisa firmao Swatch provis lanĉi dekuman tempsistemon nomitan
Interreta horo (france: Heure Internet). Post eta komenca sukceso la sistemo ne
estas nun vaste uzata ekster cirkloj de interretaj ludantoj.

Kompara tempomezuro kun po dekses horoj tage jam sugestis en la jaro 1863 la
sved-usona inĝeniero John W. Nystrom (1825-1885) interne de kompleta deksesuma
pez- kaj mezur-sistemo. Tamen lia ideo ne sukcesis. Aliaj probatalantoj de la
deksesuma tempomezuro post li evoluigis parte tre malsamajn deksesumajn
tempomezurojn. En 1997 la usonano Mark Vincent Rogers proponis similan sistemon.
Li nomis ĝin Hexclock kaj provis popularigi ĝin per interreto helpe de
JavaSkripto. Li uzis por tio la deksesumajn nombrovalorojn (de 0-9 kaj A-F). La
ideo de Rogers estis evoluigita sendepende de tiu de Nystrom, ĉar la nuna
sesdekuma norma signaro (0-9 kaj A-F) ne jam ekzistis tiam. Uzo de sublinia
signo ( _ ) sugestita de Pete Broadman kiel disiga signo estas aparta eco de
Hexclock. Estas verŝajne ke Rogers estas la kreinto de la vortoj hexhour,
hexminute, kaj hexsecond

Rogers konstruis plurajn prototipojn de elektronikaj Hexclock por hejmo kaj
oficejo. Tamen neniu amase produktata modelo estas jam havebla. Onidiroj
kredigas ke kelkaj povus esti haveblaj de 2007.

La deksesuma tempo montras, kiu parto de la tago estas pasinta, do identiĝas la
noktomezo kun ,0000, tagmezo kun ,8000 (duona), kaj la momento antaŭ la venonta
noktomezo kun ,FFFF (dekkvinuma periodo, kiu estas en la dekuma sistemo la
naŭuma periodo).

Kun deksesuma divido de la tago estas sugestita ŝanĝo de la origina longitudo:
uzi longitudon de Florenco anstataŭ la longitudon de Grenviĉo, ĉar tiu meridiano
trairas la beringan markolon, sekve la datŝanĝo povas trankvile esti sur tiu
meridiano kaj apartigi Azion disde Ameriko, dum la nuna linio ne sekvas
meridianon, sed apartiĝas de ĝi ĉu oriente ĉu okcidente.



https://eo.wikipedia.org/wiki/Antarkto

Antarkto (alinome Antarktio aŭ Antarktido) estas kontinento, kiu situas en la
plej suda parto de la Tero, nome en la Antarkta regiono de la Suda Hemisfero,
plejparte sude de la Antarkta Cirklo, ĉirkaŭata de la Suda Oceano kaj ĉirkaŭ la
Suda Poluso. Ĝi estas la kvina plej granda kontinento (kompare, Antarkto estas
preskaŭ dufoje la grando de Aŭstralio), kaj la malplej loĝata kontinento surtere
kaj nenia lando kuŝas tie, ĉar la malaltegaj temperaturoj estas tre malfacile
elteneblaj de homoj. Tamen, kelkaj gravaj ŝtatoj ĉu teorie aŭ praktike
alproprigis al si parton de ĝi. El entute 14.425.000 km², 13.720.000 estas ĉiam
kovrita de glacio, kio estas ĉirkaŭ 98 %; tiu glacio estas averaĝe 1.9 km dika,
kaj etendas al la tuto escepte la plej nordorientaj pintoj de la Antarkta
Duoninsulo.

Antarkto, averaĝe, estas la plej malvarma, plej seka, kaj plej venta kontinento,
kaj havas la plej altan averaĝan alton el ĉiuj kontinentoj. Antarkto estas
dezerto, kun jara precipitkvanto de nur 200 mm laŭlonge de la marbordo kaj multe
malpli interne. La temperaturo en Antarkto atingis −89.2 °C, kvankam la averaĝo
por la tria kvarono (la plej malvarma parto de la jaro) estas −63 °C. Tamen el
1,000 al 5,000 perosnoj loĝas la tutan jaron ĉe la esploraj stacioj disaj tra la
kontinento. Organismoj indiĝenaj de Antarkto estas multaj tipoj de algoj,
bakterioj, fungoj, plantoj, protistoj, kaj kelkaj animaloj, kiaj akaroj,
nematodoj, pingvenoj, fokoj kaj tardigradoj. Vegetaĵaro, kie ĝi ekzistas, estas
tundro.

Kvankam mitoj kaj spekulativaĵoj pri ia Terra Australis ("Suda Tero") datas el
la antikveco, Antarkto estas notita kie la lasta regiono en la Tero en la
registrita historio kiu estis malkovrita kaj koloniigita de homoj, estante la
unuafoje vidata nure en 1820 fare de la rusaj esploristoj Fabian Gottlieb von
Bellingshausen kaj Miĥail Lazarev sur la ŝipoj Vostok kaj Mirni, kiuj vidis la
Fimbulan Glacikampon. La kontinento, tamen, restis dumlonge forgesita dum la
cetero de la 19a jarcento pro sia malfacila medio, manko de facile alireblaj
rimedoj, kaj izoleco. En 1895, la unua konfirmita surteriĝo estis estrita de
teamo de norvegoj.

Antarkto estas de facto kunposedaĵo, regata fare de la koncernaj partoj kiuj
havas konsultan statuson ĉe la Antarkttraktata Sistemo. Dekdu landoj subskribis
la Antarkta Traktaton en 1959, kaj 38 subskribis ĝin ekde tiam. Tiu traktato
malpermesas militajn aktivaĵojn kaj mineralminadon, malpermesas atomeksplodojn
kaj atomruban disponon, subtenas sciencan esploradon, kaj protektas la
kontinentan ekozonon. Pliiĝantaj eksperimentoj estas faritaj de pli ol 4,000
sciencistoj el multaj landoj.

La nomo Antarkto estas la latinigita versio de la greka kunmetaĵo ἀνταρκτική
(ántarktiké), femenino de ἀνταρκτικός (ántarktikós), signife "Malarkton",
"malnordon". En la helena lingvo árktos signifas urson. Pro tio, Arkto estas la
lando sub la konstelacio de la Granda Ursino. La helena anti signifas kontraŭ,
do Antarkto (greke: Ανταρκτική) signifas "Malarkton".

Aristotelo skribis en sia libro Meteologio pri antarkta regiono en ĉ. 350 a.K.
Marino de Tiro laŭdire utiligis la nomon en sia nekonservita mondomapo de la dua
jarcento a.K. La romiaj verkintoj Higeno kaj Apuleo (1-2 jarcentoj a.K.) uzis
por la suda poluso la latinigitan grekan nomon polus antarcticus, de kio derivis
la malnovfranca pole antartike (moderne pôle antarctique) atestita en 1270, kaj
de tie la mezangla pol antartik en teknika disertaĵo el 1391 de Geoffrey Chaucer
(moderne Antarctic Pole).

Antaŭ akirado de ĝiaj nunaj geografiaj implicoj, la esprimo estis uzita por
aliaj lokoj kiuj povus esti difinitaj kiel "kontraŭoj en la nordo". Ekzemple, la
mallongdaŭra franca kolonio establita en Brazilo en la 16-a jarcento estis
nomita "France Antarctique".

La unua formala uzo de la nomo "Antarctica" kiel kontinenta nomo en la 1890-aj
jaroj estas atribuita al la skota kartografo John George Bartholomew.

Ĉirkaŭ 98 % el tiu kontinenta tero konsistas el glaĉeroj aŭ bankizo, kun alto
inter 2000 kaj 4000 metroj. Preskaŭ 90 % de la monda glacio, tio estas
29.000.000 km3, troviĝas sur Antarkto. La Antarkta bankizo, kun meza diko de 3
kilometroj, enhavas pli da dolĉa akvo ol la cetero de la tuta tero. Sed malgraŭ
tio, la kontinento estas plejparte dezerto: malmulte da pluvo kaj neĝo falas
tie. La suda poluso, ekzemple, ricevas nur po 2 centimetrojn da nova neĝo
ĉiujare. Sed la neĝo neniam degelas...

Orienta Antarkto, ankaŭ nomata Granda Antarkto, konstituas la plimulton
(pli-malpli du trionojn) de la Antarkta kontinento. Ĝi situas oriente de la
transantarkta montaro, direkte al la Hinda Oceano. La teritorio estas la plej
malvarma, plej alta, plej venta, plej seka kaj plej izolitaj termaso de la
planedo Tero kaj inkludas kelkajn altegajn montojn, krom la Antarktan
Altebenaĵon.

Okcidenta Antarkto estas unu el la du ĉefaj regionoj de Antarkto. Temas pri la
parto de la kontinento, kiu kuŝas ene de la Okcidenta Hemisfero inkluzive de la
Antarkta Duoninsulo. Ĝi estas apartigita de Orienta Antarkto pere de la
transantarkta montaro kaj estas kovrita per la okcidenta Antarkta Glacitavolo.
En Okcidenta Antarkto inter alie situas la Monto Vinson 4 892 metrojn alta, kiu
estas la plej alta punkto de Antarkto.

Antarkto havas bedon de karbo, do la kontinento iam estis varma kaj marĉa. En
Antarkto troveblas la plej multaj rokoj alvenintaj de la planedo Marso al la
Tero. Pro la blanka glacio, meteoritoj estas multe pli videblaj en Antartko ol
aliloke.

La Transantarkta montaro estas ĉefa montaro de Antarkto, tiriĝanta en longo
ĉirkaŭ 3200 km de Lando de Viktoria super Maro de Ross ĝis Lando de Coats super
Maro de Weddell. Transantarkta montaro apartigas Antarkton en Antarkton Orientan
kaj Antarkton Okcidentan.

Lando Reĝo Eduardo la 7-a aŭ Duoninsulo Reĝo Eduardo la 7-a estas granda,
glacio-kovrita duoninsulo kiun formas la nordokcidenta pinto de la Lando de
Marie Byrd. La duoninsulo projekcias sin en la Ross Maro inter Golfeto
Sulzberger kaj la nordorienta angulo de la Ross Glacitavolo, kaj formas parton
de la Ross Dependaĵo. La Duoninsulo Eduardo la 7-a estas limigita de la Ross
Glacitavolo sudokcidente, la Okuma Golfeto okcidente, kaj oriente de la Golfeto
Sulzberger kaj la Marbordo Saunders, ĉiuj gravaj elementoj de la Ross Maro /
Suda Oceano. La nordokcidenta pinto de la duoninsulo estas la Kabo Colbeck. La
Duoninsulo Eduardo la 7-a situas je 77°40′S 155°00′W﻿ ﻿ / ﻿ ﻿77.667°S, 155°U﻿ /
-77.667; -155﻿ (Antarkto).

La Maro Amundsen, branĉo de la Suda Oceano ĉe la Lando de Marie Byrd en
okcidenta Antarkto, kuŝas inter la Kabo Flugofiŝo (nome nordokcidenta pinto de
la insulo Thurston) oriente kaj la Kabo Dart en insulo Siple okcidente.

La Glaĉero Axel Heiberg estas vala glaĉero, 48 km longa, descendanta el altaj
altaĵoj de la Antarkta Altebenaĵo al la Ross Glacitavolo (preskaŭ je marnivelo)
inter la Montaro Herbert kaj la Monto Don Pedro Christophersen en la Montaro
Reĝino Maud.

La Glaĉero Amundsen (85°35′S 159°00′W﻿ ﻿ / ﻿ ﻿85.583°S, 159°U﻿ / -85.583; -159﻿
(Antarkto)) estas grava antarkta glaĉero, ĉirkaŭ 6 al 10 km larĝa kaj 128 km
longa, elfluanta el la Antarkta Altebenaĵo kie ĝi drenas la areon sude kaj
okcidente de la Altebenaĵo Nilsen, kaj descendanta tra la Montoj Reĝino Maud kaj
eniranta en la Ross Glacitavolo ĝuste okcidente de la MacDonald Nunatakoj.

La terareoj de Antarkto estis antaŭ pli ol 170 milionoj da jaroj parto de la
grandkontinento Gondvano kaj situis sude de la nuntempa pozicio de Afriko. Post
la disiĝo de Gondvano pro la kontinenta drivo Antarkto malrapide moviĝis suden.
Komence de la paleogeno, tio estas antaŭ ĉirkaŭ 65 milionoj da jaroj, kiam la
kontinento estis ankoraŭ ligita al la aŭstralia kontinento, ĝia klimato estis
ankoraŭ tropika ĝis subtropika. Pro la kontinenta drivo suden la klimato tamen
pli kaj pli malvarmiĝis. Antaŭ ĉirkaŭ 30 milionoj da jaroj estiĝis la unuaj
grandaj glaciejoj. Antaŭ ĉirkaŭ 25 milionoj da jaroj, dum la ŝanĝo de la
oligoceno al la mioceno malfermiĝis inter Antarkto kaj Sudameriko la
Drake-pasejo. La rezultinta antarkta ĉirkaŭpolusa marfluo rapidigis la procedon
de glaciiĝo kaj la arbaroj kovrintaj ĝis tiam la kontinenton estis neniigitaj.
Nur ekde ĉirkaŭ kvin milionoj da jaroj la kontinento estas tute kovrita de
dikega glacitavolo.

Jam longe antaŭ la malkovro de Antarkto en la jaro 1820 oni supozis la ekziston
de grandega suda kontinento, kiu estus kontraŭpezo al la termasoj sur la norda
duonsfero. Tiu kontinento, nomata Terra australis troviĝas sur multaj mondomapoj
de la komenco de la moderna epoko. Iuj el tiuj bildigoj, kiel ekzemple la mapo
de Piri Reis el la jaro 1513, la mapo de Orontius Finaeus el la jaro 1531, la
mapo de Gerhard Mercator el la jaro 1569 aŭ la mapo de Philippe Buache el la
jaro 1754, montras similecojn kun la reala situo kaj formo de Antarkto; tial iuj
aŭtoroj supozas, ke Antarkto malkovriĝis jam longe antaŭ la oficiala jaro 1820.
Ĉefe pri la mapo de Piri Reis temas tamen nek pri la ununura, nek pri la plej
logika klarigo.

Fakte tamen ne ekzistas pruvoj pri la ĉeesto de homoj en la Antarkto antaŭ la
19-a jarcento. Tamen oni ja entreprenis esplorvojaĝojn al la sudpolusa regiono,
tiel la Sudaj Ŝetlandaj Insuloj estis verŝajne malkovritaj jam en 1599 fare de
Dirck Gerritz aŭ de Gabriel de Castilla en 1603. James Cook travojaĝis la sudan
oceanon en la jaroj 1772 ĝis 1775 kaj tiel verŝajne unua trapasis en 1773 la
sudan polusan cirklon, sed la bankizo malhelpis lin vidi Antarkton.

Post 1800, fokistoj kaj balenistoj ĉasis en la Antarkta Oceano, kaj certe
atingis la kontinenton.

La unua dokumentita ekvido de Antarkto okazis la 28-an de januaro 1820. Preskaŭ
samtempe okazis la observoj de la kapitano Fabian von Bellingshausen de la rusa
mararmeo, de la kapitano Edward Bransfield de la brita mararmeo kaj de la usona
fokisto Nathaniel Palmer. El ili verŝajne Bellingshausen estis la unua.

La unua alteriĝo okazis la postan jaron fare de la usona fokisto John Davis, la
7-an de februaro 1821. Pro bonaj veterkondiĉoj la angla maristo James Weddell
atingis la de li nomatan maron de Weddell je 74° 15′ sudo.

Sekve la franca reĝo postulis de Jules Dumont d'Urville, ke li plibonigu tian
rekordon, sed tio sukcesis nur dum la dua provo de la vojaĝo (1837-1838), kiam
li ekvidis la teron de Adelio.

Post kiam oni trovis la ekzaktan lokon de la magneta norda poluso en 1831, James
Clark Ross ekvojaĝis en 1839 per siaj ŝipoj HMS Erebus kaj HMS Terror al la
magneta suda poluso. Serĉante ĝin, Ross ja povis lokigi proksiman pozicion, sed
ne atingi ĝin. Li mapigis ankaŭ la maron de Ross, kiu poste estis nomata laŭ li.

La vera konkero de Antarktio tamen komenciĝis en 1895 el la klopodoj de la 6-a
internacia geografia kongreso, kiu okazis en la londona Imperial Institute. La
3-an de aŭgusto oni decidis dum tiu kongreso, ke "tiu kongreso notas sian
opinion, ke la esploro de Antarktaj regionoj estas la plej granda parto de
geografia esplorado ankoraŭ farota" kaj proponis al la sciencistoj de la tuta
mondo plani ekspediciojn tien.

La 11-an de decembro 1911, la norvego Roald Amundsen estris la unuajn homojn,
kiuj atingis la sudan poluson.

35 tagojn poste ankaŭ la brito Robert Falcon Scott atingis la poluson, sed li
kaj lia grupo pereis tie.

Tiutempe, kiam la tuta mondo ŝajnis jam esplorita, la Antarkto similis al la
lasta nekonata loko surtere kaj la konkero de tiu parto de la tero iĝis metaforo
de la triumfo de imperiismo. Tiel diris Leonard Darwin, le prezidanto de la
Royal Geographical Society dum adiaŭa vespermanĝo por Robert Falcon Scott, antaŭ
ties ekvojaĝo:

Nuntempe, inter 1.000 kaj 4.000 sciencistoj de proksimume 29 malsamaj landoj
loĝas en esploraj stacioj en Antarkto, depende de la sezonoj, sed Antarkto ne
havas konstantan loĝantaron. Ĉiujare, pli ol 10.000 turistoj vizitas Antarkton.

Marsupiuloj iam loĝis en Antarkto. Ili alvenis al Antarkto el Aŭstralio dum la
eoceno, kiam la du kontinentoj estis ankoraŭ kunligitaj. Antarkto ne disiĝis de
Aŭstralio antaŭ la Mioceno. La kontinento nun estas plejparte loĝejo de balenoj,
fokoj, pingvenoj kaj aliaj birdoj. Sciencistoj, do homoj, estas la nuraj grandaj
animaloj, kiuj nun loĝas en la kerno de la kontinento.

Malmultaj surteraj vertebruloj loĝas en Antarkto. Senvertebruloj estas
mikroskopaj akaroj kiel la Alaskozetes antarcticus, laŭsoj, nematodoj,
tardigradoj, rotiferoj, krilo kaj vostsaltuloj. La neflugkapabla malgranda muŝo
Belgica antarctica, ĝis 6 mm granda, estas la plej granda pure surtera animalo
en Antarkto. La neĝa petrelo estas unu el nure tri birdoj kiuj reprodukitĝas nur
en Antarkto.

Kelkaj specioj de marbestoj ekzistas kaj dependas, rekte aŭ nerekte, el la
fitoplanktono. Antarkta marvivo inkludas pingvenojn, bluajn balenojn, orkojn,
kolosajn kalmarojn kaj felfokojn. La imperiestra pingveno estas la nura pingveno
kiu reproduktiĝas dum la vintro en Antarkto, dum la Adelia pingveno
reproduktiĝas pli sude ol ajna alia pingveno. La flavtufa pingveno havas
distingigajn plumojn ĉirkaŭ la okuloj, kio havigas la aspekton de prilaboritaj
okulharoj. Ankaŭ la reĝaj pingvenoj, la mentonbendaj pingvenoj, kaj la papuaj
pingvenoj reproduktiĝas en Antarkto.

La Antarkta marurso estis troĉasita en la 18a kaj 19a jarcentoj pro ties felo
fare de fokoĉasistoj el Usono kaj el la Unuiĝinta Reĝlando. La Vedela foko, nome
"vera foko", estas nomita laŭ Sir James Weddell, komandanto de britaj fokoĉasaj
ekspedicioj en la Maro de Weddell. Antarkta krilo, kiu ariĝas en grandaj
arkvantoj, estas la ŝlosila specio de la ekosistemo de la Suda Oceano, kaj estas
grava manĝebla organismo por balenoj, fokoj, marleopardoj, felfokoj, kalmaroj,
glacifiŝoj, pingvenoj, albatrosoj kaj multaj aliaj birdoj.

Censo de marvivo farita dum la Internacia Polusjaro kaj kiu engaĝigis ĉirkaŭ 500
esploristojn estis publikigita en 2010. La esplorado estas parto de la tutmonda
Censo de Marvivo kaj ĝi malkovris kelkajn rimarkindajn trovitaĵojn. Pli ol 235
maraj organismoj vivas en ambaŭ polusaj regionoj, kaj por tio ili pontis super
la spaco de 12 000 km. Grandaj animaloj kiaj kelkaj cetacoj kaj birdoj faras
tiun veturadon ĉiujare. Pli surpriza estas la fakto ke oni trovis malgrandajn
formojn de vivo kia markukumoj, kaj marhelikoj en ambaŭ polusaj oceanoj. Variaj
faktoroj povas helpi en ties distribuado – tre uniformaj temperaturoj en la
profunda oceano ĉe la polusoj kaj en la ekvatoro kiuj diferencas laŭ ne pli ol 5
°C, kaj la ĉefaj marfluaj sistemoj aŭ maraj transportaj bendoj kiuj transportas
ovojn kaj larvajn stadiojn.

Ĉirkaŭ 1,150 specioj de fungoj estis registritaj el Antarkto, el kiuj ĉirkaŭ 750
estas ne-liken-formanta kaj 400 estas liken-formantaj. Kelkaj el tiuj specioj
estas kriptoendolitoj kiel rezulto de evolucio en tre ekstremaj kondiĉoj, kaj
estis grave kontribuintaj al ŝanĝo de la impresaj rok-formacioj de la Sekaj
Valoj McMurdo kaj ĉirkaŭaj montaroj. La ŝajne simpla morfologio, malmulte
diferencaj strukturoj, metabolaj sistemoj kaj enzimoj ankoraŭ aktivaj je tre
malaltaj temperaturoj, kaj limigitaj vivocikloj montritaj de tiaj fungoj faras
ilin partikulare taŭgaj por akraj medioj kiaj la Sekaj Valoj McMurdo.
Partikulare, ties dik-muraj kaj forte melanigitaj ĉeloj faras ilin rezistaj al
la ultraviola radiado. Tiuj trajtoj povas ankaŭ esti observataj en algoj kaj
cianobakterioj, kio sugestas ke tiuj estas adaptaĵoj al la kondiĉoj kiuj
hegemonias en Antarkto. Tio estis kondukinta al la spekulado ke, se vivo iam
estis sur Marso, ĝi povus aspekti simila al la Antarktaj fungoj kiaj Cryomyces
antarcticus, kaj Cryomyces minteri. Kelkaj el tiuj fungoj estas ankaŭ ŝajne
endemiaj el Antarkto. Endemiaj Antarktaj fungoj inkludas ankaŭ kelkajn
sterko-loĝantaj specioj kiuj devis evolui kiel reago al la duobla defio de
ekstrema malvarmo dum kreskas en sterko, kaj la neceso survivi pasadon tra la
intesto de varm-sangaj animaloj.

La klimato de Antarkto ne permesas la formadon de etenda vegetaĵaro. Kombino de
frostigaj temperaturoj, malriĉa grundo-kvalito, manko de humideco, kaj manko de
sunlumo malhelpas la plantokreskon. Kiel rezulto, la diverseco de plantavivo
estas tre malalta kaj limigita en distribuado. La flaŭro de la kontinento ege
konsistas el briofitoj. Estas ĉirkaŭ 100 specioj de muskoj kaj 25 specioj de
hepatikoj, sed nur tri specioj de angiospermaj plantoj, ĉiuj el kiuj troviĝas en
la Antarkta Duoninsulo: Deschampsia antarctica (Antarkta hararherbo),
Colobanthus quitensis (Antarkta perloherbo) kaj la ne-indiĝena Poa annua
(unujara bluherbo). La kresko estas limigita al malmultaj semajnoj en la somero.

En la 20-a jarcento sep ŝtatoj postulis teritoriojn en Antarktio, ĉu pro
malkovro, ĉu pro posedo de lando pli norde de la suda poluso. Tiuj landoj estis:

Tio okazis spite al la Antarkta traktato de 1959, laŭ kiu neniu regno rajtas
posedi areojn tie - Antarktio estu la ununura kontinento virga, apartenanta al
la naturo kaj ne al la homoj. La ceteraj regnoj ne akceptis tiujn postulojn.

Nuntempe ne ekzistas aliaj postuloj, sed Usono, Rusio kaj iaj aliaj ŝtatoj
rezervas la rajton pri iama postulo.

Ross Dependaĵo estas regiono de Antarkto difinita de sektoro originanta en la
Suda Poluso, pasante laŭlonge de longitudoj 160° oriente al 150° okcidente, kaj
fine ĉe latitudo 60° suda. Ĝi estas postulita de Novzelando. Ĉar la Antarkta
Traktato ekvalidiĝis en 1961, kies Artikolo IV asertas: "Neniu ago aŭ aktiveco
okazanta dum ĉi Traktato validos konstitutos bazon por aserti, subteni aŭ
malakcepti postulon al teritoria suvereneco en Antarkto aŭ krej ajnan rajton de
suvereneco en Antarkto," plej landoj ne agnoskas teritorian postulon en
Antarkto.



https://eo.wikipedia.org/wiki/Matematiko

Matematiko (de la greka μαθημα [matema] - scienco, lernado) estas ekzakta logika
dedukta scienco, kiu studas aksiomajn abstraktajn strukturojn (laŭ kvanto,
formo, aranĝo) uzante logikan formalan lingvon. La specifaj strukturoj de
matematiko plejofte originas de natursciencoj, plej multe de fiziko, sed
matematikistoj difinas ankaŭ aliajn konceptojn por pure internaj bezonoj de la
scienco. Matematiko jam penetris tra la tuta moderna vivo: modeligi precizajn
instrumentojn, evoluigi novajn teknologiaĵojn kaj komputilojn, konstrui domojn;
eĉ baki kukon bezonas aplikon de nocioj de nombroj, geometrio, mezuro kaj spaco.
Matematiko estas iasence la fundamenta scienco.

Ekzistas du ĉefaj branĉoj de matematiko: pura kaj aplika. La pura matematiko
esploras objektojn nur pro la teoria intereso, dum la aplika matematiko estigas
rimedojn kaj teknikojn por solvi specifajn problemojn de sciencoj aŭ por
praktike utiligi matematikon, ekz. en inĝenierado kaj ekonomio.

La vorto matematiko (greke: μαθηματικά) el la greka [máthēma] signifas lernadon,
studadon, sciencon. Jam en la helena-romia antikva epoko ĝi akiris malpli vastan
sencon "studo pri matematiko". La adjektiva formo estas μαθηματικός
[mathēmatikós], "lernado-rilata", "studema". La vorto μαθηματικὴ τέχνη
[mathēmatikḗ tékhnē], latine ars mathematica, signifis la matematikan arton.

Matematiko estas plej malnova scienco. Homo probable inventis la nocion nombro
same frue kiel li inventis lingvon. Oni lernis nombri objektojn, dividi ilin
laŭnombre, multipliki, adicii kaj subtrahi (baza aritmetiko) ekz. ĉasaĵon. Oni
lernis mezuri kaj kompari. Necesis baza geometrio por fari ilojn. Monolitikaj
monumentoj pruvas la fruan scipovon de geometrio. Oni faris prognozojn pri
regulaj ĉielaj naturfenomenoj, por povi semi kaj rikolti ĝustatempe (kalendaroj
kaj astronomiaj kalkuloj). Terkulturo kaj konstruado de domoj kaj temploj
postulis precizan kalkuladon kaj mezuradon de diversaj kvantoj, longoj, areoj,
volumenoj kaj pezoj. Ankaŭ notado de nombroj kaj kalkuloj fariĝis pli kompletaj,
interalie por justa impostado kaj komercado.

Evoluo de matematiko estas intime interligita kun la homara evoluo tra la tuta
historio. La moderna matematiko baziĝas sur jarmila evoluo, kie jen iu jen iu
alia kulturregiono havis gvidan rolon. En la historio de matematiko la helena
invento de pruvoj estis revolucia. La scienca revolucio en Eŭropo forte instigis
evoluon de matematiko kaj ekde la 1800-jaroj matematiko diskreskadis forte,
fariĝante pli kaj pli abstrakta. Fone tamen ĉiam estas praaj konceptoj kiaj
spaco, kvanto, strukturo, precizeco. Interludo de matematiko kaj praktikaj
bezonoj ĉiam estis forta.

Carl Friedrich Gauss, kiu mem estas konata kiel “la princo de la matematiko”,
nomis ĝin “la reĝino de la sciencoj”. Kaj en la latina esprimo Regina
Scientiarum kaj en la germana esprimo Königin der Wissenschaften, la vorto
responda al scienco signifas (kampon de) "kono", kaj sendube matematiko estas
scienco en tiu senco. La limigo de la signifo de "scienco" al naturaj sciencoj
estas pli posta. Se oni komprenas la esprimon "scienco" tiel ke ĝi temas nur pri
la materia mondo, tiam matematiko, aŭ minimume pura matematiko, ne estas
scienco. La germana fizikisto Albert Einstein subtenis ke “ju pli matematikaj
leĝoj parolas pri realaĵo, des pli ĝi ne estas certaj; kaj ju pli ĝi estas
certaj, des pli ĝi ne parolas pri realaĵo”.

Matematika problemo estas problemo, kiun oni povas reprezenti, analizi, kaj eble
solvi, kun la metodoj de matematiko. Ĉi tiu povas esti realmonda problemo, kiel
komputado de la orbitojn de la planedoj en la Sunsistemo, aŭ problemo de pli
abstrakta naturo, kiel la problemoj de Hilbert. Ĝi ankaŭ povas esti problemo,
kiu temas pri la naturo de matematiko mem, kiel la Rusela paradokso.

Sciencoj rilataj al matematiko estas logiko, informadiko kaj statistiko. Fiziko
mem baziĝas sur matematika priskribo de la mondo.

Matematika vortaro kaj oklingva leksikono. Marc Bavant. Dobřichovice: KAVA-PECH,
2003. 231p. ISBN 80-85853-65-5. 21 cm.



https://eo.wikipedia.org/wiki/Malio

Malio, plennome Respubliko Malio, estas lando en Centra Afriko. La najbaraj
landoj de Malio estas okcidente Senegalo, nordokcidente Maŭritanio, nordoriente
Alĝerio, sudoriente Niĝero kaj Burkina Faso, sude Ebura Bordo, sudokcidente
Gvineo. Ĝia nomo devenas de la antikva Imperio Malio. Malio estas la 175a lando
en la Indico de Homa Disvolviĝo. Laŭ MEP ĝi estas la 160a lando inter 181 landoj
statistike.

Trovaĵoj el la paleolita kaj neolita epoko – ekz. kavernodesegnoj de Asselar,
malkovrita en 1927 norde de Timbuktuo - pruvas, ke homoj vivis jam en la
praepoko en la Sahara parto de Malio. Oni malkovris en aliaj regionoj spurojn de
ŝtonepokaj civilizoj.

La Imperio Malio de la malinkeoj (12-16. jc.), situis ĉe la supra kaj meza fluo
de rivero Niger. La Songaja Imperio elformiĝis en la 15-a jc. en orienta parto
de nuna Malio (en regiono de Timbuktuo kaj Gao) kaj etendis sian regon ĝis la
haŭsaj reĝlandoj. Post kiam, reganto Ahmad al-Mansur en 1591 konkeris la
regionon per maroka armeo, Timbuktuo venis sub la dujarcenta regado de la
maŭroj. Oni dividis la Niger-valon je tri partoj: la ĉirkaŭo de Gao iris al
tuaregoj, Macina al la fulanikoj, la Reĝlando de Ségouial bambaraoj.

Meze de la 19-a jarcento, la francoj konkeris la regionon, kiu iĝis parto de la
Franca Okcident-Afriko kiel kolonia teritorio en 1898. La regiono estis nomita
Franca Sudano kaj en 1946 iĝis transmara teritorio de la Franca Unio. Tiam ĝi
estis konsiderata ne tiom valora teritorio ol aliaj francaj kolonioj de
Okcidenta Afriko, kiaj Senegalio aŭ Eburbordo.

En 1958, oni deklaris la Sudanan Respublikon, kiu unuiĝis unu jaron poste kun
Senegalo al Federacio Malio. Senegalo forlasis la federacion post du jaroj pro
politikaj kontraŭdiroj, tiam oni elkriis la sendependan Malian Respublikon
(22-an de septembro 1960). La unua prezidento de la ŝtato estis Modibo Keita,
kies regadon finigis militara puĉo en 1968. Kvankam oni akceptis en 1974 novan
konstitucion, la juntao pretendis regpovon por pluaj kvin jaroj. Moussa Traoré,
kiu enpotenciĝis en 1968 agadis kiel diktatoro de la lando. Lian regadon finis
en 1991 nova militistara puĉo. Komence de la 1990-aj jaroj la nordaj tuaregoj
ekribelis. En 1991 ĝenerala peto al demokratio trakuris la urbojn , venis nova
puĉo, militista registaro kaj balotado en 1992. En 2007 la norda konflikto
akriĝis kaj en 2011 pro kontaĝo kun la konfliktoj en la apuda Libio, per ties
armiloj la ribelo gajnis konsolidon.

Ĉirkaŭ 65 % el la teritorio estas ĉu dezerta ĉu duondezerta (Sahelo). Plimulton
de teritorio de Malio okupas ebenaĵoj. La sudaj kaj sudokcidentaj (alt)ebenaĵoj
ĉe Satadougou superas 640 m la marnivelon, ĝin traplektas rivervaloj. La
montetaraj sudorientaj kaj orientaj ebenaĵoj situas inter 300 kaj 600 m super la
marnivelo. La norde situanta grandegaj Tanezrouft- kaj Taoudenni-ebenaĵoj
apartenas jam al la Saharo. La sudokcidentan kaj sudmezan parton de Malio formas
la akvokolekta areo de la supra parto de rivero Niger. Triono de la riverlongo
situas en Malio, formas eĉ internan delton. La Niger-valo estas grava pro la
inundoj kaj la pro la riĉa, sedimenta grundo (kiel agro). La riveroj de Senegalo
fontas en okcidenta rando de Malio.

De sudo ĝis nordo malpliiĝas la plantaro, malaperas la arboj (kapokarbo, falsa
mahagono, simi-panarbo). Karakterizaj bestoj estas leono, pantero, hieno,
gazelo, antilopo, ĝirafo, elefanto, krokodilo, diversaj simioj, serpentoj,
birdoj. Biogeografie la lando troviĝas parte en la palearktisa, parte en la
afrotropisa ekozono laŭ la tipologio de la Monda Natur-Fonduso (WWF).

Loĝantaro de Malio konsistas el nigruloj kaj pli helhaŭtaj berberaj nomadoj,
ekz. tuaregoj kaj arab-berberoj (ili vivas en mezo de la lando). La nigruloj
estas agrikulturistoj kaj paŝtistoj. Triono de la loĝantaro estas la bambaraoj,
la dua plej granda grupo estas la fulanioj (peuloj) okupiĝintaj pri paŝtado en
la Sahel-regiono kaj en ĉirkaŭo de Macina.

La soninke-popoloj vivas en okcidenta parto de la Sahel-zono kaj devenas – laŭ
propra tradicio – de fondintoj de la Ganaa Imperio. La malinkeoj (mandingoj)
flegas tradiciojn de la Imperio Mali, vivas en sudokcidento. La songajoj vivas
en la Niger-valo, inter Djenné kaj Ansongo. La dogonoj vivas sur altebenaĵo
ĉirkaŭ Bandiagara. La bobo-oj, senufoj kaj minianka-oj vivas oriente kaj
sudoriente.

La 21-an de marto, 2012, komenciĝis puĉo fare de armeanoj, kiuj estis malfeliĉaj
pri la traktado de ribelado tuarega en la norda parto de la lando. La postan
tagon la puĉanoj, gvidataj de kapitano Amadou Haya Sanogo anoncis, ke ili
forpelis prezidenton Amadou Toumani Touré. Kapitano Sanogo indikis, ke li volas
prezidenti dum transira periodo ĝis baldaŭa balotado kaj reestablo de civilula
registaro. La landoj ĉirkaŭ Malio malakceptis la proponon, kaj diris ke la
puĉanoj devos redoni la regadon al civiluloj ĝis lundo (la 2-a de aprilo). La
Afrika Unio kaj la Internacia Parlamenta Unuiĝo suspendis la membrecon de Malio.
Dume, en la nordo, la ribeluloj kaptis la provincan ĉefurbon Kidal la 30-an de
marto, kaj je sabato la 31-a ili atakis la urbon Gao.

La 6-an de aprilo 2012, la Nacia Movado por la liberigo de Azavado, kiu regas
grandan parton de la nordo de Malio, proklamis la sendependecon de la regiono
disde Malio, kun la nomo Azavado, sed ĝi ne ricevis internacian agnoskon. Meze
de januaro 2013 francaj trupoj venis apogi la malian armeon je ties lukto
kontraŭ la nordaj ribeluloj, kiuj ekminacis la centron de la lando survoje al
Bamako. Ankaŭ aliaj ne tiom efikaj trupoj de afrikaj landoj venis apogi la
operacon.

Malio apartenas al la AKP-ŝtatoj, internacia organizaĵo de momente 77 nacioj el
la regionoj Afriko, Karibio kaj la Pacifika Oceano.



https://eo.wikipedia.org/wiki/Hungario

Hungario aŭ Hungarujo (hungare: Magyarország [MAdjarorsag]) [1] estas lando en
Mez-Eŭropo. Najbaraj landoj estas Slovakio, Ukrainio, Rumanio, Serbio, Kroatio,
Slovenio kaj Aŭstrio.

La ĉefurbo de Hungario estas Budapeŝto (kun 1.702 mil loĝantoj). Aliaj grandaj
urboj estas Debrecen (212 mil), Miskolc (212 mil), Szeged (182 mil), Pécs (177
mil).

El 10.0 milionoj loĝantoj de la lando 99% estas hungaroj. La plej disvastiĝintaj
religioj estas katolikismo kaj protestantismo. Hungario estas membro de Eŭropa
Unio, NATO, UNO kaj Visegrada grupo.

En la listo de la Monda Heredaĵo de UNESKO estas 8 lokoj en Hungario (la datoj
signifas la registradon al la listo):

Ankaŭ lago Balatono kun Malgranda Balatono estas konata inter aliaj
kulturhistoriaj kaj naturaj heredaĵoj.

Prezidento de la Respubliko estas elektata de la parlamento por 5 jaroj, tiu
rolo estas nur reprezenta, la vera potenco estas en la manoj de la parlamento.
La ĉefministro (gvidanto de ministroj) respondecas pri la agado de la registaro.
Li elektas la ministrojn kaj decidas pri iliaj demisioj.

La parlamento estas unukamera, kaj havas 386 anojn. La parlamentaj balotadoj
okazas po 4 jaroj, kaj la partioj devas atingi minimume 5 %-ojn por havi la
rajton pri reprezentado en la parlamento. Plimulton en Hungario havas la
koalicio de la Asocio de Junaj Demokratanoj (hungare Fiatal Demokraták
Szövetsége, mallonge Fides) kaj la Kristana-demokratia Popola Partio
(Kereszténydemokrata Néppárt, KDNP).

Konstitucia juĝejo 15-membra povas defii leĝojn, kiuj ne konformas al la
konstitucio.

La ĉefurbo Budapeŝto estas aparta departemento, tamen ofte la administrado estas
komuna kun Pest.

Hungaraj triboj alvenis al la baseno de Karpatoj sub la gvido de la ĉeftribestro
Árpád. Tio okazis en fino de la 9-a jarcento (895, nome Patrujokupo). En 907 la
okcidentanoj atakis la hungaran teritorion, sed la armeo de la madjaroj venkis.
Poste la hungaroj plurfoje (komisiite kelkfoje de fremdaj reĝoj) prirabis
okcidentaeŭropajn urbojn. Tio daŭris ĝis la jaro 955, kiam germanoj haltigis la
hungarojn en la batalo de Augsburg. La ŝtato Hungario kun sia reĝo elformiĝis en
la jaro 1000 aŭ 1001, kiam la papo donis kronon por la reĝo Stefano la 1-a
(Stefano la Sankta). Hungario iĝis forta, sendependa lando (fine de la 11-a
jarcento estis okupita Kroatio, kiu iĝis parto de Hungario ĝis la 20-a
jarcento). La lasta viro de la Arpad-dinastio mortis en 1301, poste en Hungario
regis diversaj dinastioj.

La ora epoko de Hungario finiĝis en la 16-a jarcento, kiam la hungaroj malvenkis
en bataloj kontraŭ la turkoj,(1526, batalo de Mohács). La lando estis dividita
je tri partoj inter Aŭstrio, la Otomana Imperio kaj Transilvanio. Aŭstrio
ekokupis la tutan landon fine de la 17-a jarcento. En 1848 komenciĝis
liberecbatalo kontraŭ la aŭstroj, kiu estis superita per helpo de rusaj trupoj.
Sed tio antaŭhelpis la interkonsenton (legu pli) kun la Habsburgoj kaj kondukis
al estigo de Aŭstra-Hungara Monarĥio en 1867. Hungario partoprenis en la 1-a
Mondmilito je la flanko de la aŭstroj kaj pro tio ĝi perdis grandan parton de
sia teritorio.

Hungario sendependiĝis de Aŭstrio la 31-an de oktobro 1918 kun burĝa registaro.
Tiu registaro ne volis surpreni la pli novajn postulojn de la Entento kaj
transdonis la potencon al la socialistoj kaj komunistoj. Hungario batalis sola
kontraŭ la malamikoj, sed en 1919 Rumanio invadis la landon. Oni antaŭhelpis la
enpotenciĝon de Miklós Horthy (guberniestro de Hungario de 1920 ĝis 1944) kaj la
lando konsolidiĝis. Hungario partoprenis en la 2-a Mondmilito denove je la
flanko de la germanoj (kiuj eĉ okupis la landon en 1944) kaj Hungario perdis ĉ.
1 miliono da homoj (multajn judojn) kaj valoregojn de la lando. La sovetaj
trupoj invadis Hungarion aŭtune de 1944 kaj tute liberigis (tio estis
"provizora" okupado) la landon printempe de 1945.

La komunistoj en 1948 denove transprenis la tutan regadon kaj regis en Hungario
kiel Hungara Popola Respubliko ĝis 1956, kiam la 23-an de oktobro ekis
liberecbatalo kontraŭ Sovetio kaj por la sendependa Hungario, gvide de Imre
Nagy, ĉefministro. Sovetaj trupoj superis la batalantojn la 4-an de novembro,
sub la ombro de la Sueza-krizo. Post la malvenko de la revolucio iĝis ĝenerala
sekretario de la komunista partio János Kádár. Mortis 3000 personoj. Fuĝis al
eksterlando pli ol 200 000 personoj. Kádár ekzekutigis Imre Nagy en 1958. Kádár
solidigis la landon per eksterlandaj fortoj (sovetaj trupoj kaj monhelpo).
Hungario iĝis post la 1970-aj jaroj dependa de la eksterlandaj monhelpoj, kio
devigis por reformoj. Fine de la 1980-aj jaroj fortiĝis la demokrata movado kaj
en 1990 oni organizis liberan parlamentan balotadon, en kiu venkis
kristandemokratoj, konservativuloj (kiel en 1998). En la jaroj 1994, 2002 kaj
2006 venkis la socialisma partio en la parlamentaj balotadoj. En la parlamentaj
elektoj de 2010 venkis la dekstra organizaĵo Fidesz-KDNP, akirante pli ol 2/3 de
la parlamentaj lokoj.

La germanlingva teatra vivo komenciĝis en la 18-a jarcento kaj ankaŭ nun
ekzistas en Hungario.



https://eo.wikipedia.org/wiki/Google

Google [gug'l] (esperante ofte Guglo) estas entrepreno kreita de Larry Page kaj
Sergey Brin en 1998, estintaj tiam studentoj de Stanford. Ĝi ofertas multajn
servojn, sed la unua kaj la ĉefa estas serĉilo, per kiu google ordigas paĝojn
trovitajn laŭ la rekursia algoritmo PageRank, kiu (inter aliaj sekretaj aferoj)
favorigas paĝon al kiu ligas multaj aliaj paĝoj.

Google ankaŭ tenas multajn paĝojn en konservejo, do vi povas vidi eĉ paĝojn,
kiuj malaperis de la TTT. Tamen Internet Archive havas pli da versioj de plej da
paĝoj.

La 15-an de decembro 2009 Guglo aperigis sur la ĉefpaĝo de multaj lingvaj
versioj la Esperantan flagon okaze de la 150-a naskiĝdatreveno de Ludoviko
Lazaro Zamenhof.

Je la 21:30 la 14-an de decembro laŭ la universala horo (UTC) la Esperanta flago
videblis en la ĉina, japana kaj korea versioj de Google. Tamen ekzemple la
barata, kazahia kaj rusia versioj de Google tiutempe ne montris la Esperantan
flagon, kvankam en la koncernaj landoj jam komenciĝis la 15-a de decembro.

Laŭ Libera Folio [l]a serĉilo Google relative ofte modifas la aspekton de sia
logotipo en la ĉefa serĉopaĝo depende de la sezonaj festotagoj en diversaj
partoj de la mondo. Por uzi la ŝancon, esperantistoj dise en la mondo turnis sin
al la firmao por peti, ke la firmao ne forgesu la 150-jariĝon de la iniciatinto
de Esperanto.

La menciitan alvokon al esperantistoj helpis dissendi la 24-an de septembro 2009
la israela esperantisto Josef Ŝemer, kiu tamen mem publike agnoskis ne esti la
iniciatinto de la kampanjo, kvankam tiun rolon oni al li ofte emis aljuĝi.

Eblas traduki la servojn de Guglo en Esperanton pere de la ilo "Guglo en via
lingvo" [1]. Uzantoj enskribas tradukitajn frazojn kiuj aperas en diversaj
projektoj ĝis la tempo kiam ĉiu frazo estas tradukita. Ĉi tiel pluraj servoj
estas jam komplete tradukitaj (sed foje Guglo aldonas aliajn frazojn kiuj
bezonas tradukadon):



https://eo.wikipedia.org/wiki/Filozofio

Filozofio estas intelekta disciplino aŭ scienco, kiu strebas interpreti kaj
kompreni la mondon kaj la homan ekziston. Kontraste al aliaj sciencoj, la kampo
de la filozofio ne estas limigebla al difinita aro de temoj kaj metodoj. Homoj
el diversaj epokoj kaj socioj tre malsame respondis kaj respondas la demandon
pri la plej gravaj taskoj kaj temoj de la filozofio.

Ĝi okupiĝas interalie pri esto, moralo, logiko, scio, vivo, morto, amo, vero kaj
dio. Pensante pri la plej fundamentaj temoj, la filozofoj traktas (ofte laŭ
momenta bezono) ankaŭ demandojn pli specifajn; ekzemploj estas aborto kaj
eŭtanazio.

En la filozofio tre gravas racieco — ĝi estas ĉefa bezono por la kritiko de la
kono. Filozofajn sistemojn devas krei raciajn argumentojn (paradokse eĉ en
neracia filozofio). Laŭ multaj filozofoj la filozofio estas la ununura scienco,
kiu konstituas ĉiujn sciencojn. Tial la filozofio estas ofte difinita kiel pensa
esplorado. Tiu esplorado neniam kontraŭdiru la logikon, kiu estas grava parto de
la filozofio.

Ĉiu epoko prezentas malsaman difinon de la filozofio. Difino estas do konforma
al la rilato de la filozofio al la mondo. Ekzemple al Platono, kiu sian sistemon
filozofikan konstruis per la metafiziko, filozofio estis scienco metafizika, kaj
al pozitivisma filozofio ĝi eĉ ne ekzistas. Filozofio tamen okazas en ĉia
pensado. Eĉ instalado, ke io estas malfilozofia estas instalado filozofia
(parolis M. Krąpiec). Filozofio kreadas do la ĉefan problemaron de ĉia scienco
kaj arto.

Multaj filozofoj opinias, ke filozofio estas scienco eĉ moderne. Ekzemple
Husserl, kiu sian fenomenologion konstruis per matematiko kaj sciteorio,
opiniis, ke filozofio estas eĉ scienco ekzakta (sciencoj ekzaktaj estas ekzemple
matematiko, fiziko, kemio ktp). Fenomenologio, kiu estis uzita en multaj
sciencoj moderne vere emigas multajn filozofojn al tezo, ke filozofio estas
scienco, aŭ strikte- sciencado.

Oni povas dividi la filozofion en diversajn branĉojn: la ontologion (kiun multaj
konsideras parto de la metafiziko; antikve oni nomis ĝis la fiziko), la
sciteorion, la logiko, la filozofion de scienco, kaj la aksiologion (i.a.
estetiko, etiko; antikve konata kiel la etiko). Ĉe kelkaj universitatoj
ontologio kaj teologio estas partoj de la metafiziko.

Filozofio komprenata kiel mondkoncepto, intenca komprenado mondon estas ofte
miskomprenata kiel ideologio. Tiu fenomenas plej ofte en propagando kaj politiko
kie scienca filozofio estas misuzata al potenco de la ŝtato (aŭ anarkio).
Ideologio fenomenis jam en ĉiu historio de ŝtatoj sed plej ofte estas kunigita
kun naziismo kaj komunismo- ekzemploj de plej mortigintaj modeloj de ideologio
en historio. Inter ideologioj oni povas rigardi: naciismon, socialismon,
slavofilismon, klerikalismon, panhelenismon, panislamismon ktp. Laŭ multaj
filozofoj ideologio estas malsekura al vero kaŭze de ĉia interna intencismo.
Ideologio de filozofoj devas laŭ multuloj esti batalado kun ideologio kaj
intencismo. La esperantaj homaranismo kaj tutmondiĝa ideo (tutmondiĝo) estas
ankaŭ ideologioj.

La nocio filozofio estis verŝajne unue uzita en la vortkunigo ὁ φιλόσοφος (aŭ ἡ
φιλοσοφία) fare de Heraklito en lia fama verko Frazoj. Unue ĝi estis komprenata
kiel amado kaj adorado al saĝo kaj scio. La filozofio aperis origine kaŭze de
subita bezono de scienco kaj morala edukado. Tiu apero estas opiniata hodiaŭ
kiel la unua kleriĝo de la mondo (la dua kleriĝo estus tiam la Kleriĝo
Klasikisma). Alian komprenadon de tiu vorto prezentas Pitagoro. La vorto
φιλοσοφος signifas homon, kiu okupiĝas pri ĝenerala scienco. Laŭ posteaj
komentistoj Pitagoro komprenadis filozofion kiel amon de saĝo, ĉar ĉio estas
saĝo, sed nur per amo de ĝi kono estas ebla. Poste la filozofio estis komprenata
fare de Platono kaj Aristotelo kiel “la unua scienco”. La saĝo de Aristotelo
estis poste dividita fare de Andronikos el Rodos en specojn de sciencoj kiel la
hodiaŭaj, i.a. fiziko, logiko, kosmologio, psikologio kaj aliaj. La filozofio
estis do la patra scienco de ĉiuj aliaj sciencoj; ĉiujn sciencistojn ĝis la
formiĝo de la moderna scienco oni eĉ nomis filozofojn (ekz. Leonardon da Vinci,
Kopernikon kaj Paracelson).

La historio de filozofio estas la studo de filozofiaj ideoj kaj konceptoj tra
tempo. Temoj specife ligitaj al historio de filozofio eble inkludos (sed ne
estas limigitaj al): Kiel ŝanĝoj en filozofio povas esti enkalkulitaj kaj
rakontitaj historie? Kio motivigas la evoluon de pensaro en sia historia
kunteksto? Al kiu grado filozofiaj tekstoj de antaŭaj historioj laŭ epokoj povas
esti komprenitaj eĉ hodiaŭ?

En diversaj kulturoj la homoj komencis filozofii pri diversaj temoj, kaj el tiu
naskiĝis diversaj filozofiaj tradicioj. Oni ĉefe povas distingi la Okcidentan
filozofion disde la Orienta filozofio. Tiuj du tradicioj ankoraŭ restas apartaj,
kvankam en la nuntempo ili iomete influas unu la alian. Iom aparte de ambaŭ
ankoraŭ ekzistas la Afrika filozofio.

Estis fondita per saĝoj de la religiaj majstroj de ĝajnismo, budhismo kaj
hinduismo. Ĝi fenomenis unue en Vedoj kaj precipe en Upaniŝado kie estas
prezentitaj saĝoj pri la naturo de la mondo. De teologio de Kriŝno devenas ankaŭ
multaj refleksioj pri la spiritualismo de la mondo. Hinda filozofio formigis
ankaŭ materialismon kaj ateismon. Multuloj opinias, ke budhismo ne estas religio
sed filozofio, tamen kulto de Budho rigardebla ekzemple en tibeta lamaismo
prezentas alie. Unue tamen Budho opinis, ke mondo estas maja- la sonĝo, Dio ne
ekzistas kaj estas nur simpla iluzio. Homo laŭ li devas do strebi al libero de
la sufero (laŭ Budho: sufero = vivo) per la okobla vojo al nirvano- liberiĝo de
la ĉiama renaskado.

Ĉina filozofio estis fondita nerilate al hinda filozofio. Ĝi devenis de politika
tradicio. Unue estis dominanta konfuceanismo, poste taoismo kaj leĝismo. Poste
al Ĉinio alvenis budhismo.

Ĉefa iniciatinto de tiu filozofio estis Konfuceo. Li kreis filozofion de la saĝo
en la potenco. Lia saĝo estas filozofio de la vivo de socio, ĝustaj manieroj,
edukado kaj potenco de la ŝtato. Tiu filozofio estis la fundamento de la
politiko de la ĉina imperio. Alia filozofio estas novtaoismo kiu devenis de la
mistika sistemo taoismo. Ĝia esenco estis metafiziko kaj kosmologio. Moderne
ĉina filozofado okupiĝas pri historio de la kulturo kaj ideo.

Elementoj de filozofio estas rigardeblaj en saĝo de Zaratustro. Li prezentis
ĉefe neoplatonikan sistemon (neniu scias kiam vivis Zaratustro; Aristotelo
opinias ke li naskiĝis 2000 jaroj antaŭ Sokrato; kvankam tio lia sistemo
similigas gnostikismon neoplatonikan) de la komprenado mondon. Ĝi tre similigas
gnozan maniĥeismon kaj prezentas duoblan naturon de la mondo- bona kaj malbona.
Zaratustro estas persono de la verko de Friedrich Nietzsche- "Tiele parolis
Zaratustro".

Filozofio de la okcidento estas plej riĉa en revolucioj filozofiaj ĉeestangataj
kun desorĉado mondon de Max Weber. Laŭ li filozofio devis fondiĝi de la miro
(kiel ĉe Aristotelo) kaj la dubo. Multuloj tamen diskutas ĉu filozofio okcidenta
estis fondita de religio greka ĉu de esploroj de vojaĝantaj en mondo Helenoj.

Filozofio de la antikva Grekio estas la unua filozofio en historio de la Grekio.
Elementoj de filozofio oni rigardas ĉe poemoj de Homero kaj Heziodo. La unua
konata filozofo estis tamen Taleso de la Mileto kiu laŭ multaj informoj fondis
en Mileto skolon filozofan. Li opinis, ke ĉio estas konstruita per la akvo kaj
ĉio ĝin konsistas. Li tiel komencis filozofion de la naturo. Liaj lernuloj-
Anaksimandro kaj Anaksimeno disvolvis ĝin al nivelo similantan ontologion
(precipe kreado de la nocio arĥe kaj senfineco). Poste Heraklito priskribis
ĉiaman ŝanĝadon formigante nocion de movo. Lia kontraŭlo- Parmenido el Elajo,
kreinto de la ontologio, opinis ke la movo ne ekzistas, ke ekzistas nur unua
esto- la mondo- kaj malesto ne ekzistas. Li kreis do la unuan kriterion de
estado de esto- kriterio de la sameco, kiu agnoskas, ke esto ne estas sama kun
malesto kaj ĉio kio estas malesto simple ne ekzistas. Lia lernulo- Zenono el
Elajo kreis ankaŭ unuajn paradoksojn per kiuj pruvas ke movo ne ekzistas. Grava
filozofo estis ankaŭ alia filozofo de la naturo, adepto de Heraklito- Empedoklo,
kiu opinis, ke mondo estis formigita de la kvar elementoj (flamo, akvo, aero,
tero) kaj evoluigas per evolucio. Adepto de Parmenido kaj Zenono, monistoj-
Leŭkipo- opinis, ke ekzistas nedividebla, konstruanta mondon parteto nomata
atomo. Demokrito disvolvis tiun agnoskon kaj opinis, ke mondon oni povas koni
nur per mema racio (raciismo), en ontologio formigis la nocion de vakuo kaj
disvolvis nocion de harmonio kaj kredeble kreis estetikon. Grava filozofo estis
ankaŭ Anaksagoro kiu estas opinita kiel la unua ateisto. Neniu scias kion
precize opinis pitagorismanoj sed laŭ legendo ili opinis, ke mondo oni povas
priskribi kaj koni per matematiko kaj ekzistas reenkarniĝo.

La epoko klasika estas la epoko de unuaj sofistoj kiu disvolvadis filozofion de
la naturo en etiko, politiko, ontologio kaj sciteorio. La unuaj sofistoj estis
Protagoro kaj Gorgio. Protagoro estis kreinto de relativismo. Li mem estis ankaŭ
la unua agnostikisto kaj disvolvadis scipovon de eristiko- la scipovo de sukcesa
diskutado. Gorgio opinis, ke nenio ekzistas kaj ĉion oni povas envive atingi per
simpla retoriko. Li estas ofte kunigata kun Friedrich Nietzsche laŭ sia
filozofio similanta la nihilismon. Laŭ sofistoj ne ekzistas la vero, kion ili
pruvis en paradokso de la Epimenido. Paradokso estis dissolvita per moderna
filozofio analiza (Alfred Tarski). La idealo de la filozofo estiĝis tamen
Sokrato. Tiu filozofo estas en ĉiuj skribaĵoj pri li priskribata kiel homo kiu
demandis filozofie hazardajn Atenanojn. Oni ne povas scii kion li enfine opinis
ĉar lia lernulo, Platono priskribante lin aldonis siajn opiniojn pri mondo al
Sokrato. Ofte ĉia saĝo de la Sokrato estas memorigata en pensoj mi scias, ke mi
nenion scias kaj la vera saĝulo estas tiu, kiu scias kion ne scias. Tamen al
Platono estas atribuata filozofio pri la metafiziko. Inter multaj opinioj pri la
mondo (multuloj opinias, ke Platono kreis unuan sistemon konsistantan ĉian
penson en ĉia scienco kaj kulturo; tial laŭ fama frazo: ĉia filozofio estas
piednoto al Platono) Platono kreis teorion de la metafiziko kie li interpretas
agadon de ĉia sento kaj senco. Laŭ li Dio estas nur unua movulo (demiurgo) kiu
kreas mondon per ideoj. Li kreis ankaŭ skolon filozofian nomatan Akademio. Lia
lernulo, Aristotelo, kreis logikon (bedaŭrinde kun influo de la psikologismo)
kaj sur ĝi li konstruis sian filozofion. Unue li okupiĝis pri sciteorio kaj
eraro de la homa menso, ke trairi al teorio de la esto. Laŭ li la esto oni povas
koni per kategorioj. Tiu konkretigo estas konado eston per abstrakto. Konstruata
filozofio estis nekontraŭebla ĝis Koperniko. Li fondis ankaŭ sian skolon,
konkurencan al Akademio, nomatan Likejono. Akademio estas hodiaŭ nomo de la
universitato, Likejono estas nomo de liceo.

La epoko helena komencas ankoraŭ dum vivo de Aristotelo. Ĝi estas epoko de
stoikoj, cinikoj, cineraikoj, epikurikoj kaj skeptikoj. Stoikismo estis kompleta
sistemo filozofia kiun adeptis kaj disvolvadis Marko Aŭrelio, Zenono el Kitono,
Cicerono, Seneko kaj Krizipo. Pejorative stoika homo estas tiu, kiu trankvile
vivas en konscio, ke ĉio finiĝos bone. Cinikismo estas la unua filozofio
nearistokrata. La plej fama fondinto, Antisteno en ontologio kreis reismon
(nocio poste formigita per Tadeusz Kotarbiński). Lia plej fama lernulo- Diogeno-
opinis, ke homo vivus per pleneco de la vivo nur kiam li vivus per tio, kio
estas bezonata al vivo minimale. Cinikistoj disvolvadis senkonscie socialismon
kaj ofte kunigantaj estas kun filozofio de Karlo Markso. Homo cinika pejorative
estas tiu, kiu ne estimas plej fundamentajn valorojn. Cineraikistoj kaj
epikurikoj opinis, ke homo vivus per pleneco de la vivo nur strebante kaj
atingante agrablon (hedonismo). Dum baroko kaj klasikismo neohedonistoj francaj
nomiĝis libertinistoj (fama libertinisto estis Don Juan aŭ Tartuffe).
Skeptikistoj opinis, ke nenio estas certa kaj homo povas atingi ĉioscion,
klerecon nur demandante (Seksto). Enfine Plotino revenigis metafizikon de
Platono en novplatonismo. En ontologio li kreis nocion de unuaĵo al kiu ĉia esto
venas. Konforme kun pitagoroj li renovis nocion de dualismo ontologia- ekzistis
laŭ li mondo spirita kaj materia. Laŭ li homo povas koni ĉion per metafiziko.

La unua kaj unu el plej grandaj filozofoj de la mezepoka filozofio estas sankta
Aŭgusteno el Hippo. Li unue estis gnostika maniĥeisto sed li estis prozelitita
per sia patrino, sankta Monika. Li kreis sistemon konforman al platonismo kaj
religio katolika. Lia sistemo estas platonismo en kristanismo. Li kreis multajn
pensojn revoluciajn al ontologio kaj gravaj en moderna filozofio. Ekzemple penso
mi dubas, do mi estas, kiu estas opiniata kiel preciza formo de postea cogito
ergo sum de Kartezio.

Tre grava por pensado okcidenta estas filozofio araba. Ĝi estis kreita per
influo de platonismo kaj aristotelismo. Plej gravaj filozofoj de ĝi estas
Aviceno kaj Averoeso.

Skolastikismo estas plej populara ŝanelo de la mezepoka filozofio. Laŭ ĝi mondo
estas teologie konstruita do ĉia pensado estas konforma al diaj reguloj. Plej
gravaj skolastikoj estis Anselmo de Canterbury (aŭtoro de la ontologia pruvo),
Abelardo, Duns Skoto kaj Roger Bacon. Plej grava skolastikisto estis Tomaso de
Akvino kiu sian filozofion konstruis sur aristotelismo. Li estis kreinto de la
fama pruvo de dia ekzistado. Laŭ li homo ekzistas nur dank’ al memoroj kiun li
nomigas transcendentaloj. Li opinis ankaŭ ke en homo kaj en mondo estas la
batalo de bono kaj malbono. Skolastiko komencis detruiĝi kiam William Ockham
formigis tezon de la razilo. Laŭ ĝi oni ne povas multigi estojn super esto. Tial
li dividis teologion de filozofio same detruante skolastikon.

Simbole filozofio nuntempa komencas de la eldono de Meditoj de Kartezio. Tamen
ĝi fakte komencis de la revolucio de Koperniko kaj komenco de la Renesanco.

Humanismo estas nocio formigita en 19-a jarcento. Ĝi rilatas al konceptoj de
filozofio kaj kulturo de renesanca epoko. Ofte estas primemorigata kiel la moto
de la humanismo frazo de Terencio- Mi estas homo kaj ĉio kio estas homa ne estas
al mi fremda. Plej gravaj humanistoj estis Makiavelo, aŭtoro de libro Princo,
kie li prezentas tutan teorion de la potenco (li estis ankaŭ kreinto de sistemo
filozofia en kiu li agnoskas, ke historio ne povas ripeti), kaj Michel de
Montaigne, kiu en siaj verkoj formigas nocion de oportunismo.

Skolastiko komencis finiĝi tamen razilo de la Okhamo ne povis ĝin tute fermi.
Katolika preĝejo plu ĝin disvolvadis. Oni devis krei novan sistemon filozofian
por la mondo kiu estus pruvita kaj nedetruebla. Enfine skolastiko estis finita
per heliocentrika hipotezo filozofia de Koperniko kiu kreis fundamentojn de
nuntempa astronomio. Adepto de Koperniko estis fama herezulo Giordano Bruno laŭ
kiu ne nur tero ne estas centro de la mondo sed eĉ suno ne estas. Laŭ li
ekzistas multaj mondoj- planedaj sistemoj- kaj multaj civilizoj.

La plej gravaj sistemoj filozofiaj de la nuntempa filozofio estis raciismo kaj
empiriismo. Raciismo estis revenigita (el antikva epoko) de Kartezio. Kartezio
elpensis la metodon de ĝenerala dubo: Kiam oni kreas filozofian sistemon, oni
unue pridubu ĉion, kaj poste pripensu kion oni tamen povas scii. La unua afero,
kiun oni povas scii, post kiam oni ekdubis pri ĉio, estas ke oni mem ekzistas,
ĉar alikaze oni eĉ ne povus pensi pri sia propra ekzisto. Tion Kartezio esprimis
per la fama frazo: Mi pensas do mi estas (cogito ergo sum).

Kartezio estis baroka filozofo sed liaj idealoj estis enfine prezentita kaj
disvolvita nur en klasikismo. Tio, kio estas ankaŭ grava por Esperantistoj estas
fakto, ke li estis unua homo en nuntempa epoko kiu esprimis bezonon de la lingvo
internacia. Laŭ li povas esti lingvo kies gramatiko estus lernebla dum kelkaj
horoj (laŭ Zamenhof esperantan gramatikon oni povas lerni en unu horo). Li
opiniis, ke plej grandan sukceson atingus lingvo kreita de ekzistantaj,
popularaj lingvoj tiel, ke vortoj estus rekonebla tuj per multaj homoj. Li tial
estas influanto de estontaj projektoj de tutmondaj lingvoj aposterioraj.

Granda filozofo raciisma estis ankaŭ Spinozo, kiu kreis sistemon ontologian de
la spiriteca mondo. Laŭ li ekzistas en ĉio potenco de Dio kiu ekzistas ĉie. Li
estis inter la unuaj famaj senreligiaj homoj en Eŭropo (kvankam li kredis je Dio
li forpuŝis lian familian judaismon kaj malakordis kun kristanismo).

Alia granda filozofo estis Gottfried Leibnitz kiu kreis ontologian regulon de la
pravo sufiĉa kaj regulo de la sameco. Li opinis ke Dio kreis la plej bonan
mondon (tiun tezon mokis poste Voltero en Kandido). Enfine Blaise Pascal, kiu
kreis sian paskalan agnoskon kaj disvolvadis skeptikismon de Montaigne.

Opozicie al raciismo ĉe Britujo disvolvadiĝis filozofio empiria. Laŭ ĝi homo
povas koni mondon ne per la racio sed per la sperto. Grava empiriisto estis
Bakono, kiu elpensis la bazojn de la scienca metodo. Poste John Locke kreis
nocion de tabula rasa kaj rigardis, ke valoroj de la aĵoj estas ĉiam
subjektivaj. David Hume, kreinto de la nuntempa skeptikismo, kreis la
fundamentojn de pozitivisma kritiko de la metafiziko kaj teleologismon en
filozofio. George Berkeley opiniis, ke mondo estas iluzio kaj konscio estas vera
sed ne povas sin koni (vidu: idealismo, solipsismo).

Grava estas ankaŭ afero de filozofio de la politiko. Tre grava tie estas nomo de
Thomas Hobbes kiu en la verko Leviatano opinis post Aristotelo, ke homaro, nacio
bezonas unuan monarkon ke estu la ordo. Simile opinis Jean Bodin.

Klereca epoko komencis en Francio dum klasikismo. Ĝi estis ege influita per
Kartezio kaj finis sur la granda Franca Revolucio. Raciismo estas tial franca
filozofio nacia. Sendube plej granda filozofo de la klereco estis Voltero. Li
agis en granda organizacio kies celo estis krei unuan Enciklopedion. Gravaj
filozofoj de la Enciklopedio estis Denis Diderot, Jean Jacques Rousseau kaj Jean
Le Rond d'Alembert. Laŭ Rousseau homo estas bona sed malsana estas ideo de la
ŝtato. Voltero estis kontraŭlo de tiu tezo. Li strebis kunigi raciismon kun
empiriismo.

Immanuel Kant (esperante nomata Kantio), la plej granda filozofo depost la
antikveco ŝanĝis tute la mondan koncepton de la antaŭaj epokoj. Li kreis nocion
de la transcendeco kaj pruvis, ke homa konscio estas limigita. Laŭ Kantio povas
esti, ke aĵoj konformiĝas al homa kono, inverse kiel oni opinis antaŭe. Sian
sistemon Kantio nomigis revolucio kopernika.

Opoziciuloj de Kantio estis idealistoj. Plej grandaj de ili estas Hegelo kaj
Friedrich Schelling. Hegelo kreis modernan dialektikon ontologian kaj laŭ ĝi
konstruis plenan sistemon okupiĝantan pri ĉiaj sferoj de homa vivo. Hegelo
opinis, ke ĉefa elemento kaj regulo de la mondo estas racio. Tiun dialektikon
uzis Karlo Markso al sia filozofio kaj kreis modernan komunismon. Hegelo kreis
filozofion nacian de sia nacio- idealismon, sed per la kreado tezon de cela
historio (regulo de historiozofio) li influis mesianismon, polan filozofion
nacian. Mesianismo agnoskas, ke homaro celas al unuigo en unu ideo tial, ke ĉiu
homo estas same konstruita per Dio. De tiu filozofio estis kreita sistemo
filozofia de Józef Hoene-Wroński, Karol Libelt (kiu opinis, ke ne racio sed um
estas regulo de la mondo) kaj August Cieszkowski (kreinto de fama nocio:
cibernetiko). Libelt opinis, ke mesianismo estas la filozofio de Slavoj. Laŭ li
post epoko raciisma- Germana, estos epoko neraciisma- Slava en kiu oni pruvos ke
ekzistas Dio kaj vero (filozofio ĝis filozofio analiza ne povis pruvi veron).
neraciismo estos poste filozofio nacia de Rusoj kaj plej gravaj filozofoj de tiu
sistemo estis Lev Ŝestov kaj Bierdiajev.

Epoko pozitivisma estas epoko de filozofoj kiu opinis, ke ĉio agas konforme al
ia ĉefa sistemo. Tial ne povas ekzisti metafiziko kaj eĉ filozofio (kiel
agnoskis la Viena Rondo). Pozitivismo komenciĝis post koncepto de Darvino pri
evolucio. Plej grandaj pozitivistoj estis John Stuart Mill kaj Jeremy Bentham,
kreintoj de utilismo. Laŭ Bentham homo strebas al agrablo kiun oni povas atingi
per uzado ĝustajn manierojn. Mill uzadis utilitarismon en ontologio sed ankaŭ en
ekonomio. Li estis grava influanto ankaŭ por Markso. Mill senkonscie
antaŭrigardis ankaŭ fino de psikologismo logika. Li estis ankaŭ kreinto de
moderna liberalismo kaj batalis pri rajtoj de la virinoj. De utilitarismo estis
formigita ankaŭ alia filozofio- pragmatismo. Fondinto de tiu filozofio- William
James esploradis eston ne per ĝia esenco sed per ĝia bezono. Li opinis, ke celo
de homo estas efikeco. Poste disvolvos liajn pensojn John Dewey kaj ĉia usonana
pragmatismo.

Filozofio moderna en Eŭropo komenciĝis per la fondo de la fenomenologio fare de
Husserl. Lia filozofio, nov-kanta, estas opiniata kiel la tria (post Koperniko
kaj Kantio) revolucio filozofia. Unue Husserl forpuŝis eraron kiu estas faradita
dum antaŭaj epokoj. Tiu eraro estas psikologismo. Poste, li kreis sistemon de la
filozofio sen agnoskoj. Laŭ fenomenologio, tio, kion rigardas homo ne estas
certe esto (neniu povas pruvi, ke ĝi estas) sed certe estas fenomeno. Tial same
fenomenologio estas neracionala kaj logika sistemo. Fenomenologio havas ankaŭ
sian konkretigon de la mondo, kiu estas nomata redukto fenomenologia. Studentino
de Husserl, Edith Stein, priskribis tomismon (la filozofion de Sankta Tomaso)
fenomenologie, kreante fundamentojn de novtomismo. Alia studento de Husserl,
Martin Heidegger, uzis fenomenologion al sia propra filozofio. Li estis
ekzistadisto. La ideo de ekzistadismo, aŭ ekzistencialismo, estis formigita per
Kierkegaard kaj estiĝis unu el la plej popularaj filozofioj ĝishodiaŭe. Krom lia
disvolvado de la ekzistadismo, Heidegger estiĝis unu el la plej gravaj filozofoj
rilate al la historio de ideoj, diskutante pri ĉia tradicio filozofia. Li enfine
fermis metafizikon kaj komencis krei ontologion ne sur esto sed sur estado
(Sein). Tial li penis pruvi, ke antaŭa ontologio estis tute erara ĉar esto ne
estas certa kaj nur estado estas certa. Liaj metodoj estis uzataj en nova
sistemo filozofia- hermeneŭtiko. Sendube unu el la plej gravaj hermeneŭtikistoj
estis Hans-Georg Gadamer kaj Paul Ricoeur kaj plu estas Władysław Stróżewski.
Ekzistadismo estas tre populara en hodiaŭaj Eŭropaj sistemoj filozofiaj. Plej
gravaj fundamentoj de tiu nova sistemo devenas de filozofio de Jean-Paul Sartre,
Albert Camus, Henri Bergson kaj nihilisto ekzistenciala Friedrich Nietzsche.
Nietzsche kreis filozofion nihilisman kiu agnoskas, ke ĉio strebas al
superigado, preter la bono kaj la malbono ĉar Dio estas morta. Tial li parolis,
ke homoj devas ankaŭ strebi al superhomeco. Li antaŭparoladis la finon de sia
filozofio kaj plenumiĝon ĝin kiam homo ĝin forpuŝos. Li estas opiniata kiel
ekzistadisto pro lia opinio, ke la homo estas sola kaj devas esti detruita per
pli genia, do vivinda, potenco. Jean Paul Sartre opiniis, post Nietzsche, ke ĉio
estas simple absurda kaj ke la homo devas strebi por ia valoro heroe ĉar nur
batalo kun absurdeco estas valoro. Camus kaj Bergson kreis, post Heidegger, tre
gravan ontologion de la homa kaj socia estado.

En Britujo, Usono, Germanio, kaj Pollando disvolviĝis tre grava sistemo
filozofia kiu ne celas krei novajn sistemojn sed esplori kaj analizi la mondon
al siaj plej ĉefaj kaj fundamentaj elementoj. Analiza filozofio estis iniciita
per Gottlob Frege, kiu, same kiel Husserl, konstruis sian filozofion sur la
matematiko. Elementoj de analizismo estas rigardeblaj ĉe Franz Brentano kaj
George Edward Moore. La plej grandaj analizismaj filozofoj estis sendube
Bertrand Russell, kiu opinis, ke ĉia matematiko povas esti priskribata per
logiko, Ludwig Wittgenstein, kiu opiniis, ke ĉia kono de homo rilatas al homaj
lingvoj, kaj filozofoj de la pola skolo analiza. Tre grava filozofo analiza
estis ankaŭ Rudolf Carnap. Sistemoj, kiu formigis per esploroj de la filozofio
analiza estas strukturismo, modernismo, postmodernismo, kaj nov-pozitivismo. Unu
el la plej grandaj sukcesoj de la filozofio analiza estas la dissolvo de la
paradokso de Epimenido per Alfred Tarski, kiu kreis novan, devigantan en moderna
filozofio, difinon de la vero. Paradoksoj rigarditaj far Wittgenstein ne estas
dissolvitaj ĝis hodiaŭ. Li penis pruvi, ke ĉia homa kono estas en lingvo, do oni
devas analizi lingvon, por ke eble oni povu atingi filozofan sukceson. Bertrand
Russell penis pruvi, ke la matematiko estas reduktebla al la logiko, kaj ke oni
devas analizi la homan scion en ĝiajn logikajn atomojn, kiuj mem ne estas plue
redukteblaj. Dank’ al filozofio analiza formiĝis nova fako de scienco-
sociologio. Plej gravas kontinuigistoj de analiza penso estis Michel Foucault
kaj Jacques Derrida. Hodiaŭ la plej gravaj filozofoj sociologiaj kaj
postmodernismaj estas, inter aliaj, Sigmundo Bauman, Thomas Kuhn, kaj Francis
Fukuyama.

Ankaŭ ekzistas filozofiaj ideoj ligitaj al la Esperanto-movado. Tamen estas
dubinde ĉu oni vere povas paroli pri "Esperanta filozofio", aŭ ĉu nur temas pri
filozofiumado de unuopaj esperantistoj lige al la idearoj de la
Esperanto-movado.

Jam ĉe Zamenhof oni povas trovi filozofiajn ideojn: laŭ li, la homaro povas
unuiĝi (simile kiel en mesianismo) nur kiam ĝi povas interkompreniĝi (same kiel
en cibernetiko de Cieszkowski). Tial laŭ li enkonduko de la lingvo universala
efikos kiel unuiĝo de ĉiuj homoj en kulturo, eduko kaj politiko. Zamenhof ne
konsciis, ke per tiu maniero li kreis ideon de tutmondiĝo (jam en unuaj vortoj
de la "Unua libro" li revas pri unuiĝo de homaro en unu grandan familion de
samaj celoj kaj idealoj), kiu fakte estis prezentita post la 1-a mondmilito. Li
esperis, ke ideo de unuiĝo per la lingvo estos grava en la mondo.

Kiam Esperanto komencis sukcesi, li tamen komencis krei novajn ideojn. Unua
estis religia ideo hilelismo, kiu estis opozicio al kristanismo. La dua estis
homaranismo - kiu laŭ Zamenhof povus esti interreligia kredo simile kiel
Esperanto estas intergenta lingvo. Tamen homaranismo neniam trovis tiom da
subteno kiel Esperanto; eĉ inter Esperantistoj ĝi ne havis multajn subtenantojn.
Homaranismo agnoskas, ke ĉiuj homoj estas fratoj, tiel ke la plej natura maniero
rilati al ili estas kun favora koro.

Grava sukceso por Zamenhof en la filozofia kampo estis, ke la projekto Esperanto
estis agnoskita kiel ĝusta kaj bezoninda fare de la Amerika Filozofia Asocio en
Filadelfio en la jaro 1888. Poste Zamenhof skribis en aldono al la "Dua libro",
ke lia agado estas finita kaj Esperanto nun disvolvos sen li. En 1907 Zamenhof
parolis en Ĝenevo, ke ne utileco de tiu lingvo estas grava por li sed la ideo
por kiu vivon oferis Leopold Einstein, W. H. Trompeter kaj aliaj grandaj
Esperantistoj. Francaj filozofoj Louis Couturat kaj Louis Leau kreis tamen
Delegacion por Enkonduko de Lingvo Universala, kiu proponis "reformitan
Esperanton", kiu fakte estis aparta lingvo, nome Ido. La malakordo inter
Esperantistoj kaj kreinto de Ido, Louis de Beaufront tre malhelpis la Esperantan
ideon. Oni povas konsideri la batalon pri lingvo universala ankaŭ kiel batalon
filozofian.

La dua ideologio de Esperanto estis 'sennaciismo' . Laŭ ĝi la homoj devas forigi
sian nacian identecon por iĝi nur "homoj de la mondo". La ideo estis iniciatita
de la esperantisto Lanti en 1912. Tiu ideo estis tre riproĉita pro ĝia
ideologieco kaj malemo por natura diverseco de homoj. Multaj filozofoj kaj
sociologistoj kiel Jacques Lacan aŭ hodiaŭ postmoderna Zygmunt Bauman opinias,
ke nur per ŝirmado de diverseco la homaro havos plu etoson kaj hejmecon - la
nocio de Sigmund Freud pri gardo de sia normaleco (sameco, simbolemeco). Laŭ
kelkaj la ideo de sennaciismo estas kontraŭekzistadisma kaj socialema — laŭ
sociologoj, se ĝi plenumiĝos, la historio finos kaj malaperos humanismo, sameco
kaj morala valoro (koncepto de Jean Baudrillard).

Aksiologio de la lingvo Esperanto estis uzita de Esperantistoj kristanaj. Inter
ili aŭtoroj de la manlibroj, ekz. pastro Jan Sidełko. Mem de Beaufront tradukis
preĝaro kiu estis atestita per Eklezio. Tre grava kristana esperantisto estis
ankaŭ granda filozofo: papo Johano Paŭlo la 2-a. Plej grava filozofo kristana
kiu parolis kaj adeptis pri Esperanto estis rusa skribisto Lev Tolstoj kiu
skribis, ke lernado de Esperanto estas la devo de kristano.

Pro tre grava ideo de homaro kaj socio en la esperantismo kaj homaranismo, tiuj
ideoj estis uzitaj en kelkaj propagandoj komunismaj. Ekzemple Lenin diris, ke
Esperanto estas la voĉo de la revolucio. Esperanton lernis ankaŭ Stalin (estis
ankaŭ la klaĉo ke Stalin povas lerni nur lingvon kiu estis tiel faciligita kiel
estas Esperanto, ĉar li ne sciis eĉ rusan lingvon). La Esperanta ideo iĝis tamen
malsekura por komunismo kiam ĝi iĝis tre populara inter nacioj komunismaj. Tial
Stalin portis rusajn Esperantistojn al Siberio kaj aliaj malproksimaj partoj de
Rusujo aŭ mortigis ilin.

Tre grava filozofo de ideo de internacia lingvo estis ankaŭ Mieczysław
Mackiewicz, kaj pri ĝi parolis grava pola filozofo analiza Tadeusz Kotarbiński.
Laŭ li Esperanto estas perfekta kunigo de genio kaj simpleco. Pri esperanta
afero okupiĝis ankaŭ Stanisław Lem, filozofo ekzistadisma kaj skribisto. Adepto
de Esperanto estis ankaŭ la filozofo Rudolf Carnap. Esperanton mokadis filozofo
kaj skribisto James Joyce en sia Uliso.

Ĉe filozofio de agado de Esperanto oni ne povas forgesi ankaŭ pri granda
filozofo kaj organizisto de Esperanto - Henri Lurie. Grava filozofo kiu agis por
esperanta afero estis ankaŭ skribisto sciencfikcia Olaf Stapledon. Same kiel
influita per li Lem li okupiĝis pri ekzistado de la homo en la progresanta
mondo. Same Lem kiel Stapledon okupiĝis pri sameco de la homo. Lem okupiĝis pri
ĝi pli ontologie, Stapledon pli sociologie.

Se temas pri filozofio ontologia kaj sciteoria de Esperanto sendube plej grava
persono estas profesoro Émile Boirac, grava pioniro de Esperanto. Tiu rektoro de
Akademio de Esperanto estis tre grava fenomenisto- idealisto franca. Li okupiĝis
ankaŭ pri fenomenologio kaj fiziko. Li prezentis pove revolucian por filozofio
hipotezon, ke homo konas mondon ne nur racionale, neracionale kaj empirie sed
ankaŭ supersense. Li nomigis tiun scipovon metagnomio. Se estus ĝi la vero ne
penso kiel ĉe Kartezio sed metagnomio estas pruvo sur esto de la homo. Li estas
opinita tial kiel kreinto de la nocio de percepto supersensa (ESP). En lia plej
revolucia verko L’Avenir des Sciences Psychiques li kreis ankaŭ faman déjà vu
nocion (paramnezio).

Elementoj de filozofio ekzistas ankaŭ en verkoj de Kálmán Kalocsay, kiu okupiĝis
pri idealismo kaj klasikismo, kaj Julio Baghy kiu okupiĝis pri filozofio de la
socio. Tre grava en literaturo estis Sándor Szathmári kiu estis socialisto
kristana.

Hodiaŭ la plej grava filozofianta subtenanto de esperanto estas Umberto Eco kiu
esploradis fenomenon de lingvo universala kaj serĉadis ĝiajn perspektivojn en
moderna epoko en la verko "Serĉante lingvon universalan".



https://eo.wikipedia.org/wiki/Ejakulo

Ejakulo (el la latina eiaculatio [e:jakula:tio:] - elĵeto) estas procezo de
rapidega eligo de spermo el erektiĝinta peniso en kelke da rapide sinsekvantaj
elŝprucoj, kutime akompanataj de orgasmo sekve de seksa stimulado de la peniso.
La ejakulo povas okazi ankaŭ memlibere dum dormo (vidu polucio) aŭ per stimulado
de prostato. La ejakulo de peniso estas ebla sole post aŭ dum ties erektiĝo. Laŭ
sciencistoj la ofta ejakulado povas malaltigi riskon de apero de kancero de la
prostato.

Dume la erektiĝo estas subinflue de parasimpato, la ejakulo kaj aperaĵoj
akompanantaj la ejakulon estas subinflue de simpato.

La unua fazo de la ejakulo estas ellaso, kio estas elpremo de testika fluido el
testiko tra spermodukto, spermaj vezikoj en prostata parto de la uretro kaj el
ĝi en malantaŭan parton de penisa parto de uretro. Dum la ellaso partoprenas
glata muskolo de spermodukto kaj spermaj vezikoj. Ili estas kontrahataj post
aktivado el la simpataj eferentaj fibroj el la t.n. ejakula centro en lumba
mjelo, kiu troviĝas en dorsaj segmentoj de simpato (L2-L3). La simpato ankaŭ
efikas al la glata muskolaro de la prostato, kiu per siaj kontrahiĝoj tamen
pliriĉiĝos la testikan fluidon je sekrecio el la propraj glandoj, tamen ĝi
partoprenas dum la ellaso, ĉar la uretro kondukas ankaŭ tra la prostato.

Post la ellaso venas la propra ejakulo, kiu estas akompanata de granda seksa
ekscitiĝo. La ejakulo estas farita per la glataj muskoloj, kiuj partoprenas la
ellason (legu pli supre), per la glata muskolaro de la uretro kaj kontrahiĝoj de
skeletaj muskoloj. Antaŭ la ejakulo okazos kontrahiĝo de la interna kontraha
muskolo de veziko, kiu estas el glata muskolaro. Krom la kulmina seksa ekscitiĝo
okazas influe de la simpato plialtiĝo de korpovumo (plialtiĝo de korfrekvenco,
sistola volumeno), arteria tensio, spirfrekvenco kaj plialtiĝo de tonio de la
skeleta muskolaro. Influe de la plialtiĝinta muskolara agado okazas ŝvitado.

La seksa ekscitiĝo (por la orgasmo tio validas ankoraŭ pli) estas preskaŭ ĉiam
tre agrabla kaj kontentiga por la viro. La maksimuma seksa ekscitiĝo estas
markata kiel orgasmo. Oni uzas francan terminon la petite mort (la malgranda
morto). Ĉiu el la elŝprucoj estas kunigita kun ondo de seksa volupto, precipe
sur la peniso kaj en la ĉirkaŭa tereno. La unua kaj la dua kontrahiĝoj de la
muskolaro de la spermodukto kaj de la uretro estas kutime la plej forta kaj
eligos el la korpo la plej grandan kvanton de la spermo. Ĉiu plua kontraĥiĝo
estas poste akompanata per malpli granda kvanto de la spermo kaj per malpli
forta ondo de la ekscitiĝo. Kelkaj viroj dum la ejakulo elbuŝigas neintencajn
sonojn kiel suspirado aŭ eĉ ekkrioj, kelkaj spertas kontrahiĝojn de la muskoloj
sur diversaj partoj de la korpo, malofte sur la tuta korpo, sed regule
kontrahiĝojn de anusa kontraha muskolo.

La ejakulaĵo estas fluido, kiu estas dum la ejakulo elŝprucita eksteren. Ĝi
havas densan densecon. La ejakulaĵo estas travidebla, preskaŭ blanka. La plej
grava parto de la ejakulaĵo estas spermoj. Krom la spermoj troviĝas en la
ejakulaĵo ankaŭ subtenantaj substancoj por la spermoj (fruktozo, vitamino C kaj
similaj), substancoj ebligantaj procezon de fekundigo kiel estas
prostaglandinoj, diversaj proteinoj ks. Ĝi havas optimalan pH por la spermoj
(modere bazan). La bazon de la ejakulaĵo kreas la testika fluido, t.e. fluido el
epididimo enhavanta la spermojn. Por la konsisto de la ejakulaĵo signife
kontribuas glandoj de vira reprodukta sistemo: glandoj de spermaj vezikoj,
prostataj glandoj, glandoj de Cowper kaj uretraj glandoj.



https://eo.wikipedia.org/wiki/Afriko

Afriko estas la dua plej granda kaj dua plej homloĝata kontinento, post Azio.
Kun proksime 30,2 milionoj km² inkluzivante apudajn insulojn, ĝi kovras 6% de la
tuta surfacareo de la Tero kaj 20,4% de la tuta landareo. Kun 1.1 miliardo da
homoj (de 2013) en 61 teritorioj, ĝi enhavas pli-malpli 15% de la homa
loĝantaro.

La kontinento estas ĉirkaŭita de la Mediteraneo norde, la Sueza Kanalo kaj Ruĝa
Maro nordoriente, la Hinda Oceano sudoriente, kaj Atlantiko okcidente. Ne
enkalkulante la disputatan teritorion de Okcidenta Saharo, ĝi enhavas 54
agnoskitajn ŝtatojn, inkluzive de Madagaskaro kaj variaj insularoj asociitaj kun
la kontinento, naŭ teritoriojn kaj du de facto sendependaj ŝtatoj kun limigita
aŭ nenia agnosko.

La loĝantaro de Afriko estas laplej juna inter ĉiuj kontinentoj; la mediana aĝo
en 2012 estis 19.7, dum la tutmonda mediana aĝo estis 30.4. Alĝerio estas la
plej granda lando laŭ areo, kaj Niĝerio laŭ loĝantaro. Afriko, ĉefe meza orienta
Afriko, estas vaste konsiderata kiel la originejo kaj de homoj kaj de la
taksonomia familio de la klado Homedoj. En Afriko estis malkovritaj la plej
fruaj Homedoj kaj ties antaŭuloj, kiuj estis datitaj al ĉirkaŭ antaŭ sep
milionoj da jaroj, kiaj la Sahelanthropus tchadensis, Australopithecus
africanus, A. afarensis, Homo erectus, H. habilis kaj H. ergaster. La plej frua
homa skeleto estis malkovrita en Etiopio, ĝi datiĝas de antaŭ 200.000 jaroj.

Afriko duflankas la Ekvatoron kaj enhavas plurajn klimatzonojn. Ĝi estas la sola
kontinento atingante de la norda modera klimatzono al la suda modera klimatzono.
Oni distingas la nordon, loĝatan de araboj, de la tiel nomata "subsahara"
Afriko.

Afriko estas hejmo al granda diverseco de etnoj, kulturoj kaj lingvoj. En la
fino de la 19a jarcento eŭropaj landoj koloniigis plej el Afriko. Plej nuntempaj
ŝtatoj en Afriko originiĝis el procezo de senkoloniigo en la dua duono de la 20a
jarcento.

En la antikvaj tempoj la latina nomo Africa estis nur la nomo de la romia
provinco Africa, al kies teritorio apartenis partoj de la hodiaŭa Tunizio kaj la
norda parto de Libio. Unue la nomon uzis la romia senatano kaj konkeranto Skipio
Afrika, kiu konkeris Kartagon por la romia regno.

Afri estis la latina nomo uzata por referenci al la loĝantoj de Afriko, kio en
sia plej ampleksa senco referencas al ĉiuj landoj sude de la Mediteraneo
(antikva Libio). Tiu nomo ŝajne origine aludis al tribo de indiĝena Libio. La
nomo estas kutime konektita kun Hebrea aŭ Fenicia ʿafar 'plovo', sed hipotezo de
1981 asertis ke ĝi estas el la Berbera ifri (plurale ifran) "kaverno", reference
al kavernoloĝantoj. La sama vorto povas troviĝi en la nomo de la Banu Ifran el
Alĝerio kaj Tripolitanio, nome Berbera tribo origine el Jafran (konata anakŭ
kiel Ifrane) en nordokcidenta Libio.

Sub la regado de la Romianoj, Kartago iĝis la ĉefurbo de la provinco Africa
Proconsularis, kiu inkludis ankaŭ la marbordan parton de moderna Libio. La
Latina sufikso -ica povas foje esti uzata por indiki landon (ekz., en Celtica el
Celtae, kiel uzita de Julio Cezaro). Ankaŭ la posta islama regno Ifrikio, en la
teritorio de la nuntempa Tunizio, konservis formon de la nomo.

Laŭ la Romianoj, Afriko kuŝas okcidente de Egipto, dum "Azio" estis uzata por
referenci al Anatolio kaj landoj oriente. Difina linio estis skizita inter la du
kontinentoj fare de la geografo Ptolemeo (85–165), indikante al Aleksandrio
laŭlonge de la Unua Meridiano kaj farante de la istmo de Suez kaj de la Ruĝa
Maro la limon inter Azio kaj Afriko. Kiam eŭropanoj alvenis al la kompreno de la
reala etendo de la kontinento, la ideo de "Afriko" etendiĝis kun ties kono.

La kontinenton (origine aludante nur Nordafrikon), okcidente de la rivero Nilo
oni nomis en la antikvaj tempoj ofte Libja.

Afriko limas norde al la Mediteranea Maro, okcidente al la Atlantiko, oriente al
la Hinda Oceano kaj la Ruĝa Maro. La longeco de la marbordo entute ampleksas
30.490 km, do relative malmulte kompare al la surfaco. La unika landkonekto al
aliaj kontinentoj estas la duoninsulo Sinajo, kiu situas inter Afriko kaj la
araba duoninsulo. La plej mallonga distanco inter la kontinento Eŭropo kaj
Afriko estas la Ĝibraltara markolo. Afriko havas nur relative malmultajn
insulojn kompare al aliaj kontinentoj.

Pro sia situo ĉe ambaŭ flankoj de la Ekvatoro kaj la kompakta formo Afriko
disponas pri la plej granda landmaso ĉe la tropikoj. Ĉirkaŭ 75 % de la surfaco
de Afriko situas ene de la du tropikoj, do la tropiko de Kaprikorno kaj la
tropiko de Kankro, kiuj estas la matematika limo de la tropikoj. La plej granda
parto de centra kaj okcidenta Afriko estas kovritaj de la tropika pluvarbaro. La
regiono de konga baseno post la amazona pluvarbaro estas la dua plej granda
tropika pluvarbaro. Ĉirkaŭ la du tropikoj ekestis grandaj dezertoj. En la nordo
la Saharo kaj la Namib-dezerto en la sudo (ankaŭ nomita nebuldezerto aŭ
Kalahario) kiel sek-savano.

La plej malgranda ŝtato de Afriko (se oni ne kalkulas la insulojn) estas Gambio,
kiu estas proksimume tiom granda kiel Kipro. La plej granda ŝtato estas Alĝerio
kun proksimuma surfaco de 2.381.741 kvadratkilometroj. La plej granda insulo
estas Madagaskaro, kiu situas ĉe la sudorienta marbordo de Afriko.

La plej longa rivero estas Nilo (6671 km) kiu krome estas la ununura grava
rivero de Nordafriko. Nepre menciindaj estas Kongo, Nigero, Zambezo, Okavango,
Limpopo, Senegalo, Gambio, Voltao kaj Oranĝo.

La plej granda estas Viktoria-lago. Nepre menciindaj estas Tanganjiko, Malavia
lago, Turkana (lago), Tana kaj Ĉado (lago).

Oni supozas, ke la sudo aŭ oriento de Afriko estas naskiĝloko de la Homaro kaj
ke de tie devenas la sukcedaj specioj de Prahomoj kaj Homoideoj kiuj siavice
kreis la homojn kiuj disvastiĝis tra la resto de kontinentoj, inklude la Homo
sapiens sapiens antaŭ ĉirkaŭ 190.000 jaroj.

Laŭ la greka historiisto Herodoto (484 a. K.), fenicia ekspedicio aŭspiciata de
la faraono Nekao (616 a.K.) ĉirkaŭnavigis la afrikan kontinenton la unuan fojon.

La originoj de la tra-sahara komerco inter la okcidento kaj centro de Afriko kaj
la mediteranea baseno perdiĝas en la Prahistorio. La unuaj historiaj rakontoj
datiĝas de la antikveco kaj rakontas pri la nomadoj kiuj organizis la komercon
inter Leptis Magna kaj Ĉado. Tiu komerco vivis sian unuan hegemonion en la 1-a
jarcento a.K. kun la antaŭenigo de la Romia Imperio. Ĉefe oni komercis per oro,
sklavoj, eburo kaj ekzotaj bestoj por la ludoj en cirko en Romo ŝanĝe kontraŭ
luksaĵoj el Romo. Fakte estas en tiu epoko kiam oni stampis la propran nomon de
Afriko. Post la malvenko de Kartago fare de Romo dum la Tria Punika Milito oni
starigis la romian provincon de Afriko kiu enhavos proksimume la teritorion de
la nuntempa Tunizio. Estis ĝeneraligo teritoria de tiu provinco kio donos nomon
al la tuta kontinento. Estis jam gravega la pliiĝanta uzado de la kamelo el la
1-a jarcento en la nordo de Afriko.

El la 7-a jarcento la araboj invadis Nordafrikon. La karavana komerco kaj la
islama etendo helpis la komencon de novaj rilatoj inter la "du Afrikoj".

La Imperio Kanem-Bornu ekzistis en Afriko inter la 13-a jarcento kaj la 1840-aj
jaroj. En sia hegemonio ĝi enhavis la areon kie aktuale estas la sudo de Libio,
Ĉado, nordoriento de Niĝerio, oriento de Niĝero kaj nordo de Kameruno. Ĝi ankaŭ
estas konata sub la nomo Songhai; tiu nomo estis donita al lertigejo por
kamparanoj en Porto Novo, Benino, kie okazis la ILEI-Konferenco en 2008.

La Regno Kongo estis ŝtato situanta en la teritorioj de la aktualaj norda zono
de Angolo, la enklavo de Kabindo, la Respubliko Kongo kaj la okcidenta parto de
la Demokratia Respubliko Kongo. Ĝia influo atingis ankaŭ la najbarajn ŝtatojn.

Dum tri jarcentoj en moderna epoko okazis vendado de homoj, viroj, virinoj,
infanoj, perforta ellandigo de ili ĉefe al Ameriko. Tion organizis ŝipkompanioj
el Eŭropo kaj ĉefe formitaj el la plej koloniismaj landoj, nome britoj,
portugaloj, francoj, hispanoj, nederlandanoj ktp. Ĉar afrikanoj ne ĉefe okupis
la marbordojn, estis facile por la alvenintoj konstrui havenojn. Afrikaj reĝoj
aŭ tribestroj foje kunlaboris kun sklavistoj per vendado de siaj militkaptitoj,
kelkaj eĉ kaptis homojn de najbaraj etnoj por vendi ilin. Laŭ diversaj fontoj
oni atingas la suman nombron de cent milionoj da sklavoj ellandigitaj dum tri
jarcentoj. Sklavigo estis komerca bezono: eŭropanoj bezonis laborfortojn en
Ameriko. La malhumana kutimo estis kontraŭo al ĉia etiko. Laŭ la tempopaŝo kaj
la ŝanĝo de ekonomiaj, kulturaj, sociaj, religiaj, politikaj rilatoj, la
konsidero al sklaveco ŝanĝis iom post iom, sed ankoraŭ estas restaĵoj de tia
praktiko en kelkaj landoj de Afriko kaj en la cetero de la mondo.

La ĉefaj memorlokoj pri tiu triangula komerco estas Ouidah en Benino kaj insulo
Gorée en Senegalo.

Post la Mezepoko sisteme kelke da eŭropaj landoj (unue portugaloj, hispanoj,
francoj kaj poste britoj, germanoj ktp) akiris koloniojn ankaŭ en Afriko. La
totala kolonia disdivido de Afriko fare de la eŭropaj potencoj, komencita
senorde en la 17-a jarcento okazis, proksimume, en 1885, dum la Berlina
Konferenco kaj la komenco de la Unua Mondmilito, epoko kiam la koloniaj imperioj
etendiĝis pli rapide en Afriko ol en iu ajn alia loko de la mondo, kvankam nur
du landoj, kaj Liberio kaj Etiopio, sukcesis pluhavi sian sendependon. Estis
ekzemplo de la Nova Imperiismo generita de la neceso de la eŭropaj landoj akiri
krudajn materialojn por la rapido kresko de siaj industrioj post la Industria
Revolucio, iniciata en Anglio fine de la 18-a jarcento.

Komence de la 20-a jarcento, escepte tiujn du menciitajn ŝtatojn, la tuta
kontinento konsistis el kolonioj.

La Unua Mondmilito estis tutmonda ĉefe, ĉar ekster-eŭropanoj venis batali en la
tranĉeoj de Francio. La "Senegalaj fusilistoj" (tirailleurs sénégalais) estis
famaj, sed venis soldatoj el aliaj francaj kolonioj. Same venis al Eŭropo por
batali viroj el la Brita Imperio.

Fine de la Dua Mondmilito la aliancanoj ne sukcesis interkonsenti pri la
estonteco de la antikva itala kolonio de Libio. Tiam temis pri teritorio
kvinoble pli granda ol Italio mem. Tamen, la loĝantaro ne superis unu milionon
de loĝantoj, kaj pro tio la lando taŭgis kiel destino por la rifuĝintoj el
Italio pro la milito, kiu komencis serĉi lokojn al kiuj elmigri. La suspektemoj
inter Okcidento kaj Sovetunio permesis, ke fine la Unuiĝintaj Nacioj decidis
sendependigi la landon en la manoj de la reĝo Idriso.

Kvankam jam estis 4 sendependaj landoj en Afriko (Liberio el 1847, Sudafriko el
1910, Egiptio el 1922 kaj Etiopio el 1941), Libio iĝis la unua afrika kolonio
kiu sukcesis akiri sian sendependon, en 1951, kaj poste venos tiu de Ganao en
1957. Poste la eŭropaj potencoj iel bedaŭros tiun fakton, ĉar ili kontribuis al
eksplodigo de la diversaj luktoj por la sendependigo afrika. Krome ili perdis la
lastan oportunon konstrui ŝtatojn de eŭropa stilo en la suda marbordo de la
Mediteraneo.

Nuntempe, Afriko enhavas 54 suverenajn landojn, plej el kiuj havas limojn kiuj
estis skizitaj dum la erao de eŭropa koloniismo. Ekde koloniismo, afrikaj ŝtatoj
estis suferintaj nestabilecon, korupton, violenton, kaj aŭtoritatismon. La plej
majoritato de afrikaj ŝtatoj estas respublikoj kiuj funkcias laŭ ioma formo de
prezidenta sistemo de regado. Tamen, malmultaj el ili kapablis teni demokratajn
registarojn laŭ permanenta bazo, kaj multaj anstataŭ ciklis tra serio de puĉoj,
kiuj produktis militreĝimojn.

Granda nestabileco estis ĉefe rezulto de marĝenigo de etnaj grupoj, kaj korupta
rabado fare de la estroj. Multaj politikestroj (foje militestroj) profitis
etnajn konfliktojn, kelkaj el kiuj estis troigitaj, aŭ eĉ kreitaj, de la kolonia
regado. En multaj landoj, la armeo estis ofte konsiderata kiel nura grupo kiu
povus efektive elteni la ordon, kaj ĝi regis multajn landojn en Afriko dum la
1970-aj kaj komenco de la 1980-aj jaroj. Dum la periodo el la 1960-aj jaroj al
la fino de la 1980-aj jaroj, Afriko suferis pli ol 70 puĉojn kaj 13 prezidentajn
murdojn. Ankaŭ limaj kaj teritoriaj disputoj estis oftaj, kaj la Eŭrop-devigitaj
limoj de multaj landoj estis ege kontraŭitaj pere de armitaj konfliktoj.

Ankaŭ la konfliktoj de la Malvarma Milito inter Usono kaj Sovetunio, same kiel
la politikoj ke la Internacia Monfonduso, ludis gravan rolon en la kreo de
nestabileco. Kiam lando iĝis sendependa por la unua fojo, oni ofte esperis ke ĝi
aliĝu kun unu el la du superpotencoj. Kelkaj landoj en Nordafriko ricevis
sovetan milithelpon, dum aliaj en Centra kaj Suda Afriko estis subtenitaj de
Usono, Francio aŭ ambaŭ. Dum la 1970-aj jaroj okazis pliigo de la konfliktoj de
la Malvarma Milito, same kiel ĵus sendependaj Angolo kaj Mozambiko aliiĝis kune
al la bloko de Sovetunio, kaj landoj de Okcidento kaj Sudafriko klopodis haltigi
la sovetan influon per subteno de amikaj reĝimoj aŭ insurekciaj movadoj. En
Rodezio, maldekstraj geriloj helpitaj de Sovetunio kaj de Ĉinio kunigitaj en la
Zimbabva Patriota Fronto eltenis fortan kamparan gerilon kontraŭ la blankula
registaro de la lando. Estis enorma malsatego en Etiopio en 1983–85, kiam centoj
da miloj de perosnoj malsatmortis. La kapitalisma propragando asertis ke la
marksisma ekonomia politiko malbonigis la situacion. La plej detrua milita
konflikto en moderna sendependa Afriko estis la Dua Konga Milito; tiu konflikto
kaj ties sekvoj mortigis ĉirkaŭkalkule 5.5 milionojn da personoj. Ekde 2003 esti
pliiĝanta konflikto en Darfur kiu rezultis en humana katastrofo. Alia elstara
tragedia okazaĵo estis la Ruanda Genocido de 1994 en kiu ĉirkaŭkalkulitaj
800,000 personoj estis murditaj. Nemilita afero kiu malbonigis la vivkondiĉojn
de multaj landoj estis la eksplodo de Aidoso.

En la 21a jarcento, tamen, la nombro de armitaj konfliktoj en Afriko malrapide
malpliiĝis. Por ekzemplo, la milito en Angolo venis al fino en 2002 post preskaŭ
30 jaroj. Tio koincidis kun la fakto ke multaj landoj abandonis komunismecajn
ekonomiajn politikojn kaj malfermiĝis al merkataj reformoj. La plibonigita
stabileco kaj ekonomiaj reformoj kondukis al granda pliigo de la eksterlanda
investado en multaj afrikaj landoj, ĉefe el Ĉinio, kio rezultis en rapida
ekonomia kresko en multaj landoj, ŝajne markante finon de jardekoj de stagnado
kaj malpliiĝo. Kelkaj afrikaj ekonomioj estas inter la plej rapide kreskantaj en
la mondo je 2016. Grava parto de tiu kresko, kiu estas foje referencata kiel
Afrika Leviĝo, povas ankaŭ esti atribuata al facila disvastigo de informadaj
teknologioj kaj specife la poŝtelefono.

Pro ilia stato kiel eksaj kolonioj, la plejparto de la afrikaj landoj havas
firmajn ekonomiajn rilatojn kun la Eŭropa Unio (EU).

Ekzistas supernacia organizaĵo, kiu rigardas kiel referencon en la direkto de la
Eŭropa Unio, kiu nomiĝas Afrika Unio, al kiu apartenas ĉiuj landoj de la
kontinento escepte de Maroko, pro tio ke ĝi ankaŭ inkludas la Araban Demokratian
Saharan Respublikon. La plejparto de la afrikaj landoj estas disvolviĝontaj aŭ
disvolviĝantaj.

Pli ol 50% de la loĝantaro aŭ 350 milionoj da personoj vivas per malpli ol unu
dolaro tage. Afriko pagas ĉirkaŭ 20,000 milionojn da dolaroj kiel pagojn de
ŝuldoj ĉiujare, spite la malaltigojn de tiaj ŝuldoj ekde la 1990-aj jaroj.

La grupo de la Banko por Afrika Disvolviĝo aŭ Afrika Banko por Disvolviĝo (AfDB)
estas multflanka financa institucio por disvolvigo establita por kontribui al la
ekonomia disvolvigo kaj socia progreso de afrikaj landoj. La ABD estis fondita
en 1964 kaj enhavas tri entojn: nome la Afrika Banko por Disvolviĝo, la Afrika
Fonduso por Disvolviĝo kaj la Niĝeria Fidata Fonduso. La misio de ABD estas
lukti kontraŭ la malriĉo kaj plibonigi la vivkondiĉojn en la kontinento pere de
la helpo al la investado de publika kaj privata kapitaloj en projektoj kaj
programoj kiuj estas intencitaj por kontribui al la ekonomia kaj socia
disvolvigo de la mondoregiono.

En Afriko hegemonias la nigra raso, ĉirkaŭ 80% de la totala loĝantaro, escepte
de la marborda zono mediteranea kie majoritatas, kvankam ne eksklude, la homaj
tipoj araba-berberaj kaj kaŭkazoida-mediteraneaj. Inter la Tropiko de Kaprikorno
kaj la Tropiko de Kankro la loĝantaro estas preskaŭ totale nigra, kiu kutime
estas subdividita en kvar ĉefaj grupoj, kvankam ĉiam estis mezaj areoj inter
tiuj grandaj grupoj. Tiaj ĉefaj grupoj estas la jenaj: Sudananoj (Sahelo kaj
landoj de la Gvinea Golfo), Nilotoj (Nilo, el Sudano ĝis la Grandaj Lagoj),
Kuŝidoj (Etiopio kaj Korno de Afriko) kaj Bantuoj, la plej etenda grupo, kiu
okupas la tutan areon el la ĝangala ekvatora zono kaj kiu estas propre miksita
tipo rilata kun du tipoj iame tre etendaj kaj nune minoritataj; la Tvaoj kaj
aliaj grupoj maltaŭge nomitaj Pigmeoj, loĝantoj de arbaroj kaj la San maltaŭge
nomitaj Boŝmanoj de la aridaj zonoj de la suda pinto.

Migrantoj de franca deveno troviĝas en Magrebo kaj malabunde en la grandaj urboj
de Okcidenta Afriko, tiuj de hispana deveno loĝas en Maroko kaj Okcidenta
Saharo, dum en Angolo kaj en kelkaj marbordaj urboj de Okcidenta Afriko, estas
minoritataj miksitaj grupoj de portugalafrika deveno. En Sudafriko estas grava
kvanto (6 milionoj) da Blankulaj Afrikanoj aŭ Afrikaaners, posteuloj ĉu de
nederlandanoj ĉu de britoj; en Sudafriko estas ankaŭ grava minoritato de hinda
deveno.

La majoritato de la afrikanoj pluhavas ruran vivostilon, sed urbigo pliiĝas, ĉar
homoj forlasas la kamparon por serĉi laborpostenojn en urboj kaj lastatempe eĉ
eksterlanden, prefere al Okcidenta Eŭropo. La plej altaj loĝdensoj estas tie kie
abundas akvo facile atingebla, kiel en la valo de la rivero Nilo, la nordaj kaj
okcidentaj marbordoj, laŭlonge de la rivero Niĝero, en la montaraj regionoj
orientaj kaj en Sudafriko.

Estas super 2100 kaj laŭ kelkaj kalkuloj super 3000 lingvoj parolataj denaske en
Afriko, klasigitaj en pluraj gravaj lingvaj familioj:

Ekzistas pluraj aliaj malgrandaj familioj kaj senparencaj lingvoj, kaj ankaŭ
apenaŭ konataj lingvoj kiujn oni ankoraŭ ne klasifigis. Aldone, Afriko havas tre
diversajn signolingvojn, el kiuj multaj estas senparencaj.

La gupo de la origine afrikaj religioj estas post kristanismo kaj islamo la
triagranda religiaro en Afriko, kiuj ampleksas multnombron da religiaj konfesoj,
ritoj kaj mitaroj, kiuj ekzistas laŭ plej variaj elformaĵoj sur ĉi tiu
kontinento kaj kiuj havas malgraŭ ĉiuj diferencoj multajn fundamentajn
komunaĵojn.

La religio de la Joruboj estas praktikata ĉefe en partoj de Niĝerio kaj de
najbara Benino. Ĝi estas ankaŭ la origino de aro da religiaj tradicioj florantaj
nun en diversaj landoj de Ameriko. Al ĉi tiuj afrikamerikaj religioj apartenas
voduo, santerio, umbando, kandombleo, makumbo kaj kelkaj aliaj pliaj, je kio la
limo kaj inter si kaj ankaŭ kun la kristanismo ofte estas fluaj kaj malprecizaj.



https://eo.wikipedia.org/wiki/Maroko

Maroko (arabe: المغرب [Al-Maghrib]) estas lando en nordokcidenta Afriko,
okcidente de Alĝerio. Kvankam araba lando de suprasahara Afriko, ĝi historie
havis rilaton ĉefe kun Hispanio, sed ankaŭ kun Francio poste, ankaŭ kun
Portugalio dekomence, kaj lastatempe kun aliaj eŭropaj landoj pro aferoj rilataj
ĉefe al elmigrado tiaj kiaj Italio, Belgio aŭ Nederlando. Ekde la nordafrika
vidpunkto, ĝi estis ĉiam kultura kaj religia referenco por la tuta Nordafriko,
sed ankaŭ por la tuta araba kaj islama mondoj kiuj vidis okcidenten tiun
referencan landon. Same estas unu el la du anguloj de Nordafriko kune kun
Egiptio oriente, kun kiu ĝi estas unu el la du plej loĝataj landoj en kaj norde
de Saharo.

Maroko situas nord-okcidente de Afriko en regiono Magrebo. Ĝi estas limata
okcidente de Atlantika Oceano, norde de Mediteraneo, sude de la dezerto Saharo.
Ĝin oriente kaj sud-oriente landlimas Alĝerio kaj sude Maŭritanio kaj Okcidenta
Saharo. Ĝi havas ankaŭ landlimon kun Hispanio ĉe la mediteranebordaj urboj Ceŭto
kaj Melilo.

Maroko estas montara lando: ĝi entenas la montarmasivojn Atlaso (fakte tri
montoĉenoj) kaj Rif-montaro. La plej alta monto estas Tubkal, kiu atingas 4.162
m de alto. Inter Rif kaj Meza Atlaso estas la valo de Sebuo. Ekde Laraŝo ĝis
Agadiro estas la atlantika ebenaĵo kaj inter tiu kaj la Meza Atlaso estas
altebenaĵo situanta super 500 m de altitudo. Sude de Anti-Atlaso jam komenciĝas
la dezerto de Saharo.

La klimato estas mediteranea, kun klare vintra distribuado de pluvokvanto (kiu
varias inter 300 kaj 800 mm (kaj 1000 mm en la regiono de Tanĝero-Tetuano) kaj
januaraj temperaturoj ĉirkaŭ 12 – 13 °C ĉe marbordo kaj 10 °C en Fez, Meknes,
Uĥda kaj Marakeŝo. La juliaj temperaturoj ĉirkaŭas 25 °C ĉe marbordoj kaj
internaj lokoj. En la montaroj pluvo estas pli abunda kaj temperaturoj estas pli
malaltaj. En Saharo la klimato estas tute dezerta.

La ĉefa parto de la vegetaĵaro estas de la tipo mediteranea. Estas tre
karakteriza de la lando la t.n. mediteraneaj nordafrikaj arbaroj kaj
duonarbaroj, la mediteraneaj koniferaj kaj miksaj arbaroj, la mediteraneaj sekaj
duonarbaroj de akacio kaj arganio kaj la mediteraneaj sekaj duonarbaroj kaj
stepo.

Ĉefaj specioj de arboj estas anzino, korkokverko, arganio, Halepa pino, pinastro
kaj Atlasa cedro; krome estas koniferoj kaj juniperoj en montaro; krome estas
stepo antaŭ dezerto. En cedroarbaroj loĝas simioj. En la sudo kamparanoj uzas
dromedarojn dum norde azenojn.

La aktuala tereno de Maroko estis loĝata almenaŭ de la Neolitiko, kun restaĵoj
de la jaro 8000 antaŭ la komuna erao, de la kapsiana kulturo, kiam la tereno
estis malpli dezerta.

En tiu tempo aŭ malpli poste venis la loĝantoj kiuj povas esti konsiderataj
antaŭuloj de la nunaj berberoj. La fenicoj okupis diversajn koloniojn en la
marbordo. Tiu nordokcidenta parto de Afriko, en nuna Maroko kaj ĉirkaŭaĵoj,
estis en la antikveco nomata Maŭritanio, ne konfuzinda kun la nuna samnoma
lando.

En la 5-a jarcento invadis tiun regionon la vandaloj kaj aliaj gotaj popoloj.
Parton rekonkeris la Bizanca Imperio, sed la montarojn plu dominis la berberaj
triboj, praktike sendependaj.

Fine de la 7-a jarcento alvenis al la regiono la araboj, kiuj konkeris, regis
kaj islamigis la loĝantojn.

La Idrisidoj (arabe الأدارسة al-Adārisah, berbere: Idrisijen) estis araba
Zajdisma-Ŝijaisma dinastio de Maroko, kiu regis el 788 al 974.

La plej alta povo de la regiono pli simila al la nuna Maroko estis atingita per
la regado de du dinastioj devenantaj el la suda dezerta parto, kaj de berbera
origino, la almoravidoj unue, kaj la almohadoj poste, kiuj regis eĉ en parto de
la nuna Hispanio (Al-Andalus)

La Ŭattasida dinastio estis reganta en Maroko ĉefe dum la 15a kaj 16a jarcentoj,
kiel Regno de Fez. Abu Abd Allah al-Ŝeiĥ Muhammad ibn Jahja al-Mahdi estis la
unua Ŭattasida Sultano. Li kontrolis nur la nordan parton de Maroko, dum la sudo
estis dividita en kelkaj princlandoj. La Ŭattasidoj estis finfine anstataŭitaj
en 1554, post la Batalo de Tadla, fare de la Saadiaj princoj de Tagmadert kiuj
estis regantaj la tutan sudon de Maroko ekde 1511.

En la 17-a jarcento, la aliidoj (idoj de Mulay Ali Sharif) akiris la kontrolon
de la lando kaj formis dinastion, kiu regas ĝis nun, dekomence kun la titoloj de
sultanoj.

Parton de la marbordo okupis Portugalio kaj Hispanio. Ankaŭ la ceteraj landoj de
Eŭropo ekinteresiĝis pri la regiono, sekve al la impulso de la koloniismo en
Afriko.

Dum la lasta parto de la 19-a jarcento la lando estis okupita de Francio kaj
Hispanio, kiuj kreis Protektoratojn, sub la laŭnoma regado de la sultano, sed
baze dominis la landon. La plej granda parto de la lando iĝis la Franca
protektorato de Maroko. En ambaŭ zonoj okazis insurekcioj kaj militoj kontraŭ la
eŭropa hegemonio, ĉefe en 1912 kaj 1919 en la zono de Marakeŝo. La berberoj de
Rif ribeliĝis kontrau la hispanoj inter la jaroj 1909 kaj 1926. En 1931 okazis
nova ribelado berbera en la Meza Atlaso kaj en la Antaŭatlaso. Post la Dua
Mondmilito la sento por sendependeco pliampleksiĝis kaj la tiam nomata sultano
Mohamedo la 5-a petis la sendependecon; la francoj ekziligis lin al Madagaskaro,
sed la protestado pliiĝis kaj UN traktis la aferon.

Maroko akiris oficialan sendependecon en 1956, malgraŭ tio Hispanio kontrolas
Mediteraneajn havenurbojn ĉe la Afrika bordo - Ceŭto kaj Melilo.

La Sablomilito (arabe حرب الرمال ḥarb ar-rimāl) okazis laŭlonge de la landlimo
inter Alĝerio kaj Maroko en Oktobro 1963, kaj estis klopodo fare de Maroko
postuli la areojn de Tinduf kaj de Beŝar kiujn Francio estis aliginta al Franca
Alĝerio kelkajn jardekojn antaŭe. Tiu mallonga konflikto finis per restigado de
landlimoj en la sama antaŭa loko kaj malstreĉigado inter Alĝerio kaj Maroko kiu
pluas ĝis nuntempe.

En proksima pasinteco Maroko havis teritoriajn pretendojn kun Maŭritanio pro la
iama hispana dependa teritorio en Okcidenta Saharo. En 1979 Maŭritanio rezignis
pri siaj pretendoj kaj nun la tutan teritorion de Okcidenta Saharo okupas
Maroko, kiu konstruis en la dezerto 2.720 kilometrojn longan Marokan muron por
protekti sin kontraŭ atakoj de la gerilo de Fronto Polisario, kiu celas proklami
en Okcidenta Saharo sendependan ŝtaton, dum ĝi organizas liberan kolektivan
survivadon en rifuĝejojn de okcidenta Alĝerio.

Post la lastaj reformoj post la konstitucio de 1992 la Regno de Maroko estas
organizata laŭ unua nivelo en 16 regionoj, kiuj siavice estas dividitaj. Maroko
havas dek vilajojn (wilayas) kiuj enhavas 13 provincojn, 24 prefektaĵojn kaj
aliajn 31 provincojn, siavice dividitaj en municipoj (komunumoj) kaj ruraj kaj
urbaj. La aŭtoritato estas la guberniestro de la ĉefurbo regiona.

Maroko estas monarkio, fakte la ununura restanta monarkio en Afriko; en ĝi la
reĝo havas pli da povo ol reĝoj ekzemple de Eŭropo. Regule okazas balotadoj por
alekti membrojn de la parlamento.

La koncepto iredentista de Granda Maroko ekuziĝis komence de la 1940-aj jaroj
fare de la Naciista Maroka Partio Istiqlal, kiel armilo de propagando por allogi
la apogon de la maroka popolo kontraŭ la kolonia reĝimo franca. Post la
sendependo maroka en 1956, kaj post la morto de la sultano Mohamedo la 5-a
(1961), lia filo Hasano la 2-a revivigis la koncepton de "Granda Maroko" kiel
plilongigo de la proceso sendependisma. Tiu proceso ekis per la finigo de la
protektorato franca, la rekupero de Tanĝero kaj la fino de la hispana
protektorato de la nordo de Maroko. Tuj poste Maroko akiris la teritoriojn de
Ifni post milito kontraŭ Hispanio, (1957-1958), kaj aliajn sudajn teritoriojn
(Tarfajo).

La justigo de tiu koncepto de la "Granda Maroko" estus je memproklamita sinsekvo
inter la diversaj dinastioj kiuj estis regintaj en la nuna maroka teritorio
(nome almohadoj aŭ benimerinoj) kaj la aktuala Maroko. Tiele oni inkludus la
teritoriojn de la Okcidenta Saharo, de la tuta Maŭritanio, de la okcidentaj
areoj de Alĝerio (provincoj de Beĉaro kaj Tindufo, kaj de la areoj loĝataj de la
tuatoj, Ceŭto, Melilo, kaj de la aliaj hispanaj nordafrikaj teritorioj.

Majoritato islama (98,3%, ĉefe sunaistoj; la Islamo alvenis al la teritorio de
la aktuala Maroko en 682). Minoritatoj kristana (0,6%, ne rilata kun la
kristanismo kiu setlis en la teritorio en romiaj tempoj), juda (1%; judoj
ĉeestas la teritorion ekde la romiaj tempoj) kaj de aliaj religioj (1,8%).
(2000).

La oficiala lingvo de Maroko estas klasika araba; ĝi estas la lingvo de la
leĝaro kaj juro, kvankam la leĝoj estas ankaŭ tradukataj al la franca.

La plimulta parolata lingvo estas la maroka araba, iom post iom tre influita de
la nomata klera lingvo. Fakte estas diglosio kaj eĉ triglosio. La reĝo de Maroko
kiu volas, ke sia parolado atingu la plejparton de la loĝantaro parolas la
dialektan araban.

La zonoj berberoparolantaj ŭzas ĉiutage siajn tri dialektojn de la Berbera
lingvaro (nome tarifit, tamazight kaj tachelhit).

La franca estas la lingvo de komerco, ekonomio kaj universitato. Krome tre
granda parto de la loĝantaro scipovas ĉu la hispanan ĉu la francan depende de la
regiono ĉu tiu estis parto de la respektivaj protektorujoj. Tiele en la
nordokcidenta parto, tio estas ĉirkaŭ la urboj de Tetuano kaj Nador oni scipovas
la hispanan, krom la okcidentsahara populacio de la antikva Hispana Saharo;
ankaŭ en plejparto de la populacio de Laraŝo, Tanĝero, Alhucemo kaj Sidi Ifni.
Male majoritate oni scipovas la francan ĉirkaŭ urboj kiaj Rabat, Agadir,
Kenitro, Kasablanko, Taza, Fez, Marakeŝo, Meknes kaj Uĥda. Krome estas en ambaŭ
zonoj minoritataj grupok kiuj scipovas ankaŭ la alian lingvon.

Unuaj pioniroj estis en 1906 francaj oficiroj. Kapitano Fernando Redondo Ituarte
en 1913 fondis en Melilla Esperanto-societon. Laboris en Tanger R. Manfred
(fotografisto, 1925), gvidis ankaŭ kursojn Vincent C. Richard. En la 1930-aj
jaroj esperantistoj troviĝis en urboj Ceuta, Tetuano, Casablanca, Meknes,
Kenitra kaj Tanger; UEA havis delegitojn en kvar urboj.

Poste la movado ne estis tiom vigla. Sed Mohamed Gharbi, juna viro el Tanger,
estis membro de la komisiono pri agado en arablingvaj landoj de UEA.

En 1944 fondiĝis Maroka Esperanto-Asocio, sed ĝi malaperis iam post la
sendependiĝo de la lando en 1956.



https://eo.wikipedia.org/wiki/Libio

Libio (arabe: ليبية Libja) estas lando en Norda Afriko, nome en mondoregiono
Magrebo. Ties ĉefurbo estas Tripolo. Limas kun la maro Mediteraneo norde,
okcidente kun Tunizio kaj Alĝerio, sudokcidente kun Niĝero, sude kun Ĉado,
sudoriente kun Sudano kaj oriente kun Egiptio.

Aktuale al tiu lando oni atribuas la vivdaŭron plej altan de kontinenta Afriko
(se enkalkuli dependaĵojn ĝi estas superata nur de la britia insulo de Sankta
Heleno), kun 74 jaroj. Ĝi havas ankaŭ la pokapan MEP plej altan de la kontinento
afrika, kaj la duan lokon laŭ la Malneta enlanda produkto.

Inter la nordafrikaj landoj kiuj apudas la Mediteraneon, ĝi estas la ununura kiu
estis kolonio de la najbara Italio. Same ĝi estas la malplej loĝata lando kaj
tiu kun pli malalta loĝdenso nome 3,1 loĝ/km² dum aliaj saharaj landoj kiaj
Alĝerio havas tiun de 14/km² aŭ Egiptio 74/km².

La lando karakterizas pro siaj grandaj etendoj de dezerto sahara kiu kovras la
tuton de la lando krom mallarĝa strio ĉe marbordo, kie situas la ĉefaj kernoj de
loĝantaro de la lando, kiel Tripolo kaj Bengazi. En la regiono, ĉi tiu dezerto
prenas la nomon de dezerto Libia.

Libio posedas 1.770 km de marbordo ĉe la Mediteranea maro, sed je la interno de
la lando ne estas ĉeesto de malprofundaj akvoj. La teritorio estas plene seka,
sed la subgrundo havas enormajn rezervojn de akvo en la sudo de la lando, ĉe la
limo kun Ĉadio. Ĉi tiuj rezervoj formas subteran tavolon de fosilia akvo kiu
kovras ekvivalentan areon al la tuta surfaco de Germanio.

Ekde la antikva epoko, Libio konsistis el la tri historiaj regionoj Tripolio en
la nordokcidento, Cirenio en la nordoriento kaj Fezano en la dezerta sudo. Ekde
la mezo de la 16-a jarcento la Otomana Imperio kontrolis la teritorion.
Karamanli estis dinastio de paŝaoj, kiu reĝis inter la jaroj 1711 kaj 1835 en
Libio. En 1835 la mararmeo de la Otomana Imperio albordiĝis en Libio kaj
reokupis la landon. La dinastiaj regantoj estis fortransportitaj al Istanbulo,
kaj en la sekva periodo la regiono de la nuntempa Libio ree estis rekte
administrataj de la Otomana Imperio.

En 1911 Italio konkeris Libion per milito kontraŭ la Otomana Imperio, kaj Italio
ĝin tenis ĝis 1943 en la Dua Mondmilito. Poste, ĝi estis regata de la militaj
gajnintoj Britio kaj Francio, kiuj en 1951 instalis monarkion kiel sendependa
reĝlando Libio sub reĝo Idris. En 1969 post milita renverso la povon prenis
kolonelo Muamar Kadafi, kiu gvidis la landon ĝis 2011. Li famiĝis pro lia
memelpensita teorio de "islama socialismo" kaj "verda revolucio", kun virinaj
soldatoj, afiŝita egalismo, grandaj projektoj, baza demokratio, sed ankaŭ multe
da ŝtata kaj partia ordonemo, kaj terorismaj agoj kontraŭ ties opozicio, ĝis
murdado en eksteraj landoj fare de sekretservaj agentoj. Li estas ankaŭ
suspektita kiel financanto kaj subtenanto de internaciaj terorismaj organizoj.

La AU kllopodis peri en la komencaj etapoj de la enlandan militon de 2011,
formante ad hoc komitaton de kvin prezidentojn (konga Prezidento Denis Sassou
Nguesso, malia Prezidento Amadou Toumani Touré, maŭritania Prezidento Mohamed
Ould Abdel Aziz, sudafrika Prezidento Jacob Zuma, kaj uganda Prezidento Yoweri
Museveni) por negocadi batalpaŭzon. Tamen, la komenco de la milita interveno
fare de NATO en Marto 2011 malebligis ke la komitato veturu al Libio por kunsidi
kun la estro de Libio kaj iama estro de AU ĝis 2010 nome Muamar Kadafi. Kiel
institucio, la AU akre malkonsentis el la decido de la Konsilio de Sekureco de
Unuiĝintaj Nacioj krei sen-flugan zonon super Libio kiel antaŭiro al milito,
kvankam kelkaj membraj ŝtatoj, kiaj Bocvano, Gabono, Zambio, kaj ankaŭ aliaj
esprimis subtenon por la rezolucio.

Kiel rezulto de la malvenko de Kadafi ĉe la Batalo de Tripoli (2011), nome la
decidiga batalo de la milito, en Aŭgusto 2011, la Araba Ligo voĉdonis por
agnoskis la kontraŭ-kadafia Nacian Transiran Konsilion kiel leĝa registaro de la
lando antaŭ elektoj, kvankam la Konsilio jam estis agnoskita de kelkaj AU
membraj ŝtatoj, inklude du landojn kiuj estas ankaŭ membroj de la Araba Ligo, la
Konsilio de AU por Paco kaj Sekureco voĉdonis la 26an de Aŭgusto 2011 ne agnoski
ĝin, insiste ke batalpaŭzo estu interkonsentita kaj estu formita registaro de
nacia unueco fare de ambaŭ falnkoj de la enlanda milito. Nombraj membroj ŝtatoj
de AU estritaj de Etiopio, Niĝerio, kaj Ruando postulis ke AU agnosku la NTJ
kiel provizora rego-aŭtoritato de Libio, kaj kelkaj aliaj ŝtatoj membroj de AU
agnoskis la NTK sendepende de la decido de la Konsilio de Paco kaj Sekureco.
Tamen, la ŝtatoj membroj de AU nome Alĝerio kaj Zimbabvo indikis ke ili ne volas
agnoski la NTK, kaj Sudafriko esprimis ankaŭ rezervojn.

La 20an de Septembro 2011, la Afrika Unio oficiale agnoskis la Nacian Transiran
Konsilion kiel leĝa reprezentanto de Libio.



https://eo.wikipedia.org/wiki/Jaro

Jaro estas la termino por tempo-periodo, kies longeco baziĝas sur la daŭro de
unu orbito de la Tero ĉirkaŭ la Suno.

Kvankam astroscienco uzas plurajn specojn de jaro, la kalendara jaro uzata por
la Gregoria kalendaro baziĝas sur la tropika jaro kaj longas je 365,2425 tagoj.
La frakcio de tago traktiĝas per superjaroj, kiu aldonas unu tagon fine de
februaro ĉiuan kvaran jaron. Tamen, la gregoria jaro malakordos kun la tropika
jaro je la longeco de unu tago post ĉirkaŭ 8.000 jaroj.

Por mezuri grandajn tempo-intervalojn homoj de antikvaj epokoj uzis
tempo-periodon rilatan al la turniĝo de la Tero ĉirkaŭ la Suno. La tempo dum kiu
la Suno, kiam observata de la Tero, faras kompletan vojturnon en la ĉiela sfero
de iu fiksita stelo kaj revenas al la sama stelo nomiĝas stela jaro. Tiu jaro
egalas al 365.25636 teraj diurnoj.

Jam antikvaj astronomoj rimarkis, ke sezonoj surtere (nome printempo, somero,
aŭtuno kaj vintro) dependas de la Suna deklinacio kaj pozicio de la Suno rilate
al la punkto de printempa ekvinokso. La ciklo de la sezonoj finiĝas kiam la Suno
revenas al la punkto de la printempa ekvinokso. Se tiu punkto ĉiam restus en la
sama pozicio kompare kun steloj, tiam la sezonŝanĝoj okazus ĝuste dum la stela
jaro. Tamen tio ne ĝustas. Gravas ankaŭ la aksa dekliniĝo de la Tero.

Antikva greka astronomo Hiparĥo en la 2-a jarcento a.K.. rimarkis, ke pro la
precesio la punkto de la printempa ekvinokso malrapide moviĝas laŭ la ekliptiko
al la Suno. Sekve la Suno "renkontas" tiun punkton ĉiujare iom pli frue (tiel ke
dum preskaŭ 26 000 jaroj ĝi trairas ĉiujn zodiakajn konstelaciojn ).
Tempoperiodo inter du sinsekvaj sunaj trapasoj tra la punkto de printempa
ekvinokso nomiĝas tropika jaro. La tropika jaro daŭras 365.24220 terajn
diurnojn, t.e. ĝi estas pli kurta je 20 minutoj kompare kun la stela jaro. Kiam
oni parolas pri la jaro en ĉiutaga vivo ni kutime parolas pri tropika jaro.

Fiska jaro, financa jaro, impostojaro aŭ kalkula jaro estas 12-monata periodo
uzita por kalkulado de ĉiujaraj financaj deklaroj en entreprenoj kaj aliaj
organizoj. En multaj jurisdikcioj, regularoj koncerne kontadon postulas tiajn
raportojn foje post dek du monatoj, sed ne postulas ke la dek du monatoj
konsistigas nepre kalendaran jaron.

Ekzemple, en Kanado kaj Barato la fiskojaro ekas de la 1-a de aprilo; en Britio
ĝi ekas de la 1-a de aprilo por celoj de kompania impostado kaj registaraj
financaj deklaroj, sed de la 6a de aprilo por celoj de persona impostado kaj
pago de ŝtataj enspezoj; en Aŭstralio ĝi ekas de la 1-a de julio; dum en Usono
la fiskojaro de la federacia registaro ekas de la 1-a de oktobro.

Lernojaro aŭ akademia jaro estas la ĉiujara periodo dum kiu studento partoprenas
en lernejo. La akademia jaro povas esti dividita en semestroj, aŭ trimestroj aŭ
kvaronoj. La lerneja jaro en multaj landoj komenciĝas en aŭgusto aŭ septembro
kaj finiĝas en majo, junio aŭ julio. En Israelo la akademia jaro komenciĝas
ĉirkaŭ oktobro aŭ novembro, akordigita kun la dua monato de la Hebrea Kalendaro.

Kelkaj lernejoj en la UR kaj Usono dividas la akademian jaron en tri proksimume
egal-longajn tempojn (nomitajn "trimestroj" aŭ "kvaronoj" en Usono), malglate
koincidante kun aŭtuno, vintro, kaj printempo. Ĉe kelkaj lokoj, mallongigita
somera sesio, foje pripensita kiel parto de la regula akademia jaro kaj konsista
en Norda Hemisfero plej ofte de monatoj julio kaj aŭgusto, estas sekvita fare de
studentoj laŭ libervola elektobazo. Aliaj lernejoj dividas la jaron en du ĉefajn
semestrojn, unua (tipe aŭgusto ĝis decembro) kaj dua semestro (januaro ĝis
majo). Ĉiu el tiuj ĉefaj semestroj povas esti disfendita en duono per
mezsemestraj ekzamenoj, kaj ĉiu el la duonoj estas referita kiel "kvarono" (aŭ
"esprimo" en kelkaj landoj). Povas ankaŭ ekzisti libervola somersesio kaj/aŭ
mallonga januara sesio.

Iuj aliaj lernejoj, inkluzive de kelkaj en Usono, havas kvar markitajn
periodojn. Kelkaj lernejoj en Usono, kiaj ekzemple la Boston Latin School, povas
dividi la jaron en kvin aŭ pli da markantaj periodoj. Kelkaj asertas en defendo
de tio ke ekzistas eble pozitiva korelacio inter raporta frekvenco kaj akademia
atingo. En hispanaj mezlernejoj la lernojaro dividiĝas plej ofte en tri
malsimilaj trimestroj.

Ekzistas tipe 180 tagoj da instruado ĉiun jaron en lernejoj en Usono,
ekskludante semajnfinojn kaj paŭzojn, dum 190 tagoj por lernantoj en ŝtataj
lernejoj en Britio, Nov-Zelando kaj Kanado.

En Barato la akademia jaro normale komenciĝas de 1-a de junio kaj finiĝas la
31-an de majo. Kvankam lernejoj komencas fermiĝi ĉirkaŭ meza marto, la fakta
akademia fino estas la 31-a de majo kaj en Nepalo ĝi komencas de la 15-an de
julio. En Hispanio la lernojaro komencas meze de spetembro kaj finas komence de
septembro, kaj plej ofte la somera sezono estas por superi la nesukcesajn fakojn
(komence de sptembro). Iam, meze de la 1970-aj jaroj, estis klopodoj por kongrui
la komencon de la lernojaro kun la komenco de la kalendara jaro, nome komence de
januaro, kaj eĉ komencis unu lernojaro januare, post tri pliaj monatoj feriaj:
tamen tiu projekto estis nuligita.

Lernejoj kaj universitatoj en Aŭstralio tipe havas akademiajn jarojn kiuj
malglate akordigas kun la kalendara jaro (t.e. komencante en februaro aŭ marto
kaj finiĝante en oktobro ĝis decembro), ĉar la Suda Hemisfero travivas someron
de decembro ĝis februaro.

La julia jaro, kiel uzite en astronomio kaj aliaj sciencoj, estas tempounuo
difinita kiel ekzakte 365.25 tagoj. Tio estas la normala signifo de la unuo
"jaro" (simbolo a de la latina annus) uzita en diversaj sciencaj kuntekstoj. La
julia jarcento da 36525 tagoj kaj la julia jarmilo de 365250 tagoj estas uzitaj
en astronomiaj kalkuloj. Principe, esprimi tempintervalon en juliaj jaroj estas
maniero ĝuste precizigi kiom multaj tagoj (ne kiom multaj "realaj" jaroj), por
longaj tempintervaloj kie deklarante ke la nombro da tagoj estus malakurata kaj
neintuicia. Laŭ konvencio, la julia jaro estas uzita en la komputado de la
distanco kovrita per lumjaro.

La sidera jaro estas la tempo prenita de la Tero por kompletigi unu cirkuladon
de sia orbito, kiel mezurite kontraŭ fiksa referenca kadro (kiel ekzemple la
fiksaj steloj, latina sidera, singulara sidus). Ĝia meza tempodaŭro estas 365.
256363 004 averaĝaj sunaj tagoj (365 d 6 h 9 min. 9.76 s) (ĉe la epoko J2000.0 =
januaro 1, 2000, 12:00:00 Tt).

Hodiaŭ la tropika jaro estas difinita kiel la tempodaŭro por la ekliptika
longitudo de la suno por pliiĝi je 360 gradoj. Ĉar la ekliptika longitudo de la
Suno estas mezurita kun respekto al la ekvinokso, la tropika jaro konsistas el
kompleta ciklo de la sezonoj; pro la biologia kaj sociekonomia graveco de la
sezonoj, la tropika jaro estas la bazo de la plej multaj kalendaroj. La moderna
difino de averaĝa tropika jaro devias de la fakta tempo inter trairejoj de ekz.
la norda ekvinokso pro pluraj kialoj klarigitaj malsupre. Pro la aksa precesio
de la Tero, tiu jaro estas proksimume 20 minutojn pli mallonga ol la sidera
jaro. La averaĝa tropika jaro estas ĉirkaŭ 365 tagoj, 5 horoj, 48 minutoj, 45
sekundojn(= 365.24219 tagoj).

La anomalista jaro estas la tempo prenita de la Tero por kompletigi unu
cirkuladon kun respekto al siaj apsidoj. La orbito de la Tero estas elipsa; la
finpunktoj, nomitaj apsidoj, estas la perihelio, kie la Tero estas plej proksima
al la suno (3a de januaro en 2011), kaj la afelio, kie la Tero estas ekstrema de
la suno (4a de julio en 2011). La anomalista jaro estas kutime difinita kiel la
tempo inter perihelio-trairoj. Ĝia meza tempodaŭro estas 365. 259636 tagoj (365
d 6 h 13 min. 52.6 s) (ĉe la epoko J2011.0).

Se la Tero moviĝus en ideala Kepler-orbito, t.e. perfekta elipso kun la suno
interkonsentita ĉe unu fokuso, ĉiu speco de jaro ĉiam havus la saman
tempodaŭron, kaj la sideraj kaj anomalistaj jaroj estus egalaj. Pro perturboj de
la gravito de aliaj planedoj, la decidpropono de la Tero varias iomete, igante
la siderajn kaj tropikajn jarojn varii en longo je proksimume 25 minutoj. Ambaŭ
estas trafitaj laŭ la sama maniero, tiel ke la sidera jaro estas konstante 20
minutojn pli longa ol la tropika jaro, kondiĉe ke ili estas mezuritaj laŭ la
sama maniero.

Ekzistas pluraj proverboj pri jaro en la Proverbaro Esperanta de L. L. Zamenhof,
inter ili:



https://eo.wikipedia.org/wiki/Claviceps_purpurea

Claviceps purpurea , esperante ergotfungo, estas parazito de floroj de poaloj
(ĉefe Poaceae). La specio vivas precipe en holarktiso. La nomo devenas de la
ergoto de koko. La formo de la skleroto similas al la ergoto.

En kelkaj lingvoj la nomo signifas "sekala korneto", do sekala grajno kun la
formo de korneto (Secale cornutum latine, Segale cornuta itale, Secară cornută
rumane, Cornezuelo del centeno hispane ...). Aliloke la nomo signifas
"longedaŭra faruno", do estas io kiu igas la farunon pli longe daŭri (Meldrøjer
dane, Mjöldryga svede, Meldrøye norvege (Bokmål) ...) aŭ la nomo signifas
"patrinsemo" do estas semo, kiu kuracas novajn patrinojn aŭ estus fabela patrino
de grajno (Mutterkorn germane, Moederkoorn nederlande  ...). Ankoraŭ aliaj
landoj uzas ergoton (ergot france, angle, japane ...).

Fries nomigis ĝin Spermoedia clavus en 1822 kaj nomigis ĝin Sphaeria purpurea en
1823 .

Claviceps purpurea estas fungo, kiu havas sinsekve tri aspektojn : Sclerotium
clavus, nigra maso anstataŭas la grajnon. Poste ĝi falas en la grundon.
Printempe, ĝi ĝermas, ĝi fariĝas la formo Claviceps purpurea. La askosporoj
infektas la florojn de Poales. Ĝi estas la formo Sphacelia segetum. Poste ĝi
fariĝas ree Sclerotium clavus.

Sclerotium clavus , la skleroto iĝas matura ĉirkaŭ 5 semajnojn post infektado.
Tiam ĝi estas ĝis 4,5 x 0,9 cm en Secale cereale sed ĝi nur longas ĉirkaŭ 1-2 mm
en Poa annua aŭ Phalaris tuberosa. Du tipoj de histoj estas : histo por la
konekto kun la kreskaĵo kaj histo por la provizaĵo. La skleroto enhavas de 10%
ĝis 30% lipidojn. Lipidoj estas ĉefe trigliceridoj. Plejparte de trigliceridoj
enhavas ricinoleata acido. La skleroto bezonas malvarmajn temperaturojn
(proksimajn de 0 °C) dum pluraj semajnoj por ĝermi.

Claviceps purpurea estas proksimume unuploida sed ĝia nombro da kromosomoj estas
ege varia. Ĝi formas stromoj sur longaj stipoj. En bordo de stromoj, anteridioj
produktas virseksajn gametojn kaj askogonioj produktas inseksajn gametojn.
Askogonioj kaj anteridioj kuniĝas kaj formas dikariajn hifojn. Unu ulo povas
esti fekundigita per si mem, (Claviceps purpurea estas homotalika). Ĉirkaŭ la
fekundata askogonio, hifoj formas periteciojn. En peritecioj askoj estas
formataj. La askosporoj longas ĉirkaŭ 0,6 x 100 µ. Ili estas ĵetataj ĝis 7 cm
alte kaj ili estas transportaj per vento. Ili infektas la spiketojn. Ili eniras
per la stigmoj. Post ĉirkaŭ 4 tagoj, la hifo atingas la ovolon kaj post ĉirkaŭ 3
tagoj ĝi atingas la suktubetojn de la pedunklo. Plue dank'al enzimo kontraŭ
kalozo la fungo povas deturni pli da suko ol normalaj grajnoj. Tiam la fungo
anstataŭas la ovarion.

Sphacelia segetum estas Tuberculariaceae (Saccardo 1884) aŭ Phialosporae (Barron
1968). Sphacelia signifas seka gangreno kaj segetum signifas de grenrikolto. La
stromo montriĝas ĉirkaŭ 4 tagojn post la infektado unua baze de la ovario. Ĝi
anstaŭas la ovarion. Ĝi puŝis supre reston de ovario kaj la ovolon. La
produktado de sporoj ekas ĉirkaŭ 6 tagojn post la infektado kaj daŭras
proksimume dum 5 tagoj. Sporoj estas helaj, rondaj grandas ĉirkaŭ 5,7 X 3,4 µ.
G1 longas 5 ĝis 8 µ. G2 longas 7 ĝis 10 µ. G3 longas 10 ĝis 12 µ. La sporoj
estas dissendataj en miela flava fluaĵo (mielroso) kiu allogas insektojn,
eksemple Sitodiplosis mosellana.

En 1853 Tulasne priskribis latine la specion, li priskribis ankaŭ Claviceps
microcephala en Molinia caerulae kaj Phragmites. Sed ekde 1937, Claviceps
microcephala kaj Claviceps purpurea estas rigarditaj kiel sinonimoj sed ankaŭ
hodiaŭ kun modernaj metodoj kiel RAPD ke oni trovas ambaŭ Claviceps purpurea kaj
alian specion (do C. microcephala) en fragmito aŭ molinio.

Multaj fungosciencistoj klopodis difini rasojn laŭ gastingantoj. Sed hodiaŭ
fungosciencistoj akcepti kiel veran nur kvar grupojn (G1, G2, G2a kaj G3) kun
ekologiaj preferoj,,,. Kvar grupoj estas verŝajne kvar kriptospecioj.

La tuta subfamilio Pooideoj (latine Pooideae) estas gastigantoj, ĉefe Secale
cereale, sed ankaŭ X Triticosecale, T. turgidum durum, Triticum aestivum,
Hordeum vulgare, Poa pratensis, Poa annua (G2), Elytrigia repens, Alopecurus
myosuroides, Alopecurus pratensis, Holcus lanatus, Holcus mollis, Dactylis
glomerata, Lolium perenne, Arrhenatherum elatius, Phalaris arundinea, Hordelymus
europaeus, Milium effusum ... kaj kelkaj Chloridoideae, Arundinoideae,
Danthonioideae.

Kelkaj Panicoideae kaj Cyperaceae ankaŭ povus esti parazitataj sed ne estas
grava en naturo.

Alkaloidoj de la indola grupo konstituas ĝis 1 % de la maso sed kutime 1-2 ‰.
Estas ergokristino, ergotamino, ergokriptino, ergometrino, ergozino,
ergokornino, ergovalino kaj ankaŭ ĝiaj izomeroj ergometrinino, ergotaminino,
ergozinino ... kaj kelkaj klavinoj. Ĝiaj biologiaj efikoj rezultas de ĝiaj
interagadoj kun ricevantoj de adrenalino, dopamino aŭ serotonino. Ili kaŭzas
malsanon, ergotismon, ĉe la homoj kaj la bestoj.

Ergoto enhavas plurajn pigmentojn (1-2 % de la maso), antrakinonoj kaj
ergokromoj .

Sklerotoj (Sclerotium clavus) konstitigas la unuagradan inokuladon. La unua
antaŭrimedo estas semi purigatajn grenojn. Plugado ebligas mortigi la
sklerotojn. Alternaj kultivoj limigas ankaŭ la sklerotojn.

Konidioj de Sphacelia segetum konstitigas la duagradan inokuladon. La unua
antaŭrimedo estas regi la poacojn en kaj apud la kulturo, exemple Lolium aŭ
Alopekuro (Alopecurus). Regi insektojn vehiklojn de konidioj ebligus ankaŭ
malpliigi la duagradan inokuladon.

La malsano kaŭzis en Etiopio en 1977-1978 47 mortintojn kaj en 2001 plurajn
gangrenulojn. Claviceps purpurea infektis ne kultivatajn avenojn en hordeo. En
1985 okazis sola kazo en Germanio kun ekologia manĝaĵo.



https://eo.wikipedia.org/wiki/Berno

Berno (germane Bern, france Berne [beĥn], itale kaj romanĉe Berna) estas
Federacia urbo de Svislando kaj la ĉefurbo de la samnoma kantono. En la urbo
vivas 128 153 loĝantoj (je la 31-a de decembro 2007). Ek de 1983 la malnova
urbocentro de Berno estas monda heredaĵo de UNESKO.

Atentu erare oni diras ofte, ke la urbo Berno estas la ĉefurbo de Svislando. Sed
tio estas malkorekta. Svislando laŭkonstitucie entute ne havas ĉefurbon, ĉar
ĉiuj kantonoj estas egalrajtaj. Ĉar en Berno estas la konstanta sidejo de la
svisa parlamento oni parolas pri la Federacia urbo. Aliaj federaciaj instancoj
troviĝas en Laŭzano (Svisa Federacia Tribunalo, Svisa Federacia Instituto pri
Teknologio Laŭzano), en Zuriko (Svisa Nacia Muzeo, Svisa Nacia Banko, Svisa
Federacia Instituto pri Teknologio Zuriko), en Belinzono (Svisa Federacia
Puntribunalo), en Bazelo (Svisa Supera Dogandirekcio).

Berno situas je la bordo de la rivero Aro kiu meandrumas ĉirkaŭ Berno. Tiu
riverkurbo donis en mezepoko naturan protekton al la urbo. Ja altakvo tamen la
ĉeriverbordaj kvartaloj de Berno ankaŭ regule inundiĝas. La urbo kaj komunumo
Berno konsistas el la urbodistrikto kun la kvartaloj Länggasse-Felsenau,
Mattenhof-Weissenbühl, Kirchenfeld-Schosshalde, Breitenrain-Lorraine kaj
Bümpliz-Oberbottigen.

Berno estis fondita en la jaro 1191 de la Grafoj de Zeringo. La mezepoka urbo
Berno estis regita de nobelaj kaj ekonomie sukcesaj familioj. Iom post iom Berno
akris la senjorujojn en ĝia ĉirkaŭ kaj fariĝis potenca kaj influohava urboŝtato.
En la jaro 1353 la urbo Berno alianciĝis al la Svisa Ĵurkomunumo. En la jaro
1919 la ĝis tiam autonoma komunumo Bümplitz estis atribuita al la urbo Berno.

Inter aliaj gravaj internaciaj organizaĵoj en Berno troviĝas la ĉefaj sidejoj de
la Universala Poŝta Unio, de la Unio Internacia de Asocioj de Alpismo kaj aliaj.

En Berno okazis la Universala Kongreso en 1913, en 1939 kaj 1947. La Svisa
Esperanto-Societo havis la sidejon longan tempon en Berno.

La Esperanto-Societo Berno estis fondita la 21-an de marto 1906 fare de Josef
Feierabend.

En 2001 kaj 2008 Berno gastigis la Ĝeneralan Kunvenon de Svisa
Esperanto-Societo.



https://eo.wikipedia.org/wiki/A%C5%ADstrio

Aŭstrio aŭ Aŭstrujo estas parlamenta-demokratia respubliko en centra Eŭropo,
konsistante el naŭ subŝtatoj. Ĝiaj najbaraj landoj en la nordo estas Germanio
kaj Ĉeĥio, en la oriento Slovakio kaj Hungario, en la sudo Slovenio kaj Italio
kaj en la okcidento Svislando kaj Liĥtenŝtejno.

Aŭstrio estas ekde la jaro 1955 membro de Unuiĝintaj Nacioj kaj ekde 1995 de la
Eŭropa Unio.

Ĉirkaŭ 60 % de la ŝtata areo estas montara, kun partoj de la orientaj Alpoj. Pro
tio foje oni nomas la landon ankaŭ Alpa respubliko. Norde de la Danubo situas en
supra kaj malsupra Aŭstrio la granita kaj gnejsa ebenaĵo; transe de la orienta
landlimo troviĝas la malgrandaj Karpatoj.

La grandaj ebenaĵoj situas oriente laŭ la Danubo, ĉefe la Antaŭalpoj, la viena
baseno kaj la suda Stirio, kiu pro simileco al Toskano ofte nomatas stiria
Toskano.

Burgenlando, oriente de la alpa-karpata-arko, finiĝas ĉe la karpata baseno. Ĝi
similas kaj pejzaĝe kaj klimate multe al la orienta najbaro Hungarujo, al kiu ĝi
apartenis ĝis 1921.

Iam la pova centro de la granda aŭstra-hungara imperio, Aŭstrio post la malvenko
en la unua mondmilito kaj la pactraktato de Saint Germain estis reduktita al
malgranda respubliko. Post la anekso al la Hitlera Germanio en 1938 kaj sekva
okupado de la venkintaj aliancitaj potencoj en 1945, la statuso de Aŭstrio
restis neklara dum unu jardeko. Dum la nazia epoko funkciis la rezista movado
O5.

La en 1955 subskribita ŝtata traktato finis la okupadon, agnoskis la
sendependecon de Aŭstrio kaj malpermesis la aliĝon al Germanio. Konstitucia leĝo
en la sama jaro deklaris la "ĉiaman neŭtralecon" de la lando kiel antaŭkondiĉo
de la formarŝo de la soveta armeo. La neŭtraleco, kiu iam estiĝis parto de la
aŭstria identeco, estas forte diskutata ekde la kolapso de Sovetunio en 1991 kaj
la aliĝo al la Eŭropa Unio en 1995. Kiel bonhava lando Aŭstrio aliĝis dum 1999
al la Eŭropa Mona Unio.

Aŭstrio estas laŭ la federacia konstitucio de 1920 federacia,
parlamenta-demokratia respubliko, konsistante el naŭ federaciaj landoj.
Ŝtatestro estas la Federacia Prezidento, kiu estas elektita ĉiujn 6 jarojn rekte
de la civitanoj. Unu rekte sekvanta reelekto estas permesata. Li nomumas la
Federacian Kancelieron. La prezidento povas libere elekti la kandidaton por la
federacia kanceliero, sed li devas fakte orientiĝi je la proporcioj de la
partioj en la Nacia Konsilio. La federacia kanceliero estas la estro de la
federacia registaro, kies membroj estas nomumitaj de la prezidento laŭ la
proponoj de la kanceliero. La federacia registaro povas esti revokita de la
Nacia Konsilio per voĉdono pri malkonfido.

La parlamento de Aŭstrio konsistas el du ĉambroj. La konsisto de la Nacia
Konsilio estas determinita ĉiujn 4 jarojn per ĝenerala balotado. La membroj de
la Federacia Konsilio estas senditaj de la landaj parlamentoj. La Nacia Konsilio
estas la dominanta ĉambro en la aŭstria leĝdonado. La Federacia Konsilio posedas
en la plej multaj kazoj nur prokrastigan blokorajton, kiu povas esti
malvalidigita per persistrezolucio de la Nacia Konsilio.

En la 18-a kaj 19-a jarcentoj Vieno estis centro de muzika vivo. Ĝis nun
ekzistas multaj operejoj, teatrejoj, orkestrejoj kaj tradicioj kiel la Novjara
koncerto de la vienaj filharmonikistoj kaj multaj festivaloj. Troveblas ankaŭ
multaj kabaretoj. Kuirarte rimarkindas la kulturo de la vienaj kafejoj, la
Heuriger, kaj sennombraj tipaj manĝaĵoj kun longa tradicio. En 2003 Graz estis
eŭropa kultura ĉefurbo, en 2009 Linz.

La aŭstran kulturon disvastigas eksterlande la aŭstra kulturforumo. Ok
konstruaĵoj aŭ pejzaĝoj de Aŭstrio estas parto de la Monda heredaĵo de Unesko.

Regionaj kutimoj estis konservitaj de asocioj en la tuta Aŭstrio. Kutimoj temas
ĉefe pri muziko, danco, teatro, poezio, ligna gravurado kaj brodado. Multaj
lokaj kutimoj rilatas al sezonoj, kiel de:Aperschnalzen, de:Glöckler, danco de
Katrino, de:Kufenstechen, de:Mariä Lichtmess kaj karnavalo.

Tradicia estas krome la teksaĵindustrio. Brodado utilas por ornami tradiciajn
vestojn.

Pro la historio forte influita de katolikismo, la plej multaj feritagoj estas
religiaj feritagoj. Escepto estas Kärnten, kiu decidis, ke ankaŭ la popola
voĉdono de 1920 estu leĝa feritago.

Kunaj feritagoj de ĉiuj landoj estas Novjaro, la tri sanktaj reĝoj, sankta
vendredo, paska lundo, nacia feritago, ĉieliro de Kristo, pentekosta lundo,
kristokorpa festo, ĉieliro de Maria, ĉiuj sanktuloj, senmakula koncipiĝo,
Kristnasko, tago de la sankta Stefano kaj Silvestro.

La nacia feritago okazas la 26-an de oktobro, ĝi memoras pri la tago de la leĝa
decido pri ĉiutempa neŭtreco en la jaro 1955. Enkalkulante landspecifajn
feritagojn, ĉiu federacia lando havis en 2009 17 leĝajn feritagon, krom Kärnten,
kiu havis 18.

Ĉiu religia komunumo rajtas krome festi siajn proprajn festotagojn kaj anoj tiam
ne laboras. Tiel judaj kultkomunumoj festas Jom Kippur, kvankam ĝi ne estas leĝa
feritago.

Komponistoj de la klasika kaj romantika epoko estis ekzemple Wolfgang Amadeus
Mozart el Salzburg kaj Ludwig van Beethoven, naskiĝinta en Bonn, kiuj ambaŭ
verkis en Vieno. Krome Joseph Haydn, Franz Schubert, Anton Bruckner aŭ Johann
Strauß, nomata ankaŭ la valsoreĝo.

La muzikon de la 20-a jarcento revoluciis Gustav Mahler kaj la komponistoj de la
nova viena skolo Arnold Schönberg, Alban Berg kaj Anton Webern, sed ankaŭ Josef
Matthias Hauer, kiu postulas la malkovron de la 12-tona muziko, kaj Ernst Krenek
oaŭ Egon Wellesz.

Fame konataj dirigentoj estas Arthur Nikisch, Felix Weingartner, Franz Schalk,
Erich Kleiber, Karl Böhm, Hans Rosbaud, Herbert von Karajan, Michael Gielen,
Nikolaus Harnoncourt kaj Franz Welser-Möst.

La Novjarkoncerto de la vienaj filharmonikistoj havas malnovan tradicion; ĝi
estas dissendata radie en 44 ŝtatojn. Ĝi inkluzivas valsojn, polkojn kaj
marŝmuzikon.

Aŭstroj ŝatas teatron kaj ĝi estas publike subtenata: de la nacia viena operejo,
unu el la plej alte taksitaj muzikteatroj de la mondo, kaj de la Burgteatrejo,
unu el la plej bonaj germanlingvaj scenejoj, ĝis kamparana teatrejo en iu
vilaĝo.

El Aŭstrio venas internacie konataj aktoroj: Romy Schneider, Oskar Werner, Curd
Jürgens, Maria Schell, O. W. Fischer, Paula Wessely kaj ŝia fillino Christiane
Hörbiger, Maximilian Schell, Senta Berger kaj Klaus Maria Brandauer. Inter la
eksteralande alte taksitaj reĝisoroj estas Max Reinhardt kaj Martin Kušej.

Filmreĝisoroj el Aŭstrio estas Barbara Albert, Franz Antel, Ruth Beckermann,
Dieter Berner, Robert Dornhelm, Florian Flicker, Nikolaus Geyrhalter, Michael
Glawogger, Wolfgang Glück, Michael Haneke, Jessica Hausner, Michael Kreihsl,
Fritz Lang, Bady Minck, Franz Novotny, Peter Patzak, Otto Preminger, Stefan
Ruzowitzky, Anja Salomonowitz, Hubert Sauper, Ulrich Seidl, Götz Spielmann,
Josef von Sternberg, Erich von Stroheim, Hans Weingartner, Virgil Widrich, Billy
Wilder.

Konataj aŭtoroj de la 19-a kaj 20-a jarcentoj estis Franz Grillparzer, Ferdinand
Raimund, Johann Nestroy, Adalbert Stifter, Bertha von Suttner (kiu ricevis la
Nobel-premion pri paco en 1905), Marie von Ebner-Eschenbach, Peter Rosegger,
Peter Altenberg, Hugo von Hofmannsthal, Rainer Maria Rilke, Georg Trakl, Franz
Kafka, Karl Kraus, Ödön von Horváth, Joseph Roth, Stefan Zweig, Robert Musil,
Gustav Meyrink, Franz Werfel, Egon Erwin Kisch, Alfred Kubin, Fritz von
Herzmanovsky-Orlando, Leo Perutz, Alfred Polgar, Vicki Baum, Alexander
Lernet-Holenia, Heimito von Doderer, Franz Theodor Csokor, Ingeborg Bachmann,
Christine Lavant, Friedrich Torberg, Fritz Hochwälder, Jörg Mauthe, Thomas
Bernhard, Ernst Jandl, H. C. Artmann, Hilde Spiel, Albert Drach, Wolfgang Bauer,
Johannes Mario Simmel, Gert Jonke, Franz Tumler kaj Gertrud Fussenegger.

Gravaj vivantaj aŭtoroj estas Elfriede Jelinek (kiu ricevis la Nobel-premion pri
literaturo en 2004), Peter Handke, Felix Mitterer, Friederike Mayröcker (Premio
Georg Büchner, 2001), Christoph Ransmayr, Barbara Frischmuth, Alois
Brandstetter, Peter Rosei, Norbert Gstrein, Eva Menasse, Wolf Haas, Bettina
Balàka, Arno Geiger, Josef Winkler (Premio Georg Büchner, 2008), Gerhard Roth,
Daniel Kehlmann kaj Daniel Glattauer. Slovene verkas interalie Gustav Januš,
Janko Ferk kaj Florjan Lipuš.

Famaj pentristoj aŭ grafikistoj estas Ferdinand Georg Waldmüller, Gustav Klimt,
Koloman Moser, Oskar Kokoschka, Egon Schiele, Alfred Kubin, Raoul Hausmann,
Arnulf Rainer, Gottfried Helnwein, Franz West. Klimakson atingis pentrarto en
Aŭstrio ĉirkaŭ 1900, kiam Vieno iĝis centro de la Secesio.

En la dua duono de la 20-a jarcento estiĝis la viena skolo de fantasma realismo,
kiel malfrua fluo de la superrealismo. Al tio apartenis ankaŭ Friedensreich
Hundertwasser kaj liaj abstrakt-ornamaj pentraĵoj. Aparta fenomeno estas la
agadismo de la 1960-aj jaroj, kiu evoluis ĉelime de teatro kaj pentrarto. Gravaj
reprezentantoj de tiu movado estas Günter Brus, Otto Muehl, Rudolf Schwarzkogler
kaj Hermann Nitsch.

Gravaj skulptistoj estis Niclas Gerhaert van Leyden, Franz Xaver Messerschmidt,
Fritz Wotruba, Alfred Hrdlicka kaj Bruno Gironcoli.

Dum la unuaj tri jardekoj de la 20-a jarcento Aŭstrio estis grava scienca nacio.
Venis el ĝi pensistoj kaj esploristoj kiel la fondintoj de kvanta fiziko,
Wolfgang Pauli kaj Erwin Schrödinger, la matematikisto Kurt Gödel, la fondinto
de psikanalizo Sigmund Freud, la filozofoj de la Viena cirklo kaj Ludwig
Wittgenstein, la fondinto de la moderna empira socia esploro Paul Felix
Lazarsfeld, la patro de bestpsikologio Konrad Lorenz, la filozofo Karl Popper,
la aŭtomobilkonstruisto Ferdinand Porsche, la inventistoj Viktor Kaplan kaj
Josef Ressel, la antaŭirantoj de termodinamiko Josef Stefan kaj Ludwig
Boltzmann, la malkovristo de la Benzolo-strukturo Johann Josef Loschmidt, la
malkovristo de sangogrupoj Karl Landsteiner kaj la ekonomistoj Carl Menger,
Friedrich August von Hayek kaj Eugen Böhm von Bawerk. En 1874 la astronomo
Johann Palisa malkovris kaj nomis asteroidon Aŭstria laŭ sia hejmlando. La
atomfizikistino Lise Meitner kreis kune kun Otto Frisch la unuan teorian
klarigon pri fisio.

La tiama scienca nivelo estis neniigita de la naziismo. Post 1945 nur malmultaj
elmigrintoj, poste agnoskitaj, estis invititaj reveni al sia hejmlando.

Pro historiaj kialoj, kuirarto el Hungario, Bohemio, Italio kaj Francio influis
la nuntempe tipajn aŭstrajn manĝaĵojn. Tipaj manĝaĵoj estas la viena eskalopo,
bakkokido, rostkokido, gulaŝo kaj fiŝaĵoj surbaze de karpo kaj truto. Dolĉaĵoj
kiel la Sacher-torto, Apfelstrudel kaj Kaiserschmarrn estas mondfamaj.

Ĝis antaŭ kelkaj jaroj oni manĝis ĉefe hejme. Nuntempe, ĉefe en grandaj urboj,
multaj homoj ofte manĝas en restoracioj, kafejoj, ĉe kolbasbudoj, aliaj
rapidmanĝejoj, surstrate aŭ en publikaj transportiloj.

La unuaj kafejoj estis kreitaj en Vieno iom post la jaro 1683. Nuntempe temas
ĉefe pri kafejo-restoracioj, en kiuj oni povas manĝi ne nur dolĉaĵojn kiel kukoj
aŭ tortoj, sed ĉian pladon de burĝa restoracio.



https://eo.wikipedia.org/wiki/Fero

Fero (latine Ferrum) estas kemia elemento de la perioda tabelo kun la simbolo Fe
kaj atomnumero 26. Ĝi estas metalo de la 4-a periodo kaj de la 8-a grupo en la
perioda tabelo.

La averaĝa fero-atomo havas 56-oblan mason de unu hidrogen-atomo. Fero estas la
deke plej ofta elemento en la universo.

La metalo estas preparata el fererco, kiu enhavas feran oksidon. La fererco
estas reduktata al kruda fero; procedo forigas la malpuraĵojn (ŝlako).

Fero gravas teknike por la produktado de ŝtalo. La ŝtaloj estas alojoj, kiuj
enhavas krom fero aliajn metalojn kaj nemetalojn (precipe karbonon).

La atomkerno de fer-izotopo 56Fe havas la plej fortan ligenergion je nukleono el
inter ĉiuj atomkernoj.

La fuzio de la elementoj en la steloj finiĝas je fero. La pli pezaj elementoj
aperas ĉe la eksplodo de supernovao, kiu respondecas ankaŭ pri la disĵeto de la
kunkerniĝintaj materioj.

En spactemperaturo la alotropaj modifoj de la pura fero estas la ferito aŭ
α-fero. Tiu-ĉi modifo montras kube spacocentritan kristalan kradon, kio estas
sub 911 °C . Sube de la Curie-punkto ĉe 768 °C, la ferito estas feromagneta. La
modifo inter 768 °C kaj 911 °C nomiĝas β-fero. Ĉar ĝi de la α-fero ne
diferenciĝas de la ferito en la magnetaj proprecoj , ĝi estas nomata ankaŭ
kutime kiel α-fero. Ĝis 1392 °C ekzistas faco-centrita modifo aŭ aŭsterito. Ĉe
pli altiĝanta temperaturo ŝanĝiĝas la fero al δ-ferito, kiu denove montras kube
spacocentritan kradon. La fandopunkto estas 1539 °C.

Tre malofte aperas la fero pure. La mineralo kristaliĝas tiam en kuba kristala
krado kaj havas durecon de 4,5 kaj koloron de ŝtalgrizo al nigro. Ankaŭ la
kraspa koloro estas griza.

Pro la reakcioj kun akvo kaj oksigeno, la pura fero ne estas stabila. Ĝi aperas
en ajolo kun nikelo nur en ferometeoritoj kaj en bazaltoj, en kiuj ĝi reduktiĝas
el la feroentenaj mineraloj.

Terfero, nomita ankaŭ ercpura fero, estas fero kiu originiĝis sur la Tero, kaj
estis trovita en metala formo pli ol kiel erco. Tera fero estas tre rara, kun
nur unu ĉefa konata kuŝejo en la mondo, situanta en Gronlando. Terfero similas
al meteora fero, en tio ke ĝi enhavas gravajn kvantojn kaj de nikelo kaj de
strukturoj Widmanstatten. Tamen, terfero tipe enhavas nur ĉirkaŭ 3% da nikelo,
kio estas tro malmulto ĉe meteoritoj. Estas du tipoj de terfero. Kaj la tipo 1
kaj la tipo 2 enhavas kompareblajn kvantojn de nikelo kaj de aliaj malpuraĵoj.
La ĉefa diferenco inter ambaŭ estas la enhavo de karbono.

Meteora fero, foje meteordevena fero, estas ercpura metalo trovita en meteoritoj
kaj farita el elementoj fero kaj nikelo ĉefe en la formo de mineralaj fazoj
kamacito kaj taenito. Meteora fero formas la kernon de la ferometeoritoj sed ĝi
estas trovata ankaŭ en aliaj meteoritoj. Krom minoraj kvantoj de terfero,
meteora fero estas la nura nature ekzistanta ercpura metalo de elementa fero
ekzistanta sur la surfaco de la Tero.

Fero estas kun 95 pez-procentoj la plej ofte uzata metalo en la mondo. La kialo
de tio estas la larĝa uzebleco - pro la dureco kaj la tenaceco de alojoj - , kio
faras ĝin relative malmultekosta. Multe da estas foruzata en la produktado de
aŭtoj, ŝipoj kaj en altdom-konstruo (ŝtalbetono).

La fero estas unu el la tri feromagnetaj metaloj (kobalto kaj nikelo estas la
aliaj du). Tio permesas ĝian teknikan aplikadon de la elektromagnetismo en
generatoroj, transformatoroj kaj elektromotoroj.

La pura fero uzatas preskaŭ nur en la laborejo. En la industrio disvastiĝis
diversaj ŝtaloj, kiuj havas la sekvajn formojn:

La plej malnova homa aplikado de la fero okazis en Sumero kaj Egiptio, ĉ. en
4000 a. K. Temas pri pura fero de meteorŝtonoj (aerolitoj), kiuj uzatis kiel
ornamaĵo aŭ lancopinto. Ĝi estis prolaborita ne per metodoj kiel fandado aŭ
forĝado, sed per metodoj de la ŝtonprilaboro (ŝtonepoko).

Inter 3000 kaj 2000 a. K., oni trovas fanditajn ferojn (ĝi estas distingebla de
la aerolitoj per la ĉeesto de nikelo) en Mezopotamio, Anatolio kaj Egiptio. Ĝi
uzatis ŝajne nur ceremonie kaj estis pli kara ol oro. Ties origino necertas; laŭ
unu ebleco ĝi estas la flankprodukto de la bonzoproduktado kiel spongofero.

Inter 1600 kaj 1200 a. K., la fero uzatis pli ofte, sed ĝi ankoraŭ ne
anstataŭigis la bronzon. Ekde 1200 montriĝas en Okcidenta Azio la trairo de la
bronzepoko al la ferepoko. Oni supozas, ke la trairo okazis ne pro la supereco
de la fero, sed pro manko de stano (necesa por la bronzoproduktado).

Ĉe la unuaj paŝoj de la ŝtonepoka fandado estiĝis spongofero. Per la uzado de
lignokarbo ĉe la plulaborado ligiĝis al fero karbono, tiel finfine estiginte
ŝtalon (eble nur surface). Per hardado (k.e. abrupta malvarmigo, i.a. en
likvaĵo) estiĝis laborpecoj kun elasteco kaj hardeco, kiuj superis tiujn de
bronzo.

La pilieroj starigitaj de imperiestro Aŝoko estas el fero aparte pura, kaj kiuj
de pli ol 2000 jaroj ne rustiĝis, spite la malsekan veteron! Ties pureco estas
ege pli granda ol tio, kio eblas per la modernaj teknikoj, historiistoj opinias,
ke estis uzata meteora fero.

Ankaŭ en Ĉinio okazis la unuaj spertoj per feroj el meteorŝtonoj. Oni trovis la
unuajn arkeologiajn spurojn de forĝitaj feroj nord-okcidente, malproksime al
Xinjiang, datitajn al la 8-a jarcento a.K.. Oni supozas, ke tiuj ĉi produktoj
estas importitaj el Orienta Azio. En ĉ. 550 a. K. okazis la teknika eltrovo de
altfornegoj, kio ebligis la produktadon de gisoj.

Ĉar la prilabora tekniko atingis nur ĉ. 1.300 °C-n, la evoluo de la fandado
okazis nur en la 14-a jarcento en Svedio. Tio disvastiĝis per la uzado de
kanonkugloj dise en Eŭropo.

Kiam la malaperantaj arbaroj jam ne kovris la bezonon je lignokarbo, estis
evoluigita la kokso far Abraham Darby kiel alternativa bazmaterialo por la
feroproduktado. Tiu ŝanĝo kun la eltrovo de la vapormaŝino signifis la komencon
de la industria revolucio.

La fero kune kun nikelo estas verŝajne la ĉefa parto de la terkerno. La ŝanĝiĝo
de la interna solida fero kaj la likva ekstera fero de la terkerno produktas
verŝajne la termagnetan kampon. La fero estas la plej ofta elemento de la
terkrusto kun proporcio de 5%. La unuaj fontoj, kiujn oni ekspluatis, estis la
tielnomataj gazonferoercoj kaj la liberaj ercoj, ekstere kuŝantaj. Hodiaŭ jam
40 % estas magneta feroerco.

La plej grava materialo por la feroproduktado estas la hematito, kies grandparto
konsistas el Fe2O3. La fero estas produktata per kemia redukto pere de karbono
en altforno, kie estiĝas temperaturo de ĉ. 2000 °C. Oni aldonas unue kokson ,
kiu reakcias kun la oksigeno de la aero al karbona monoksido:

La estiĝanta fero estas likva pro la alta reakcia temperaturo. La produkto
cetere enhavas ankoraŭ malpuraĵojn ekz. silician dioksidon. Per la aldono de
kalko (CaCO3), la silicia oksido departiĝas kiel ŝlako. La unua reakcia paŝo
ŝanĝas la kalkon al kalcia monoksido:

Oni ekspluatis en jaro 2000 tutmonde ĉ. 1.000 megatunojn de feroerco, en valoro
de ĉ. 25 md. de eŭro. La plej grandaj liverantoj de feroerco estas Ĉinio,
Brazilio, Aŭstralio, Rusio kaj Barato. Ili liveras kune la 70% de la monda
bezono. Oni produktas el 1.000 Mt de ercoj ĉ. 572 Mt feron. Oni povas gajni
ankoraŭ plian feron el la defalaĵo.

La feroerco estas ekspluatata surtere aŭ subtere. Surtera ekspluatado (tiel
malmultekosta) okazas hodiaŭ en Sudameriko (Brazilio), en okcidenta Aŭstralio,
Ĉinio, Ukrainio kaj Kanado. En landoj, kie la facilaj trovejoj jam pli frue
estis ekspluatitaj, la minado de la feroercoj malpligrandiĝis.

La Fe2+ kaj Fe3+ jonoj povas aperi kiel solvebla aŭ nesolvebla Berlina bluo
(malhelblua kombinaĵo) per kalia heksacianferato (II/III) (uzatas ĉe 2+ III kaj
3+ II).

La fero havas 4 naturajn stabilajn izotopojn, relative oftajn: 54Fe (5.8%), 56Fe
(91.7%), 57Fe (2.2%) kaj 58Fe (0.3%). La izotopo 60Fe havas duoniĝan tempon de
1,5 miliono da jaroj. La ekziston de 60Fe ĉe apero de la planeda sistemo pruvis
korelativeco inter ofteco de 60Ni, produkto de 60Fe, kaj la ofteco de la stabila
Fe-izotopo en kelkaj meteorŝtonoj (ekz. ĉe Semarkona und Chervony Kut).

Hodiaŭ ĉiu originala (estante ĉe la formiĝo de la planedoj) 60Fe tute al 60Ni
transformiĝis. La diferenco de nikel- kaj feroizotopoj en la meteorŝtonoj
permesas la mezuradon de izotop- kaj elementoftecon ĉe estiĝo de la Sunsistemo
kaj la ekkonon de la regantaj cirkonstancoj antaŭ kaj dum la estiĝo de la
sunsistemo.

Nur la feroizotopo 57Fe havas kernan spinon kaj pro tio uzatas en kemio kaj
biologio.

Fero estas esenca oligoelemento por preskaŭ ĉiu vivulo. Kiel centra atomo en
hemoglobino kaj mioglobino, troviĝas ĝi en multaj bestoj kaj respondecas pri la
oksigen-transporto, uzado. Tio estas en tiuj proteinoj ĉirkaŭita per porfirina
ringo. Fero estas parto de fero-sulfuro-komplekso en multaj enzimoj kiel ekz.
nitrogenazo kaj hidrogenazo. La tria grava grupo de la feroenzimoj estas la t.n.
nehema feroenzimo, ekz. metan-monooksigenzo, ribonukleotid-reduktazo kaj la
hemoeritrino. Tiuj ĉi proteinoj funkciigas en diversaj organismoj la
oksigen-aktivigon, oksigentransporton, redoksaj reakcioj kaj hidrolizon.

La infektaj bakterioj uzas ofte feron, tiel la defenda mekanismo de la korpo
aperas kiel la ’’kaŝado’’ de la fero.

Kvankam la fero estas grava spurelemento por la homo, la tro multa fero en la
korpo povas esti toksa. La granda kvanto de Fe2+-jonoj reagas kun peroksidoj,
tiel estiĝas liberaj radikoj. La korpo kontrolas en normala stato la
ferocirkulon.

Ĉirkaŭ 1 gramo da fero kaŭzas ĉe dujara infano seriozajn venenajn aperaĵojn, 3
gramo eble letale. La fero akumuliĝas en la hepato kaj kaŭzas tie siderozon
(akumuliĝo de feraj saloj) kaj damaĝojn de la organo. Tiel oni proponas la
feraĵojn nur ĉe feromanko.



https://eo.wikipedia.org/wiki/Cifereca_objekta_identigilo

Cifereca objekta identigilo (COI) - angle digital object identifier, DOI, ruse
цифровой идентификатор объекта, ЦИО - estas karaktrosinsekvo ("cifereca
identigilo") uzita por unike identigi objekton kiel ekzemple elektronikan
dokumenton. Metadatenoj pri la objekto estas stokitaj en kune kun la COI-nomo
kaj tiuj metadatenoj povas inkludi lokon, kiel ekzemple URL, kie la objekto
povas esti trovita. La COI por dokumento estas daŭra, dum ĝia loko kaj alia
metadatenaro povas ŝanĝiĝi. Ligi al reta dokumento per ĝia COI disponigas pli
stabilan ligadon ol simple al ĝia URL, ĉar kaze de URL-ŝanĝo, la eldonisto
bezonas nur ĝisdatigi la metadatenojn por la COI por pluligi al la nova URL.

Organizaĵoj kiuj plenumas la kontraktajn devigojn de la COI-sistemo kaj volas
pagi por iĝi membro de la sistemo rajtas asigni tiajn identigilojn. La sistemo
estas efektivigita tra federacio de registrad-agentejoj kunordigitaj fare de
internacia fonduso, kiu kontrolas la sistemon. La sistemo estis evoluigita kaj
efektivigita en gamo da publikigo-aplikaĵoj ekde 2000: ĝis aprilo 2011 pli ol 50
milionoj da identigiloj asigniĝis fare de proksimume 4 000 organizaĵoj. La
COI-sistemo estas parto de la pli granda Handle System (pritrakta sistemo).

COI-nomo estas karaktro-sinsekvo dividata en du partoj apartigita de oblikvo:
prefikso kaj sufikso. La prefikso identigas la registriton de la nomo, kaj la
sufikso estas elektita fare de la registrito kaj identigas la specifan objekton
asociitan kun tiu COI. La plej multaj laŭleĝaj unikodaj karaktroj estas
permeseblaj. Uskleco (do, ĉu majusklaj aŭ minusklaj literoj) estas sensignifa.

Ekzemple, en la COI-nomo 10.1000/182, la prefikso estas 10.1000 kaj la sufikso
estas 182. La "10. " parto de la prefikso identigas la COI-registron, kaj la
karaktroj 1000 en la prefikso identigas la registriton; en tiu kazo la
registrito estas la Internacia COI-Fonduso mem. 182 estas la sufikso, aŭ objekta
identigilo, identigante ununuran objekton (en tiu kazo, la plej novan version de
la DOI Manlibro). Citaĵoj utiligantaj COI-nomojn devus esti presitaj kiel
doi:10.1000/182. Kiam la citaĵo estas hipertekstoligo, estas rekomendite
enkonstrui la ligon kiel URL per interligado de "http://dx.doi.org/"al la
COI-nomo, preterlasanta ĝian "COI:" prefikson; ekz., la COI-nomo doi:10.1000/182
estas interligita kiel http://dx.doi.org/10.1000/182. Tiu URL disponigas la
lokon de HTTP prokurilo (proxy server) kiu redirektos interretalirojn al la
ĝusta retloko de la ligita objekto.

COI-nomoj povas identigi kreivajn verkojn (kiel ekzemple tekstoj, bildoj, aŭdio
aŭ videaĵoj, kaj softvaro) en kaj elektronika kaj fizika formoj, artprezentojn,
kaj abstraktajn verkojn kiel ekzemple licencoj, transakciantojn, ktp. La nomoj
povas rilati al objektoj je ŝanĝiĝantaj niveloj de detalo: tiel COI-nomoj povas
identigi ĵurnalon, individuan eldonon de ĵurnalo, individuan artikolon en la
ĵurnalo aŭ ununuran tabelon en tiu artikolo. La elekto de detalnivelo estas
tasko la asignanto, sed en la COI-sistemo ĝi devas esti deklarita kiel parto de
la metadatenaro kiu estas asociita al COI nomoj, utiligante datumovortaron
bazitan sur la indecs Content Model.

En la publikaĵoservo de la OECD (Organizo por Ekonomia Kunlaboro kaj Evoluo) ,
SourceOECD, ĉiu tabelo aŭ grafeo en OECD-publikigo estas montritaj kun DOI-nomo
kiu kondukas al Excel-dosiero de la subestantaj datenoj de la tabloj kaj
grafeoj. Pluevoluigo de tiaj servoj estas planita.

Plurlingva eŭropa COI-registradagenteja iniciato, mEDRA, tradicia ĉina enhavo
tra Airiti Inc, kaj ĉina registradagentejo, Wanfang Data, estas aktivaj en
ne-anglaj lingvo-merkatoj. Vastiĝo al aliaj sektoroj estas planita fare de la
Internacia COI-Fonduso.

En tiu ĉi artikolo estas uzita maŝina traduko de WikiTrans de teksto el la
artikolo Digital object identifier en la angla Vikipedio.



https://eo.wikipedia.org/wiki/Banglade%C5%9Do

Bangladeŝo (bengale বাংলাদেশ, Bāṃlādeś) estas lando en suda Azio, kies najbaroj
estas Barato kaj Birmo. En la sudo ĝin limigas la golfo de Bengalo. Bangladeŝo
troviĝas en la orienta parto de la historia regiono Bengalo, kiu estis disigita
de Barato en 1947 pro la islama plimulto de la loĝantaro kaj iĝis sub la nomo
Orientpakistano parto de Pakistano. En 1971 sendependiĝis Orientpakistano post
la liberiga bangladeŝa milito kaj elektis la nomon Bangladeŝo. La nomo de la
lando signifas lando de la bengaloj.

Bangladeŝo tuŝas la hindajn federaciajn ŝtatojn Okcidentbengalo, Asamo,
Meghalajo, Tripura kaj Mizoramo (horloĝdirekten de la okcidento), kaj Birmon kaj
la golfon de Bengalo (parto de la Hinda oceano). La longo de la landlimoj
mezuras entute 4.246 km, el kiuj 193 km kun Birmo kaj 4.053 km kun Barato. La
marbordo estas entute 580 km longa.

La plej granda parto de Bangladeŝo konsistas el la delto de la riveroj
Bramaputro, Gango kaj Meghna; plata regiono kun multegaj riverfluoj, kiun
minacas ofte inundoj, ĉar pro la senarbarigo de Himalajo la riveroj devas enteni
pli kaj pli grandajn akvomasojn. La ĉefurbo Dako situas nur je ses metroj super
la marnivelo (normala nulo). Ĉe maraltiĝo de unu metro kaj sen protekto de la
marbordoj ĉirkaŭ 25.000 km² da landareo (17 procentoj de la tuta areo de
Bangladeŝo) estus subakvigataj. Laŭ la kutimaj scenaroj tamen probablas
malpligranda maraltiĝo inter 18 kaj 59 centimetroj, kies sekvoj eviteblas per
efika marbordprotektado, kies kosto korespondus al ĉirkaŭ 0,1% de la Malneta
enlanda produkto (MEP). Ĉe la marenfluejo de la Gango kaj Bramaputro ekzistas
grandaj mangrovoj. Pro la plata larĝa bordostrio antaŭ Bangladeŝo la cunamo
sekve de la tertremo en la Hinda Oceano en 2004 apenaŭ atingis la marbordon.

La plej grandaj urboj estas la ĉefurbo Dako (9,60 milionoj da loĝantoj) kaj
Ĉitagongo (3,35 milionoj) (nombroj el la jaro 2000).

25 elcentoj de la loĝantoj estas urbanoj. La loĝantaro kreskas je 1,59 elcentoj
jare. 8,73 el 1.000 homoj mortas ĉiujare. 71,66 el 1.000 beboj mortas. Virinoj
havas meze 2,85 infanojn. La meza vivolongeco estas 60,16 jaroj (60,4 jaroj por
viroj, 59,91 jaroj por virinoj). (Taksoj el la jaro 2000.)

98 elcentoj de la loĝantoj estas bengaloj. 88,3 elcentoj apertenas al islamo,
10,5 elcentoj al hinduismo.

Nur 38,1 elcentoj de la loĝantoj (49,4 elcentoj de la viroj, 26,1 elcentoj de la
virinoj) scipovas skribi kaj legi (takso el la jaro 1995).

La ĉefurbo Dako, antaŭ Ĉitagongo kaj Kulno la plej granda urbo, laŭ la
popolnombrado de la 22-a de januaro 2001 havis en la urbo mem
5.378.023 loĝantojn (9.912.908 en la urbo kaj ĉirkaŭo). Nuntempe oni taksas la
nombron de loĝantoj je ĉirkaŭ 12 milionoj. Preskaŭ la duono inter ili loĝas en
malriĉulaj kvartaloj. Dako estas unu el la tutmonde plej rapide kreskantaj
urboj.

Bangladeŝo estas paneinta demokratio depost 1991. Validas nuntempe la
konstitucio akceptita la 4-an de novembro 1972, laste ŝanĝita en 1996.

El 2015 okazis murdaj atakoj fare de ĝihadistoj el Al Kajda, la Islama Ŝtato aŭ
la loka grupo ABT kontraŭ aktivuloj, bloganoj, intelektuloj kaj profesoroj ĉu
laikaj ĉu ne akceptintaj la trudeman ideologion de ĝihadismo. Ĝis mezo de 2016
oni kalkulis dekon da tiaj murdoj.

Ekde ses jaroj Barato konstruadas per pikdrato sekurigatan limmuregon, por
malhelpi la kontraŭleĝan enmigradon el Bangladeŝo laŭ la 4.000 kilometrojn longa
landlimo. En Barato loĝas ĉirkaŭ 20 milionoj da bangladeŝanoj.

La Bangladeŝa Sendependeca Tago (bengale স্বাধীনতা দিবস Ŝadhinôta Dibôs), nome
la 26a de marto, estas nacia ferio. Ĝi rememoras la landan deklaron de
sedependeco de Bangladeŝo el Pakistano en la finaj horoj de la 25a de marto 1971
fare de la "Patro de la Lando" nome Bongobondhu Ŝejĥo Mujibur Rahman antaŭ li
estis arestita de fortoj de Pakistano.

Kiel en multaj aliaj malriĉaj nacioj ankaŭ en Bangladeŝo la ekonomio solide
kreskas. En la lastaj jaroj la kresko atingis meze 5 procentojn kaj en 2005 eĉ
6,2 procentojn.

Agrikulturo estas daŭre grava, sed laboras pri ĝi nur jam 56 procentoj el ĉiuj
laborantoj. Ĝia parto de MEP estas nur 23 %, dum tiu de industrio estas 25 % kaj
tiu de la servosektoro 52 %. Ĉefaj produktoj de agrikulturo estas rizo kaj juto.
Kreskas produktado de tritiko, maizo kaj legomoj. Aliaj produktoj estas
sukerkano, ligno kaj teo. Juto estis grava eksportaĵo kaj anstataŭas ĝin kiel
pakmaterialo pli kaj pli plastaĵoj.

Industrio en Bangladeŝo produktas teksaĵojn, juton kaj jutaĵojn, ledaĵojn kaj
ceramikaĵon.

La internacie funkcianta flugkompanio Biman Bangladesh Airlines apartenas 100
procente al la ŝtato.

Pro MEP de ĉirkaŭ 460 usonaj dolaroj en la jaro 2007 Bangladeŝo estas unu el la
plej malriĉaj landoj de la tero. Ĝi tenas la 140-an rangon inter 177 landoj
rilate al la indekso de homa disvolviĝo.

Granda problemo de la ŝato estas la alta grado de korupto. Bangladeŝo staris en
2009 je la 139-a rango el 180 en la vico de perceptata korupto publikigata de
Transparency International.

La kuirarto de Bangladeŝo estas tre forte ligata al tiu de Hindujo kaj de la
Mezoriento. Rizo kaj kareo estas la bazaj ingrediencoj. Bangladeŝanoj preparas
dolĉaĵojn el laktaĵoj; inter la plej konata estas la roŝogola, ĉomĉom, kalojam
kaj ladu.

La bengala lingvo posedas riĉan literaturan heredaĵon, kiun Bangladeŝo dividas
kun la hinda ŝtato Okcident-Bengalo. La plej malnova literara bengala teksto
estas la Ĉarjapada el la 7-a jarcento. En la mezepoko la bengala literaturo
konsistis el religiaj tekstoj (la Ĉandidas) aŭ el adaptoj el aliaj lingvoj
(Alaol), ĝi vere evoluiĝis nur en la 19-a jarcento. Inter la majstroj troviĝas
la poetoj Rabindranath Tagore kaj Kazi Nazrul Islam.

Bangladeŝo havas ankaŭ longan tradicion de literaturo popola, inter kiuj
troviĝas verkoj kiel la Maimansinga Gitika, la Takurmar Juli aŭ fabeloj pri
Gopal Bar.

La filmindustrio de Bangladeŝo havas sian centron en la ĉefurbo Dako. Antaŭ la
disiĝo de Hindujo en la jaro 1947 filmoj en la bengala lingvo estis produktitaj
ĉefe en Kolkato. La plej multaj bangladeŝaj filmoj estas distraj filmoj en la
tipa sudazia stilo kun danco kaj kantopartoj. La filmistoj pleje observataj de
kritikistoj estas Zahir Raihan, Alamgir Kabir, Humayun Ahmed, Tanvir Mokammel
kaj Tareque Masud. Ekde 2003 la lando transdonis filmojn por la Oskar-premio en
la kategorio plej bona fremdlingva filmo.



https://eo.wikipedia.org/wiki/Armenio

Armenio aŭ Armenujo (en armena lingvo Հայաստան, Hajastán, el Հայք Hajkh),
oficiale Armena Respubliko, estas montara lando, ŝtato sen marelirejo, situanta
en suda Kaŭkazio. Ĝi kundividas landlimojn okcidente kun Turkio, norde kun
Kartvelio, oriente kun Azerbajĝano kaj Irano, kaj sude kun la azerbajĝana
enklavo Naĥiĉevano.

Armenio estas eks-soveta respubliko, unitara, plurpartia kaj demokratia ŝtato
kiu originas el unu el la plej antikvaj civilizoj de la mondo. Donacata de riĉa
kulturheredaĵo, elstaris kiel la unua nacio en la adoptado de la kristanismo
kiel oficiala religio. Kulture, politike kaj historie, Armenio sin konsideras
parto de Eŭropo . Tamen, ĝia situo en la suda Kaŭkazio situas ĝin en la arbitra
landlimo inter Eŭropo kaj Azio: kio igas ĝin transkontinenta nacio. Nuntempe,
Armenio estas membro de pli ol 35 internaciaj organizaĵoj, inkluzive de
Unuiĝintaj Nacioj, la Konsilio de Eŭropo, la Banko por Azia Disvolviĝo, la
Komunumo de Sendependaj Ŝtatoj, la Monda Organizaĵo pri Komerco kaj la Organizo
por la Ekonomia Kunlaboro de la Nigra Maro.

La origina nomo en la armena lingvo por nomi la landon estis «Hayk‘» (hajk). Tiu
ĉi nomo evoluis dum la Mezepoko al «Hayastan», kio estas kombino de la vortoj
Hayasa (Հայասա) aŭ Hayk‘ (Հայկ) kun la persa sufikso «-stan» kiu signifas
«tero». La nomo estis tradicie derivata de Haik aŭ Hayq -Hajko- (Հայկ), legenda
patriarko de la armenoj. Laŭ la tradicio Hajko estis la pra-pranepo de Noa.
Armenio estis proponita de la armenaj kredantoj kiel la loko kie estis la biblia
ĝardeno (Edeno) kaj tre populare ili kredas ke la monto Ararato. estas la biblia
monto sur kiu ripozis la arkeo de Noa post la universala diluvo (Genezo 8:4).
Hajko estis kaziko de la «armens», armena tribo el la Aratta epoko (la nomo
ankaŭ similas al Ararat, kaj fakte la monto situas en la loko kie eble iam estis
Aratta). La persa termino estas «armani», unue registrita en la surskribo de
Behistuno (521 a. K.). La greka termino «Armenoi» estas konfirmita en la skriboj
de Herodoto Ἀρμένιοι δὲ κατά περ Φρύγες ἐσεσάχατο, ἐόντες Φρυγῶν ἄποικοι., kiu
diras ke la armenoj estis kolonio de Frigio. Laŭ la historiistoj, la unua mencio
de la vorto «Armina» aperis en la kojnoskriboj de la epoko de la reĝo Dario la
1-a de Persio (6a kaj 5a jc. a. K.). Sed la nomo donita al la armenoj «Gai» (aŭ
Jai), venas de la lando Gaiasa aŭ Jaiasa, menciita en la keramikaj hititaj
skriboj de la 12-a jarcento a.K. Kelkaj jardekoj poste, Jenofonto, greka
generalo, kiu batalis kontraŭ la persoj, priskribas multajn aspektojn de la vivo
de la armena popolo kaj de ĝia gastamo. Li rakontas ke la popolo parolas lingvon
similan, laŭ la akĉento, al la lingvo de la persoj. Kelkaj judaj kaj kristanaj
erudiciuloj skribas ke la nomo «Armenio» venas de Har-Minni, tio estas, la
«Minni-montaro» (aŭ de Mannai). Pluraj armenaj erudiciuloj inkluzive de
Ishkhanyan (1989), identigas la persan terminon kun «Armani» (Armanum, kiu ankaŭ
legeblas kiel Armanim) menciata inter la venkitaj malamikoj far la akadia reĝo
Naram-Sin (2300 a. K.), situigante ĝin en la montaro de la norda Armenio. La
historiisto Arnold Toynbee diras ke «Armenio» povas veni de «Erimena», patro de
la lasta regento de Urarto, Russas la 3-a. Li aldonas ke alia alternativo estas
«Aruma-ni», kio signifas «lando de la arameoj», popolo kiu alvenis el la nordo
de la arabaj stepoj kaj fine de la 11-a aŭ komence de la 10-a jarcentoj konkeris
Nairi-n

Armenio estis loĝata ekde prahistoriaj epokoj. La arkeologoj daŭre trovas
restaĵojn kiuj demonstras ke Armenio kaj ĝia montaro estis inter la unuaj lokoj
kie la homa civilizo ekloĝis. Ekde 4000 a. K. ĝis 1000 a. K., la iloj kaj
ornamaĵoj el kupro, bronzo kaj fero estis ellaborataj en Armenio kaj ofte
vendataj en najbaraj regionoj kie tiuj materialoj estis malabundaj.

La teritorio de Armenio ankaŭ estas fama pro la gastado de la monto Ararato al
la Arkeo de Noa post la universala diluvo rakontata en la Biblio kaj en multaj
aliaj skribaĵoj.

Dum la Bronzepoko, kelkaj ŝtatoj prosperis, inkluzive de la Hitita Imperio (en
ĝia pleja splendoro), Mitano (historia Armenio en sudokcidento) kaj de
Hayasa-Azzi (15-a jarcento a.K.) kaj en la Ferepoko, la hindeŭropaj frigoj kaj
muŝkioj alvenis kaj detruis la reĝlandon Mitano, ankaŭ floris la popolo de Nairi
(jc. 12a a.K.) kaj la reĝlando Urarto.(jc. 9a a.K.), sed la aldonaĵo de ĉiu
popolo en la formado de la armena popolo ankoraŭ ne estas certa. Kelkaj diskutas
pri pli da influo de la Huritoj en la frua Armenio, sed bazata laŭ diversaj
drastaj patronoj de la lingvo, la plimulto akceptas ke la armenoj apartenas al
la aro de hindeŭropaj popoloj dume Urarto apartenas al la Huro-Urartana familio.
Erevano, la moderna ĉefurbo de Armenio, estis fondata en 782 a. K. de la reĝo
Argiŝto la 1-a de Urarto.

Ĉirkaŭ la jaro 600 a. K., estis establita la Armena Reĝlando sub la Orontida
Dinastio kaj ĝi ekzistis sub pluraj lokaj dinastioj ĝis 428.

Post la detruado de la Seleŭka Imperio, la sukceda ŝtato de la imperio de
Aleksandro la Granda, helena armena ŝtato, estis fondata ĉ. 190 a.K., kun
Artashes kiel la una reĝo kaj al la fondinto de la dinastio Artashesid
(190 a. C.). Samtempe, nova ŝtato disigita sub Zariadris, kiu estis konata kiel
«malgranda Armenio» dume la ĉefa reĝlando akiris la nomon Granda Armenio

La Reĝlando Armenio atingis sian plejan ekspansion inter la 95a a.K. kaj 66a
a.K. sub la regado de Tigranes la Granda el la Artaksia Dinastio, kiam
konvertiĝis en unu el la reĝlandoj kiuj plej ekspansiiĝis en sia epoko. Tra ĝia
historio, la reĝlando Armenio ĝuis portempajn sendependajn periodojn kaj
aŭtonomiajn periodojn de la tiutempaj imperioj. Reĝoj, apogataj aŭ altrudataj de
la Romia Imperio aŭ de Partujo, aŭ konsentite inter ambaŭ, fondis kaj detruis
dinastiojn, kiaj la Arsakida Dinastio establita ekde la jaro 53 de ‎Tiridates la
1-a de Armenio. La strategia situo de Armenio inter la du kontinentoj (Eŭropo
kaj Azio) fariĝis ĝin scenejo de sinsekvaj invadoj de la imperioj, inkluzive de
la asiria, helena, romia, bizanca, araba, mongola, persa, otomana kaj rusa.

En la jaro 301, Armenio konvertiĝis en la unua lando de la tuta mondo kiu
adoptis la kristanismon kiel oficiala religio, de la ŝtato pro la influo de
Sankta Gregorio la Iluminanto hodiaŭ konsiderata kiel sankta patrono de la
Armena Apostola Eklezio kaj de Armenio. Tiridates la 3-a de Armenio (238-314)
estis la unua reganto kiu oficiale proponis kristanigi la popolon kaj lia
kristaniĝo okazis dek jarojn antaŭ la toleremo koncedita al la kristanismo fare
de la Romia Imperio sub Galerio kaj 36 jarojn antaŭ la baptado de
Konstantinopolo. En la jaro 405, Mesrop Maŝtoc kreis la armenan alfabeton.

Post la falo de la armena reĝlando en la jaro 428, la plejparto de Armenio estis
aneksita kiel marzpanato ene de la Sasanida Imperio, regata de marzpanestro.
Post armena ribeliĝo en la jaro 451, la kristanaj armenoj konservis la religian
liberecon, dume Armenio gajnis aŭtonomion kaj la rajton esti regata de armena
marzpanestro, kiam tiutempe aliaj imperiaj teritorioj estis ekskluzive regata de
persoj. La Armena Marzpanato ekzistis ĝis 630, kiam la Sasanida Persio estis
detruata de la Araba Kaliflando.

Post la Araba konkero de Armenio kaj post la marzpanata periodo (428-636),
Armenio estiĝis aŭtonoma princlando ene de la Araba Imperio, kunigante ankaŭ la
antaŭajn konkeritajn armenajn teritoriojn de la Bizanca Imperio. La princlando
estis regata de armena princo, agnoskata de la kalifo kaj la bizanca
imperiestro. Ĝi estis parto de la emirlando kreata de la araboj, kiu ankaŭ
inkluzivis teritoriojn de Kartvelio kaj de Kaŭkaza Albanio kaj havis sian
centron en la armena urbo Dvin. La Armena princlando ekzistis ĝis la jaro 884,
kiam ĝi rekuperis la sendependiĝon de la malforta Araba Imperio.

La armena reĝlando reaperis regata de la Bagratida dinastio, kiu regis ĝis 1045.
Samtempe, pluraj regionoj de la bagratida Armenio estis disigitaj formante
sendependajn reĝlandojn kaj princlandojn kiel la reĝlando Vaspurakano regata de
la nobeldomo Arcruni, sed ĉiuj agnoskis la plejaltan regadon de la bagratidaj
reĝoj.

En 1045, la Bizanca Imperio konkeris la bagratidan Armenion. Baldaŭ, la aliaj
armenaj ŝtatoj falis sub la bizanca kontrolo. La bizanca dominado estis mallonga
ĉar la turkoj venkis en 1071 la bizancanojn kaj konkeris Armenion dum la batalo
de Manzikert, formante la Selĝukan Imperion. Pro eskapado de la morto aŭ
sklavigado de tiuj kiuj murdis lian parencon Gagiko la 2-a, reĝo de Ani, armeno
nomata Rubeno la 1-a de Armenio eniris tra la montaro Taŭruso kun kelkaj
sampatrianoj. Poste li alvenis al Tarsus, en Kilikio, kie la bizanca reganto
protektis lin kaj kie estis finfine establita la Armena reĝlando en Kilikio.

La Selĝuka Imperio baldaŭ ekdetruiĝis. Komence de la jaro 1100, la armenaj
princoj de la nobelaj zakaridoj establis duonsendependan armenan princlandon en
norda kaj orienta Armenio, konata kiel Zakarida Armenio . La nobela familio
Orbeliano kundividis la regadon kun la Zakarida en kelkaj regionoj de la lando,
speciale en Vajoco-Dzoro kaj Sjuniko. Tamen la sudo de Armenio restis sub la
regado de la kurdaj dinastioj Ŝadadids kaj Ajubids.

En 1230 la mongola kanato konkeris la Princlandon Zakarjano, same kiel la reston
de Armenio. La mongolaj invadoj baldaŭ estis sekvataj de aliaj centr-aziaj
triboj, kiuj daŭris de 1200 ĝis 1400. Post senfinaj invadoj, pro ĉiu detruo
okazigata al la lando, Armenio malfortiĝis. En la jaro 1500, la Otomana Imperio
kaj la Safavida Persio disdonis Armenion inter si. La Rusa Imperio pli malfrue
aneksis la orientan Armenion (kiu konsistis el la kanatoj de Erivano kaj de
Karabaĥo ene de Persio) en 1813 kaj 1828.

Armenio fariĝis ano de la Otomana Imperio per la regado de Selimo la 2-a
(1524—1574). Tamen, la komenca aneksiĝo ekis dum la regado de Meĥmedo la 2-a
(15-a jc.), kiu ofertis la protektadon de la imperio al la Armena Patriarkato de
Konstantinopolo. Tiu ĉi situacio daŭris 300 jarojn, ĝis la Ruso-Turka Milito
(1828-1829), kiam la orienta teritorio de Armenio estis cedata al la Rusa
Imperio. La resto, ankaŭ konata kiel Otomana Armenio aŭ okcidenta Armenio,
restis sub la regado de la Otomana Imperio ĝis la fino de la Unua mondmilito.

Dum la ekdetruado de la imperio la Junaj Turkoj venkis la registaron de la
sultano Abd-ul-Hamid la 2-a. La armenoj kiuj loĝis en la imperio esperis favoran
ŝanĝon de ilia duaklasa stato. Tamen, pro la impakto de la Unua mondmilito kaj
la invado de la otomana imperio sur la rusan imperion, la nova registaro
ekrigardis la armenojn per malkonfido. Tio ŝuldiĝis al tio ke la rusaj trupoj
havis armenan kontingenton. La 24-an de aprilo 1915 la otomanaj aŭtoritatoj
ekarestis la armenajn intelektulojn.

Per la Tehcir-leĝo, granda kvanto da armenoj kiuj loĝis en Anatolio forpasis
kiel rezultato de la armena genocido. Sed estis loka armena rezistado en la
regiono, disvolvita kontraŭ la aktivecoj de la otomana imperio. La okazintaĵoj
de 1915 al 1917 estis konsiderataj de la armenoj kaj la plimulto de la
okcidentaj historiistoj kiel amasmurdadoj gvidataj de la ŝtato (armena
genocido).

Malgraŭ la evidencoj de la genocido, la turkaj aŭtoritatoj neas tiun fakton kaj
asertas ke tiuj forpasoj estis la konsekvencoj de intercivitana milito, kune kun
la malsato kaj malsanoj, inkluzive de la forpaso kaj de armenoj kaj de turkoj.
La plejmulto de la ĉirkaŭkalkuloj rilate al la nombro de mortigitaj armenoj
komenciĝas je 650.000 ĝis miliono kaj duono da personoj. Armenio kaj ĝia armena
diasporo ade kampanjas, dum pli ol 30 jaroj, serĉante la oficialan agnoskadon de
tiuj okazintaĵoj kiel genocido. Tiu ĉi genocido estas solene memorata ĉiujare la
24-an de aprilo, la kristana armena tago de la Martiro aŭ de la armena genocido.

Kvankam la rusa armeo sukcesis okupi la plejparton de Armenio dum la Unua
mondmilito, ĝiaj gajnitaĵoj estis perditaj pro la rusa revolucio. En tiu
momento, Armenio, Kartvelio, kaj orienta Azerbajĝano regata de la rusoj,
intencis arigi ilin en unusola lando: Transkaŭkaza Federacia Demokratia
Respubliko. Tiu ĉi federacio, tamen, nur ekzistis de februaro al majo 1918, kiam
la tri partioj decidis disigi ĝin. Kiel rezulto, orienta Armenio sendependiĝis
kiel Armena Demokratia Respubliko (DRA) la 28-a de majo.

Post la fino de la milito, oni decidis disigi la otomanan imperion. Subskribata
inter la aliancitaj potencoj kaj la otomana imperio en Sèvres la 10-a de aŭgusto
1920, la Traktato de Sèvres promesis restigi la ekzistadon de la Armena
Demokratia Respubliko kaj aneksi la teritoriojn kiuj apartenis al la turka
Armenio al la respubliko. Pro tio ke la novaj landlimoj devis esti desegnataj de
la usona prezidanto Woodrow Wilson, la Otomana Armenio ankaŭ estas konata kiel
la «Wilsona Armenio». Eĉ estis konsiderata la eblon konverti Armenion en usona
protektorato. La traktato, tamen, estis rifuzita de la nacia turka movado kaj
neniam efektiviĝis. La movado gvidata de Mustafa Kemal (Atatürk), uzis la
traktaton kiel la okazo por deklari la laŭleĝan registaron de Turkio kaj
anstataŭis la monarkion kaj ĉefurbon en Istanbulo al respubliko kun ĉefurbo en
Ankaro.

En 1920, Armenio kaj Turkio ekmilitis, akra konflikto kiuj finiĝis per la
Traktato de Aleksandropolo (la 2-a de decembro 1920). La Traktato de
Aleksandropolo devigis al Armenio senarmigi la plimulton de ĝia armeo, cedi pli
ol 50% de ĝia teritorio antaŭ la milito, rezigni ĉiujn teritoriojn ceditajn je
ĝia favoro per la Traktato de Sèvres. Samtempe, la Dekunua Soveta Armeo sub la
gvido de Grigorij Orĝonikidze, invadis Armenion en Karavansarai (nuna Ijevan) la
29-a de novembro. La 4-an de decembro la trupoj de Ordzhonikidze eniris en
Erevanon kaj la efemera Armena Respubliko malaperis.

En 1920, Armenio kaj Turkio konfrontiĝis en la Turko-Armena Milito (1920), akra
konflikto kiu finiĝis per la Traktato de Aleksandropolo per kiu la armenoj
liveris la plimulton de ĝiaj armiloj kaj teritorio al la turkoj. Samfoje,
Armenio estis invadita de la Ruĝa Armeo, kio kondukis al la establiĝo de soveta
dominado en Armenio en decembro 1920. Dum pluraj monatoj la armenaj naciistoj
kontrolis la regionon Montara Karabaĥo, kiuj fine estis okupata de la
komunistoj. La Traktato de Aleksandropolo, subskribata de la antaŭaj armenaj
funkciuloj (forigataj pro la establiĝo de soveta registaro), neniam estis
ratifita de la nova komunisma registaro.

En 1922, la lando estis aneksita al Sovetio kiel parto de la Transkaŭkaza
Socialisma Soveta Respubliko, je mallonga ekzistado, kune al Kartvelio kaj
Azerbajĝano. La Traktato de Aleksandropolo tiam anstataŭita de la Traktato de
Kars, inter Turkio kaj Sovetio. Per ĝi, Turkio cedis la provincon Ajaro al
Sovetio ŝanĝe de la suvereneco de la teritorioj Kars, Ardahan kaj Iğdır. Ĝis la
nuntempo Armenio ne agnoskas tiun traktaton kiel valida, ĉar la armenoj ne
partoprenis ĝin. Tamen, ĝis nun Armenio ne reklamis tiujn provincojn kiuj
transiris al Turkio.

La Transkaŭkaza Soveta Respubliko ekzistis de 1922 ĝis 1936, kiam ĝi estis
dividita en tri apartaj respublikoj (SSR Armenio, SSR Azerbajĝano inkluzive de
la armena aŭtonoma regiono Montara Karabaĥo, kaj SSR Kartvelio. La armenoj ĝuis
relativan stabilan periodon dum la soveta regado. La lando ricevis medicinojn,
nutraĵojn kaj aliajn provizojn el Moskvo, kaj la komunisma dominado estis
balzamo kontraste kun la lastaj jaroj de la Osmanida Imperio. La situacio estis
malfacila por la eklezio, kiu batalis sub la soveta regado. Post la forpaso de
Lenin, Stalin ekregis Sovetion kaj komencis timan kaj hororan epokon renovigata
por la armenoj. Kiel aliaj etnaj malplimultoj kaj eĉ la rusoj mem, travivis
grandan purigadon de Stalin; dek mil armenoj estis ekzekutitaj aŭ deportitaj. La
timoj malpliiĝis kiam Stalin forpasis en 1953 kaj Nikita Ĥruŝĉov iĝis la nova
reganto de la lando.

Post la forpaso de Stalin en 1953, Nikita Ĥruŝĉov fariĝis la nova reganto de la
lando. La soveta registaro iĝis multe pli permisiva antaŭ la naciismaj
demonstradoj de la diversaj respublikoj. La proceso pri senstalinigado
promociita de Ĥruŝĉov mildigis la timojn de multaj sovetianoj. Krome, li uzis
pli da rimedoj por la produktado de komsumaĵoj. Dum tiu ĉi epoko. Armenio ĝuis
kreskantan kulturan kaj ekonomian renaskiĝon, kie estis permesataj la religiaj
praktikadoj kiuj videblis per la entroniĝo de la armena katolikoso Vazgen la 1-a
en 1955.

La 24-a de aprilo 1965, miloj da armenoj surstrate manifestaciiĝis en Erevano
okaze de la 50a datreveno de la armena genocido. La sovetaj trupoj eniris en la
urbon kaj intencis ordigi ĝin. Por preventado kontraŭ nova tia manifestado, la
Soveta registaro akceptis la konstruadon de monumento honore al la viktimoj dum
tiuj amasmurdadoj far la turka registaro. En 1967, la monumento, verkata de la
arkitektoj Kalaŝjan kaj Mkrĉjan estis finita en Erevano. La monumento je 44
metroj signifis la nacian renaskiĝon de la armenoj. Estis metitaj 12 encirklaj
sojloj, reprezentante la 12 perditajn provincojn, ankoraŭ en turka teritorio. En
la centro de la cirklo, kun 1,5 metroj profonde estas la eterna flamo. Laŭlonge
de la memorejo estas 100-metra muro kun la nomoj de la vilaĝoj kie la
amasmurdadoj okazis.

La politiko de Miĥail Gorbaĉov, la t.n. Perestrojko, nutrigis la esperon pri pli
bona vivnivelo sub la sovetia regado en Armenio. La hamŝenizoj kiuj estis
deportitaj far Stalin al Kazaĥio petis la rajton je reveno al la patrolando,
reveno kiu ne estis akceptata de la supera soveta registaro pro timo je
konfliktoj inter la islamaj armenoj (hamŝenizoj) kaj la kristanaj armenoj
loĝantaj en Armenio. La armenoj de la regionoj Montara Karabaĥo, kiu estis
promesita al Armenio de la bolŝevikoj sed aneksata al Azerbajĝano de Stalin,
komencis pacan kaj demokratian movadon por unuigi la regionon al Armenio. La
plimulto de la armena loĝantaro ne plu eltenis la perfortan adaptadon al la
kulturo de Azerbajĝano. La 20-a de februaro 1988, la armenaj diputitoj de la
Nacia Konsilio de Montara Karabaĥo votis por la unuiĝo kun Armenio. Tamen, la
etnaj konfliktoj baldaŭ akriĝis per rompado inter la loĝantaro de Armenio kaj
Azerbajĝano kio malebigis la pacan kunvivadon en la regiono.

La regperiodo de Gorbaĉov en la 80-aj jaroj, karakteriziĝis je la streĉaj
rilatoj inter Armenio kaj Azerbajĝano rilate al la regiono Montara Karabaĥo.

En 1991, la Armena Soveta Socialista Respubliko, oficiale deklaras sian
sendependon. En 1992 Armenio kun apogo de Karabaĥo deklaras malferman militon
kontraŭ Azerbajĝano, kiu ricevas la apogon de Turkio. En la milito partoprenis
ĉeĉenajn batalantojn kaj afganajn muhadijojn, malgraŭ tio, Armenio sukcesis
liberigi Arcaĥon kaj okupi regionojn kiuj historie apartenis al ĝi, kiel
sekur-ŝnuro. La milito finiĝis en 1994 pro perado de Rusio. Ekde tiam, Armenio
kaj ĝia najbaro negocadas la pacon pere de la Organizo por la Sekureco kaj
Kunlaborado en Eŭropo. La ŝtato Karabaĥo ankoraŭ estas nedeterminata kaj la
ekonomio de ambaŭ landoj estas damaĝataj pro manko de kompleta rezolucio. Tamen,
malgraŭ la alta maldungado, Armenio povis efektivigi kelkajn ekonomiajn
reformojn kaj en 2006, estis klasigita kiel la 27a ŝtato «ekonomie plej libera»
en la mondo. Ĝiaj rilatoj kun Eŭropo, Meza Oriento, kaj la Komunumo de
Sendependaj Ŝtatoj, permesis la pliiĝon de la armena komerco. La gaso, petrolo
kaj aliaj energifontoj estas ricevataj tra du gravaj vojoj: Irano kaj Kartvelio,
kun kiuj Armenio havas bonajn rilatojn.

La politiko de Armenio estas efektivigata kadre de prezidanto de la demokratia
respubliko. Laŭ la armena konstitucio, la prezidanto estas la ŝtatestro el
plurpartia sistemo. La leĝdona sistemo estas kontrolata de la registaro kaj la
leĝdona sistemo de la Registaro kaj la Parlamento. La unuĉambra parlamento
(ankaŭ nomata Azgayin Zhoghov aŭ Nacia Asembleo) estas formata de koalicio de
tri politikaj partioj: la konservativa Respublikana Partio, la Prospera Armenio
kaj la Armena Revolucia Federacio. La ĉefaj opoziciaj partianoj estas Artur
Baghdasarian el Rajto-Ŝtato kaj Raffi Hovannisian de Armenia Heredaĵo, kiu
favorigas la aliĝon de Armenio kiel membro de la Eŭropa Unio kaj NATO.

La ĉefa celo de la armena registaro estas la konstruado de okcidentstila
parlamenta demokratio kiel bazo por la enlanda regado. Tamen, la internaciaj
observantoj de la Konsilio de Eŭropo kaj la Ŝtata Departemento de Usono dubas
pri la politika travideblo de Armenio dum la lastaj prezidentaj kaj parlamentaj
balotadoj kaj de la konstitucia referendumo ekde 1995, pro dubindaj balotadoj,
la manko de kunlaborado flanke de la Elekta Komisiono kaj la malbonkvalita
konservado de la balotaj listoj kaj de la balotejoj

La prezidanto de Armenio estas la ŝtatestro, elektata rekte per universala
voĉdonrajto. La plej alta leĝdona organismo estas la Nacia Asembleo. En 1990
okazis la unuaj demokratiaj balotadoj kaj en 1991 estis elektata la unua
prezidanto de la Respubliko. La prezidanto nomumas la ĉefministron, kiu samtempe
elektas la registarajn ministrojn. Armenio estas membro de la Komunumo de
Sendependaj Ŝtatoj (KSŜ).

Robert Koĉarjan, la nuna prezidanto de la lando ekde 1998, ne estas ano de la
komunisma partio, ankoraŭ tre forta pro la heredo kiun lasis la eksa Sovetio en
Armenio. Tiu ĉi registaro estas konsiderata kiel naciisma.

Konstitucio: 5-a de julio 1995. Laŭleĝa sistemo por voĉdonrajto: 18 jaroj,
universala. Plenumpova sistemo: Prezidento de la Respubliko (Ŝtatestro,
Vic-prezidento, Ĉefministro kaj Konsilio de Ministroj). Leĝdona sistemo: Nacia
Asembleo (190 membra) Jura sistemo: Supera Kortumo, Ĝenerala Prokuroro kaj
malgrandaj kortumoj. Politika divido: 10 regionoj kaj 21 urboj. Subdivida
registaro: ĉiu distrikto havas siajn proprajn lokajn registarojn.

Nuntempe Armenio havas bonajn rilatojn kun preskaŭ ĉiuj landoj de la mondo, kun
la grava escepto de ĝiaj du proksimaj najbaroj, Turkio kaj Azerbajĝano. La
streĉaj rilatoj kreskis inter la armenoj kaj la azeroj dum la lastaj jaroj de
Sovetio. La milito en Montara Karabaĥo regis la politikon de la regiono dum la
90-a jardeko. La landlimo inter du rivalaj landoj restas fermata ĝis la
nuntempo, sen trovado de solvo por fini la konflikton malgraŭ la perado de
kelkaj organizaĵoj kaj landoj.

Turkio havas longan historion je malbonaj rilatoj kun Armenio ĉefe pro la neado
de la armena genocido de 1915. La konflikto en Karabaĥo fariĝis ekskuzo por
fermi la landlimon kun Armenio en 1993. Ankoraŭ ĝi ne retiris la blokadon
malgraŭ la internaj interesoj en la armena merkato.

Pro ĝia situo inter Turkio kaj Azerbajĝano, Armenio havas mallarĝajn
sekurec-rilatojn kun Rusio. Je peto de la armena registaro, Rusio havas
militbazon en la nordoriento de la armena urbo Gyumri kiel preventiva elemento
kontraŭ Turkio. Malgraŭ tio, Armenio alproksimiĝis al la eŭroatlantikaj
strukturoj en la lastaj jaroj. Ĝi havas bonajn rilatojn kun Usono, ĉefe pro la
armena diasporo. Laŭ la censo de 2000 Usono, ĉ. 385.488 armenoj loĝas en Usono.

Armenio estas ano de la Konsilio de Eŭropo, ĝi havas amikajn rilatojn kun Eŭropa
Unio, speciale kun du el la membroŝtatoj, Francio kaj Grekio, ĉar enketo de 2005
informis ke 64% de la armena loĝantaro favoras aŭ deziras la aliĝon al la Eŭropa
Unio kaj pluraj funkciuloj esprimis ilian deziron ke Armenio fariĝu membroŝtato,
ĉar kelkaj antaŭvidas oficialan oferton post kelkaj jaroj. Granda parto de la
armena socio ankaŭ deziras aliĝi al NATO. Tamen, la prezidanto Robert Koĉarjan
deziras restigi Armenion en rilatoj kun Rusio kaj la Komunumo de Sendependaj
Ŝtatoj.

La armena armeo, la aera armeo, la aera defenda armeo kaj la landlima gardistaro
estas la kvar branĉoj de la tuta armena armeo. Tiu ĉi strukturo de la armenaj
militistoj estis pretigata post la malapero de Sovetunio en 1991 per la kreado
de la Ministerio de Defendo en 1992. La Ĉefkomandanto estas la prezidanto de
Armenio, Robert Koĉarjan. La Ministerio de Defendo okupiĝas pri la politika
gvidado, nuntempe gvidata de Serzh Sargsyan, dume ekzistas militkomando sub la
Plejalta Ŝtato, gvidata de la Kolonelo Generalo Mikael Harutiunian.

La aktiva armeo havas ĉ. 60.000 soldatojn, kun aldona rezervo je 32.000, kaj
«rezervo de la rezervo» de 350.000. La landlimaj gardistoj okupiĝas pri la
sekureco kaj gvidado de la landlimoj Kartvelio kaj Azerbajĝano, dume la rusaj
trupoj okupiĝas pri la landlimoj kun Irano kaj Turkio. En la supozata kazo je
eventuala invado, Armenio estas preparata por la mobilizado de ĉiu sana viro
inter 15 kaj 59, ĉiuj kun antaŭaj militistaj studoj.

Antaŭ ĝia sendependo, la ekonomio de Armenio baziĝis sur la industria produktado
de kemiaĵoj, elektronikaĵoj, maŝinoj, procesitaj nutraĵoj, sinteta kaŭĉuko kaj
teksaĵoj, cetere, ĝi estis alte sendependa de eksteraj rimedoj. La terkultivado
nur kontribuis la 20% de la Malneta Enlanda Produkto kaj la 10% de la dungado
antaŭ la malapero de Sovetio en 1991. La respubliko disvolvigis modernan
industrian sektoron kiu eksportis al la proksimaj sovetaj respublikoj kiel
interŝanĝo de la materialoj kaj energio.

La armenaj minejoj enhavas kupron, zinkon, oron, kaj plumbon. La plejparto de la
energio estas generata per la importado el Rusio, inkluzive de la gaso kaj
nuklea energifonto (por la sola atomenergia planto).

En junio 1994 estis aprobata liberala leĝo favore de la eksterlanda investado,
kaj en 1997 estis adoptata leĝo pri la privatigo. La daŭra progreso dependos de
la kapablo de la registaro konsolidi la makroekonomion, plibonigi la investadon
kaj grandaj paŝoj kontraŭ koruptado.

En la internacia ĉarto 2005 de la CPI de la ekonomia travideblo (indekso laŭ la
opinio pri koruptado), Armenio estis en la rango 88a (de 1 al 158), kio signifas
ke ĝi estas unu el la malplej koruptaj landoj inter la antaŭaj sovetaj
respublikoj. Laŭ la informo pri homa disvolvo de 2005 UN., Armenio estas en la
rango 83a (de 1 al 177) la plej alta inter la transkaŭkazaj landoj. En la listo
de 2006 pri la ekonomia libereco, Armenio estis en la rango 27a, la plej bona
kune al Japanio kaj antaŭ landoj kiel Norvegio, Hispanio, Portugalio kaj Italio.
Kio faras ĝin la plej ekonomie libera el la Komunumo de Sendependaj Ŝtatoj.

Kiel informas armena fakulo Grigor Badaljan, ekde 2005 la loka valuto signife
plifortiĝis, montrante probleman situacion, kiun Badalan nomas «nederlanda
malsano» de ekonomio. Ekzistas unu tre floranta sektoro de la ekonomio, kiu
negative influas la aliajn, artefarite plifortigas la lokan valuton kaj povas
kaŭzi krizon. Temas pri konstrua industrio, kiu kreskis je 42% dum la jaro 2005.

La signifa kresko en konstruado estas kaŭzita de nestabila situacio en Libano
kaj Irano, kiu igas multajn etnajn armenojn el ekster Armenio investi en
nemoveblaĵojn en sia «metropolio». Alfluo de valuto el ekster la lando kaŭzas
pli altan mendadon de dramo, la loka valuto, kiu rezulte kreskas rilate la
ceterajn valutojn.

Armavia (armene Արմավիա) estis flugentrepreno en 1996–2013, kiu funkciis kiel la
flagkompanio de Armenio, kun sidejo kaj oficejo ĉe la Internacia Flughaveno
Zvartnoco. Ĝi ĉesis funkcii la 1-an de aprilo 2013.

Armenio dividiĝas en 11 provincoj. Ili nomiĝas marzer (մարզէր) aŭ singulare marz
(մարզ) en la armena lingvo.

Nuntempe Armenio estas lando sen marelirejo situtanta en Malgranda Azio, inter
la maroj Nigra kaj Kaspia. Ĝi havas limojn norde kaj oriente kun Kartvelio kaj
Azerbajĝano, kaj sude kaj okcidente kun Irano kaj Turkio.

La armena teritorio estas ĉefe montara, kun mallongaj riveroj kaj malmultaj
arbaroj. La klimato estas kontinenta: varmaj someroj kaj malvarmaj vintroj.
Neniu punkto de la lando estas sub 400 metroj sur la marnivelo. La monto
Ararato, armena simbolo, estas la plej alta monto de la regiono kaj de longa
tempo troviĝas en turka teritorio. La Zangezur-montaro, en armena lingvo
"Զանգեզուրի լեռնաշղթա" [Zangezuri lernaŝĥt'a], konsistas el montoĉeno kiu
difinas la landlimon inter la suda provinco de Armenio (Sjuniko) kaj la Aŭtonoma
Respubliko Naĥiĉevano (Azerbajĝano).

La poluado rezultate el la toksaj kemiaĵoj, kiel DDT, malfavoras la riĉigadon de
la armena grundo, kiu estas malbonkvalita. Komunikadblokado de Turkio okaze de
la konflikto kun Azerbajĝano rezultigis procezon de senarbarigadon.

La teritorio de la Armena Respubliko estas riĉa je multnombraj endemiaj specoj.
Ĉe la valo Arakso troviĝas halofitaj plantoj. Ekde altaĵo je 1400 m estas
komunaj la artemizioj. En la montara areo kreskas multaj dornaj arbustoj kaj
aliaj plantoj. En la alta montaro troviĝas la kserofitoj. Ĉirkaŭ la jaroj 1900
la arboj kaj arbustoj kovris proksimume 25 % de la areo, en 1964 ĉ. 15 % kaj en
2005 nur inter 8 kaj 10 %.

En Sjuniko, en la suda parto de la lando, la limoj de la arbaro atingas 2400
metrojn alte. Inter la bestaro abundas la reptilioj, inter ili la armena roka
lacerto kaj kelkaj venenaj serpentoj. Ankaŭ araneoidoj, kiaj la skorpioj. Ĉe la
humidaj valoj vivas la sovaĝaj porkoj, ŝakaloj, cervoj, musteloj kaj agloj; sur
la stepoj vivas montaraj ronĝuloj; kaj en la arbaroj siriaj brunaj ursoj,
sovaĝaj katoj kaj lupoj. En la protektata areo Ĥosrov ankoraŭ troveblas linkoj
kaj kelkaj kaŭkaziaj leopardoj.

La latinlingva vorto por abrikoto, venas de la armena. La abrikoto havas grandan
famon kaj apartenas al la naciaj simboloj de Armenio, reprezentata de la koloro
de la malsupera strio en la flago.

Armenio situas en Transkaŭkazio, la regiono de la sudoriento de Rusio, inter la
Nigra Maro kaj la Kaspia Maro. La moderna Armenio okupas parton de la historia
Armenio, kies centro estis en la valo de la rivero Arakso kaj la regiono ĉirkaŭ
la Lago Van en Turkio.

Armenio havas 3.215.800 loĝantojn laŭ la censo de aprilo 2006, kaj ĝi estas la
dua plej dense loĝata lando el la eks-sovetaj respublikoj. Tamen, ekestis
problemo pro la malpliiĝo de la loĝantaro pro la kreskanta pliiĝo de la
elmigrado post la malapero de Sovetio. Tamen, la elmigrado kaj malpliiĝo de la
loĝantaro draste reduktiĝis dum la lastaj jaroj, per moderata alveno de armenoj
kiuj revenas al Armenio; oni esperas la daŭron de tiu alveno. Fakte, Armenio
atendas pozitivan kreskadon de la loĝantaro en 2010.

La 97,9% de la loĝantaro estas el armena etno. La jezidoj konsistas el 1,3%, kaj
la rusoj la 0,5%. Aliaj malplimultoj inkluzivas la asirianojn, ukrainojn,
grekojn, kurdojn, kartvelojn kaj belorusojn. Ankaŭ ekzistas pola kaj germana
malplimultoj el Kaŭkazio, kvankam tre rusigitaj. Dum la soveta epoko, la azeroj
estis la historie dua etno kiu plej loĝis la landon (ĉ. 10% en 1939. La azeroj
kiuj loĝis en Armenio pro la konflikto kun Azerbajĝano pro la Montara Karabaĥo,
preskaŭ ĉiuj elmigris de Armenio. Male, Armenio ricevis grandan nombron de
armenaj rifuĝintoj de Azerbajĝano kiu pliigis la armenojn.

Armenio havas grandan diasporon (8 milionoj lau kelkaj kalkuloj, kiu amplekse
superas la loĝantaron de la lando mem), kun komunumoj en la tuta mondo. La plej
multnombraj komunumoj troviĝas en Rusio, Francio, Irano, Usono, Kartvelio,
Sirio, Libano, Argentino, Aŭstralio, Kanado, Cipro, Ukrainio kaj Israelo. Oni
ankaŭ devas konsideri la nombron de 40.000 al 70.000 armenoj kiuj ankoraŭ loĝas
en Turkio (la plimulto en Istanbulo). Pri tiu diasporo agadas Birthright
Armenia.

Cetere, ĉ. 130.000 armenoj loĝas en la disputata Respubliko Montara Karabaĥo,
kie estas la plimulta etno.

La armenoj havas siajn proprajn alfabeton kaj lingvon kiuj distingas ilin. La
alfabeto estis ellaborata de Mesrop Maŝtoc kaj konsistas el 36 literoj, tri el
ili estis aldonataj dum la ekzistado de la Kilikio. 96 % de la enlandaj loĝantoj
parolas la armenan lingvon, dume 75,8 % de la loĝantaro ankaŭ parolas la rusan
rezulte de la soveta lingva politiko. La adolta alfabetismo en Armenio estas je
98 % [6]. La plimulto da la adoltoj de Erevano povas komunikiĝi en la rusa, dume
la populareco de la angla kreskas.

Armenio posedas riĉan arkitektan heredaĵon konsistante el monaĥejoj, preĝejoj
kaj kapeloj. Oni trovas kaj en la lando kaj en la historia armena teritorio —
tipan armenan arkitekturon ĉefe eklezia.

La otomana regado bremsis la disvolviĝon de la armena arkitekturo kaj tio ŝajnas
kvazaŭ paŭzo en la kronologio de la arkitektura armena historio ekde la 14-a
jarcento ĝis la invado de la turananoj al la Armena reĝlando en Kilikio.

Post efemera sendependeco post la Armena Genocido fare de la turka registaro,
Armenio fariĝis respubliko de Sovetio. La soveta influo estis tiom granda ke ĝi
estis la sola arta inspiro ĝis la sendependeco en 1991.

La literaturo komenciĝis en Armenio ĉirkaŭ la jaro 400 a.K. La plimulto de la
literaturaĵoj estis kreataj ĉirkaŭ Moseo de Ĥoreno, en la 5-a jarcento. Kun la
paso de la jaroj, la elementoj de la origina armena literaturo ŝanĝis kiaj la
historioj kaj mitoj kiuj estis tre gravaj tra la generacioj. Dum la 19-a
jarcento, la verkisto Mikael Nalbandian agadis por la kreado de literatura
armena identeco. La poemo de Nalbandian «kanto de la itala knabino» eble estis
la inspiro por la nacia armena himno, Mer Hayreniq.

En la 12-a kaj 13-a jarcentoj rimarkeblas renaskiĝon de la armena literaturo kiu
estas konsiderata kiel la arĝenta epoko de la literaturo en Armenio kies ĉefaj
temoj estas religio kaj historio. Dum tiu epoko elstaras Nerses la 4-a
Schnorhali (1102-1172), poligrafo, aŭtoro de religiaj poemoj, prievangeliaj
komentoj kaj historio de la armenoj. De la 13-a jarcento ekiĝas lirika popola
poezio, plena de sensual mistikismo, kun eksterlandaj influoj, ĉefe de la
trobadoroj. La pleja reprezentanto de tiu epoko estos Arutjun Sajadjan
(1712-1795), nomata Sajat Nova; menciendas, pro la verkaĵo pri profana amorado,
al Nahapet Kuchak. Oni supozas ke en tiu epoko naskiĝis la populara epopeo de
Davido de Sasuno, kiu konserviĝis kiel pervoĉa tradicio ĝis 1873.

La politikaj okazintaĵoj je la fino de la 14-a jarcento okazigas literaturan
dekadencon kiu daŭras ĉirkaŭ 4 jarcentoj, sed la historia literatura tradicio ne
interrompiĝas. La renaskiĝo de la literaturo kaj de la klasika lingvo ŝuldiĝas
al la agado de Meĥitaro (1676-1749), aŭtoro de klasika gramatiko, kaj de lia
kongregacio (meĥitaranoj), kiu establiĝis en Venecio, ĝi havis humanistan
influon, ĉefe en la literatura aspekto; al ili oni ŝuldas gravan vortaron kaj la
presadon de originalaj kaj klasikaj verkaĵoj. Aldonendas grava faktoro por la
literatura disvolvado: disvastigado de la preso kaj pliiĝo de lernejoj en
Armenio dum la 19-a jarcento. Ekde tiu dato la literaturo en Armenio sekulariĝas
kaj spertas proceson de alproksimiĝo al la okcidenta literaturo. En la orienta
flanko, Armenio trovas inspiron en Rusio, dume la okcidenta trovas ĝin en
Francio.

En la moderna lirteraturo videblas unua ŝtupo kie regas tadiciismo kaj
patriotismo sekvataj poste de realismo. Inter la ĉefaj aŭtoroj menciindas
Ĥaĉaturo Abovjan (1805-1848), kiun oni konsideras kiel la patro de la armena
literaturo, aŭtoro de patriotismaj verkaĵoj; inter la poetoj el realisma skolo
troviĝas Daniel Varuĵan (1884-1915). En la rakonta ĝenro elstaras Akop Paronjan
(1842-1891), dramaturgo el popola stilo; la literatura kritikanto Ĉobanjan, kaj
la plej fama romanverkisto, Akop Melik-Akopjan (1835-1888), nomata Raffi. Ankaŭ
menciindas la plej elstara dramaturgo, Gabriel Sundukjan (1825-1912), kiu
bildigas la armenan socion loĝantan en Tbiliso (Kartvelio). Inter la elstaruloj
dum la soveta Armenio troviĝas Avetik Isahakjan (1875-1957).

Armenio estas la patrolando de la komponisto kaj klasika-nuntempa muzikestro
Aram Ĥaĉaturjan. Ĥaĉaturjan estas unu el la grandaj muzikistoj de la 20-a
jarcento. Lia kariero ĉefe disvolviĝis en Moskvo. Li populariĝis danke al la
popularega Sabra Danco kaj al la elektado de kelkaj eroj de lia verkaĵo far la
genia Stanley Kubrick por la muzikbando de 2001 'Galaksia Odiseado'. Inter liaj
verkaĵoj elstaras, Gayaneh, Spartako kaj kontribuado per liaj partituroj al la
soveta baleto.

En Armenio, ekzistas pluraj muzikgrupoj kaj soluloj kiuj interpretas modernajn
kaj tradiciajn stilojn. Inter ili elstaras Hajko, Arsen Safarjan, Miŝo, Nana,
Arminka, Siruŝo kiu reprezentis Armenion en Eŭrovido 2008, Inga kaj Anuŝ
(Eŭrovido 2009), Sofi Mĥejan, Ŝuŝan Petrosjan, Alla Levonjan, Silva Hakobjan kaj
aliaj.

Jarĥuŝto, en armena lingvo Յարխուշտա, prononcite kiel 'jarĥuŝta' estas tre
malnova popola kaj bataldanco armena asociita kun la altebenaĵoj de la historia
regiono Sasuno en Okcidenta Armenio, nuna Turkio. La jarĥuŝto apartenas al pli
larĝa kategorio de armenaj "aplaŭdodancoj" (ծափ-պարեր). Ĝin dancas la viroj,
kiuj dancas ĝin pare. La pivota elemento de la danco estas antaŭa movado kiam
partoprenantoj rapide aliras unu la alian kaj forte aplaŭdas sur la manpalmoj de
dancistoj en la kontraŭa vico.

La armena kuirarto baziĝas sur la pladoj kaj kuirarta tradicio de la armena
popolo, inkluzive de la armena diasporo. La historio de Armenio rakontas ke post
la detruado de la Seleŭka imperio naskiĝis la unua armena sendependa ŝtato,
fondita en 190 a.K de la Artaksia Dinastio kaj poste en la 20a jarcento membro
de Sovetio, lasta okazaĵo kiu markis kelkajn kuirartajn tradiciojn en tiu ĉi
lando kaj fiksis ŝanĝon en la tradicioj de multaj jarcentoj. La armena kuirarto
estas en la mezo de la mediteranea kuirarto kaj la kaŭkaza, do, ĝi estas aro da
ellaboraĵoj de nomada loĝantaro kiu loĝas en malvarma regiono. Kun granda influo
de la mezorienta kuirarto, rusa kaj balkana.

La ĉefa religio de Armenio estas la kristanismo. La radikoj de la armena eklezio
komenciĝas en la 1-a jarcento. Laŭ la tradicio, la armena eklezio estis fondita
de du el la dek du apostoloj de Kristo, Judaso Tadeo kaj Bartolomeo, kiuj
predikis la kristanismon en Armenio inter la jaroj 40 kaj 60. Pro tiuj du
apostoloj, la oficiala nomo de la armena eklezio estas Armena Apostola Eklezio.
Armenio estis la unua nacio kiu adoptis la kristanismon kiel ŝtata religio, en
la jaroj 301. Ĉirkaŭ 93% de armenaj kristanoj apartenas al la Armena Apostola
Eklezio, unu el la antikvaj orientaj eklezioj same kiel la Kopta Eklezio kaj
Siria Ortodoksa Eklezio. Armenio ankaŭ havas romkatolikajn kredantojn (Katolika
Armena Eklezio) kiuj estas ĉ. 180.000 kaj evangelianoj. La jezidoj, kiuj loĝas
en la okcidenta parto de la lando, praktitas la propran antaŭislaman kredon.
Plejmulto da jezidoj-islamanoj rifuĝas el Armenio en 1980-aj. Fine 1990-aj en la
lando restis ĉ. 1000 jezidoj-islamanoj. La hierarkio de la Armena Katolika
Eklezio troviĝas en Bzoummar, Libano.

En Armenio estas ludataj multaj sportludoj inter la plej menciindaj estas la
vrestlingo, el halterlevo, ĵudo, futbalo, ŝakludo kaj boksado.. Armenio estas
montara lando kaj adekvatas por kelkaj sportoj kiaj skiado kaj alpismo estu
amase praktikataj. Malgraŭ ĝi ne havas marelirejon, la akvaj sportoj nur povas
esti praktikataj en lagoj, ĉefe en la lago Sevan. Konkurence, Armenio sukcesas
en halterlevo kaj vrestlingo. Armenio estas aktiva partoprenanto en la
internacia sportiva komunumo kiu plene apartenas al la Unuiĝo de Eŭropaj
Futbal-Asocioj.

Tamen, Armenio estas monda potenco rilate al la ŝakludo. Dum la lasta
Ŝak-Olimpiado celebrata en Torino, la malina teamo proklamiĝis ĉampiono kaj la
ina atingis la sepan lokon.

Levon Aronjan, Vladimir Akopjan, Karen Asrjan, Smbat Lputjan, Gabriel Sarkissjan
kaj Artaŝes Minasjan formis la malinan teamon. Lilit Mkrtĉjan, Elina Danielan,
Nelli Aginjan kaj Siranuŝ Andriasjan la inan. La teknika skipo estis formata de
Arĵak Petrosjan kaj Tigran Nalbandjan.



https://eo.wikipedia.org/wiki/%C4%88ina_Popola_Respubliko

Ĉinio (ĉine 中国 pinjine: Zhōngguó = "la Meza Regno"), oficiala nomo Ĉina Popola
Respubliko (ĉine 中华人民共和国 pinjine: Zhōnghuá rénmín gònghéguó, prononco: Ĉungĥŭa
Ĵonmin Kungĥokuo) estas lando en orienta Azio kaj la plej multhoma nacio en la
mondo. Ĝi estas unupartia socialisma ŝtato regita de la Komunista Partio de
Ĉinio, la tria aŭ kvara plej granda lando laŭ areo, kaj havas treege diversajn
geografion kaj kulturon. Ekde la enkonduko de kapitalisma ekonomio en 1978,
Ĉinio fariĝis ĉefrolanto en mondkomerco, kaj certe fariĝos monda superpotenco
dum la komenciĝanta jarcento.

Post la japana malvenko en la Dua Mondmilito rekomencis la alfronton inter la
Registaro de la Kuomintango kaj la Komunista Partio de Ĉinio, deĉenigante civila
milito kiu finus en 1949 kun la venko de la komunistoj en la kontinento. La 1an
de oktobro de tiu jaro, la komunisma ĉefo Mao Zedong proklamis la Ĉinan Popolan
Respublikon. La naciisma registaro de Ĉiang Kai-ŝek devis rifuĝi en la insulo de
Tajvano, sola parto de la lando, apud iuj malgrandaj insuloj, kiu restus ekstere
de la kontrolo de la komunisma registaro (vidu: Respubliko de Ĉinio).

Sub la gvidantaro de Mao, Ĉinio, post nelonga ĥaosa periodo, trairis tempon de
granda socia renversiĝo, submetita al la stalinismaj ideologioj de Mao, la
tragedia Saltego Antaŭen kaj la Kultura Revolucio.

Post la morto de Mao en 1976, la lando gvidiĝis nelonge de Hua Guofeng, nesciata
kaj nesubtena politikisto, kiuj iom poste rezignis potencon Deng Xiaoping. La
Deng epoko markiĝis de strukturaj reformoj, ke kreas forta ekonomia kresko kiu
daŭris ĝis hodiaŭ. Post Deng venis Jiang Zemin kaj poste Hu Jintao. La aktuala
Prezidanto de Ĉinio estas Xi Jinping.

La kontinenta Ĉinio mezuras 9,5 milionojn da kvadrataj kilometroj, kaj estas do
pli-malpli granda kiel Usono aŭ la tuta Eŭropo ĝis la Uralo.

Ĉinio estas la tria plej granda lando en la mondo, post Rusio kaj Kanado. Tamen
nur 10 procentoj de la areo estas semotaŭgaj.

La surfaco, la klimataj kondiĉoj kaj tiel la priloĝeblo de la diversaj regionoj
de la lando varias grandege. Ĉinio havas multajn naturajn limojn al siaj
najbaroj: oriente kaj sudoriente troviĝas maroj (tio estas la Flava Maro, la
Orientĉina Maro kaj la Sudĉina Maro), sude, sudokcidente, okcidente kaj
nordokcidente troveblas altaj montaroj, norde stepoj kaj dezertoj, kaj
nordoriente riveroj (Amuro kaj Ussuri).

La topografio de Ĉinio estas ofte ekstrema. Unuflanke, la Ĉinghaja-Tibeta
Altebenaĵo estas la plej alta altebenaĵo sur la Tero, kaj estas nomata la
"tegmenton de la mondo." Tie ĉi, ĉe la landlimo kun Nepalo estas la plej alta
punkto, Ĉomolungmo. Aliflanke, partoj de la desertoj de nordokcidenta Ĉinio
estas sub la marnivelo.

La Gobi-dezerto norde estas granda "malvarma" dezerto, tio bedaŭrinde vastigas
inundi agrikultura lando en la procezo de dezertiĝado. La Leŭsa Altebenaĵo rekte
suden konsistas el ŝparlokita ŝlimo (specife leŭso), kiu elblovas de la deserto,
kaj estas tre fekunda sed ankaŭ tre eroziema (ĝia flava grundo kontribuas al la
koloro de la Flava Rivero). La fekundaj marbordaj ebenaĵoj de orienta Ĉinio
estis la korlando de antikva ĉina civilizacio.

Ĉinio estas interkruciĝata de riveroj en la pluvema oriento. La tri plej gravaj
kaj longaj riveroj de Ĉinio estas la Jangzio, la Flava Rivero (aŭ Hwangho) kaj
la Perlrivero, sekvita de la Mekongo (aŭ Lancangjiang), Bramaputro (aŭ
Yarlung-Zangbo) kaj Amuro (aŭ Heilongjiang). Pro geologaj kondiĉoj la riveroj
fluas el okcidento orienten, tio estas el altaj regionoj kun neĝo, glaĉeroj kaj
malmulte da pluvo al ebenaĵoj kie ofte pluvas.

Historie, la inundebenaĵoj de la Jangzio kaj Flava Rivero spertis severan
inundon, kvankam lastatempaj akvoenergiaj projektoj, kiel la de Baraĵo Tri
Gorĝoj sur la Jangzio, havas treege reduktitan inundiĝon kaj kre vastaj kvantoj
da pura elektra energio.

La klimato estas tiel varia, kiel estas la topografio. En la okcidento, la nordo
kaj la nordoriento regas kontinenta klimato (Köppen klimata klasiko Dw) kun
malvarmegaj vintroj kaj varmegaj someroj. Sude la klimato estas subtropika aŭ
tropika, tre distinga klimato, kiu ofte nomiĝas "Ĉinio-klimato" (Köppen Cw kaj
Cf). Nordokcidente sekaj klimatoj, ambaŭ varma kaj malvarma (Köppen BW kaj BS),
regas. Tibeto havas apartan altmontaran klimaton (Köppen ET aŭ Dw).

Tial granda lando, Ĉinio havas grandegajn variojn en biogeografio. Vegetaĵaro
varias multe tra la tuta lando, kun malabunde vegetita dezertoj kaj kserofitaroj
okcidente kaj mezvarmaj foliaj kaj miksaj arbaroj nordoriente. Tropikaj kaj
subtropikaj humidaj foliarbaroj situas sudoriente kaj la alta Ĉinghaja-Tibeta
Altebenaĵo estas ĉefe montartundro.

Ĉinio enhavas grandan kvanton de endemiaj kaj ofte endanĝerigataj specioj, kun
tia raraj kaj ikonecaj specioj kiel la granda pando, azia nigra urso, siberia
tigro kaj la eventuale formorta blanknaĝila delfeno (aŭ Baiji) de la Jangzio.

La medio de Ĉinio estas en malbona stato, kaj daŭras malboniĝi pro rapida
disvolviĝo en ekologie delikataj lokoj. Akvopoluo estas severa problemo en
Ĉinio, kiel akvo eligaĵo en ĉinaj urboj estas malstrikta reguligata. La Jangzio
kaj Flava Rivero estas precipe poluiĝita.

Simile estas aerpoluo problema en la plejparto de urbegoj, kiu rezultas el la
granda kvanto de terkarbo-fumoj produktis, ekde terkarbo ankoraŭ estas grava
brulaĵo por ĉinaj familioj. La eksploda pliigo de aŭto-proprieto en Ĉinio
pasintjardeke ankaŭ kontribuas aerpoluon. Tia estas la afero de aepoluo en Ĉinio
ke satelita bildoj rivelas brunetan nubon de fulgo, tio formas ĉiujare super
Sudorienta Azio de januaro tra marto, nomata la "Azia bruna nubo."

Kiel la plej multhoma nacio en la mondo, enloĝate de ĉirkaŭ 1,3 miliardoj, la
ĈPR zorgiĝas pri sia demografia kresko kaj provas, miksrezulte, efektivigi
striktan familiplanadan politikon (unuinfana politiko). La registara celo estos
stabiligi demografian kreskon frue en la 21a jarcento, kvankam iuj projekcioj
taksas loĝantaron de 1,4-1,6 miliardoj de 2025. Tial, Ĉinio daŭros ĝian
unuinfanon politikon ĝis almenaŭ la jaro 2020.

Aparte koncernanta estas la granda misekvilibro en la sekso proporcio denaske,
kiu ŝajne kaŭziĝis de kombinaĵo de tradicia prefero por knaboj kaj familiplanada
premo. Ĉi tiu trovo estigis la malpermeso de sonografio por malhelpi
seksdiskriminacia aborto. Kiel ĉi tiu tendenco de seksa misekvilibro pliiĝas,
fakuloj avertas pri socian malstabilecon, se ĉi tiu tendenco daŭras.

Laŭ taksoj el la jaro 2000, la loĝantaro kreskas je 0,9 elcentoj ĉiujare. Inter
1000 homoj estas 16,12 naskoj kaj 6,73 mortoj ĉiujare. Virinoj havas averaĝe
1,82 infanojn. 28,92 el 1000 naskitaj beboj mortas. La vivo daŭras avaraĝe 71,38
jarojn (69,6 ĉe viroj, 73,3 jarojn ĉe virinoj).

81,5 elcentoj de la loĝantoj kapablas legi kaj skribi (89,9 elcentoj de la
viroj, 72,7 elcentoj de la virinoj - taksoj el 1995).

Oni distingas en Ĉinio diversajn etnojn kaj homgrupojn. La plimulto (91,9 %)
estas konata kiel hanoj (kelkfoje, erare, ĉinoj). Inter la ceteraj oni povas
mencii: ĝŭangoj, mjaŭoj, ujguroj, jioj, mongoloj, tibetanoj, bujejoj, koreoj,
jaŭoj, kazaĥoj, dajoj, ktp.

La ne-hanoj loĝas plejparte en la monta sudokcidento (Junano, Tibeto, ktp) kaj
la dezerta nordo kaj okcidento (Interna Mongolio, Manĉurio, Ŝinĝjango, ktp), la
restaĵoj de la manĉua Qing-dinastio.

Oficiale: ateismo. La registaro estas malamika al religio organizita ekster la
regado de la ŝtato.

La ĈPR, fondiĝis en 1949, regiĝis kiel komunisma diktaturo, sed ekde la kreado
de konstitucion en 1982, restriktoj de libereco havas malstreĉiĝis konsiderinde,
aparte kompare kun la Mao epoko. La ĈPR registaro restas tre absolutisma en iuj
flankoj, precipe en la restriktoj en la interreto, gazetaro, kunvenado, kopio,
kaj religio.

La registaro ne ekzistas sendepende de la Komunista Partio de Ĉinio, kaj tial,
kelkaj ĉefuloj de la partio neformale decidas pri la aferoj de la nacio. La
Nacia Popola Kongreso, kiu kunvenas en la Granda Popola Halo en Pekino, daŭrigas
aperon de demokratio, sed ne efektive provizas ĝin. La Partio provas reformi
kapitalisme, sed ne demokrate.

Estas iuj movoj al politika liberaligo, en tiu balotadoj okazas hodiaŭ ĉe la
vilaĝo kaj urbo niveloj, kaj ke leĝfarejoj havas montritan iuj asertiveco
kontraŭ la Partio tempaltempe. Tamen, la Partio retenas efika rego super
registaro nomumoj: mankas serioza kontraŭstaro, la Partio venkas senbatale
plejofte. Politikaj koncernoj en la ĈPR inkluzivas malpliigi la kreskatan
malegalecon inter riĉuloj kaj malriĉuloj, kaj batalas kontraŭ korupto ene de la
registara gvidantaro.

La Ĉina Popola Respubliko havas administran regon super 22 provincoj kaj
konsideras Tajvanon esti sia 23a provinco, malgraŭ sen rego super Tajvano, kiu
estas aktuale administriĝis de la Respubliko de Ĉinio. Estas ankaŭ kvin
aŭtonomaj regionoj, ĉiu kun nomita malplimulta etno; kvar urboj; kaj du
specialaj administraj regionoj (SAR), ke havas alta mezuro de aŭtonomeco.

Sub ĉi tiu unua nivelo de administra registaro, tie ankaŭ ekzistas du pliaj
niveloj kun pliiganta lokan regon. Prefektujoj, aŭtonomaj prefektujoj, kaj
duanivelaj urboj konsistigas la duan nivelon; subprefektujoj, aŭtonomaj
subprefektujoj, trianivelaj urboj, kaj distriktoj konsistigas la trian nivelon.
En Interna Mongolio, la dua- kaj trianivelaj dividoj estas iomete malsama por
historiaj kialoj.

En 2007, la registaro volis kreskigi la buĝeton de la armeo je 17,8 % por novigi
siajn militajn rimedojn. Jiang Enzhu, la parolanto de la nacia kongreso de la
popolo, deklaris la 4-an de marto 2007 dum konferenco por ĵurnalistoj, ke en
2007 la buĝeto antaŭvidita por la armeo sumos 350,92 miliardojn da juanoj,
egalvaloraj al ĉirkaŭ 44,94 miliardoj da dolaroj, do kresko de 17,8 % kompare al
2006. Li deklaris, ke Ĉinio volas disvolviĝi pace kaj ĝia milita volo estas nur
defendema. Li aldonis, ke la armeo celas sekurecon kaj unuiĝon de la lando (kun
Tajvano) kaj konstruadon de socio modere prospera.

Tiu buĝeto konstituas 7,5 % de la tuta buĝeto antaŭvidata. En 2006, la buĝeto
kreskis je 14,7 % kompare al 2005, la militaj elspezoj sumis 283,8 miliardojn da
juanoj (36,6 miliardojn de dolaroj).

Ĉinio daŭrigas diplomatiajn rilatojn kun plej landoj en la mondo. Malgraŭ tio,
Ĉinio rifuzas diplomatian rilaton kun iu lando ke agnoskas la Respublikon de
Ĉinio aŭ montras signojn de kunlaborado kun Tajvano. Ĝi kontraŭas separatismaj
figuruloj, kiel la Dalaj-lamao, kvankam multaj landoj daŭrigas diplomatiajn
ligojn kun la Dalaj-lamao malgraŭ ĉi tiu.

La monda ekonomio, kaj speciale la usona ekonomio, estas proksime ligita al
Ĉinio, kaj rezulte, Ĉinio ofte havas gravan ekspluataĵo super tutmondaj
ekonomiaj diskutoj. Lastatempe, usonaj politiksciencistoj asertas, ke la
renminbi-juano estas cele subvalorita, kiu donas Ĉinio maljusta komerca
avantaĝo.

Ĉinio havas streĉan rilaton kun Japanio, rezulto de dubinda japana agnosko de
abomenaĵoj dum la Dua mondmilito. Ĉinaj malplimultoj en aziaj landoj ankaŭ foje
facas sinofobia sintenojn, antaŭ de agresa ekonomia diplomatio de Ĉinio.

Ĉinio lastatempe komencis investi peze en afrikaj landoj, sopiras je komerco kaj
ambaŭpartia kunlaboro. Estas la vido de iuj, ke la investo de Ĉinio en Afriko
faros plibona ol jardekoj de internacia monhelpo fariĝas por la kontinento.

Cenzuro de politika parolado kaj informoj, special en interreto, uziĝas rutine
por mutigi kritikon de la Komunista Partio. La registaro subpremas manifestacioj
de organizaĵoj kaj kredaro ke ĝi konsideras potencialan minacon de "socia
stabileco", kiel okazis dum la Tjan’anmen-placo masakro de 1989.

Ĉina civitano Liu Xiaobo premiiĝi la Nobel-premion pri paco en 2010 por lia
laboro en la subtera rezisto de homrajtfitraktoj en Ĉinio, sed kiel politika
kaptito en Ĉinio, li ne povis vojaĝi Norvegion ricevi la premion.

La Ĉina Popola Respubliko nuntempe konsistigas la duan plej grandan ekonomion en
la mondo laŭ malneta enlanda produkto, post Usono.

De sia establo en 1949 ĝis 1978, Ĉinio estis Sovet-stila socialisma
planekonomio. Mao Zedong klopodis puŝi la landon al pli granda industriiĝo en la
katastrofa Saltego Antaŭen kaj rezistis ĉian kapitalisman influon. Tamen, la
posteulo de Mao, Deng Xiaoping, komencis reformi la ekonomion al kapitalisma
direkto. Deng plibonigis interlandajn rilatojn kun Usono kaj ekde 1978 proponis
la modelon de merkata socialismo. La programo de Deng konsistis el "kvar
modernigoj", en la fakoj de terkulturo; industrio; scienco kaj teknologio;
militistaro. Sub lia regado oni transdonis kultivejojn al kultivistoj laŭ
dekjaraj kontraktoj, malplifortigis la registaran kontrolon pri prezoj,
kuraĝigis la naskon de novaj entreprenoj kaj logis eksterlandan investon en la
lando.

Ekde tiam, la ĉinia ekonomio rapidege disvolviĝis, interalie danke al la kreo de
Specialaj Ekonomiaj Zonoj kiuj instigis eksterlandan investon.

La rimarkinda ekonomia disvolviĝo de Ĉinio dum la lastaj tri jardekoj ĉefe
ŝuldiĝas al la abunda kaj malmultekosta laborforto havebla en la lando, kiu
altiris entreprenojn el okcidento kaj Japanio. Danke al tio, en 2009 nur 10% da
ĉinoj ricevis malpli ol unu dolaron tage, dum en 1978 la sama procentaĵo estis
64%.

Ĉinio havas longan, eminentan kulturan historion. Tamen, dum la epoko de la
Kultura Revolucio, la tiama komunista reĝimo provis ruinigi tradician kulturon,
rigardatan kiel kontraŭprogresa, pere de reĝimo de teroro. Ekde tiam, la ĉina
registaro havas akceptitan tradician kulturon, kaj estas vigla reviviĝo. Grava
artefaktoj de ĉina kulturo estas kaligrafio, pentraĵo, dramo, popoldanco,
lignoprilaboro, batalartoj (kiel Kungfuo), teksaĵaj artoj kaj tradicia kuirarto;
fakte la plej trovata aktiveco de ĉinoj eksterlande estas plej ofte komerco kaj
restoracioj.

Ĉina arto estas vidarto kiu, ĉu antikva aŭ moderna, originiĝis en aŭ estas
praktikata en Ĉinio aŭ de ĉinaj artistoj. La Ĉina arto ankaŭ en la Respubliko
Ĉinio (Tajvano) kaj tiu de transmaraj ĉinoj povas esti konsiderata parto de Ĉina
arto se ĝi bazas sur la Ĉinaj heredo kaj kulturo. Komenca "ŝtonepoa arto" datas
el la jaroj 10,000 a.K., ĉefe konsistanta el simpla ceramiko kaj skulptaĵoj.
Post tiu komenca periodo de Ĉina arto, same kiel ĉe la Ĉina historio, ĝi estas
tipe klasita laŭ la sukcedo de reganta dinastioj de Ĉinaj imperiestroj, plej el
kiuj daŭris kelkajn centojn da jaroj.

Ĉinio havas unu el la plej riĉaj kulinaraj heredaĵoj de la mondo. Solida Ĉina
manĝaĵo estas manĝata per manĝbastonetoj, kaj likva per vasta, platfunda kulero
(kutime el ceramiko). Ĉinoj konsideras la ĉeesto de tranĉilo sur la tablo kiel
barbareco, tial la plejmulto de la manĝaĵoj estas preparitaj en malgrandaj
pecoj, preta por tuja preno kaj manĝado. Malsimile al okcidentaj manĝaĵoj kie
vianda proteino estas la ĉefa elemento de la manĝo, fonto de karbonhidratoj
(rizo, nudeloj aŭ moĉioj) plejofte estas la ĉefa ingredienco de ĉina manĝo. Eble
paradoksa, dum formala ĉina bankedo oni tute ne rajtas surtabligi rizon.

Ĉinaj luktartoj, kiuj estas nomataj kung fu (Ĉina: 功夫; pinjine: gong fu) aŭ ŭu
ŝu (武術), estas nombro de luktostiloj kiuj disvolviĝis laŭlonge de jarcentoj en
Ĉinio. Tiuj luktostiloj estas ofte klasitaj laŭ komunaj trajtoj, identigitaj
kiel "familioj" (家; jiā), "sektoj" (派; pài) aŭ "skoloj" (門; mén) de luktartoj.
Ekzemploj de tiaj trajtoj estas fizikaj ekzercoj kiuj inkludasn bestimitadon, aŭ
trejnmetodoj inspiritaj de ĉinaj filozofioj, religioj kaj legendoj.

Nuntempe (en 2012) eldoniĝas esperantlingve la du informretejoj Espero, posteulo
de la papera revuo El Popola Ĉinio, kaj la oficiala ŝtata informilo
China.org.cn, havebla en aliaj ok lingvoj. Ĉi-lasta ankaŭ ofertas televidajn
raportojn en Esperanto. El Pekino cetere disaŭdiĝas Ĉina Radio Internacia
(http://esperanto.cri.cn/).

La Universala Kongreso de Esperanto mem okazis dufoje en Ĉinio, en 1986 kaj en
2004, ambaŭfoje en la ĉefurbo Pekino. En la jaro 1986 la kongresanaro nombris
2482, dum en la jaro 2004 la kongreson partoprenis 2031 esperantistoj.

La libro konigas la ĉinajn historion, geografion, kulturon, pikturon, metiarton,
literaturon, turismon, Esperanto-movadon kaj aliajn.



https://eo.wikipedia.org/wiki/Sor%C4%89istinoj_de_Zugarramurdi

Sorĉistinoj de Zugarramurdi estas la nomo per kiu estas konata la plej fama kazo
en la historio de la eŭska sorĉado kaj eble de la sorĉado en Hispanio. La
sorĉ-fokuso troviĝis en la pirenea navara loĝloko nomata Zugarramurdi kaj la
proceso estis plenumita de la tribunalo de la Hispana Inkvizicio de Logronjo. En
la aŭtodafeo okazinta en tiu urbo la tagojn 7-a kaj 8-a de novembro 1610 dek ok
personoj estis reakordigitaj ĉar ili konfesis siajn kulpojn kaj petegis la
mizerikordon de la tribunalo, sed la ses personoj kiuj rezistis estis vive
bruligataj kaj kvin postmorte.

La persekutado de sorĉistinoj en Lapurdo, en Nord-Eŭskio, estis afero de la
juĝisto de la parlement de Bordozo Pierre de Lancre, komisiito de la reĝo
Henriko la 4-a (Francio) kiel respondo al la peticio farita de la senjoroj
D'Amou kaj D'Uturbie por meti finon al la "plago" de gesorĉistoj kiu laŭ ili
minacis la landon. Oni scias pri la agado de De Lance danke al du libroj kiujn
li poste publikigis kaj kiuj estis tre sukcesaj: Tableau de l'inconstance des
mauvais anges et demons (1612) kaj L'incrédulité et mescréance du sortilege
plainement convaincue (1622).

La alveno de Lancre kaj ties subuloj en Lapurdo okazigis panikon kaj multaj
familioj direktiĝis al Navaro amasiĝante ĉe la landlimo. En siaj du libroj,
Lancre rakontas tion kion li kredis esplori: en ajna tago de la semajno estis
celebrataj kunvenoj de sorĉistoj kaj de sorĉistinoj, kiujn oni nomas lane de
Akelarre, en kiuj estis adorata virkapro, kvankam la demono povus adopti plurajn
formojn — en la Tableau aperis lamento pri sabatorgio kiu kaŭzis grandan
impakton, kaj kiu estis forprenita el multaj ekzempleroj de la libro — ke la
katastrofoj falintaj sur Lapurdon, kiel la grandaj ŝtormoj kiuj kaŭzis la
ŝiprompiĝojn, estis ago de la sorĉistinoj; ke la gesorĉistoj uzis ungventojn por
ĉeesti la sabatorgiojn flugante, transformiĝante en bestojn aŭ fari aliajn
miraklojn kaj malbonajn efektojn; ke ili celebris nigrajn mesojn dum kiuj estis
konsekritaj nigraj hostioj kaj satanaj kultoj, kopiitaj de la kristanoj kaj
kelkfoje gvidataj de sakrilegiaj pastroj (pro kio Lancre ordonis la areston kaj
torturon de pluraj klerikoj de la regiono, sen plia pruvo krom vortoj de kelkaj
atestantoj, kiel tiu de tre aĝa kaj freneza pastro kiu konfesis kulti la diablon
kaj ke li estus ekzekutita pro tio por servi kiel ekzemplo — kelkaj el la
malliberigitaj pastroj sukcesis eskapi ekzekutoj.

Tio kion Lancre kredis esplori, estis akirita pere de deklaroj de infanoj,
maljunuloj kaj plenkreskuloj submetitaj al torturoj. Krome, li devis uzi
tradukistojn, ĉar li ne komprenis la eŭskan, kaj kiel diris Caro Baroja,
"kelkfoje ili malbone transliterumas la nomojn" kaj pri kelkaj vortoj en la
eŭska verŝajne ili ne komprenis la ampleksan signifon en ampleksa deklaro. Tiel
Lancre atingis la konkludon ke en Lapurdo estis pli ol tri mil personoj kiuj
portis la markon je sorĉado.

Pierre de Lancre ordonis la bruligadon de 80 supozeblaj sorĉistinoj kaj la
paniko translokiĝis al la valoj de la nordo de Navaro. Ĝuste la fundamenta kerno
de la nova florado de sorĉado situis en la ĉelima regiono kun Lapuerdo, en la
nordokcidento de Navaro, pli konkrete Zugarramurdi.

Komence de la 17-a jarcento Zugarramurdi estis malgranda vilaĝo de la navara
montĉeno apud la landlimo kun Lapurdo en la franca Eŭskio. Ĝi havis ĉirkaŭ 200
loĝantoj kiuj okupiĝs pri la agrikulturo kaj la brutaro-bredado. Ĝia paroĥo
dependis de la premonstrata monaĥejo de Urdax en kiu vivis inter monaĥoj kaj
servantoj ĉirkaŭ cent personoj.

Fine de la jaro 1608 revenis al Zugarramurdi por labori kiel servantino, virino
20-jaraĝa kiu elmigris antaŭ kvar jaroj kun siaj gepatroj al ĉemara loĝloko de
Lapurdo. Tie ŝi aŭskultis historiojn pri sorĉistinoj kaj iĝis unu el la
sorĉistinoj dum dek ok monatoj. En Zugarramurdi ŝi rakontis siajn spertojn kaj
en unu okazo ŝi diris ke en unu el la sabatorgioj ŝi vidis María de Jureteguía,
najbarinon de la vilaĝo. Kiam ĉi tiu ino eksciis pri tio kion la alia diris, ŝi
asertis "laŭtvoĉe kaj ĉagrene" "ke ŝi ne estas sorĉistino kaj ke estis granda
fieco kaj... malvera atestaĵo kiun la francino starigis kontraŭ ŝi". Tamen, la
denuncisto sukcesis konvinki la popolon ke tio veris kaj eĉ ŝia edzo kaj
familianoj de la supozata sorĉistino kredis ŝin, kio igis ke María de Jureteguía
konfesu esti sorĉistino ekde infanaĝo kaj ke ŝia onklino María Chipía de
Barrenechea estis tiu, kiu instruis al ŝi la sorĉadon. Poste, sentante sin
persekutita de la sorĉistinoj kiuj volis ke ŝi revenu al la sabatorgioj, ŝi
donis pliajn nomojn de gesorĉistoj kaj iliaj domoj estis trovitaj en la serĉado
de ranoj, akompanantoj kaj protektantoj de la sorĉistinoj. Fine, ĉiuj ili, sep
inoj kaj tri viroj, konfesis publike en la paroĥa kirko. Tamen, post la pentado
la najbaroj pardonis ilin.

Tio okazanta en Zugarramurdi atingis la tribunalon de la Inkvizicio de Logronjo,
kiu havis la jurisdikcion super Navaro, kiu sendis en la unuaj tagoj de januaro
1609 komisaron de la Inkvizicio por ke li informu pri la afero. La 12-an de
januaro atingis Logronjon la skribaĵo de la komisaro kaj la du inkvizitoroj de
la tribunalo, kiuj kredis je la sorĉado, ordonis la arestadon de kvar el la
sorĉistinoj kiuj konfesis. Ili estis sekrete enkarcerigitaj en la malliberejo de
la inkvizicio en Logronjo kaj per helpo de interpretisto ili estis submetitaj al
akra esplordemandado ĝis la kvar konfesis esti sorĉistinoj. La 13-an de februaro
ili sendis leteron al la Konsilio de la Supera Inkvizicio en Madrido en kiu
rakontis iliamaniere tion kion ili esploris, krom peti instrukciojn pri la
agomaniero ekde tiu momento. La respondo venis la 11-an de marto kaj en ĝi, la
Supera Inkvizicio, sekvante ĝian rigoran regularon pri determinado de la vero de
la fenomenoj je sorĉado kiun ĝi aplikis ĝis tiu momento, ordonis la
inkvizitorojn esti certaj pri la diraĵoj de la sorĉistinoj, por la Supera
Inkvizicio sendis detalan demandaron el dek kvar demandoj. Sed la kredo de la du
inkvizitoroj pri la realo de la sorĉado kaj pri la faktoj kiujn oni rakontis al
ili estis tiel forta ke ili ne atentis pri la informo, kiun la inkvizicia
karceristo kiu aŭdis la kvar virinojn diri ke ili sin deklaris sorĉistinoj,
kvankam ili ne estis, ĉar tiel ili kredis povi pli facile forlasi la karceron
kaj reveni al siaj domoj.

La 9-an de februaro 1609, kvar tagojn antaŭ la sendo de la letero al la Supera
Inkvizicio fare de la logronjaj inkvizitoroj, prezentiĝis antaŭ la tribunalo
pluraj loĝantoj de Zugarramurdi, kiuj venis tien akompanitaj de gvidanto por
ekspliki al la tribunalo tion, kio vere okazis. Kiel diris Carmelo Lisón, "la
grupeto kaŭzis sensacion en Logronjo; alvenis montaranoj kun strangaj vestoj,
parolante nekompreneblan lingvon, lacaj kaj mistraktitaj kaj por plia strangaĵo,
ili vokis ĉe la pordoj de la timata Inkvizicio!".La grupo konsisitis el Graciana
de Yriart (pli konata kiel Graciana de Barrenechea, edzino de Miguel de Goyburn)
kaj de ŝiaj filinoj (Estevania de Yriart kaj María de Yriart). Post prezentiĝis
antaŭ la tribunalo ili diris ke ili ne estis sorĉistoj kaj ke tion ili deklaris
al la vikario de Zugarramurdi, "ĉar ili estis subpremitaj kaj minacitaj se tion
ili ne dirus". La problemo estis ke la gvidanto kiu akompanis ilin al Logronjo
atestis ke ili ja estis sorĉistoj kaj la Inkvizicio decidis enkarcerigi ilin.

La du inkvizitoroj ne atentis pri la ricevitaj instrukcioj de la Supera
Inkvizicio kaj elpensis ke la proklamado de nekulpeco de la akuzitoj estis
artifiko de la familianoj aŭ de la demono kiu volis savi ilin de la puno. Post
kvin monatoj kaj reaj pridemandadoj ili sukcesis iom post iom ke la akuzitoj
konfesu, pri kio, ekde la perspektivo de la kredemaj inkvizitoroj, ili venkis la
demonon kiu timigis ilin ne paroli. La memkulpiĝintoj ankaŭ denuncis aliajn
gesorĉistojn, kiuj ankoraŭ restis en la montoj kaj donis liston de geinfanoj
mapli ol 14-jaraĝaj kiuj paroprenis la sabatorgiojn.

Kun la akirita informo, unu el la inkvizitoroj ekiris en aŭgusto 1609 al la
nordo de Navaro kaj ekde tie estis sendita al Logronjo al la supozeblaj
komplicoj de la gesorĉistoj. La inkvizitoro, kies nomo estis Juan Valle
Alvarado, laŭ Caro Baroja, "pasigis plurajn monatojn en Zugarramurdi kaj
kompilis multajn denuncojn, laŭ kiuj estis kulpigitaj ĉirkaŭ tri cent personoj
pro sorĉado, krom la infanoj. El tiuj ĉi personoj estis enkarcerigitaj kaj
senditaj al Logronjo ĝis kvardek el tiuj kiuj plej ŝajnis kulpaj".

Valle unue sin direktis al la monaĥejo de Urdax kie estis solene akceptita de la
abato, kiu konfirmis ke la regiono estas infektita je sorĉistinoj kaj ke la
popolo kutimis krii ¡sorgiñak, sorgiñak! por esti ŝirmitaj de ili. Poste li
vizitis la navarajn loĝlokojn Vera de Bidasoa kaj Lesaca, kie li kalkulis je la
entuziasma kunlaboro de la lokaj paroĥestroj kiuj enfermis virinojn kaj infanojn
ĝis ili konfesos kaj denuncos aliajn gesorĉistojn, kaj poste De Vera metis la
infanojn sub sian ŝirmon por "savi ilin de la grandaj damaĝoj... kiujn la
sorĉistinoj okazigas portante ilin al la sabatorgio" — kaj iris al la gipuskaj
Tolosa kaj San Sebastián. Ankaŭ en tiuj datoj vizitis la regionon la episkopo de
Pamplono, alarmita pro la rakontoj pri aferoj okazintaj en sia diocezo, kaj
venis al la mala konkludo ol tiu de la logronja inkvizitoro: ke tie estis sekto
de sorĉistinoj kiu eĉ atingis Francion, kaj ke multaj najbaroj transiris la
landlimojn por ĉeesti la bruligadon de sorĉistinoj en Lapurdo, kie ili aŭdis la
akuzojn kaj lernis tion kion oni diris pri ili kaj pri la sabatorgioj.

La detaloj de la inkvizicia proceso estas konataj danke al tio ke, iom post la
okazigo de la aŭtodafeo kiu metis finon al ĝi, Juan Mongastón publikigis la
proceson de Logronjo, kiu estis reeldonita plurfoje. Unu el ili datas je 1811
kaj estis akompanita de kritikaj notoj, siatempe taksitaj kiel nerespektemaj, de
la ilustrita verkisto Leandro Fernández de Moratín.

En la raporto de Mongastón la "prado del Cabrón" — Herbejo de la Virkapro — (aŭ
aquelarre en la eŭska lingvo) kie supozeble kunvenis la gesorĉistoj de
Zugarramurdi situis, laŭ Caro Baroja, "apud kaverno aŭ subtera tunelo el grandaj
proporcioj, vera katedralo por la satana aŭ pagana kultado, kiu estas transirata
de la rivero aŭ rojo de la Infero, Infernukoerreka, kaj kiu havas parton kie
tradicie situis la trono de la Diablo". Laŭ la raporto, tie aperis la Demono,
"sidanta sur seĝo, kiu kelkfoje ŝajnas el oro kaj aliaj el nigra ligno, kun
granda trono, majesteco kaj graveco… kaj kun malgaja vizaĝo, malbela kaj
furioza".

Sekve, laŭ Caro Baroja, "la komencanto estas markita de ungo de la Demono mem,
elprenante sangon en ujo. Ankaŭ lin markas en la pupilo: la konata bildo de la
bufo". Laŭ la raporto de Mongastón, "ĵus farinte la malkonfeso, la Demono kaj la
malnovaj sorĉistoj kiuj ĉeestas, avertas la komencanton ke li ne devos mencii la
nomon de Jesuo, nek de la Virgulino Maria, ne povos krucosigni sin nek beni".

En la raporto de Mongastón estis detale eksplikita tio, kion la gesorĉistoj
estis kapablaj fari. Unue la metamorfozo:

Ili ankaŭ okazigis ŝtormojn kiuj kaŭzis la rompiĝon de la ŝipoj kaj kiuj detruis
la rikoltojn aŭ eldiris sorĉaĵojn kontraŭ kamparoj kaj bestoj pere de polvoj kaj
venenoj dirante samtempe ĉio forperdiĝu kaj nur saviĝu la mia. La procedo
ellabori tiujn polvojn estis priskribitaj kun grandaj detaloj:

Alia el la povoj atribuita al la gesorĉistoj estis ilia kapablo okazigi
malsanojn kaj eĉ la morton pere de polvoj kaj ungventoj dum ili diris: "La
sinjoro donu al vi la mortmalsanon" (aŭ ian malsanon dum kelka tempo). La
raporto ankaŭ rakontas la terurajn kazojn pri vampirismo, precipe kun rilato al
infanoj, kiuj estis prenitaj el siaj hejmoj fare de la gesorĉistoj laŭ ordono de
la Demono.

En junio 1610 la inkvizitoroj de la tribunalo de Logronjo interkonsentis pri la
verdikto je kulpeco de dudek naŭ el la akuzitoj. Tamen, la ikvizitoro Alonso de
Salazar y Frías, veninta al la tribunalo nur en julio de la antaŭa jaro, pro kio
li ne povis partopreni en la esplordemandadoj de la ĉefaj kulpigitoj, voĉdonis
kontraŭ la kondamno al la ŝtipo de María de Arburu pro manko de sufiĉaj
pruvaĵoj. Post la celebro de la aŭtodafeo en novembro de la sekva jaro, la
inkvizitoro Salazar ankaŭ dubis pri la kulpeco de la aliaj kaj, post reviziado
ĝisfunda de la kazo, ordonita de la Konsilio de la Supera Inkvizicio, kiu
inkluzivis detalan esploradon en la scenejo de la okazintaĵoj pridemandante la
supozeblajn gesorĉistojn kaj atestantojn, li tute pentis pro la verdikto kiun li
mem subskribis konsiderante ke li faris "teruran maljustaĵon". Salazar skribis
al la Konsilio jenon:

Kaj petis ke "en ĉiuj partoj" publike manifestiĝu pere de la komisaroj de la
Sankta Inkvizicio

Dimanĉon, la 7-an de novembro 1610 kungregiĝis en Logronjo "granda homamaso"
veninta ankaŭ el Francio por ĉeesti la aŭtodafeon — oni kalkulas ke ĉirkaŭ
tridek mil homoj ĝin ĉeestis. Ĝi ekiĝis per procesio enkapigita de la standardo
de la Sankta Inkvizicio kiun sekvis mil familianoj, komisaroj kaj notarioj de la
Inkvizicio — kiuj portis orajn orelringojn kaj krucojn surbruste — kaj
plurcentoj da anoj de la religiaj ordenoj. Sekvis la verda Sankta Kruco, emblemo
de la Inkvizicio, kiu estis starigita sur la plej alta parto de granda eŝafodo.
Poste aperis dudek unu pentofarantoj kun kandelo en la mano — kaj ses el ili kun
ŝnuro ĉe la kolo por indiki ke ili estis vipotaj — kaj dudek unu personoj kun
sanbenitoj kaj grandaj konusformaj ĉapoj kun iksoformaj krucoj, kandeloj kaj
ŝnuroj, kio indikis ke ili estas pardonitaj. Sekve aperis kvin personoj portante
statuojn de mortintoj kun sanbenitoj, akompanataj de kvin ĉerkoj kiuj enhavis
elterigitajn ostojn — temis pri du virinoj kaj du viroj kiuj neis esti
gesorĉistoj, kaj de alia kiu ja jesis sed kiu estos bruligata ĉar ŝi estis unu
el la instigantoj de la sekto. Tuj aperis kvar virinoj kaj du viroj, ankaŭ kun
la sanbenitoj, kiu estis liverotaj al la sekulara branĉo por esti vive
bruligataj ĉar ili rifuzis akcepti ke ili estis gesorĉistoj. La procesio estis
fermita de kvar sekretarioj de la Inkvizicio surĉevalaj, akompanataj de azeno
kiu portis kofron garnita per veluro kiu atendis la verdikton, kaj la tri
inkvizitoroj de la tribunalo de Logronjo, ankaŭ sur ĉevaloj.

La akuzitoj stariĝis ĉe la eŝafodo kaj fronte al ili la inkvizitoroj, kun la
eklezia reprezento dekstre kaj la civilaj aŭtoritatoj maldekstre. Dominika
inkvizitoro predikis kaj sekve ekigis la legadon de la verdiktoj fare de la
inkviziciaj sekretarioj. La legado daŭris tiom da tempo ke la aŭtodafeo estis
ŝanĝita al la lundo, la 8-an de novembro. La anonima aŭtoro de la raporto de
Mongastón skribis:

Dek ok personoj estis reakordigitaj ĉar ili konfesis siajn kulpojn kaj petegis
la mizerikordon de la tribunalo. La ses rezistantoj estis vive bruligataj. Kvin
aliaj estis bruligataj post ilia morto alikaŭza.

Pro la akreco de la punoj aplikitaj, la kazo pri la sorĉistinoj de Zugarramurdi
konvertiĝis en la plej grava proceso de la Hispana Inkvizicio kontraŭ la
sorĉado. Laŭ la brita hispanisto Henry Kamen, tiu ĉi escepto en la relative
milda pozicio de la Inkvizicio rilate al la sorĉado eksplikiĝas pro la influo
kiun havis la ĉasado de la sorĉistinoj entreprenita en 1609 transe de la
landlimo de la juĝisto Pierre de Lancre, ĉar la paniko pri la sorĉistinoj
translokiĝis al la valoj de norda Navaro.

La hispana antropologo Carmelo Lisón Tolosana opiniis ke la verdikto estis
"sufiĉe mola. Nur ses homoj kaj pro restado en ilia herezo, plus la «fama» María
de Zoraya, estis kondamnitaj al la supera ofero, kio ankaŭ, kvankam hodiaŭ tion
ni ne aprobas, estis normalaĵo kaj eĉ pli malbone en tiuj jarcentoj se ni
komparas tiujn punojn kun tiuj altruditaj en Okcidenta Eŭropo. Du jarojn pli
malfrue, en 1612, el dudek personoj akuzitaj je sorĉado, dek estis
mortkondamnitaj (inkluzive de 11-jara knabino) en Lancashire, kaj la tre fama
ĉasisto de sorĉistoj Matthew Hopkins metis sur la ŝtipon ĝis tricento da
gesorĉistoj, kiel rezulto de sia inkvizicio en malmultaj provincoj de la oriento
de Anglio".

Siaflanke la franca hispanisto Joseph Pérez asertas: "se ni komparas ĝin kun la
centoj da ekzekutoj kiuj okazas samtempe en franca teritorio, trans la Pireneoj,
ĉi tiu verdikto povas ŝajni indulga. En Hispanio ĝi estas skandala".

En aprilo 1611 la fama humanisto Pedro de Valencia prezentis informon pri la
raporto publikigita de Mongastón rilate la proceson de Logronjo kiun petis al li
la ĝenerala inkvizitoro. En ĝi li asertis, inter aliaj aferoj, ke en la
okazintaĵoj de Navaro estis forta komponento de mensmalsano: "Unue oni devas
ekzameni ĉu la akuzitoj konservas sian saĝon aŭ pro demonoj, melankoliuloj aŭ
senesperuloj". Tie li diris ke ilia konduto "similas pli al tiu de la frenezuloj
ol al tiu de herezuloj kaj ke tio kuraciĝas prefere pere de vipado kaj
lignobatoj ol per infamioj nek sanbenitoj". Fine Valencia konsilis: "Oni serĉu
ĉiam en la faktoj pruvon de la delikto laŭ la juro, kaj ne kondamnu al morto pro
neokazintaĵoj".

La informo de Pedro de Valencia titoliĝis Dikurso de Pedro de Valencia pri la
rakontoj pri sorĉistinoj kaj aferoj rilataj al la magio kaj en ĝi li donis
klaran kaj objektivan eksplikon pri la kunvenoj de gesorĉistoj: homoj blindaj
pro la fikutimoj, "kun la emo fiamoradi, adulti aŭ havi sodomian seksumadon,
inventis tiujn kunvenojn kaj misterojn pri malbonaĵoj en kiu kelkaj vokas
Satanon". Por subteni sian interpreton pri sabatorgio li komparas ĝin kun la
bakanaloj de Romio, konkludante: "tuta mia sento kaj afekto emas kompreni ke
tiuj estis kaj estu kunvenoj de viroj kaj virinoj kun la celo kiujn ĝi havis kaj
havos en ĉiuj jarcentoj, kio estas karna nedeco".

La duboj de la inkvizitoro Salazar pri la vereco de la okazintaĵoj estis
kundividitaj de almenaŭ tri ekleziuloj kiuj antaŭe sciigis ke "aferoj pri
sorĉistoj estas ridigaĵo". Ili sendis protestleteron al la Konsilio de la Supera
Inkvizicio kaj fine estis la tri inkvizitoroj de Logronjo kiuj en letero de la
14-a de februaro 1611 petis ke oni sendu al la montoj de Navaro personon kiu
"nepasie" esploru la okazintaĵojn. Krome, post la proceso kaj la aŭtodafeo, la
homoj de la regiono vivis kun grada timo kaj malamikiĝintaj pro la supozataj
agoj de la gesorĉistoj kaj tiuj timoj kaj tensioj etendiĝis al Gipusko kaj
Biskajo. En Santesteban, ekzemple, supozata sorĉistino mortis pro mistraktoj de
la homamaso post ŝnurado kontraŭ sojlo. La Supera Inkvizicio post malpli ol unu
monato sendis sian respondon.

La Konsilio de la Supera Inkvizicio ĝuste taskigis la inkvizitoron Alonso de
Salazar y Frías viziti la subdistriktojn de la nordo de Navaro kaj ke li skribu
kaj sendu kompletan informraporton. Por faciligi lian laboron, la ordono estis
akompanata de edikto de gracio en kiu estis invitataj la supozeblaj gesorĉistoj
al senpuna pento de iliaj eraroj.

Kun la edikto de gracio enmane kaj akompanata de du interpretistoj, Salazar
entreprenis sian mision dum kiu li estis ok monatojn — dekde majo ĝis decembro
1611 — en la nordo de Navaro, de Gipusko kaj Biskajo. "Dum li observadis la
kazojn, pridemandante la akuzitojn kaj paroligante la homojn tute simple kaj
plate, lia kriterio akiris formon, ĝis konsidero ke la agoj atribuitaj al la
supozataj gesorĉistoj estis malveraj kaj falsaj en tiu konkreta kazo", asertas
Julio Caro Baroja. En marto 1612 Salazar redaktis la unuan memorando-libron,
poste alian li verkis kiun li sendis al la Supera Inkvizicio la 3-an de oktobro
1613. En tiuj informoj Salazar asertas absolvi ad cautelam 1384 infanojn
(knabojn aĝajn de ses ĝis dek kvar jaroj, kaj la knabinojn aĝajn de ses ĝis
dekdu jarojn) kaj 41 plenkreskulojn kaj reakordigante 290 homojn. El ĉiuj ĉi
personoj 81 revokis siajn antaŭajn konfesojn.

Salazar speciale atentis pri la atestantoj konstatante ke multaj el ili "nomumis
multajn pri kiuj kun certeco ili sciis ke ili estis senkulpaj" pro "subaĉetoj aŭ
najbaraj kvereloj". La inkvizitoro rakontas, ekzemple, la kazon de virino
reakordigita en la aŭtodafeo de Logronjo kiu false akuzis aliajn je praktikado
de sorĉado kaj kiu poste pentis, sed, la komisaro de la Sankta Inkvizicio, ne
akceptis la revokadon de ŝia antaŭa deklaro nomante ŝin mensogema kaj minacis
ŝin je viva bruligado, ŝi sin mortigis forĵetante sin al rivero. Ankaŭ en kelkaj
okazoj li mencias tiujn kiuj denuncas la supozeblajn gesorĉistoj kiel amikoj aŭ
familianoj kiuj estas premataj por ke ili konfesu kaj tiel ricevu la pardonon.
Tiu estis la kazo de multaj infanoj kiuj akceptis ke ili mensogis.

La konkludo de la memorando-libro de Salazar estas ke la sorĉo-fenomenoj
esploritaj estas historioj neverŝajnaj kaj ridindaj kaj "ĉio kion la raporto de
Logronjo certigas, ĉio kion De Lancre komentas kun graveco, iĝas mensogo kaj
trompo antaŭ la spertaj metodoj de Don Alonso. La kazoj prezentiĝas kun tro peza
ŝarĝo" (kaj "el ĝi nenio estas pruvata", laŭ Salazar). Ekzemple, pri la maniero
iri kaj reveni al la sabatorgioj pere de ungventoj kaj polvoj kiuj permesis al
la gesorĉistoj flugi, Salazar diras ke "oni konfirmis ke iliaj deklaroj mem aŭ
per aliaj inkluzive de deklaroj de kuracistoj kaj palpeblaj spertoj, ĉiuj ĉi
rakontoj estis mensoge kaj fikcie faritaj, per iloj kaj manieroj ridigaj".

Salazar detale rakontis tiujn "palpeblajn spertojn" aŭ eksperimentojn, kiel
repreno de dudek du potoj kiuj enhavis la "supojn, ungventojn kaj polvojn" per
kiuj sin frotis la sorĉistinoj por flugi kaj uzi por la sorĉaĵoj, kaj li petis
al pluraj "kuracistoj kaj kompetentuloj" pruvi la efikecon sur bestoj, al kiuj
nenio okazis. Li daŭrigis sian esploron pri la sorĉaj "supoj" kaj konstatis ke
en multaj okazoj estis la timo kaj la minacoj de la klerikuloj kaj komisaroj
kiuj devigis la supozatajn sorĉistinojn inventi la trinkaĵojn.

Salazar ankaŭ demonstris al la supozataj gesorĉistoj ke la aferoj kiujn ili
rakontis ne okazis, kiel la kazo de junulinoj kiuj asertis esti amatinoj de la
demono sed post ekzameno de matronoj ĉi tiuj pruvis ke ili ankoraŭ estas virgaj.

Same li konstatis ke multaj supozataj gesorĉistoj konfesis pro la torturoj kiujn
liaj najbaroj okazigis, kiel la kazo de virino el Elizondo kiu diris al li ke ŝi
mensogis esti sorĉistino por liberigi sin de ĉepo en kiu ŝi estis malliberigita
de la vilaĝanoj dum dek kvin tagoj, aŭ la rakonto de viro kiun la vilaĝanoj iom
post iom bruligis per brulinta lignopeco devigante lin "ĝis konfeso de la vero".
Kuraĝe li mencias ke la torturoj "ankaŭ skandale okazis en multaj partoj fare de
la komisaroj kaj inkvizicianoj mem", kaj sekve li montras kelkajn ekzemplojn,
kiel la kazo de du knabinoj 13 kaj 13 jaraĝaj el Larrea kiuj estis ŝnuritaj ĉe
la manoj kaj la kolo fare de du klerikoj en la rektorejo minacante ilin pri la
tribunalo de Logronjo se ili ne konfesus. Salazar konkludas:

Laŭ Carmelo Lisón Tolosana, "la argumentado de Salazar en liaj skribaĵoj al la
Supera Inkvizicio karakteriziĝas per pozitivismo, en la senco ke li preferas
konkretan fakton, kontraŭ la imaga ideigo; li klopodas esplori kial kaj kiel en
la nuno, forĵetante aliajn argumentojn esence teologiaj al la dua plano. Gvidata
de la orientiloj de la Supera Inkvizicio, li kompilis surloke, kiel antropologo,
substantiva-empiriisman informon. [...] En sia referenca kalkulo li antaŭmetas
la logikon al la ĝenerala opinio, la racion al la metafiziko; li volas fari
sciencon". Tiel li skribis:

Salazar deduktis ke ĉio, kion li esploris sufiĉas por scii ke en la proceso de
Logronjo la inkvizicianoj ne agis kun la rekteco kaj "kristaneco" ĉar ĝi trudis
la procesitojn promesante la liberecon se ili sin deklarus kulpaj; ne estis
notitaj multaj revokoj pri antaŭaj atestoj, eĉ de mortantaj homoj; kaj ankoraŭ
ne estis finfine "esplorita la novaĵo pri la du kuzinoj kaj du ĉefaj
malkovrantinoj de ĉi tiu komplicaĵo kiuj fanfarone diris ke tio estis mensogo".
Virino el Lesaca eksplikas al Salazar ke ŝi konfesis esti sorĉistino ĉar ĉiuj
parolis pri tio kaj ke tio kion ŝi rakontis estis lernita de la vikario kaj
komisaro de la Inkvizicio por kiu ŝi laboris kaj de aliaj virinoj.

Krome, Salazar asertis ke estis la libroj, kaj precipe, la predikoj pri la
sorĉado kiuj disvastigis ĝin, pro kio li rekomendis ne diskonigi ĝin, konvinkita
pri la malapero de la sorĉado se oni ne plu parolus pri ĝi. Unu el la ekzemploj
kiujn li aldonis estis pri okazintaĵo en Olagüe, proksime al Pamplono, kie post
la predikado de monaĥo la homoj blinde ekkredis pri la ekzisto de sorĉistoj.

La informo de Alfonso de Salazar estis prenita de la Supera Inkvizicio kiu donis
novajn instrukciojn al la tribunaloj la 29-an de aŭgusto 1614 en kiu estis
preskaŭ ĉiuj ideoj de la inkvizitoro, kiu, kiel substrekis Julio Caro Baroja,
"antaŭeniris konsiderinde pli frue ol tiuj kiuj en Eŭropo disvastigis ideojn en
la sama senco", kiel la fama germana jezuito Friedrich Spee. Konkreta rezulto
pri la novaj instrukcioj estis la klopodi reakordigi la viktimojn de la
aŭtodafeo de Logronjo ordonante ke iliaj sanbenitoj ne restu videblaj en ajna
preĝejo, kaj tiel, kiel skribis Henry Kamen, "neniu stigmo falis sur ilin aŭ
iliajn posteulojn".

La instrukcioj de la Konsilio de la Supera Inkvizicio de la 29-a de aŭgusto
1614, grandparte ŝuldataj al Salazar, laŭ la hispana antropologo Carmelo Lisón
Tolosana,



