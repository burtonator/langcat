https://tt.wikipedia.org/wiki/RSS

RSS – ул Really Simple Syndication кыскартмасы. Бу технология мәгълүматны уңайлы
итеп үз санагыңа даими алып торырга мөмкинлек бирә. Махсус програмны көйләп
куйсаң, яраткан сайтта яңа мәгълүмат пәйда булмадымы икән дип аны вакыт-вакыт
тикшереп торасы булмаячак. Яңа мәгълүмат сайтта чыгу белән шундук сезнең санакка
да киләчәк.

Башлап, RSS агымын укый ала торган махсус программа кирәк. Ул я мөстәкыйль
программа, я Mozilla Firefox, Internet Explorer, Opera кебек гизгечләрнең
(browser) бер өлеше була ала.

Андый програмнарны Google кебек эзләү хезмәтләрендә җиңел табып була. Кайберләре
бушка таратыла. Шундый программаны санакка урнаштырганнан соң, берәр
кызыксындырган агымын табып, аңа языласы гына кала.



https://tt.wikipedia.org/wiki/%D0%92%D0%B8%D0%BA%D0%B8%D0%BF%D0%B5%D0%B4%D0%B8%D1%8F

Википе́дия (инг. Wikipedia, /ˌwɪkɪˈpiːdɪə/ буларак укыла) — эченә һәркем яза
алган ачык эчтәлекле, күптелле онлайн-энциклопедия. Аның барлык мәкаләләре
сайтка керә алучы бар шәхесләр тарафыннан үзгәртелә ала диярлек. Википедия -
интернет киңлектәге иң зур һәм иң популяр гомуми белешмәләр җыелмасына әйләнде,,
веб-сәхифәләргә мөрәҗәгать итүчеләр саны индексын алып баручы Alexa (ингл.)
агентлыгы мәгълүматлары буенча дөнья күләмендә 6 нчы урында басып тора,
аудиториясе якынча 365 миллион укучыга тигез дигән юрама ясала. Википедия
проекты табышсыз Викимедиа Фонды карамагында яши һәм үсә бирә.

Википедиядә катнашучыларны "википедиячеләр", мәкаләләрне язучы яки төзәтүчеләрне
"мөхәррирләр" дип атыйлар.

Белешмәләр һәм тематик мәгълүмат күләме буенча иң тулы энциклопедия, битләрне
бер-берсе белән бәйләү технологиясен куллану сәбәпле Интернет кулланучылары өчен
үз мәдәни капиталларын үстерү өчен иң кулай чыганак. Википедиянең иң мөһим
сыйфатларыннан берсе булып мәгълүматны туган телеңдә җиткерү тора.

Википедия'нең экспертлар көченә нигезләнеп энциклопедия булдыру юлыннан китүе
һәм академик булмаган эчтәлекнең киң күләмдә пәйда булуы матбагачылык медианың
киң игътибарын җәлеп итте. 2006 нче елда, Time журналы дөнья буйлап миллионнарча
шәхесләрнең тиз арада пәрәвез аша элемтә һәм хезмәттәшлекне үстерү эшчәнлегендә
YouTube, MySpace һәм Facebook белән бер рәткә Википедияның да кертеме зур булуын
таныды. Википедия шулай ук яңалыклар чыганагы буларак котланылды - кызу
яңалыкларга багышланган мәкаләләрнең еш тиз яңартылып торылуы сәбәпле.

Википедиянең ачык табигате төрле борчылуларга юл ачты - язу сыйфаты, вандализм
(ингл.) күләме һәм мәгълүматның дөреслеге турында. Кайбер мәкаләләрдә
тикшерелмәгән яки каршылыклы мәгълүматлар очрый, шулай да 2005 елда Nature
(ингл.) журналы бастырган эзләнү нәтиҗәлләре күрсәткәненчә, чагыштырылган фәнни
мәкаләләр Encyclopædia Britannica (ингл.) энциклопедиясендәге мәкаләләрнең
дөреслек дәрәҗәсенә якын булуын һәм икесендә дә очраган "әһәммиятле хаталар"
күләме якын булуын күрсәтте. Britannica уздырылган тикшеренүнең методология һәм
ясалган нәтиҗәләре хаталы булуын игълан итүенә Nature рәсми җавап һәм
нокта-нокта буенча Britannica'ны канәгатьләндермәгән төп мәсьәләләренә карата
ачыкламалар белән каршылык күрсәтте.

Википедия мәкаләләре үсеш дәрәҗәләре һәм темалары тирәсендә тупланыла. Яңа
мәкалә еш "төпчек" - билгеләмәләр һәм берничә сылтама гына булган бик кыска бит
- дәрәҗәсендә башлана. Спектрның икенче ягында - иң зур үсеш дәрәҗәсенә ия
булган мәкаләләр "Сайланган мәкалә" статусына ия булу өчен номинант була ала.
"Сайланган мәкаләләрдән" берсе, мөхәррирләрнең сайлавы нигезендә, Википедияның
баш битендә урнаштырыла. Тикшеренүче Джакомо Подери (Giacomo Poderi)
ачыклаганынча, мәкаләләр сайланган статусына гадәттә берничә мөхәррирнең эшләве
нәтиҗәсендә ирешә. 2010 нче елда уздырылган тикшеренү сайланылган мәкаләләр
сыйфат күзлегеннән уртак югары дәрәҗәдә булмавын, җәмгыять тарафыннан сайлану
процессы мәкаләләр сыйфатын билгеләү өчен эффектив булмаганын күрсәтте. 2007 нче
елда, матбагачылыкта бастырылу өчен версияне әзерләгәндә, Инглиз Википедиясендә
мәкаләләр сыйфатын билгеләү шкаласын кертте.

Википедиядә урнашкан эчтәлек Википедиянең күпчелек серверлары урнашкан Флорида
штатының һәм АКШның федераль кануннарына буйсына. Юридик мәсьәләләрдән тыш,
Википедиянең үзгәртүләр кертү мәсләкләре "5 нигез", һәм төрле кагыйдәләр һәм
киңәшләр белән тасвирлана. Бу кагыйдәләр дә wiki рәвешендә сакланылу сәбәпле,
Википедия мөхәррирләренең җәмгыять буларак аларны язырга һәм яңартырга
мөмкинлекләре бар. Википедияның төрле телле бүлекләрендәге кагыйдәләр инглиз
телле бүлеге кагыйдәләренең тәрҗемәсенә нигезләнгән иде, шулай да вакыт узу
белән аерым мохитләрдә үсүләре сәбәпле үзенчәлекләре хас булды.

Тема турында мәкалә язылуы өчен, аның Википедияның "Мөһимлек" стандартларына
туры килүе зарур - ягъни теманың мәсьәләсенә бәйле булмаган мэйнстрим мәгълүмат
чыганакларында яки академик журналлар кебек танылган абруйлы икенчел
чыганакларда күләмле тасвирланырга тиешлеге.

Википедиядә фикер төрлелеге нәтиҗәсендә купкан низагларның күп төрле чишелеш
мөмкинлекләре бар. Билгеләнгән тәртипкә күз салмыйча, бер мөхәррир керткән
үзгәртүләрдән икенчесе яңадан-яңа баш тартып торса - "үзгәртүләр сугышы"
башлынды дип диергә мөмкин. Бу очракта, мөгамәлә кагыйдәләрне бозу мәсьәләләрне
арбитраж комитеты, контент кагыйдәләрне бозу мәсьәләләрне медиация комитеты хәл
итә.

Низагларны чишүнең соңгы чарасы - арбитраж шурасына мөрәҗәгать итү. Низаглар
гадәттә мәкалә эчтәлеге турында ике каршылыклы караш нәтиҗәсендә туып чыкса да,
Арбитраж шурасы кайсы караш өстенлек алырга тиеш турында карар чыгаруга махсус
керешми. Статистик анализ күрсәткәненчә, шура үз игътибарын низаг тудырган
эчтәлегенә түгел - низаг тирәсендәге бәхәснең ничек алып барлыгына юнәлтә,
нәтиҗәдә низагларны чишу һәм конфликтта катнашкан мөхәррирләр арасында тынычлык
урнаштыру урынына проблема чыгаручы мөхәррирләрне аерып, продуктивлык потенциалы
булган мөхәррирләргә яңадан Википедия эшчәнлегендә катнашырга рөхсәт бирү белән
шөгыйльләнә.

2006 нче елның гыйнварында, Алмания мәхкәмәсе ил эченнән Алман Википедиясенә
керү мөмкинлеген ябырга кушты. Сәбәбе буларак Boris Floricic (ингл.), шулай ук
"Tron" кушаматы астында билгеле булган вафат хакерның тулы исемен күрсәтү игълан
ителде. 2006 нче елның 9 февралендә Wikimedia Deutschland оешмасына карата карар
көчтән чыгарылды - караган мәхкәмә Tron'ның яки аның ата-аналарының шәхсияткә
хокуклары бозылды дигән фикерен кире какты.

Википедия җәмгыяте культка охшаш дип сурәтләнгән иде, шулай да негатив тарафтан
гына түгел, һәм тәҗрибәләре булмаган яңа кулланучылар еш дустанә булмаган
мөнәсәбәт белән каршы калганы тасвирланган иде.

Википедияның регистрация узган кулланучылардан 60%-ка кадәре беренче 24 сәгать
узгач кертем ясаудан туктый. Шундый вәзгыятьнең мөмкин сәбәпләре - аерым үзгәртү
ясау/мәкалә язу өчен регистрация яки катнашу тәҗрибәсенең канәгәтьләндерерлек
булмавы белән аңлатыла ала. Goldman белдергәненчә, Википедиянең мәдәни
ритуалларына (мәсәлән, бәхәс битләрендә имза кую) тугрылыклы булмаган
мөхәррирләр үзләренең Википедия җәмгыятен кагыйдәләрен белмәвен (аутсайдер
булуын) күрсәтеп, кертемнәренең кабул ителмәвенең рискы үсүенә китерәләр.
Википедия инсайдерына әйләнү җиңел булмаган нәрсә: кертем ясаучыдан үз кулланучы
битен булдыруы, Википедияның махсус технологик кодларын өйрәнү, бәхәс чишелеше
процессында катнашуны өйрәнү, аралашу стандартларын һәм башка мәдәни
үзенчәлекләрен үзләштерү кирәк була. Системага кулланучы исеме астында кермәгән
кулланучылар - икенче класс ватандашларга охшаш хәлдә кала.

2009 нчы елда Business Insider мөхәррире һәм журналисты Henry Blodget уздырган
тикшеренү Википедияның мәкаләләрендәге соңгы үзгәртүгә кадәр яши калган
кертелгән текстның зуррак өлеше "аутсайдерлар" (түбән үзгәртүләр санлы
кулланучылар), форматлау һәм башка үзгәртүләр күбрәк "инсайдерлар" (чикләнгән
тәҗрибәле кулланучылар төркеме) тарафыннан ясалганын күрсәтте.

Бер тикшеренү күрсәткәненчә, Википедиягә кертем ясаучылар арасында "кыз-хатыннар
өлеше 13% тирәсе генә булуын күрсәтте; кертем ясаучының уртача яше - 20-30
арасында." Викимедиа фонды җитәкчелек итүче директор Cью Гарднер (ингл.) 2015
елга кадәр ана зат җенесле катнашучылар санының егерме биш процентка үсәчәген
күрергә ышана. АКШның кыз-хатыннар хәлләренә багышланган тикшеренү шурасының
президенты Линда Бэш (Linda Basch, National Council for Research on Women)
белдергәненчә, Википедия мөхәррирләр статистикасы АКШның югары уку йортларындагы
бакалавр, магистр һәм аспирантура программаларында катнашучы кыз-хатыннар
проценты белән сизелерлек контраст күрсәтә (барысында да кыз-хатыннар 50% яки
югарырак өлешен ала).

Википедияның төрле телле бүлекләренә дөньяның төрле регионнарыннан кертем өлеше
турындагы соңгы мәгълүматны 2012 нче елда PLoS ONE (ингл.) журналында
бастырылган Яссери төркеме (Yasseri et al.) уздырган тикшеренүләре белдерде.
Шулай, Төньяк Америкадан үзгәртүләр өлеше Инглиз Википедиясенең якынча 50%
белән, Гадиләштерелгән Инглизчәдәге Википедиясендә () исә бу күрсәткеч
егерме-биш процентка төшә. Мәкалә шулай ук кайбер башка телле бүлекләрендәге
хәлне тикшерде. Викимедиа фонды 2015 елга кадәр Җирнең Глобаль Көньяк буларак
билгеле регионыннан мөхәррирләр санының 37%-ка кадәр үсүен күрергә ышана.

2001 елның 23 мартында башка телдә бүлек ачыла - Француз Википедиясе эшли
башлады. Шуннан соң ул күптеллегә әверелгән.

Джимми Уэйлс (ингл.) һәм Ларри Сэнгер (ингл.) тарафыннан оештырылган
Википедия/Wikipedia исемен Сэнгер - wiki (бергә эшләнелгән веб-сәхифә, Гавайлар
штатының азчылык җирле халкы гавайлылар телендә "тиз" мәгънәсенә килүче wiki)
һәм энциклопедия сүзләреннән ясалган.

Википедиядә төрле телле эчтәлекнең бергәләп яши алуы, проектның Unicode (ингл.)
язу системасына күчү белән мөмкин булды. Бу функция 2002 елның гыйнварында
беренче тапкыр Эсперанто әлифбасын күрсәтергә теләгән Викимедиа фондының беренче
хезмәткәре Brion Vibber (ингл.) тарафыннан ясалды.

Википедиянең төрле телле бүлекләре нейтраль караш кебек глобаль кагыйдәләргә
туры тотылса да, кайбер кагыйдә һәм практика нокталарында аермалары бар; иң
сизелерлек үрнәге буларак мәкаләләрне сурәтләүдә гадел кулланылыш мәсләгеннән
чыгып ирекле эчтәлек чикләренә кермәгән рәсемнәрне кулланышы мәсьәләсе.

2003 елның 15 сентябрендә Татар Википедиясе дә ачыла һәм хәзерге вакытта анда
70 422 мәкалә җыелган, ә барлыгы бөтен Википедиядә 43 715 457 мәкалә.

Күпчелек башка телле бүлекләрдән аермалы буларак, Татар Википедиясендә консенсус
юлы урынына кагыйдәләр һәм киңәшләрне демократик тавыш бирү аркылы кабул итү
гадәте яши бирә.

Ачык структурасының нәтиҗәсендә, анарда пәйда булган мәгълүмат өчен җаваплылык
алучы аерым шәхес яки оешма була алмаганы сәбәпле, Википедия үзенең эчтәлегенең
"дөрес булуы турында гарантия бирми".

2008 елда Carnegie Mellon University һәм Palo Alto Research Center хезмәткәрләре
уздырган фәнни тикшеренү һәр өлкәгә караган темаларның өлешләрен һәм үсеш
статистикасын (июль 2006 - гыйнвар 2008) күрсәткән иде:

Үзенең Википедия китапханәләрне ярата (en) программасы аркылы, түбән дәрәҗәдә
тасвирланган темаларны һәм мәкаләләрне үстерү өчен Википедия Нью-Йорк шәһәренең
New York Public Library for the Performing Arts кебек зур иҗтимагый китапханәләр
белән партнерлыкка керде.

Көннен төрле өлешләрендә Википедия серверларына һәр секунд 25-60 мең сайфасын
күрсәтү мөрәҗәгате ирешә.

Википедиянең үсеше аның Google эзләү нәтиҗәләрендә доминант урыны белән
аңлатыла; эзләү машиналарыннан килгән траффикның 50%-ка якын өлеше Googleдан
килә, алардан зур өлеше - академик эзләнүләргә бәйле.

Википедия эчтәлеге шулай ук академик тикшеренүләрдә, китапларда,
конференцияләрдә һәм мәхкәмә тыңлауларында кулланганы бар. Канада парламенты
сәхифәсендәге аерым мәсьәләләргә багышланган битләрендә өстәмә әдәбият
бүлекләрендә Википедия мәкаләләренә сылтама урнаштырылган. Энциклопедияда
белдерелгән мәгълүматының АКШ федераль мәхкәмәләре һәм Бөтендөнья интеллектуаль
милек оешмасы кебек агентлыклар тарафыннан кулланылышы артышта  – күбесенчә
өстәмә мәгълүмат өчен генә булса да. Википедиядә пәйда булган эчтәлек кайбер
АКШның Үзәк күзләү идарәсе отчетларында китерелгәне бар.

Лингвистик тикшеренүләр өчен уңайлы текстлар корпусы (ингл.) буларак, ,
Википедия компьютер лингвистикасы (ингл.), мәгълүмати эзләүләр (ингл.) һәм
табигый тел эшкәртү (ингл.) өлкәләрендә киң кулланылыш казанды. Аеруча, ул еш
"викификация" дип аталган затларны билгеләү (ингл.) һәм аның белән бәйле сүзләр
мәгънәләрен аеру (ингл.) проблемаларны чишүдә максатчан белем базасы буларак
кулланыла. Үз чиратында, викификацияга охшаш ысулларның Википедиядә "пәйда
булмаган" сылтамаларны табу өчен кулланылышы мөмкин.



https://tt.wikipedia.org/wiki/%D2%96%D0%B5%D0%BD%D1%81%D0%B8_%D1%8F%D0%BA%D1%8B%D0%BD%D0%BB%D1%8B%D0%BA

Җенси якынлык яки коитус (лат. sexus – җенес) — җенси үрчү яки ләззәт алу
максатлары өчен ана зат'ның җиңсәсенә ата зат'ның җенси әгъзасы кертелүе һәм
хәрәкәтләре.Кешеләрдә үрчү максаты булмаган аналь, ораль секс һәм башка охшаш
җенси кыланышлары шулай ук җенси якынлык төрләренә кертелә..

Катнашучы затларның барысының теләге нигезендәге кылыначак якынлык көтелгәндә
яки анын дәвамында җенси әгъзалары, аеруча гениталияләр, торышындагы үзгәрү
күзәтелә.

Җенси якынлыкка керүчеләр бала тудыру җаваплылыгын кабул итәргә әзер булмаганда
(Җенес орлыгының күкәй белән берләшүне туктату максатлы) яки җенси якынлык юлы
белән таралучы чирләрне парга тапшырмау (яки үзенә йоктырмау) максаты белән ата
җенесле кешеләр үз җенси әгъзасына презерватив кияләр.



https://tt.wikipedia.org/wiki/%D0%A2%D0%B0%D1%82%D0%B0%D1%80%D1%81%D1%82%D0%B0%D0%BD

Татарстан Республикасы (Татарстан, рус. Республика Татарстан) — Рәсәй
Федерациясе белән берләшкән һәм Русия Федерациясе субъекты булган демократик
хокукый дәүләт, Татарстан Конституциясе, Рәсәй Федерациясе һәм Татарстан
арасындагы махсус шәртнәмә нигезендә Рәсәй Федерациясе белән берләшкән
җөмһүрият. Татарстан Русиянең Идел буе федераль бүлгесенә керә. Җөмһүрият
башкаласы — Казан шәһәре.

Русиядә икътисадый яктан иң көчле төбәкләрнең берсе. 1920 елның 27 маенда
төзелгән (ТАССР).

Татарстан Русия Федерациясе үзәгендә, Көнчыгыш Аурупа тигезлегендә, ике зур елга
— Идел һәм Кама очрашкан урында урнашкан. Казан Мәскәүдән 797 км ераклыгында
урнашкан.

Татарстан территориясе – урманлы җирдә яткан тигезлек. Республиканың
көньяк-көнчыгышында калкулыклар бар. Территориянең 90% диңгез биеклегенән 200
метрдан югарырак.

Татарстан территориясенең 16% урманнар белән капланган. Фаунасында 500дән артык
хайван төре бар.

Көнчыгыш Аурупа тигезлеге Иделдән алып көнчыгышка, Урал тауларына таба күтәрелә
бара. Татарстанның җир өсте өчен дә бу үзенчәлек хас: аның иң түбән урыннары —
Идел аръягының көнбатышына, ә иң биек җирләре көнчыгышына таба урнашкан. Биредә,
республиканың көньяк-көнчыгышында, Бөгелмә-Бәләбәй калкулыгы ята.

Гыйнвар аеның урта температурасы −16 °C, июль аеның +25 °C; уртача еллык
температурасы — 2-3,1 °C.

Уртача еллык явым-төшемнәр саны 460-520 мм, вегетация чоры 170 көнне тәшкил итә.

Республиканың иң зур байлыгы – нефть. Тулаем запас зурлыгы 1 млрд тонна
исәпләнә. Татарстанда 127 урында нефть булуы билгеле, алар үз эченә 3 меңнән
артык ятманы кертә. Лениногорск районында урнашкан Ромашкино нефть чыганагы —
Русиядә иң зур чыганклардан берсе; шулай ук Яңа Елхау һәм Савызбаш эре
чыганаклары, уртача Баулы чыганагы бар. Нефть белән бергә иярчен газ да чыгарыла
— нефтьнең бер тоннага якынча 40 м³. Берничә кечкенә табигый газ һәм газ
конденсаты чыганаклары булуы мәгълүм.

Иң эре елгалар — Идел (республика территориясе буенча 177 км ага), Чулман (380
км) һәм аның кушлыдыклары — Нократ (60 км) һәм Агыйдел (50 км), алар гомум агып
төшкән су микъдарының 97,5% өлешне тәшкил итәләр. Алардан башка, республика
территориясе буенча якынча 500 озынлыгы 10 кмдан артык кече елган һәм күп санлы
чишмәләр ага. Су ресурсларының зур өлеше Куйбышев һәм Түбән Кама
суаклагычларында тупланган. Республика территориясендә 8 меңнән артык күл һәм 7
меңнән артык сазлык бар. Көнчыгыш Кама аръягының төньяк өлеше – Кама-Агыйдел
уйсулыгында сазлыклар аеруча күп.

Беренче торак урыннар тарихы безнең эрага кадәр VIII гасырга барып тоташа.
Соңрак, IX — XIII гасырларда бу җирләрдә Болгар дәүләте урнашкан булган.  XIII
гасырда ул монголлар тарафыннан җимерелә, һәм, Чыңгызхан империясенең
таркалуыннан соң, Җучи олысы составына кертелгән.

XV гасырның башында Олуг Мөхәммәд хан Казан ханлыгының Алтын Урдасыннан
бәйсезлеге турында игълан итте. Яңа дәүләт мөстәкыйль рәвештә Мәскәү белән
мөнәсбәтләрне төзи башлаган. Казанда Мәскәү яклы фирка (партия) бик көчле
булган, чөнки сәүдәгәрлекнең бер өлеше Мәскәү белән тыгыз сәүдә мөнәсәбәтләрендә
булган; шуның өстәвенә, Мәскәү Казан сәясәтенә зур тәэсирне ясаган һәм, тәхетенә
үзеңә уңай ханны утырту өчен, аның эчке эшләренә еш кына тыкшынган булган. 1552
елда, Явыз Иван дәверендә, Казан ханлыгы җимерелә һәм Мәскәү патшалыгы составына
кертелгән.

Русия составында Казанны Казан патшалыгы, ә аннан соң Казан губернасы дип
атаганнар. Территория үзидарәсез булган — губерна башында император тарафыннан
тәгаенләнгән губернатор торган.

1920 елда Владимир Ленин тәкъдиме буенча АТССР оештыру турындагы дикрит кабул
ителә, ул РСФСР составына керде.

Татарстан Республикасында дәүләт телләре — тигез хокуклы татар һәм рус телләре.
Моның турында Татарстан Конституциясендә һәм Татарстан телләре турындагы канунда
әйтелгән.

Татарстан территориясендә 1000нән артык дини берләшмә теркәлгән. Татарстанның
ике төп дине — ислам һәм христианлык.

Татарстан — Русиядә бердәнбер ике миллионлы агломерациягә (бер үзәкле Казан һәм
күпүзәкле Чаллы (Түбән Кама) агомерациялшре) ия булган төбәк. Республикадә шулай
ук ярым миллионлы Әлмәт (Көньяк Татарнстан) агломерациясе бар.

Мәдәни мирасны саклау һәм популяштору эшенең иң күркәм үрнәге — Казан Кремле.
Шулай итеп, Казанның 1000-еллыгын билгеләү Татарстанның мәдәни үсешен, дини һәм
милли толерантлык идеяләрен билгеләделәр.

Татарстанда 825 газета-журналлар чыга. Шул исәптә шәһәр һәм район газеталары,
Алар рус, татар, удмурт һәм чуаш телләрендә чыгалар. Республикада 100дән артык
милләт вәкилләре яши, 37 милли-мәдәни оешманы берләштергән Татарстан халыклары
Ассамблеясы эшли.

Республика карамагындагы шәһәрләр, район үзәкләре булып торсалар да, районнар
составына кермиләр, алар турыдан-туры республика хакимияте тарафыннан идарә
ителәләр һәм мөстәкыйль административ берәмлекне тәшкил итәләр. Алардан башка
ике шәһәр — Казан һәм Чаллы — шәһәр районнарына бүленәләр.

Татарстан 6 икътисади районга бүленә: Идел алды, Казан, Чулман алды,
Төньяк-көнчыгыш Чулман буе, Көнбатыш Чулман аръягы, Көньяк-көнчыгыш Чулман
аръягы.

Республика нык үскән транспорт челтәренә ия. Аның нигезен авиасызыклар, тимер
юллар һәм дүрт көймә йөрешле (Идел, Чулман, Нократ, Агыйдел) елга тәшкил итә.

Русинең иң эре транспорт системалары кисешкән ноктада урнашкан, Татарстан аша
Уралның, Себернең, Ерак Көнчыгышның Үзәк Русия һәм кайбер БДБ илләре белән
элемтә тормышка ашырыла.

Республиканың төп кануны — Татарстан Республикасы Конституциясе. Конституция
буенча, Татарстан — демократик хокукый дәүләт. Әгәр Татарстан карамагындагы
мәсьәләләре буенча чыгарылган федераль канун һәм Татарстанның хокукый актларына
каршы килсә, Татарстанның хокукый акты гамәлдә кала.

Татарстан Республикасының дәүләт башлыгы, иң югары урындагы заты — Татарстан
Республикасы Президенты.

2010 елның 25 мартында Рөстәм Миңнеханов ант китергәннән соң Татарстан
Президенты вазыйфаларын үтәүгә кереште.

Татарстан Республикасы Дәүләт Советы — Татарстан парламенты, дәүләт хакимиятенең
иң югары вәкилле, канунбирү һәм тикшерүче органы. 100 кәнәфидән тора.

Министрлар Кабинеты — югары башкарма органы, премьер-министр тарафыннан идарә
ителә. 2010 елның 22 апреленнән бу вазифасын Илдар Халиков үтә.



https://tt.wikipedia.org/wiki/%D0%90%D0%BC%D0%B5%D1%80%D0%B8%D0%BA%D0%B0_%D0%9A%D1%83%D1%88%D0%BC%D0%B0_%D0%A8%D1%82%D0%B0%D1%82%D0%BB%D0%B0%D1%80%D1%8B

Америка Кушма Штатлары (ингл. The United States of America, USA) – Төньяк
Америкада урнашкан дәүләт. Мәйданы буенча дөньяда дүртенче урында тора (9 518
900 км²). Халык саны буенча дөньяда өченче урында тора (304 млн. кеше).
Башкаласы – Вашингтон шәһәре.

Америка Кушма Штатлары төньякта Канада белән, көньякта Мексика белән чиктәш.
Көнбатыштан Тын океан белән, ә көнчыгыштан исә Атлантик океан белән юыла.
Административ яктан ил 50 штатка һәм 1 федераль округка (Колумбия) бүленә.

АКШ җирләренә беренче кешеләр 10 мең ел элек килеп урнашкан дип санала. Алар
Себер аша Аляскага күчүче кабиләләр булган дип фаразлана. XVII гасырга кадәр
алар кыйтгада доминант халык булып торалар. Хәзерге америкалылар бу
территорияләргә урта гасырларда гына килеп урнашалар, АКШның бүгенге халкы
XVII—XX гасырларда Аурупа илләреннән килеп урнашучыларның берләшүеннән барлыкка
килә. Боларның күбесе — Көнбатыш Аурупадан һәм Африкадан чыккан иммигрантлар.
Хәзерге вакытта америкалылар арасында европеоид расасы өстенлек алып тора.
Икенче урында афроамерикалылар, аннары — латиноамерикалылар.



https://tt.wikipedia.org/wiki/%D0%A0%D1%83%D1%81%D0%B8%D1%8F

Русия , шулай ук Рәсәй (рус. Россия), рәсми исеме Русия Федерациясе (рус.
Российская Федерация, РФ) — Ауразиядә урнашкан күпмилләтле дәүләт; демократик,
федератив республика. Мәйданы, халык саны, икътисади куәте ягыннан элеккеге
Русия Империясе җирлегендә барлыкка килгән җөмһүриятләрнең иң зурысы; 1917 елның
Сентябреннән Русия Җөмһүрияте, 1918 елның Гыйнварыннан РСФСР, 1992 елның
июненнән РФ дип атала.

Русиянең дәүләт тарихы 862 елдан килеп бара. 1917 елның 25 октябрьдә (7
ноябрьдә) Русия империясе җимерелә һәм Русия Совет Федератив Социалистик
Республикасы барлыкка килә. 1991 елның 25 декабрьдән хәзерге исем.

Дөньяда территориясе иң зур һәм коры җир чиге иң озын булган дәүләт (Русия —
Казакъстан) — 7200 км; дөньяда ике дөнья кисәгенә — Аурупа һәм Азиягә урнашкан.
Мәйдан 17 752 мең км². Коры җирнең 11,5% алып тора. Халык исәбе 142 914 мең кеше
(2010). Халык тыгызлыгы 8,6 кеше/км². Русиядәге халык саны кими бара. Буның төп
сәбәбе 1990 елларында социаль-икътисади кризис. Халкының 72,9% шәһәрләрдә
торалар. Иң күп санлы халык — руслар (79,8 %), башка күп санлы халыклар —
татарлар (3,8 %), украиннар (2 %), башкортлар (1,2 %), чуашлар (1,1 %) (2002).
Диннәре христиан (православие), ислам, иудаизм, буддизм һ.б. Дәүләт теле — рус
теле. Дәүләт башлыгы — президент.

Русия Җир шарының иң зур кыйтгасына — Ауразиягә урнашкан һәм дөньяның ике кисәге
— Аурупа һәм Азия территориясенең шактый өлешен биләп тора. Ул Төньяк ярымшарда,
нигездә, илленче параллельдән төньяктарак ята, һәм Төньяк поляр түгәрәк (т.к.нең
66°30') безгә, Русия халкына, бик еракта кебек тоелмый, чөнки аның артында Кола
ярымутравы да, Печора һәм Об елгалары түбәнлекләре дә, Урта Себернең гаять зур
киңлекләре дә, шулай ук, Чукот ярымутравының бер өлешен кертеп, ерак
төньяк-көнчыгыш районнар да ята.

Илнең географик урынының бу үзенчәлеге бөтен табигатьтә һәм кешенең хуҗалык
эшчән-легендә чагыла. Русияне өч океан суы юа: көнбатыштан — Атлантик океан,
төньяктан — Төньяк Боз океаны, көнчыгыштан — Тын океан.

Русия җире кыйтга һәм утрау өлешләреннән тора. Шуңа күрә иң ерак төньяк
нокталары ике. Утрау ноктасы Франц-Иосиф Җире архипелагында Рудольф утравында
ята; бу — Флигель борыны (т.к. нең 81°49' ында). Русиянең иң ерак төньяк кыйтга
ноктасы — Челюскин борыны (т. к. нең 77°43' ында) — Таймыр ярымутравында
урнашкан, һәм ул Ауразия материгының иң төньяк ноктасы булып тора.

Илнең иң ерак көньяк ноктасы Төньяк Кавказда урнашкан Дагстан Республикасында
Базардюзю тавыннан көньяк-көнбатыштарак (к.к.нең 41°11'ында) Азәрбайҗан белән
чиктә урнашкан. Илебез территориясенең төньяктан көньякка озынлыгы 4 мең км га
якын.

Иң ерак көнбатыш нокта (кч. оз. ның 19°38' ында) Балтыйк диңгезенең Гданьск
култыгындагы комборынында Калининград шәһәре янында ята.

Иң ерак көнчыгыш нокталар, төньякныкы кебек, ике: утрау ноктасы — Беринг
бугазында Ратманов утравында (кб.оз.ның 170° ында, т. к.нең 65°30' ында); кыйтга
ноктасы — Чукот ярымутравында Дежнев борынында (кб.оз.ның 169°40' ында).
Русиянең кыйтгадагы иң ерак көнчыгыш ноктасы Евразия кыйтгасының да көнчыгыш
ноктасы булып тора. Иң ерак көнбатыш һәм көнчыгыш нокталары арасындагы ераклык
10 мең км дан артыграк. Русиянең көнбатыштан көнчыгышка озынлыгын күз алдына
китерү өчен, аның территориясе, Көнбатыш ярымшарда башланып, бөтен Көнчыгыш
ярымшар буенча сузылуына игътибар итәргә кирәк (озынлыгы градусларда үлчәгәндә
якынча 171°).

Русиянең чикләренең озынлыгы — 60 932 мең км. Бу — Җир шарын экватор буенча бер
ярым тапкыр әйләнеп чыгарга җитәрлек. Русиянең көнбатыш һәм көньяк чикләре
күбесенчә — коры җирдән, ә төньяк һәм көнчыгышы диңгездән уза.

Көнбатыш чигендә ачык беленеп торган табигый чикләр юк диярлек. Ул Баренц
диңгезендә Рыбачий ярымутравыннан көнбатышка таба башлана һәм Кола ярымутравының
көнбатыш чите буйлап дәвам итә. Анда Норвегия белән чик уза; көньяктарак аны
Балтыйк диңгезендәге Фин култыгына кадәр дәвам итүче Финляндия белән чик
алыштыра.

Фин култыгыннан алып Азак диңгезенә кадәр булган гаять зур киңлектә Русия
Эстония, Латвия, Белоруссия һәм Украина белән чиктәш. Азак диңгезенең Таганрог
култыгыннан көнбатыш чик, Азак диңгезе буйлап барып Арабат борынын һәм Ур муенын
кисеп үтә. Калининград өлкәсе көнбатышка еракка кереп тора. Бәйсез дәүләтләр —
Эстония, Латвия, Литва барлыкка килү нәтиҗәсендә, ул Русиянең төп
территориясеннән аерылып калган. Калининград өлкәсе Польша һәм Литва белән
чиктәш.

Көньяк чик башта Ур муенын кисеп үтә, Каркинит култыгын, аннан соң Кара диңгез
буйлап бара, аннан Адлер янында тауларга күтәрелә һәм Зур Кавказның Субүләр
сырты буенча Русияне Грузиядән һәм Азәрбайҗаннан аера. Идел дельтасыннан Алтай
тауларына кадәр арада дуга булып Казакъстанны читләтеп үтә. Аннан соң Русия,
Япон диңгезе яр буйларына чыгып, Монголия, Кытай һәм Корея белән чикләшә.

Илнең көнчыгыш чиге Тын океан диңгезләре ярлары буйлатып бара. Монда Япония һәм
АКШ — иң якын күршеләр. Русиянең Сәхәлин һәм Курил утрауларын Япониянең Хоккайдо
утравыннан Лаперуза һәм Кунашир бугазлары аерып тора. Русия белән АКШ арасындагы
чик Беринг бугазында Россиянең Ратманов утравын АКШның Крузенштерн утравыннан
аерып торган тар бугаз (5 км) буенча уза.

Төньякта Русия киң фронт белән Төньяк Боз океаны диңгезләренә чыга. Монда
Арктиканың Русия секторы аерыла. Аның чиге Ратманов утравы һәм Русия-Норвегия
чигенең төньяк ноктасыннан (Рыбачий ярымутравы районында) Төньяк полюска кадәр
меридианнар буенча узган. Дәүләтләрнең, шул исәптән Русиянең дә, диңгез чикләре
ярдан 12 миль (яки 22,2 км) ераклыкта узуы килешенгән, аннан ары — 200 мильле
икътисади зона, шуннан соң — ачык диңгез.

Археология яңа мәгълүмәте буенча, хәзерге Русия территориясендә борынгы кеше
эзләрнең яше - 3-2 миллион безнең эрага кадәр. Алар Себер, Төньяк Кавказ һәм
Кубан җирләрендә табылганнар. Якынча 150 000 елда безнең эрага кадәр, әлегә
булган шелль мәдәнияте мустьер мәдәниятенә үзгәртелгән. Шундый тибындагы
тукталышлар Русиянең Аурупа өлешендә киң таралганнар.

Русиядә дөньяның иң иске неоантроп Воронеж өлкәсендә тукталыш - Маркина тавы
урнашкан (50 000 б.э.к).

Безнең эрага кадәр VI—V гасырларда Кара диңгезнең буенда грек колнияләре
барлыкка килә, соңрак алар урынында Скиф патшалыгы, Боспор патшалыгы оештырыла.
552—745 елларда хәзерге Русия территориясенең өлешендә Төрки каһанлыгы урнашкан;
650 — 969 елларда Түбән Иделдә, Төньяк Кавказда һәм Азак диңгезе буенда Хәзәр
каһанлыгы урнашкан.

632 елда Кырым ярымутравында урнашкан Бөек Болгар дәүләтенең ханы булып
Органаның бер туганының улы Кубрат тәхеткә утырган. Кубрат VII йөзнең 50 нче
еллар ахыры—60 нчы еллары башында үлгән (кайберәүләр иртәрәк, төгәлрәк вакытны
күрсәтәләр — 642 елда, диләр). Аның үлеме чынында үзе төзегән берләшмәнең
яшәүдән туктавына китергән.

Риваятьтә Кубрат хан улларыннан өчесенең исеме аталган: өлкәне — Батбай,
икенчесе — Котраг , өченчесе — Аспарух (ике кечесенең исемнәре күрсәтелмәгән).
Гомумән, ханның биш улы турындагы риваять Бөек Болгар илендә булган биш этник
төркем, биш эре кабиләне гәүдәләндерә.

Котраг хан җитәкчелегендәге өченче төркеме (кутригурлар) Кубрат үлгәннән соң
Урта Идел буена киткән һәм анда 671-675 еллар тирәсендә Идел буе Болгары
нигезләгән.

Алмыш әмир хакимлегендә 922 елда Идел буе Болгары рәсми рәвештә Ислам динен
кабул иткән.

11-13 гасырда Идел буе Болгары дәүләте чәчәк ату чоры булган. Идел буе Болгары
белән Киев Русе мөнәсәбәтләр каршылыклы булган, кайчакта ачлык вакытында Идел
буе Болгары дәүләте Руськә бодай белән булышкан, кайчакта Идел юлы өчен
бәрелешләр дә булган.

1223 елда Чыңгызхан гаскәре бердәм рус-кыпчак гаскәрен Калка елгасында тар-мар
иткәннән соң, монголлар Илел буе Болгары дәүләтендә Җигүле тауларында кискен
җиңелә һәм чигенә.

1236 Бату хан озак чолгаудан соң Идел буе Болгары дәүләтен буйсындыра. Идел буе
Болгары Алтын Урда дәүләтенә керә.

Алтын Урдага Русьнең (Киев, Мәскәү Русе) зур өлеше, Идел буе Болгары, Кавказ
әмирлекләре, Әзәрбайҗан (Җәнибәк чорында), Казакъстан (Ак Урда), Үзбәкстан
(Хөрезм), Кырым, Себер кергән.

Алтын Урда территориясе бүгенге Русия территориясенә туры килә (Украинадан,
Әзәрбайҗаннан, Казакъстаннан тыш).

IX гасырның уртасында (елъязмалар буенча, 862 елда) Русиянең Аурупа өлешендә
көнбатыш славян, фин-угыр, төрки һәм балт кабиләләрнең берлеге барлыкка килә.
882 елда Күрәзә Олег, Новгород кенәзе, Киевны яулап ала һәм Киев Русен төзи. Яңа
дәүләт составына барлык көнбатыш славяннар җирләре, кайбер фин-угыр, балт һәм
төрки халыкларның җирләре керәләр. Бер үк вакытта төньяк-көнбатыш Русьның славян
колонизацияләү (буйсындыру) процессы барган. Владимир кенәзе заманында (988
елда) Русь христианлыкны кабул итә. Ярослав Зирәк Рус Правданы — рус кануннарның
беренче җыентыгын раслаган.

1132 елда, Мстислав - Владимир кенәзе үлгәннән соң, Русь берничә кенәзлеккә
таркала: Новгород кенәзлеге, Владимир-Суздаль кенәзлеге, Галич-Волын кенәзлеге,
Чернигов кенәзлеге, Рәзән кенәзлеге, Полоцк кенәзлеге, Смоленск кенәзлеге, һ.б.

Төньяк-көнбатыш Русьтә XII гасырдан Владимир-Суздаль кенәзлеге күтәрелә, аның
хакимнәре (Андрей Боголюбский, Всеволод Зур Оя), Киев өчен көрәшеп, үз төп
резиденцияне Владимирда калдыралар; нәтиҗәсендә, Владимир яңа Русь үзәге булып
китә. Иң куәтле кенәзлекләр шулай ук Чернигов, Смоленск һәм Галич-Волын
кенәзлекләре булганнар.

1237—1240 елларда Бату хан җитәкләгән татар-монгол гаскәрләре Киев Русенең
күпчелек кенәзлекләрен яулап ала. Төрки телле халык Бату хан гаскәрендә күпчелек
тәшкил иткән һәм татарлар дип аталган, соңрак шул атама Алтын Урданың бар
халкына беркетелгән. Русьның көньяк һәм көньяк-көнчыгыш җирләрдә торучы халкы
башка җирләргә күчә.

Русь кенәзлекләренең күбесе Урыс Олысы буларак Алтын Урда эченә керә яисә Алтын
Урдага нык бәйле була. Русь кенәзлекләре Алтын Урдага ясак түли башлыйлар,
хакмиятне Алтын Урда ханы рөхсәтеннән генә алырга мөмкин булган. Ясак зурлыгы -
керемнәрнең 10% булган.

Александр Невский 1240 елда Алтын Урда белән хезмәттәшлекне сайлаган, Бөек Ханга
буйсынган һәм ясак түләргә риза булган, алманнарга (алпар - тәречеләргә) каршы
сугыша башлаган.

XII гасырда Новгород җирләре алпар-тәречеләр һәм шведлар белән берничә кораллы
низагларда катнашкан. 1240 елда Александр Невский Нева сугышында швед гаскәрен
җиңә, ә 1242 елда Чудь күлендә тевтон рыцарьләрен тар-мар итә. Галич җирен XIV
гасырның уртасында Польша басып ала, Русьның зур өлеше Бөек Литва кенәзлеге
эченә керә.

XIV гасырның башыннан рус кенәзлекләре арасында яңа үзәк — Мәскәү кенәзлеге
формалаша. Мәскәү кенәзләре Владимирда кенәзлек итү өчен көрәштә җиңәләр. Бөек
Владимир кенәзе ясак җыючы һәм Русь территориясендә баш хакиме булып торган.
Алтын Урданың Үзбәк ханы карары нәтиҗәсендә: 1363 елдан кенәзлек итүенә ярлыкны
күбәсенчә Мәскәү кенәзләре алалар. Үзбәк хан үзе Мәскәү кенәзен - Иван Калита -
баш баскак (салымны җыючы) итеп раслаган, шулай итеп Алтын Урда ханы үзе
Мәскәүне акча үзәгенә әйләндергән.

Алтын Урданың ватандашлар сугышында (14 гасырның икенче яртысы) хәтта төмәнчеләр
(темник - 10 меңле гаскәр сардары) хакимияткә килгәннәр. Мәсәлән Мамай морза -
10 меңле гаскәр сардары булып Алтын Урда ханы буларак үзенне игълан иткән.
Канунлы хан Туктамыш Алтын Урда таҗын кайтарырга ниятләгән һәм Мамай белән
Туктамыш хан ватандашлар сугышы башланган. Шушы сугышта рус кенәзләр актив
катнаша. Мәскәү кенәзе Дмитрий Донской Туктамыш ягын яклаган, һәм аның ягында
Мамайга каршы сугыша башлаган. Берничә бәрелешләр нәтиҗәсендә Мамай бәреп
төшерелгән һәм Туктамыш - Алтын Урда ханы буларак игълан ителгән.

1382 елда Туктамыш хан Мәскәүнең хыянәте (Литвага күчү) бастырып Мәскәүне басып
ала.

Ләкин Туктамыш ханга каршы Маверанахр дәүләтенең хакиме Аксак Тимер сугыша
башлаган. Аксак Тимер бик сәләтле сәргаскәр булган, һәм 1391 елда Кондырча
елгасында һәм 1395 елда Терек елгасында Туктамыш гаскәрен җиңгән. Кондырча
елгасы буендагы сыман, баштарак татарлар оста гына сугышалар, әмма дошман
гаскәренең аяусыз сугышуына ахыргача каршы тора алмыйлар—җиңеләләр. Шуннан
Туктамыш төньякка, Болгар ягына кача. Аны эзәрлекләп Аксак Тимер күптәнге хыялын
тормышка ашыра — Алтын Урданың башкаласы Сарай-Бәркәне, тагын күп кенә әһәмиятле
шәһәрләрен җимерә-җимерә Кырымга чаклы барып җитә. Сарай-Бәркә, Гөлстан, Үкәк,
Бәлҗәмин, Маҗар кебек шәһәрләрне тәмам кырып ташлый, җир белән тигезли.

Иван III заманында Мәскәү кенәзлеге (Иван Калита идарә иткән чорыннан нәкъ
Мәскәү рус кенәзлекләреннән ясак җыеп Алтын Урданың башкаласына җибәргән) Алтын
Урданың варисларына ясак түләвен туктый. 1480 елда Угра бәрелеше нәтиҗәсендә
Мәскәү кенәзлеге Зур Урдага ясак түләвеннән баш тарта. Әлеге вакыйга зур
пропагадистик әһәмияткә ия, чөнки Зур Урданың башкаласы Сарай-Бәркә шәһәрендә
урнашкан, чынында халык саны буенча Зур Урда Казан ханлыгы һәм Кырым ханлыгына
караганда ким булган.

1484 елда Мәскәү бөек кенәзе Иван III Касыйм нәселеннән чыккан Мөхәммәд-Әмингә
Казан тәхетендә утырырга булыша, нәтиҗәдә Казан ханы Мәскәү белән "мәңге солых
килешүен" имзалый һәм Мәскәү Казанга да ясак түләвен туктый, шул ясак 1445
елдагы Суздаль янындагы сугыштан соң түләгән булган. Чынында Мәскәү Касыйм
ханлыгына 1681 елга кадәр акча җибәрә, ләкин ул ханлык бәйсез булмаган инде.

1497 елда рус дәүләтенең кануннар җыентыгы (Судебник) чыгарыла. Мәскәү кенәзлеге
үз тирәсендә төрле рус кенәзлекләрен берләштереп, Мәскәү рус дәүләтенә әверелә
(көнбатышта аны Московия еш йөртә). Василий III Мәскәү дәүләтен берләштерүне
дәвам итә, Бөек Литва кенәзлеге һәм Казан ханлыгы белән сугышларын үткәргән.

1547 елда Иван IV патша титулын ала. XVI гасырның икенче яртысында Мәскәү
дәүләте Казан, Әстерхан һәм Себер ханлыгын басып ала.

1558—1583 елларда Русь уңышсыз булган Балтыйк диңгезенә чыгу өчен Бөек Литва
кенәзлеге (соңрак — Речь Посполитая) белән Ливон сугышында катнаша. Тын, Терек
һәм Җаек буйларында казак авыллары барлыкка киләләр; 1570 елда Донс казак
гаскәре, 1571 елда — Урал казак гаскәре, 1577 елда — Терек казак гаскәре
оештырылалар.

Явыз Иван үлеменнән соң озакламыйча Русия Фетнәле заман (рус. Смута) башлана. Ул
бәла-казалар, поляк һәм швед интервенция, сәяси, икътисади, дәүләти һәм иҗтмагый
кризислары белән истә калган.

1610 елда поляк гаскәре Мәскәүгә, 1611 елда швед гаскәре Новгородка керә. 1612
елның 1 ноябрендә Кузьма Минин һәм Дмитрий Пожарский җитәкчелеге астында
ополчениесе Китай-городны ала; 5 ноябрьдә поляклар капитуляциялиләр.

1613 елның Земский соборында Михаил Романовны патша итеп сайлана. Михал Романов
заманында руслар Көнчыгыш Себерне үзләштерергә башлыйлар һәм Тын океанга
чыгалар. 1654 елда Русия составына Украина керә.

Пётр I эчке һәм тышкы сәясәтендә кискен үзгәрлешләрне үткәрә. 1700—1721
еллардагы Төньяк сугышы нәтиҗәсендә көчле швед армиясе тар-мар ителә, Балтыйк
диңгезенә чыгу ачыла, Нева тамагында Санкт-Петербург шәһәре төзелә.

Пётр I үлеменнән соң Русиядә сарай переворотлары чоры башлана — 1725—1762
елларда рус тәхетендә алты патша алышынды.

Елизавета Петровна заманында Мәскәү университеты нигезләнә, рус армиясе
Җидееллык сугышында Пруссия белән уңышлы сугыша.

Екатерина II заманында 1768—1774 еллардагы рус-төрек сугышы нәтиҗәсендә Русия
Кара диңгезгә чыга; кәгазьле акча барлыкка килә, Идел буена алман колонистлары
килеп урнаша, 1783 елда Русия составына Кырым ханлыгы керә, Американы үзләштерү
башлана.

XVIII гасырның ахырында Русия революцион Францияга каршы коалициягә керә һәм
Наполеон сугышларында катнаша. 1805 елның 15 сентябрьдә — Русия Наполеонга
беренче сугышны игълан итә.

Союзниклар Аурупада җиңеләләр, сугыш Русия территориясенә күчә. Наполеонның
Мәскәүне басып алуына карамастан, сугыш Наполеон армиясенең тар-мар ителү белән
тәмамлана. 1813 елда рус армиясе француз гаскәрләреннән Алманияне азат итә, ә
1814 елда Парижны басып ала.

Сугыштан соң Русиягә революцион идеяләре тарала башлаганнар, бу декабрьчеләр
фетнәсенә алып китерә.

XIX гасырның икенче чирегендә Русия Төньяк Кавказ халыкларның буйсындыру белән
тәмамланган Кавказ сугышын башлый; шул ук вакытта Русия составына казакъ жузлары
керәләр.

Александр II заманында Русиядә крепостной хокукы юкка чыгарыла (1861), һәм тагын
берничә либераль реформа үткәрелә.

1877—1878 еллардагы рус-төрек сугышы нәтиҗәсендә Русия составына Карс өлкәсе һәм
Дунай дельтасы кертеләләр, балкан илләре (Болгария, Сербия һәм Черногория)
бәйсезлеккә ирешәләр.

XIX гасырның ахырында — XX гасырның башында Русиядә сәяси партияләр барлыкка
килә: кадетлар, большевиклар, эсерлар, һ. б.

1904—1905 елларның Рус-япон сугышы нәтиҗәсендә Русия Сәхәлинның көньяк өлешен
һәм Курил утрауларны югалта.

1917 елдан Февраль һәм Октябрь инкыйлабыннан соң 1922/1923 елларга хәтле элекке
/ Русия империясе территориясендә килеп чыккан сәяси, этник һәм социаль
төркемнәр арасында кораллы низаг.

1941 елның 22 июньдә, сугыш игълан итмичә, һөҗүм итешмәү турындагы килешүен
өзеп, алман-фашист гаскәрләре ССРБ территорияснә бәреп керәләр. Иң башта Алмания
һәм аның союздашлар зур уңышлыкка ирешәләр, ләкин Мәскәүне һәм Ленинградны ала
алмыйлар һәм сугыш озакка сузылган сугыш характерын ала. Сталинград һәм Курск
сугышлары нәтиҗәсендә совет гаскәрләре һөҗүмгә күчәләр һәм 1945 елда Берлинны
алалар.

1945 елгы Япониягә каршы сугыш хәрәкәтләре нәтиҗәсендә, ССРБ үзенә Курил
утрауларны һәм Көньяк Сәхәлинны кире кайтарыла.

1990 елның 12 июнендә РСФСР халык депутатларының 2нче корылтае Русиянең дәүләт
сиядәте турында Бәян кабул итә. Русия үз эчендәге җөмһүрият һәм өлкәләр белән
үзара мөнәсәбәт төзи. 1994 елның Февралендә Татарстан белән РФ арасында шартнамә
төзелә([["Русия Иттихады дәүләт хакимияте марҗигълары белән Татарстан
Республикасы дәүләт хакимияте марҗигълары арасында эшләр бүлешү һәм үзара
вәкаләт алмашу турында" шартнамә]]).

1994 елның декабрьдә Русия танылмаган Ичкериянең кораллы оешмаларнына каршы
сугыш хәрәкәтләрен башлый.

2008 елның августта Русия Төньяк Осетиядә булган сугыш хәрәкәтләрендә катнаша.
Шул конфликт нәтиҗәсендә Русия Көньяк Осетиянең һәм Абхазиянең бәйсезлеген
таный. 2014 елда Русия рәсми рәвештә Кырымны кушылу турында игълан иткән.

РФда Татарлар (Татарстаннан тыш) Башкортостан, Марий Эл (Чирмешстан), Мордовия,
Чуашстан, Дәгъстан, Ингушетия, Төньяк Осетия, Удмуртия, Карелия
республикаларында, Ханты-Манси, Ямал-Ненец автоном округларында, Әстерхан,
Волгоград, Иркутск, Киров, Корган, Мәскәү, Ырынбур, Пинзә, Рәзән, Сарытау,
Свердлов, Томск, Мурманск, Архангельск, Ленинград, Вологда, Төмән, Түбән
Новгород, Новгород, Сембер өлкәләрендә һ.б. төбәкләрдә күпләп яшиләр.

Русия Федерациясе 85 субъекттан тора, шул исәптә 22 республика, 9 край, 46 өлкә,
3 федерация күләме шәһәре, 1 автономияле өлкә, 4 автономияле округ.

Закон чыгара торган хакимиятне Федераль Җыелышы тормышка ашыра. Федераль Җыелышы
ике палатадан (Федерация Шурасы һәм Дәүләт Думасы) тора.

Русиянең Кораллы Көчләре – илнең иминлеген саклаучы хәрби дәүләт оешмасы.
Кораллы Көчләренең башсәргаскәр Русия Президенты булып тора. КК белән Саклану
министрлыгы һәм Кораллы Көчләре Генераль штабы аша турыдан-туры Саклану министры
идарә итә.

2010 елның 5 март хәленә 1 миллион кешедән тора (дөньяда 5-нче урын). КК өч
төренә (Коры җир Гаскәрләре, Хәрби-һава көчләре һәм Хәрби-Диңгез Флоты), һәм өч
аерым төренә (Һава-Космик саклануы гаскәрләре, Һава десанты гаскәрләре һәм РВСН
(стратегик билгеләнү буенча ракета гаскәрләре)) бүленәләр; шуның өстенә, КК
составына Кораллы Көчләр Тылы һәм ККның төрләренә һәм аерым төрләренә кермәүчн
хәрби оешмалар керәләр:

Элекке Советлар Берлегендә чыгарылган барлык нефтьнең 90% чамасы, газның 73%,
җитештерелгән электроэнергинең 63%, эшкә яраклы агачның 90%, чит илләр белән
сәүдә әйләнешенең 80% РФ өлешенә туры килә. ТЭП (2010) - 1,477 трлн $
(бөтенесе), җан башына 15 807 $.

Русия — сәнәгатьле-аграр дәүләт. Дөнья күләмендә нефть чыгару буенча өченче
урында тора (434 млн. т, 1998), табигый газ буенча — 1 урында (1999), ташкүмер
буенча — 6ы урында (154 млн. т, 1998), электр энергия җтештерү буенча — 4 урында
(827,2 млрд. кВт·сәг, 1998), корыч кою буенча — 4 урында (49,8 млн. т, 1999),
тимер рудасы чыгару буенча — 4 урында (78,3 млн. т, 1995), алтын табу буенча — 6
урында (130 т, 1998), алмаз табу буенча — 2 урында (16 млн. карат, 1993),
автомобильләр җитештерү буенча — 11 урында (840 мең, 1998), телевизорлар
җитештерү буенча — 6 урында (4 млн. данә, 1993), пластмасса җитештерү буенча —
10 урында (2,4 млн. т, 1993), цемент җитештерү буенча — 7 урында (37 млн. т,
1994). Көрән күмер чыгару — 2 урында, чуен кою, күкерт кислотасы җитештерү
буенча — 4 урында, минераль ашлама, киҗе-мамык тукымалар җитештерү буенча — 5
урында, әзер прокат, агач материаллары буенча — 6 урында, агач мунчаласы
җитештерү буенча — 7 урында (1999).

Эре диңгез портлары Новороссийскида, Владивостокта, Находкада, Архангельскида,
Дудинкада, Мурманскида урнашалар.

2010 елда Русия автомобиль юлларының гомум озынлыгы — 1 004 мең километр, шул
исәптә каты йөгертмәле автомобиль юллары — ~786 мең километр. Федерация
әһәмиятендәге юлларының гомум озынлыгы — ~50 мең километр, регион әһәмиятендәге
юлларының гомум озынлыгы — ~450 мең километр. Автомобиль юлларының гомум
озынлыгы Русия дөньяда җиденче, ә Аурупада икенче урынында тора. Каты йөгертмәле
автомобиль юлларның тыгызлыгы — 1 мең кешегә 5,3 километр.

Тимер юл транспорты XIX гасырның уртасында киң үсеш ала башлаган. Беренче эре
тимер юл магистрале, Мәскәү — Санкт-Петербург, 1851 елда сафка баса. Транссебер
магистрале эксплуатациягә 1892 елда бирелә, Русия империясе территориясе генә
аша хәрәкәте 1916 елда башлана.

Русиянең 84 шәһәрдә һәм шәһәр тибындагы бистәләрендә трамвай элемтәсе бар (гомум
озынлыгы — якынча 3 мең километр), 88 шәһәрдә троллейбус элемтәсе бар (гомум
озынлыгы — якынча 4,9 мең километр).

Шуның өстенә, Мәскәүдә, Санкт-Петербургта, Нижгарда, Самарда, Екатеринбургта,
Новосибирскта һәм Казанда метрополитен бар. Метро юлларның гомум озынлыгы — 475
км. Омск, Красноярск һәм Чиләбе метрополитеннары төзелеш стадиясендә торалар.

Ерак Көньяк районнарда, автоюллар юклыгы аркасында, һава транспорты зур ролен
уйный. Авиаэлемтәнең төп үзәкләре: Мәскәү, Санкт-Петербург, Төньяк Кавказ
курортлары, Екатеринбург, Новосибирск, Иркутск, Хабаровск, Владивосток. Пассажир
ташуларының 80% Мәскәүгә яки Мәскәү аша үткәреләләр. 1991—2011 елларда Русия
хәрәкәттәге аэропортлар челтәре дүртләтә кимәйгән.



https://tt.wikipedia.org/wiki/%D0%91%D3%A9%D0%B5%D0%BA%D0%B1%D1%80%D0%B8%D1%82%D0%B0%D0%BD%D0%B8%D1%8F

Бөекбрита́ния (инг. Great Britain), тулы исеме Бөекбрита́ния һәм Төнья́к
Ирла́ндия Берләшкә́н Патшалыгы́ (инг. United Kingdom of Great Britain and
Northern Ireland), еш кына Берләшкән Патшалык дип кыскартыла (инг. United
Kingdom) — Көнбатыш Аурупада урнашкан утрау-дәүләт. Бөекбритания һәм Ирландия
утрауларында урнаша. Башкаласы — Лондон шәһәре.

Бөекбритания — Аурупаның иң алдынгы дәүләтләренең берсе. Берләшкән Милләтләр
Оешмасының Иминлек Шурасында даими әгъза. Атом-төш коралына ия. XIX гасырда — XX
гасыр башында дөньяның иң зур дәүләте булып саналган Британ империясе варисы.
Аурупа берлегенә һәм НАТОга керә.

Бөекбританиянең дәүләт төзелеше — парламент системалы конституцион монархия.
Унитар дәүләт. Бөекбритания дүрт өлештән тора: Англия, Төньяк Ирландия,
Шотландия һәм Уэльс. Шулай ук Бөекбританиянең 14 диңгез арты территориясе бар.
Империя заманыннан калган дәүләтнең башка күп кенә илләргә тәэсире тел,
мәдәният, идарә итү системасында һаман саклана.

Бөекбритания Британ утрауларында һәм Ирландия утравының төньяк өлешендә
урнашкан. Шулай ук Бөекбритания территорияләренә кече утраулар һәм архипелаглар,
Норманд утраулары керә. Бөекбритания Атлантик океан тарафыннан юыла.

Бөекбритания кыйтгадан тар гына бугаз белән аерыла. Илдәге табигый шартлар
Көнбатыш Аурупадан аерылмый диярлек, чөнки Бөекбритания кыйтгадан чагыштырмача
күптән түгел аерылган. Илнең рельефы бертөрле түгел. Төньяк-көнбатышы таулы.
Таулары борынгы, нык җимерелгән. Алар чагыштырмача файдаланырлык, әмма яшәү өчен
тигезлекле көньяк-көнчыгыш өлеше уңайлырак.

Бөекбритания мәйданы — 244 820 км², коры җир мәйданы 240 590 км², ә эчке сулар 3
230 км² тәшкил итә. 1993 ел мәгълүматларына күрә коры җирнең 10 %-ы урманнар
белән капланган, 25 %-ы авыл хуҗалыгы өчен кулланылган. Ярларның озынлыгы 17 820
км тәшкил итә. Утрауның көньяк яры Аурупа белән 50 км озынлыгы булган
Евротоннель буенча тоташкан. Төньяк Ирландиянең Ирландия дәүләте белән 360 км
озынлыгы булган чикләре бар.

Лондонда урнашкан Гринвич обсерваториясе баш меридиан (нуль меридиан) булып
билгеләнә.

Илнең иң биек ноктасы — Бен-Невис тавы (инг. Ben Nevis; 1343 м). Бөекбритания
кайчандыр киң яфраклы урманнар белән капланган булган. Хәзер алар юк
дәрәҗәсендә, кайбер урыннарда гына бүк һәм имәнлекләр сакланып калган. Эре
хайваннардан аю, кабан дуңгызы, болан кебек хайваннар күптән кырып бетерелгән.

Океанга якын булганлыктан, җәй салкынча (+12—16 °С), ә кыш йомшак, гыйнварның
уртача температурасы +4—5 °С. Кар ява, ләкин тиз эреп бетә, бары төньякта,
тауларда гына 1 —1,5 ай ята. Диңгез климаты үләннәрнең үсүе өчен бик уңайлы,
көньяк-көнчыгышында алар ел буена үсеп утыра. Бөекбританияне еш кына «яшел
болыннар иле» дип йөртәләр.

Англиядә һава үзгәрүчән, бигрәк тә көз көннәрендә, болытлы һәм яңгырлы. Океаннан
еш кына дымлы җил исә. Кышын да, җәен дә куе томан төшә. Кайвакыт томан берничә
көн буена таралмый тора.

Бөекбритания файдалы казылмаларга — ташкүмергә, тимер рудасы, кургаш һәм цинкка
шактый бай. Утрауларны юа торган Төньяк диңгездә нефть һәм табигый газның бик
зур чыганаклары бар.

Хәзерге Британия җирләрендә беренче кешеләр якынча 30 000 ел элек пәйда
булганнар, дип санала .

Тарихка кадәрге чорда биредә кельт мәдәнияте өстенлек иткән. Безнең эраның 43
елында Британияне Рим империясе яулый башлый. Император Клавдий утрауны алырга
әмер биргәч, римлылар аны 40 ел дәвамында яулаганнар. Хакимлек 400 ел чамасы
дәвам иткән. Шуннан соң утрауда герман, англосаксон кабиләләре һөҗүм итеп
урнаша. Җирле халык булган бриттлар киләчәктә Уэльс булачак җиргә китәргә мәҗбүр
булалар. X гасырда англосаксоннар яулап алган җирләрдә Англия Патшалыгын игълан
итә. Якынча шул ук вакытта Британиянең төньяк-көнбатыш өлешендә гэллар пиктлар
белән бергә Шотланд Патшалыгын оештыра.

1066 елда Британия тарихында хәлиткеч вакыйга була — нормандлар Англиягә һөҗүм
итә, һәм, аны яулагач, Уэльс һәм Шотландиянең күпчелек өлешен дә яулый. Алар бу
җирләргә төньяк француз модельдәге феодализмны һәм норманд-француз мәдәниятен
алып килә. Норманд зыялылары барлык җирле халыкларга йогынты ясый, ләкин,
нәтиҗәдә, алар белән ассимиляцияләнә.

Соңрак Англия патшалары Уэльсны яулап алуны тәмамлый алалар, ләкин уңышсыз гына
Шотландияне кушырга омтылалар. Шуннан соң Шотландия. Англия белән даими
низагларга карамастан, үз бәйсезлеген яклау юлында тора. Үз чиратында инглиз
патшалары, Франция җирләренең өлешенә һәм француз тәхетенә дәгъва кылып, шулай
ук Франция белән даими низагларга керә. Шул низагларның иң зуры тарихка
Йөзьеллык сугыш булып кереп кала.

Урта гасырларда Британиядә Реформация белән бәйле дини ызгышлар булып уза,
аларның нәтиҗәсендә һәрбер илдә протестант дәүләт дине кертелә. Шул вакытта
Уэльс тулысынча Англиягә буйсына, ә Ирландия Англия таҗы белән шәхси униягә
керә. Хәзерге Төньяк Ирландия җирләрендәге католик гэль зыялыларының
конфискацияләнә һәм Англия белән Шотландия протестантларына таратыла. 1603 елда
Англия, Шотландия һәм Ирландия бер шәхси униягә берләштерелә, патша Яков I үз
резиденциясен Эдинбургтан Лондонга күчерә. Шуңа карамастан, һәр илдә бәйсез
сәяси институтлар саклана бирә.

XVII гасыр урталарында бар өч патшалык та күп кенә хәрби низагка керергә мәҗбүр
була, аларның нәтиҗәсендә вакытлыча монархия юкка чыгарыла һәм кыска вакытка
унитар Англия җөмһүрияте игълан ителә. Монархия кире торгызылса да, ул беркайчан
да абсолют монархия формасына кайтмаячак. Бөекбритания Конституциясе
конституцион монархия һәм парламент системасы асылын формалаштыра.

Шул ук чорда диңгез флотына һәм географик ачышларга күзәтелгән кызыксыну диңгез
артында булган яңа җирләрне басып алуга һәм үзләштерүгә китерә. Аларның зур
өлеше Төньяк Америкада урнашачак.

Франциянең инкыйлаб һәм Наполеон сугышларында җиңелгәннән соң (1792—1815) XIX
гасырда Бөекбритания дөньяның төп диңгез һәм икътисади көче булып кала. Диңгездә
чын көндәшләре булмаган хәлдә Британия үзенә «дөнья полициясе» вазифасын йөкли
(«Pax Britannica»).

Бу чор тарихта Британиянең тиз икътисади, индустриаль һәм колониаль үсеш чоры
дип теркәлә. Британ Империясе Һиндстан, зур Африка җирләрен һәм бар дөнья буйлап
күпләп җирләрне яулап ала. Колонияләр өстеннән формаль идарәдән тыш Британия
шулай ук күп илләр белән икътисади яктан идарә итә алган (Кытай, Аргентина, Сиам
һ.б.).

Гасыр дәвамында илдә тизләтелгән халык үсеше күзәтелә. Урбанизация зур темплар
ала. Бары тик гасыр ахырына таба гына башка илләр Британиянең көндәшләренә
әйләнә башлый.

Беренче бөтендөнья сугышы вакытында Бөекбритания Франция, Русия империясе һәм
АКШ белән бергә Алманиягә каршы көрәшә. Сугышны җиңү белән тәмамлагач,
Британиягә элекке алман һәм госманлы колонияләре бирелә. Британ империясе
зурлыгы белән тарихи рекордка аяк баса, бу чорда аның җирләрендә дөнья халкының
чиреге яши. Шул ук вакытта ирланд милли хәрәкәтенең эшчәнлеге нәтиҗәсендә
Ирландия дәүләте аерылып чыга.

Икенче бөтендөнья сугышында да Бөекбритания Алманиягә каршы көрәшә, Ауропа
союздашларының җиңелүеннән соң да көрәшен дәвам итә. Җиңүдән соң АКШ һәм ССРБ
белән дөньякүләм мәнфәгатьләрне бүлешкән өч бөек мәмләкәтнең берсе. Сугыштан соң
Британия хәле шактый мөшкел була, лейбористлар хакимияте вакытында илдә
деколонизация күренеше пәйда була. 1947 елда Һиндстан бәйсезлеге игълан ителә.
Һәм алдагы берничә дистә елда Британия колонияләренең күпчелеге, бәйсезлек
игълан итеп, Милләтләр Дуслыгы илләре булып кала. Британия империясе тарих
битләрендә кала.

Шулай да Бөекбритания үсешен дәвам итә. Инглиз теленең дөньякүләм таралуы британ
мәдәниятенең тәэсирен тәэмин итә. Британия БМОның Иминлек шурасының биш даими
вәкиленең берсе була, атом-төш коралына ия булган өченче дәүләт була. 1992 елда
Бөекбритания Аурупа Берлеген оештыруда катнаша, аның беренче 12 әгъза исемлегенә
керә.

Берләшкән Патшалыкның һәр өлкәсендә («ил»ендә) үзенең административ һәм
географик бүленеш системасы һәм гадәтләре бар. Күпчелек очракта алар әле
Бөекбритания дәүләтенең барлыкка килүенә кадәр яшәгән. Шуңа күрә барлык дәүләт
өчен бердәм административ бүлү системасы юк. XIX гасырдан башлап өлкәләрнең
(графлыкларның) чикләрен һәм вазифаларын үзгәртү омтылышы булса да, алар
универсаль булмаган. Хәзерге вакытта бу вазифалар Шотландия, Уэльс һәм Төньяк
Ирландиягә бирелгән, димәк, киләчәктә дә алар бердәм системага керә алмас.

Англия беренчел дәрәҗәдә тугыз регионга бүленә (алар хөкүмәт төбәкләре дип
атала). Бер төбәкнең (Зур Лондон) 2000 елдан башлап үзенең сайлана торган
ассамблеясе һәм мэры бар (әлеге мәсьәлә 1998 елгы референдумда хәл ителгән).
Башка төбәкләрнең дә үз региональ ассамблеяләре планлаштырылса да, 2004 елгы
референдум бу фикерне туктатты. Төбәкләр, үз чиратында, графлыкларга бүленә.

Шотландия исә 32 өлкәгә аерыла. Глазго, Эдинбург, Абердин һәм Данди шәһәрләре
аерым өлкә булып санала. Җирле үзидарә сайлана торган депутатлардан тора.

Уэльс 22 унитар берәмлектән тора. Кардифф, Суонси һәм Ньюпорт та аерым
берәмлекләр булып санала. Сайлаулар 4 елга бер тапкыр уза.

14 диңгез арты җиренә түбәндәгеләр керә: Ангилья (башкаласы Валли), Бермуда
(башкаласы Гамильтон), Британ антарктик территориясе (башкаласы Ротера), Һинд
океанында британская территориясе (башкаласы Диего-Гарсия), Британ Виргин
утраулары (башкаласы Род-Таун), Гибралтар (башкаласы Гибралтар), Кайман
утраулары (башкаласы Джорджтаун), Монтсеррат утравы (башкаласы Плимут), Изге
Елена утравы (башкаласы Джеймстаун), Питкэрн утравы (башкаласы Адамстаун), Тёркс
һәм Кайкос утраулары (башкаласы Коберн-Таун), Фолкленд утраулары (башкаласы
Порт-Стэнли), Көньяк Георгия һәм Көньяк Сандвичев утраулары (башкаласы
Грютвикен) һәм Кипрдагы Суверен Хәрби база (башкаласы Епископи). Барлык диңгез
арты җирләре 1 727 527 км² били, аларның халык саны 260 000 кеше тәшкил итә. Бу
җирләр — Британ империясе калдыклары.

Диңгез арты җирләреннән аермалы буларак Таҗ җирләре Британ Таҗына карый. Бу
исемлеккә Баллей (Норманд утраулары), Джерси һәм Гернси (Ла-Манш) һәм Мэн утравы
(Ирланд диңгезе) керә. Аларның гомум мәйданы — 766 км², халык саны — 235 000
кеше. Бу җирләр бәйсез рәвештә Британия тарафыннан идарә ителә, ләкин алар
Бөекбританиягә яки Аурупа берлегенә карамый.

Бөекбритания — конституцион монархияле унитар дәүләт. Дәүләт башлыгы — патшабикә
Елизавета II (ул шулай ук Милләтләр Дуслыгының башка 15 ил җитәкчесе).
Чынбарлыкта патша символик әһәмияткә генә ия, аның реаль сәяси көче юк.
Монархның «киңәш бирергә, хупларга һәм кисәтергә хакы бар».

Бөекбританиянең бердәм документ буларак конституциясе юк (дөньяда аннан тыш
андый илләр өчәү — Яңа Зеландия, Исраил, Сан-Марино). Бөекбритания Конституциясе
нигездә төрле язма чыганаклардан, шул исәптән статутлар, мәхкәмә прецедентлары
һәм халыкара килешүләрдән тора. Шуңа күрә илдә «канун» белән «конституцион
канун» арасында аерма юк. Башка илләрдә «конституцион реформа» дип аталган
процесс биредә гади канун үзгәреше булып тора. Шул ук вакытта парламентның
киләсе чыгарылышы гамәлдән чыгара алмаган канунны кабул итү мөмкин түгел.

Британ патшасы (короле) яки Суверен — Бөекбритания һәм Британ диңгез арты
җирләренең башлыгы. Аның рәсми резиденциясе Лондонның Букингем сараенда урнаша.

Хәзерге британ монархлар сызыгы тамырлары англосакслар чорына ук барып тоташа.
Урта гасырларда күпчелек британ монархлары абсолют, чиксез патлашар буларак
идарә иткәннәр. Георглар чоры вакытында (XVIII гасыр) патша хакимият чикләнә
башлый. Ләкин хәзерге вакытта да монарх вәкаләтләре (патша прерогативалары)
шактый киң. Аларның күпчелеге гамәлдә министрлар тарафыннан башкарыла. Кайбер
вәкаләтләр монарх тарафыннан номиналь рәвештә генә башкарыла. Әйтик, патшаның
парламентны тарату хакы бар. Шул ук вакытта патша үзенә яңа вәкаләтләрне бирә
алмый (ягъни, хакимиятен арттыра алмый).

Хәзерге вакытта Бөекбритания патшасы — Елизавета II, ул үзенең идарәсен 1952
елның 6 февралендә башлый. Аның беренче варисы булып принц Чарльз тора. Ул,
патшабикәнең ире Принц Филипп кебек үк церемониаль вазифаларны башкара.

Британ монархы шулай ук Милләтләр Дуслыгы оешмасының башлыгы булып тора. Шулай
ук ул суверен һәм бәйсез булган Милләтләр Дуслыгына кергән дәүләтләрнең дә
номиналь җитәкчесе итеп таныла.

Бөекбританиядә вестминстер системасына нигезләнгән (аны шулай ук бөтен дөнья
буйлап кулланалар, ул Британ империясе казанышы дип санала) парламентар хөкүмәт
гамәлдә. Бөекбритания Парламенты ике палатадан тора: Югары бүлмә (Лордлар
палатасы) һәм сайлана торган аскы бүлмә (Җәмгыять палатасы). Һәр кабул ителгән
документка, канун дип саналыр өчен, патша санкциясе кирәк. Парламент — Берләшкән
Патшалыкның төп югары канун чыгару органы, чөнки Шотландия Парламенты, Төньяк
Ирландия ассамблеясе һәм Уэльс ассамблеясе суверен (бәйсез) институтлар итеп
саналмый һәм өстенлек ала алмый.

Бөекбритания министрлар кабинеты гадәттә парламентның ике палатадан да
премьер-министр партиясе әгъзаларыннан сайлана, ләкин Җәмгыять палатасына
өстенлек бирелә, чөнки премьер-министр нәкъ аның алдында җавап тота. Кануннарны
башкару хакимияте Бөекбританиянең Яшерен шурасына ант китергән премьер-министр
һәм аның кабинеты тарафыннан башкарыла. 2010 елның 11 маенда премьер-министр
вазифаларына Консерватив фирка башлыгы Дэвид Кэмерон кереште.

Җәмгыять палатасына сайлау өчен дәүләт 650 сайлау округына бүленгән, һәр аерым
парламент әгъзасы округтан гадәти күпчелек принцибы буенча сайлана.
Премьер-министр монархка киңәш иткән очракта гомуми сайлаулар да билгеләнергә
мөмкин.

Бөекбританиянең төп өч фиркасе булып Консерватив фирка, Лейбористлар фиркасе һәм
Либераль фирка санала. Соңгы, 2010 елда узган гомум сайлауларда бу өч фирка 650
мөмкин булган урыннан 622 урынны яулады.

Шотландия, Уэльс һәм Төньяк Ирландиянең үзләренең Беренче Министр тарафыннан
җитәкләнгән канун үтәү органнары һәм берпалаталы канун чыгару хакимияте бар.
Англиядә, Бөекбританиянең иң зур регионында, андый органнар юк, өлкә
турыдан-туры Британ хөкүмәте һәм парламенты тарафыннан идарә ителә. Бу вәзгыять
«Көнбатыш Лотиан проблемасы»н тудырган.

Шотланд хөкүмәте һәм парламенты Британ парламенты вәкаләтләренә кермәгән
сораулар буенча (шул исәптән, мәгариф, сәламәтлек саклау, Шотландия кануннары,
җирле үзидарә) киң хакимияткә ия. 2007 елгы сайлауда җиңү яулаганнан соң
Шотландия бәйсезлеген таләп иткән Шотланд милли фиркасе Алекс Салмонд
җитәкчелегендәге шотланд хөкүмәтен төзегән. 2011 ел сайлавында милли фирка янә
җиңеп, паламентта күпчелекне яулый. 2014 елда Шотландия бәйсезлек референдумын
үткәрергә планлаштыра.

Уэльс хөкүмәте һәм Милли ассамблеясенең вәкаләтләре Шотландиягә караганда
кечерәк. 2011 елның маеннан башлап Ассамблеягә канун чыгаруда өстәмә рөхсәтләр
таләп ителми. Хәзерге хөкүмәт 2011 ел сайлавыннан соң төзелә һәм Карвин Джонс
җитәкчелегендәге лейбористик администрациягә ия.

Төньяк Ирландия министрлар кабинеты һәм Ассамблеясенең хакимият дәрәҗәсе
Шотландиягә якын. Министрлар кабинетында ике хакимлек урнаша: Беренче министр
Питер Робинсон (Демократик юнионистик фиркасе) һәм Беренче министр урынбасары
Мартин Макгиннесс (Шинн Фейн фиркасе).

Бөекбритания — Берләшкән Милләтләр Оешмасының Иминлек Шурасының даими әгъзасы,
Милләтләр Дуслыгы, G8, G20, НАТО, Халыкара икътисадый хезмәттәшлек һәм үсеш
оешмасы, Бөтендөнья сәүдә оешмасы, ОБСЕ (АХХО), Аурупа Шурасы оешмалары әгъзасы.
Үзенең сәяси, тарихи, мәдәни, икътисади, хәрби көче белән Берләшкән Патшалык
дөньяның әйдәп баручы илләрдән санала, мөһим халыкара процессларда актив
катнаша. Бөекбританиянең атом-төш коралы бар.

Бөекбританиянең АКШ белән «махсус мөнәсәбәтләр» урнашкан, моның турында бу илләр
җитәкчеләре үзләре сөйли. Шулай ук Бөекбританиянең Франция белән дә якын
элемтәләр, аны «йөрәк килешүе» диа атыйлар. Әлеге ике ил белән Бөекбританиянең
атом-төш кораллану програмнары да актив эшли.

Башка якын дусларга килгәндә, Бөекбританиянең Аурупа Берлеге һәм НАТО илләре
белән тыгыз элемтәләре урнашкан. Шулай ук Япония белән хезмәттәшлек зур.
Британиянең дөнья барышында катнашуы һәм тәэсире шулай ук сәүдә элемтәләре,
тышкы инвестицияләр, үсеш максатыннан ясалган һәм хәрби ярдәм аркасында көчле.

2012 елның 1 маенда Бөекбритания Тышкы эшләр департаменты кеше хокуклары
өлкәсендә җинаять кылган кешеләргә илгә керү тыелганын белдерде.

Бөекбритания армиясе дөньяда технологик яктан иң алдынгы һәм әзерләрдән санала.
2008 елда аның бар дөнья буйлап 20гә якын хәрби базасы булган. Хәрби чыгымнар
илнең ТЭПның 2,5 %-ын ала. Гаскәр саны буенча Бөекбритания дөньяда 27 нче урында
тора.

Бөекбритания хәрби көчләре Британ армиясе, Патшаның хәрби-һава көчләре һәм
Патшаның хәрби-диңгез флотыннан тора. Армиянең өч өлеше дә илнең Саклану
министрлыгы тарафыннан идарә ителә һәм махсус Саклану шурасы контроле астында
тора. Хәрби көчләрнең төп идарәчесе — Британ монархы.

Британия хәрби көчләренең төп максаты булып Берләшкән Патшалыкны һәм аның диңгез
арты җирләрен, Бөекбритания иминлеге мәнфәгатьләрен яклау һәм халыкара тынычлык
урнаштыруда катнашу тора. Бөекбритания — НАТОның актив һәм даими әгъзасы. Аның
базалары Вознесение утравында, Белиз, Бруней, Канада, Кипр, Диего-Гарсия,
Алмания, Фолклен утраулары, Гибралтар, Кения һәм Катарда урнашкан.

Соңгы елларда Бөекбритания барлык хәрби низагларда бары тик коалицияләрдә генә
катнаша. Искәрмә булып 2000 елдагы Сьерра-Леонага интервенция гына тора.
Коалицияләрдә Британия Босния, Косово, Әфганстан, Гыйрак, Ливия низагларында
катнашты. Бөекбритания (үзенең тарафыннан) үзе генә катнашкан соңгы сугыш —
Фолкленд сугышы (1982 ел).

Бөекбританиянең икътисади системасы — өлешчә контроль ителгән базар икътисады.
Базарның валюта курслары мәгълүматларына нигезләнеп, иктисади көч зурлыгы буенча
Бөекбритания дөньяда алтынчы урынга ия, Аурупада — икенче урынга (Алманиядән
соң). Лондон — рәсми булмаган дөнья икътисады белән идарә иткән өч шәһәрнең
берсе (Нью-Йорк һәм Токио белән беррәттән).

Канцлер тарафыннан җитәкләнгән Патша Казнасы дәүләтнең финанс һәм икътисади
сәясәтен булдыру өчен җаваплы. Англия Банкы (илнең үзәк банкы) милли акча
берәмлеге — фунт стерлинглар чыгару өчен җаваплы.

Британиядә хезмәт күрсәтү өлкәсе ТЭПның якынча 73 %-ын тәшкил итә. Ил
икътисадының аерылгысыз өлешен туризм биләп тора. 2004 ел эчендә Бөекбритания 27
миллион туристны кабул иткән. Бу күрсәткеч белән Бөекбритания дөньяда алтынчы
урында тора.

Дәүләтнең сәнәгать өлешендә иң мөһимнәрнең булып автомобиль сәнәгате тора.
Биредә 800 меңнән артык кеше эшли, әлеге сектор экспорт өчен елына £26,6
миллиард тудыра. Авиация сәнәгате күрсәткечләре буенча дөньяда тотрыклы рәвештә
икенче-өченче урында тора.

2011 елда 18-24 яшьлек кешеләр арасында эшсезлек 20,3 %-ка кадәр күтәрелгән.
2007—2008 елларда 13,5 миллион кеше (халыкның 22 %-ы) факыйрьлек сызыгы артында
яшәгән.

Бөекбританиядә халык, Көнбатыш Аурупаның күпчелек илләрендәге кебек үк, тыгыз
урнашкан. Шәһәрләренең күбесе диңгез буйларына урнашкан. Авыл халкы өлеше зур
түгел. Аның төп кәсебе — терлекчелек, моның өчен табигый шартлар бик уңайлы.
Биредә сыерның сөт һәм ит токымнарын, шәһәргә якын яшәүчеләр дуңгыз һәм йорт
кошлары асрыйлар. Шотландия һәм Уэльс үзләренең сарыклары белән дан тоталар.

Җанисәп Британиядә һәр ун ел үтә. 2001 ел җанисәбе буенча Бөекбритания халкы
саны 58 789 194 кеше тәшкил итә. Бу күрсәткеч белән ул Аурупа Берлегендә —
өченче, дөньяда 21 нче урында тора. 2011 ел халык санын алу вакытында илдә 63
181 775 кеше яши. Шулай ук мәгълүматлар британ халкының картаюын күрсәтә,
пенсиядәге кешеләр саны 16 яшькә кадәр балалардан күбрәк.



https://tt.wikipedia.org/wiki/%D0%9A%D0%B0%D0%B7%D0%B0%D0%BD

Казан (рус. Казань) – Татарстан Республикасының башкаласы, Русиянең икътисади,
мәдәни, сәяси үзәкләренең берсе. Иделнең сул ягында, аңа Казансу кушылу урынында
урнашкан зур порт.

Шәһәрнең теркәлгән «Русиянең өченче башкаласы» бренды бар, шулай ук ярымрәсми
рәвештә ул «Русия федерализмы үзәге (башкаласы)» һәм «бөтендөнья татарларының
башкаласы» дип атала. 2005 елда Казан шәһәре 1000-еллыгын бәйрәм итте, 2013 елда
Казанда XXVII Җәйге Универсиада узды. 2015 елда — су спорт төрләре буенча Дөнья
чемпионаты үткәрелде, ә 2018 елда шәһәр (Русиянең башка шәһәрләр белән) ФИФА
Дөнья футбол чемпионатын кабул итә.

Иделнең сул ягында, аңа Казансу кушылу төшендә урнашкан. Географик координатлар
(«ноленче» километр): 55°47′ т. к. 49°06′ кч. о.HGЯO. Тирәнлек: 29 км, киңлек:
31 км. Шәһәрнең сәгать поясы — UTC+4, ләкин мәскәү вакыты.

Шәһәр көнбатыш, үзәк һәм көньяк-көнбатыш өлешләрендә Идел елгасына чыга, яр буе
сызыгы — 15 километр. Казанның көнбатыш читендә Идел аша күпер бар. Казансу
елгасы төньяк-көнчыгыштан көнбатышка ага һәм шәһәрне ике тиң диярлек өлешкә
бүлә. Казансу аша биш күпер вә дамба төзелгән, шулай ук елга астында Казан
метрополитенының Үзәк сызыгы бара.

Шәһәр өске йөзенең үзенчәлеге — тигезле-үрле. Шәһәрнең үзәгендә Болак арты,
Кабан алды, Кабан арты түбәнле тигезлекләр, Арча кыры калкулы тигезлек, һәм
аерым үрләр (Кирмән, һ.б.) бар. Көньякка һәм көньяк-көнчыгышка таба шәһәр
территориясе күтәрелә бара, шуңа күрә түбәнле Таучык, Әзин, Нагорный, Дәрвишләр
торак массивлары елга арты өлешеннән уртача 20-40 метрга зуррак биеклекләрдә
урнашалар. Елга арты өлешендә Җилантауны һәм шәһәр төньягындагы бистәләрнең
үрләрне аерылып торалар.

Шәһәрнең климаты - уртача континенталь, суыклар һәм корылык еш очрашмыйлар.
Казанга күбрәк көньяк һәм көнчыгыш җилләр өрә, җилсез һава уртача елда 13 тапкыр
була. Кар капламы февраль һәм март айларында якынча 38 см. Иң салкын ай -
гыйнвар (−11,6 °C), иң эссе - июль (19,7 °C), уртача еллык явым-төшем күләме –
550 мм. Иң яңгырлы ай – июнь (70 мм), ә иң аз санда явым-төшем мартта – 25 мм.
2010 елның 1 августында Казанда температур максимум - 39,0 °C теркәлгән. Минимум
- 1942 елның 21 гыйнварендә (−46,8 °C) булган. Елда уртача җил көче 3,6 м/с
була, ә һава дымлылыгы — 75 %.

Казан – күпмилләтле шәһәр. Монда татарлар, руслар, чуашлар һ. б. милләтләр яши.
Башкалада татарлар һәм урысларның саны якынча берүк (татарлар 47,6%, урыслар
48,6% ). Өченче урында Республикадагы кебек үк чуашлар, 4-5 урыннарда украиннар
һәм әзериләр тора.

Казанда төрле дин вәкилләре яши. Мөселманнар һәм православ христианнар
күпчелекне тәшкил итә. Шулай ук католиклар (кара: Казан католик гыйбадәтханәсе),
яһүдиләр (кара: Казан синагогасы), лютераннар (кара: Казан кирхасы), староверлар
(кара: Покрау чиркәве) һ. б. дин вәкилләре бар.

Рәсми версия буенча, Казанга бер меңнән ел элек нигез салынган. Шундый
датировкага сәбәпче булып Казан Кирмәнендә казу эшләре нәтиҗәсендә табылган
җирле балчыктан ясалган чүлмәкләр (Болгар каласыннан һәм башка шәһәрләрдән шушы
чүлмәкләр китерелә алмаганнар, чөнки андагы балчык туры килми) һәм чех кенәзе
изге Вацлав дәверендәге  (фаразан 929—930 еллар) чех тәңкәләре булганнар.

1438 елда болгар кальгасен Олугъ Мөхәммәт тарафыннан алына, шәһәр Казан
ханлыгының башкаласы булып киткән. Ул вакытта шәһәрдә балчыктан ясалган
әйберләр, күн әйберләре, корал җитештерү үсеш алган. Мәскәү кенәзлеге белән
сугышлар нәтиҗәсендә башта Мәскәү Казанга ясак түләргә мәҗбүр була, әмма соңрак
урыслар өстенлек алалар һәм сугышлар чиратлашуы 1552 елда, Казанның яулап алуы
белән тәмам була. Шәһәр халкының күпчелеге кырып-бетереп үтерелә, ә исән калган
татарларга урыслар шәһәрдә яшәргә түгел, хәтта шәһәр эченә керергә дә тыялар.
Шәһәр ташландык хәлгә килгән һәм бушап калган. Аларны Болак аръягындагы Кораеш
бистәсе янына куып чыгарылар. Күпләр яңа җирдә йорт сала алмаган, шәһәрдә калган
иске йортларын дә сүтеп күчерә алмаганнар, шуңа исән калганнарның күбесе тәмам
бөлгенлеккә төшеп авылларга тарлырга мәҗбүр булган. Ахыргы исәптә, 1557 елда
Казанның 30-40 мең кешесеннән бары тик 6 мең генә калган; 1556 елда төзелгән яңа
ак ташлы кирмәненә 7 мең урысны күчеп утыртканнар.

XVII гасырда шәһәр яңа икътсади үсеш кичерә, һөнәрче бистәләренә нигез салына,
беренче мануфактуралар барлыкка киләләр. 1646 ел җанисәп китабы буенча, Казанда
5432 ир-ат һәм 1652 йорт булган. Бөек Петр вакытында, 1708 ел, Казан шәһәре
Казан губернасы башкаласы буларак санала, һәм шушы дәрәҗәне 200 ел саклап килә.
1718 елда Казанда адмираллык нигезләнә. 1722 елда Бөек Петр Казанга үзе дә
килгән һәм Казанда үз 50-еллыгын бәйрәм иткән.

1766 елда Екатерина II фәрманы буенча шәһәр белән шәһәр думасы җитәкчелек итә
башлаган. 1768 елда мигъмар Василий Кафтырев тарафыннан шәһәрнең беренче
генераль планы төзелә. Шул ук вакытта Яңа Татар бистәсе барлыкка килгән. 1774
елның җәен, Емельян Пугачёв күтәрелеше вакытында Казан камалыш хәлендә калган.
20 мең санлы баш күтәрүчеләрнең гаскәре 11 июль көнне шәһрәгә якын килде һәм
икенче көнне штурмны башлаган. Пугачёвчылар Кирмәннән башка бөтен шәһәрне басып
алганнар, шәһәрдә янгын кабынып китте, Пугачёв гаскәрне шәһәрдә чыгарды һәм өч
көннән соң Арча кырында җиңелгән булды.

XVIII гасыр азагында Казанда якынча 22 мең кеше, шәһәр яны бистәләре белән бу
сан 40 меңгә кадәр җиткән, шулардан нибары якынча 10% өлеше — татарлар. Шәһәр
Идел буеның мәгариф һәм мәдәният үзәгенә әверелде:  1758 елда Казанда Русиядә
беренче провинциаль гимназия, 1771 — беренче мәдәрәсәләр, 1791 елда даими театр
барлыкка килгәннәр. 1804 елда, Русиядә өченче булып, Казанда
университет ачылган, ул Казанның эре фәнни үзәге статусын тагы да ныгытты.

Шәһәрнең башлыгы – мэр, ул шәһәр думасы депутлары тарафыннан үз әгъзалары
саныннан сайланыла. 2005 елның 17 ноябреннән бу вазыйфаны Илсур Метшин башкара.

Үз сессияләрен шәһәр думасы шәһәр рәтүше бинасына үткәрә. Шәһәр думасы Казанның
норма чыгару органы булып тора, сайлаулар 5 елга бер тапкыр уздырылалар. Шәһәр
думасы рәисе — мэр, аннан башка Дума Президумына ике мэр урынбасары, яшь буенча
иң олы депутат һәм җиде комиссияләрнең башлыклары керәләр.

Казан — Русиянең иң зур сәнәгый, финанс, сәүдә һәм туристик үзәкләрненнән берсе.
Тулаем шәһәр продукты күләме 2013 елда 486 млрд сумны, төяп җибәрелгән тауарлар
күләме 254 миллиард сум, ваклап сату тауар әйләнеше 410 миллиард сум тәшкил
иткән.

Шәһәрнең сәнәгый нигезен машиналар төзү, химия вә нефтехимия, биңел вә
азык-төлек сәнәгатьләре тәшкил итәләр. Казанның иң эре ширкәтләре —
«Казаноргсинтез» химия комлексы (полиэтилен, полиэтилен торбалар, синтетик
суыткыч матдәләр, фенол, ацетон, нефть чыгаруда һәм газ киптерүдә кулланыла
торган химик реагентларны чыгара), Русиядә иң иске Казан дары заводы һәм Русиядә
сирәк очрый торган өч авиацион сәнәгате ширкәтләренең кластеры — очкыларны
җитештерә торган С. П. Горбунов исемле КАҖБ (Ту-160 исемле дөньяда иң зур, авыр
һәм куәтле стратегик бомбга тотучының җитештерүчесе), боралакларны җитештерә
торган Казан боралак заводы һәм йөрткечләрне җитештерә торганКМҖБ.

Сатудан килгән акча буенча Русиядә беренче 500ендә торган 6 ширкәтнең штаб
фатиры Казанда урнашкан. Шәһәр эшкуарлык үзкләренең гомуми мәйданы 330 мең м²-ны
тәшкил итә, шул исәптә 127 мең² м «A» һәм «B» сыйныфларга карый. Үз банкларының
берләштерелгән капиталы күләме буенча Казан, Мәскәү һәм Санкт-Петербургтан гына
калышып, өченче урында тора.

Вокзал комплексы шәһәрнең үзәк өлешендә урнаша һәм үзенә берничә бинаны кертә.
Бер ел эчендә вокзал 8 миллион кешегә хезмәт күрсәтә. Казан шәһәр яны электр
поездларының соңгы пунктлары Яшел Үзән, Канаш, Сергач, Түбән Новгород (Мәскәү
юнәлеше), Арча, Нократ Аланы, Ижау (Ижау юнәлеше), Буа булып торалар.

1974 елда шәһәрнең төньягында яңа вокзал төзелеше башланды, 1976 елда төзелгән
диярлек карказа ташлаган иде һәм утыз артык ел эчендә бу "озак төзү" булып кала
иде. 2010—2011 елларда иске бинасын җимереп бетерәләр һәм яңа вокзал бинасын
төзәләр, ачылышы 2012 елның 5 августта үтте.

Шәһәр аша М7 «Идел» (Мәскәү — Владимир — Нижгар — Чабаксар — Казан — Уфа), Р175
(Йошкар-Ола — Яшел Үзән — Казан), Р239 «Ырынбур тракты» (Казан — Чистай — Әлмәт
— Ырынбур), Р241 (Казан — Буа — Сембер) автоюллар баралар.

Моны карагыз: Казан Елга порты, Qazan Yılğa portı Казан елга порты Идел елгасы
сул ярының 1310 километрда урнашкан. Рәсәйнең иң эре елга портларының берсе
булып тора, Рәсәй Бердәм тирәнсу системасы буенча Балтыйк, Ак, Каспий, Азов,
Кара диңгезләре белән бәйләнгән, 5-диңгезле порты булып тора.

Вокзал шәһәрара круиз суднолар пассажирларга да, шәһәр яны юнәлешләргә дә (Кама
Тамагы, Тәтеш, Болгар, Печище, Зөя, Садовая) хезмәт күрсәтә.

Казанның беренче җәмәгать транспорты төре булып 1854 елда омнибус барлыкка
килгән. 1875 елларда атлы трамвай, ягъни «конка» ачылган. «Конка»га алмашка 1899
елда трамвай хәрәкәте ачыла. 1926 елда шәһәрдә автобус хәрәкәте, ә 1948
елда — троллейбус хәрәкәте ачыла.

1979 елдан соң, ягъни Казан халкы миллион кеше чиген узгач, шәһәр метрополитен
төзелешенә дәгъва итү мөмкинлеген алды. Төзелеш эшләре 1996 елда башланган.
Русиядә җиденче булып, Казан метрополитены тантаналы рәвештә 2005 елның 27
августында ачылган.

Казан метрополитен 2005 елның 27 августында Казанның меңъеллыгын билгеләнгәндә
ачыла. Хәзер ун станциядә тора: Авиатөзелеш, Төньяк вокзал, Яшьлек,«Кәҗә
бистәсе», «Кремль», «Тукай мәйданы», «Сукно бистәсе», «Әмәт», «Горки», «Җиңү
проспекты». 2013 елның 9 маенда «Яшьлек», «Төньяк вокзалы» һәм «Авиатөзелеш»
метро станцияләре ачылды.

Мәктәпкәчә баскыч мәгарифне 282 балалар бакчасы тәшкил итә. Күбесенчә алар
муниципалитет балансында торалар. Урта белемне Казанда 178 мәктәп бирә, шулар
арасында 36 гимназия һәм 9 лицей. Өстәмә мәгариф үзенә 49 музыкаль, 10 рәсем
ясау һәм 43 спорт мәктәпләрен кертә.

'Казан дәүләт университеты' — 1804 елның 17 ноябрендә нигезләнгән. Шәкертләр
арасында С. Т. Аксаков, М. А. Балакирев, П. И. Мельников-Печерский, Лев Толстой,
В. И. Ульянов-Ленин, В. Хлебников кебек кешеләр булганнар.

А.Н. Туполев исемендәге Казан илкүләм тикшеренү техник университеты — милли
тикшеренү университеты статусын йөртә. 1932 елның 5 мартында Авыр сәнәгате халык
комиссарлыгы караы белән Казан университетының аэродинамика факультеты нигезендә
оештырылган. 1992 елда Казан авиация институты Казан дәүләт техника
университетына үзгәртеп корылган. Университетның фәнни потенциалны 9 факультет,
58 кафедра, 57 лаборатория, 10 фәнни-техник үзәк, 3 университет ФТИ-ны кертә.
Университетта якынча 15 мең укучы өйрәнә.

Казан илкүләм тикшеренү технология университеты — шулай ук милли тикшеренү
университеты статусын йөртә. Ул 1897 елда Казан берләшкән сәнәгый укуханәсе
буларк ачылган. 1919 елда Казан политехника университетына үзгәртеп корылган.
1930 елда КПУ химия факультеты нигезендә Казан химия институты барлыкка
китерелә. 1930 елның 23 июненән А.М. Бутлеров исемендәге Казан химия технология
институты. Ә 1935 елның 23 апреленнән 1992 елның декабренә кадәр С.М. Киров
исемендәге Казан химия технология институты дип атала.

Театр 1906 елның 22 декабрендә ачылган дип санала, чөнки бу көнне халык алдында
беренче татар театры уйнала. 1922 елдан алып театрның үз бинасы барлыкка килә.
Театрның хәзерге бинасы 1987 елда ачыла.

1996 елда шәһәр читендә - Гвардия урамында ачылган була. 2010 елда музейга юкка
чыгу куркынычы янагач, Татарстанның иҗат берлекләре җитәкчеләре республика һәм
шәһәр җитәкчелегенә үникәл күргәзмәне саклап калу үтенече белән мөрәҗәгать
итәләр. 2011 елда Казан мэры Илсур Метшин патронажлыгында Бауман урамында
бирелгән бинага реконструкция башлана. 2013 елның 26 июнендә Казанның үзәгендә
музей-галереяның яңа бинасы ачыла.

Казанда Белорусия һәм Словения илчелекләрнең бүлекчәләре, Иран, Төркия,
Казакъстан һәм Франция консуллыклары, Алмания, Хорватия, Франция, Финляндия һәм
Словениянең виза үзәкләре, Италия виза үзәгенең филиалы, Алманиянең сервис-виза
үзәге һәм Аурупа берлегенең берләшкән виза үзәге урнашканнар.

Казандә "Русия почтасы" филиалы "Татарстан почтасы" федераль почта элемтәсе
идарәсенә караган 84 почта элемтәсе бүлекчәсе эшли. Казан телефон челтәренең
рәсми ачылышы 1888 елның 15 (27) ноябердә булган. Әлеге вакытта шәһәрдә дүрт
чыбыклы телефон элемтәсе операторы эшли. Телефон челтәренең гомуми сыйдырышы 456
мең номернны тәшкил итә. Шәһәрдә 5 кесә элемтәсе операторы бар
(Билайн, МегаФон, МТС, Ростелеком (НСС), Летай (элекке Смартс)). Интернетны
кулланучылар саны 428 мең кешене тәшкил итә, бу Русиядә дүртенче күсәткеч.

Казан — спорт өлкәсендә иң үсеш алган шәһәрләрнең берсе. Шәһәр 2005 һәм 2011
елларда туплы хоккей буенча дөнья чемпионатларны, 2013 елда Җәйге Универсиаданы,
2014 елда кылычбазлык буенча дөнья чемпионатны кабул иткән. Шулай ук шәһәрдә
2015 елгы су спорт төркемле Дөнья чемпионаты, 2017 елгы Конфедерация кубогы һәм
2018 елгы футбол буенча дөнья чепмионаты уеннарны кабул итәчәк.

Шәһәр төрле спорт төрләрендә җиңүләр саны буенча иң беренче урыннарда тора, шул
исәптә төп такым спорт төрләрендә («Рубин» футбол такымы; «Ак Барс» хоккей
такымы; «Уникс» баскетбол такымы; «Зенит-Казань» һәм «Динамо» волейбол
такымнары; «Динамо-Казань» туплы хоккей такымы; «Динамо» (чирәмдәге хоккей);
«Синтез» су полосы такымы).

Махсус 2013 елгы Универсиадв өчен 2010 елда нигезләнгән Универсиада авылы
студентлар тулай торагы буларак кулланыла. Ул Русия җыелма такымнарны әзерләү
буенча федераль үзәге буларак та кулланачак.

Үзәк стадион, Баскет-холл, Татнефть-Арена, Теннис академиясе, Чирәм хоккее
үзәге, Волейбол үзәге, «Ак Барс» көрәш сарае, Урта Кабан күлендә ишү каналы, Су
спорт төрләре сарае һәм кайбер башка объектлар иң югары дәрәҗәдәге халыкара
ярышларны кабул итә алалар. 2013 елның җәен Җәйге Универсиаданың төп аренасы
булган һәм 2018 елда футбол буенча дөнья чемпионаты уеннарны кабул итәчәк 45 мең
урынлы «Казан-Арена» стадионы ачылган. Казан ипподромы — Русиядә иң зур һәм
Аурупада иң зурларыннан берсе. Шәһәр тирәсендә, Яшел Үзән районында ел буе
эшләүче «Казан» тауда чаңгы шуу спорт курорты, Зөядә җәя һәм арбалеттан ату
үзәге, Коркачыкта пәрәшүт һәм авиаспорт үзәге урнашкан.



https://tt.wikipedia.org/wiki/%D0%90%D0%BB%D0%BC%D0%B0%D0%BD%D0%B8%D1%8F

Алмания (Алмания Федератив Җөмһүрияте, алман. Bundesrepublik Deutschland) – Үзәк
Аурупада урнашкан дәүләт. Төньяктан Дания һәм Балтыйк диңгезе белән, көнчыгыштан
Польша һәм Чехия республикалары белән, көнбатыштан Франция, Люксембург белән,
төньяк-көнбатыштан Бельгия һәм Голландия белән, көньякта Швейцария һәм
көньяк-көнчыгышта Австрия белән чикләнгән. Территориясе: 357 021 км², су өлеше —
2,42%, халык саны: 81 751 600 кеше.

Алмания – федераль парламент җөмһүрияте, 16 автономияле җирдән тора. Башкаласы –
Берлин.

Алмания сүзе алман халкының исеменнән алынган. Германия сүзе — алманнарның үз
сүзләре түгел, Галлиянең төньягында яшәгән галл-герман халкы Рейнның аръягында
яшәгән герман телле халыкка биргән исем, мәгънәсе «күрше» дигәнне аңлата (gair
man).

Төньягында Төньяк Герман түбәнлеге ята. Бу урында кайчандыр диңгез булган, ул
калын утырма катлам калдырган. Мореналы калкулыклар арасында бозлыклар ясаган
кечерәк кенә күлләр ята. Дымлы климат шартларында бик күп сазлыклар ясалган,
хәзер аларның барысын да диярлек киптереп бетергәннәр, анда болыннар һәм сөрү
җирләре җәелеп ята. Йомшак диңгез климаты, явым-төшемнең күплеге үсемлекләр өчен
бик уңайлы. Бу — бик әһәмиятле терлекчелек районы.

Илнең зур өлешен уртача биеклектәге бик матур урманнар белән капланган таулар
тасмасы алып тора. Болар — борынгы таулар, түбәләре яссы яки гөмбәзгә охшап
тора. Уртача биеклектәге таулар грәнит, гнейс, комташ, акшар катнашкан тау
токымнарыннан ясалган һәм киң үзәннәр белән аерылган. Яссы тау түбәләреннән
җәелеп киткән үзәннәр, ялангач кыялар күренә. Сазлыклардан күп санлы инешләр
башлана, алар агачлар арасыннан агалар, кайвакыт шома кыядан төшеп, кечкенә
шарлавыклар ясыйлар. Таудагы көтүлекләрдә терлек көтәләр, басуларда арыш, солы
һәм бәрәңге үстерәләр. Тауларның табигате бик матур, анда күп тыюлыклар һәм җәй
көне халык ял итә торган урыннар бар.

Алманиянең көньяк өлешенә Альп тауларының төньяк сыртлары һәм аның итәкләре
урнашкан. Төньяк Альплар тәбәнәк, кайбер түбәләренең генә биеклеге 3000 м га
җитә. Альп таулары итәгендә кеше кулы тимәгән табигать яхшы сакланган, ул
тыюлыклар һәм милли парклар рәвешендә саклана.

Алмания төньякта Дания, көнчыгышта Польша һәм Чехия, көньяк һәм
көньяк-көнчыгышта Австрия, көньякта Швейцария, көньяк-көнбатышта Франция,
көнбатышта Люксембург һәм Бельгия, төньяк-көнбатышта Нидерландлар белән чикләнә.
Төньякта Төньяк һәм Балтыйк диңгезләре суы белән юыла.

Гыйнварның уртача температурасы 1,5 °C тан (тигезлекләр) — минус 6 °C кача
(таулар). Июльнең уртача температурасы 18 °C тан 20 °C кача. Еллык явым-төшем
микъдары 600-800 мм. Биек тауларда җәй салкын, явым-төшем микъдары 1000-2000 мм.

Илнең күп өлешендә күчмә климат: диңгез климатыннан континенталь климатка күчә.
Климат шартлары бик күп төрле культуралар игәргә мөмкинлек бирә. Рейн үзәнендә
хәтта йөзем үстерәләр. Һәр җирдә явым-төшем күп була, тауларда 600—800 мм га
җитә.

Алманиядә елгалар күп: Рейн, Дунай, Эльба, Везер һәм Одер, алар каналлар белән
тоташтырылган, иң мәшһүр канал — Киль каналы, ул Балтыйк һәм Төньяк диңгезләрне
тоташтыра. Эре күлләр: Боден, Мюриц. Алар күбесенчә көньяктан төньякка таба ага.
Иң матур һәм зур елга — Рейн. Бу елга буйлап миллионнарча тонна йөк ташыйлар.
Елга тамакларында зур порт шәһәрләре урнашкан. Илнең көньяк-көнбатыш өлешендә
Дунайның башланган урыннары ята. Рейн һәм Дунай бигрәк тә яз һәм җәй көннәре,
карлар һәм таулардагы бозлыклар эрегән вакытта күп сулы була.

Урманнары аз калган. Алар илнең якынча 1/4 мәйданын биләп тора һәм күбесенчә
тауларда сакланып калганнар. Кеше кулы белән ясалган ландшафтлар өстенлек итә.
Промышленностьның үсүе, юллар челтәренең куелыгы, авыл һәм шәһәрләрнең күплеге
һаваның һәм суның нык пычрануына китерә. Елгалар пычрак һәм агуланган суны
Төньяк диңгезгә илтә. Елгалар һәм күлләр күп булуга карамастан, төче су җитми.

Археологик магълүматләргә күрә, Алмания территориясендә кеше 500-300 мең еллар
элек пәйда булган. Б. э. к. 1-меңъеллык азагында Алманиядә урынлашкан алман
кабиләләре Рим дәүләте белән бәрелешә башлыйлар. Халыкларның Бөек күченеше
дәвереннән соң Алманиядә алеманнар, баварлар, көнчыгыш франклар, сакслар,
тюринглар һәм фризлар калган.

6—8 гасырларда Алманиянең бөтен территориясе франклар кулында кала. 9 гасырда
Алмания җирләре Көнчыгыш Франк кыйраллыгы составына кергәннән соң мөстәкыйль
алман дәүләтенә юл ачыла. Штауфенлар нәселе (1138—1268) дәверендә Алмания
территориясе шактый киңәя. Аерым алман кенәзлекләре, аеруча Саксония кенәзлеге
„тәре яулары“ нәтиҗәсендә Эльба һәм Балтыйк буе халыкларның җирләрен басып ала.

15 гасыр ахыры — 16 гасыр башында крәстиәннәр һәм шәһәрлеләрнең җәбер-золымга
каршы күтәрелешләре була. Аеруча, халыкта төрле сылтау белән яңа салымнарны
салган католик чиркәүгә каршы катгый ризасызлык туа. Мартин Лютер җитәкчелеге
астында католик чиркәүгә каршы хәрәкәт — реформация башлана (1517). Реформация
дәверендәге массакүләм хәрәкәтенең иң югары ноктасы 1524—26 еллардагы
крәстияннәр сугышы булган. Католик һәм протестантларның үзара көрәшләре
Аурупадагы утызъеллык сугыш (1618—48) килеп чыгуына сәбәп булган. Сугыш
нәтиҗәсендә Алмания гаять зур югалтулар кичерә. 1648 елгы Вестфалия солых
шартнамәсенә буенча, Алмания берничә кенәзлеккә бүленә.

Үзенең мөһим географик урынында урнашканга күрә, Бранденбург-Пруссия
курфүрстлыгы (1701 елда Пруссия кыйраллыгы) иң эре алман дәүләтләренең берсенә
әверелә. 1740-1786 елларда, Фридрих II дәверендә прус милитаризмы үзенең иң
югары ноктасына җитә. Пруссия, Аурупадагы бөек дәүләткә әверелеп, Алманиядә
хакимият урнаштыру өчен Австрия белән көрәшне көчәйтә. 1740 елда, Бавар мирасы
өчен сугыш барышында Пруссия чирүе Силезиянең күпчелек өлешен басып ала.

Француз буржуаз инкыйлабыннан соң французларга каршы берлектә катнашалар, әмма
Алмания гаскәре җиңелә. 1793 елның 18 мартында французлар тарафыннан азат
ителгән Майнц алман җирендә беренче демократик җөмһүрият игълан итә. 1803—1804
елларда Наполеон Алманиядагы кече дәүләтләрне басып алып, үз протектораты
астында Рейн берлеген барлыкка китерә. 1812 елгы сугыш барышында Русия гаскәре
Алманияне Наполеон хакимлегеннән азат итә. 1814—1815 еллар Вена конгрессы карары
буенча, 39 дәүләтне берләштергә Алмания берлеге төзелә. 1834 елда 18 дәүләт
арасында Алмания тамгаханә берлеге барлыкка килә. Анда Пруссия җитәкче ролен
уйный. Бу берлек сәнәгать һәм сәүдәне үстерүдә зур әһәмияткә ия була. Аеруча
тимер төзелешендә Алмания зур казанышларга ирешкән һәм 1850 елдан, тимер юлар
озынлыгы буенча Аурупада икенче урынга чыга.

1866 елда Пруссия һәм тагы 17 Төньяк Алманиядәге дәүләт Төньяк Алмания берлегенә
берләшә. Фактик рәвештә бу бердәм дәүләт булган: аның бер президенты (прус
кыйралы), канцлеры, Рейхстагы һәм бундесраты, бердәм гаскәре, акча берәмлеге,
тышкы сәясәте идарәлеге, почта һәм тимер юл идарәлеге була. 1870—1871 еллардагы
франк-прусс сугышы дүрт көньякалман дәүләтенең кушылуына һәм бердәм Алман
империясенең барлыкка килүенә китерә.

Алмания колонияләрне басып алуга соң керешә, шуңа күрә ул аларны яңадан бүлү
юлларнын табарга тырыша. Ул Австро-Венгрия һәм Италия белән Өчлек берлеген төзи.
Гаять зур хәрби чыгымнарга күрә (бюджетның яртысына кадәр җитә) 1914 елда
Алмания иң яхшы коралланган гаскәргә ия була. Англия Русияне якламас дип уйлаган
Алмания беренче бөтендөнья сугышын башлап җибәрә. 1914 елның 1 августында
Алмания Русиягә, 3 августында Франциягә сугыш игълан итә. 4 августында исә
Англия Алманиягә каршы сугыш игълан итә.

1915 елда Алмания Көнчыгыш фронтта уңыш яулый: Русия гаскәре Польша һәм Литваны
бушатырга мәҗбүр була. Көнбатыш фронтта исә алманнар французларны җиңә алмый һәм
сугыш йончыткыч позицион сугышка әверелә. Алмания акрынлап көчсезләнә башлый,
1917 елда АКШның сугышка Антанта ягына керүе җиңелүне якынайта, хәтта көнчыгышта
төзелгән Брест солыхы да моңа комачаулый алмый.

1918 елның язында Алмания гаскәре көнбатышта һөҗүмне башлый әмма ул уңышсызлыкка
очрый. 1918 елның 5 октябрендә солых сорап, Антантага мөрәҗәгәть итә. 1918 елның
11 ноябрендә Германия делегациясе, Антанта күрсәткән шартларга ризалыгын
белдереп, килешүгә кул куя. 9 ноябрьдә Берлинда күтәрелеш була, монархия төземе
төшерелә һәм Алманиядә җөмһүрият игълан ителә.

1919 елның февраленда Веймар шәһәрендә чакырылган оештыру мәҗлесендә Веймар
җөмһүрияте конституциясе кабул ителә.

1929 елда башланган дөньякүләм икътисади кризис Алмания икътисадына
шактый каты тәэсир итә. Бу шартларда национал-социалистик фиркасе (1919 елда
барлыкка килгән) йогынтысы зурая башлый. 1932 ел сайлавында Адольф Һитлер 13
млннан артык тавыш ала. Шул ук елның ноябрь аенда хакимият национал-социалистлар
кулына күчә. 1933 елда нацистлар диктатурасы урнаштырыла. Һитлер рейхсканцлер,
соңрак дәүләт башлыгы булып китә. 1936—39 елларда Италия белән
берлектә Испаниягә каршы интервенция оештыра. 1938 елның мартында Австрияне, шул
ук елның октябрендә Чехословакиянең Судет өлкәсен басып ала.

1939 елның 1 сентябрендә Алмания Польшага һөҗүм ясап, икенче бөтендөнья сугышын
башлап җибәрә. 3 сентябрьдә Англия һәм Франция Алманиягә каршы сугыш игълан
итә. 1940 елның апрельдә Алмания Дания һәм Норвегияне, май—июньдә
исә Бельгия, Һолландия, Люксембург һәм Францияне басып ала. 1940
елның сентябрендә Берлинда Алмания, Италия вә Япония хәрби берлек төзи. 1941
елның апрелендә Алмания Югославия һәм Юнанстанны басып ала. Шул ук елның 22
июнендә исә Алмания Советлар Берлегенә һөҗүм итә. Сугыш башындагы уңышларга
карамастан, алманнар ахыргы исәптә җиңелә. 1945 елның 2 маенда совет гаскәрләре
Берлинны яулап ала. 7 майда Реймс шәһәрендә алман вәкилләре берсүзсез тәслим
(капитуляция) турында актка кул куя. 8 майда совет ягы таләбе буенча, алар кабат
тәслим (капитуляция) актын имзалыйлар.

Алмания дүрт оккупация зонасына бүленгән. 1949 елның маенда инглиз, француз һәм
американ оккупация зоналарында Алман Федератив Җөмһүрияте игълан ителә; шул ук
елның 20 сентябрендә совет оккупация зонасында Алман Демократик Җөмһүрияте
төзелгән һәм бу вазгыять 1990 елга кадәр сакланган. 1990 елда АФҖ һәм АДҖ
Алманиянең берләшүе турындагы килешүгә кул куялар.

Алмания халкының 90% — этник алманнар. Икенче бөтендөнья сугышыннан соң
Алманиягә башка илләрдә яшәүче 9 млн га якын немец күченеп кайта. Чит илләрдән
килгән эшчеләр күп. 2,5 млн. — төрекләр (шуларның 1,7 млн. — гражданнар), 930
мең экс-Югославия халыклары, 200 мең Русия халкы, 130 мең — Украина халкы. 90% —
шәһәрләрдә йә шәһәр яны бистәләрендә яши.

Хәзерге вакытта дәүләтнең халык саны елдан-ел кими: 2008 елга халык кимүе 0,02%
булган.

АФҖ — федератив җөмһүрият. Гамәлдәге конституциясе 1949 елның 23 маенда кабул
ителгән, аңа 1954, 1956, 1990, 1993 вә 1994 елларда үзгәртүләр кертелгән.

Федераль мәҗлес бундестаг рәисе тарафыннан чакырыла вә ул бундестаг депутатлары
һәм дә ландтаглар (җир парламентлары) тарафыннан сайланган әгъзалардан гыйбарәт.
Президент эшкә сәләтлелекне югалтса яки вафат булса, бундесрат рәисе президент
вәкаләтләрен башкара. Канун чыгару хакимиятен парламент башкара. Ул ике пулат:
бундестаг вә бундесраттан гыйбарәт. Бундестаг халык тарафыннан 4 еллык мөддәткә
сайлана. Бундесрат исә җир хакимиятләре үзләре арасыннан 4 еллык мөддәткә
билгеләгән вәкилләрдән гыйбарәт. Башкарма хакимият федераль канцлер
җитәкчелегендәге федераль хөкүмәт кулында. Федераль канцлер бундестагта
президентның тәкъдиме буенча тавыш күпчелеге белән сайлана. Вәзирләр федераль
канцлерның тәкъдиме белән президент тарафыннан тәгаенләнәләр. Һәрбер җирнең үз
конституциясе, парламент вә хөкүмәте бар.

Тулаем эчке продукты буенча Алмания дөньяда 3 урынны, экспорт буенча 1 урынны,
хәрби бюджет буенча 6 урынны биләп тора. Күп кенә фәнни һәм технологик
тармакларда лидерлыкка ия.

Алмания ташкүмергә һәм калий тозларына бай. Рур ташкүмер бассейны аеруча
танылган. Рур өлкәсе үзенең алга киткән промышленносте белән аерылып тора.К
үпчелек чималны, бигрәк тә нефтьне, читтән кертергә туры килә.

Тимер юллар озынлыгы — 91,4 мең км, автомобиль юллары озынлыгы — 496,6 мең км.
Иң эре аэропорт — Майндагы Франкфурт шәһәрендә. Башка эре аэропортлар: Берлин —
Тегел, Берлин — Шенефелд, Бремен, Һамбург, Һанновер, Дрезден, Дүсселдорф,
Көлн/Бонн, Лейпциг, Мүнхен, Нүрнберг, Саарбрүккен һәм Штутгарт. Су юллары
озынлыгы — 7467 км. Мөһим диңгез портлары: Һамбург, Бремен, Бремерхафен,
Вилһелмсхафен, Росток.

Авыл хуҗалыгында төп шөгыль — терлекчелек, моның өчен табигый шартлар бик
уңайлы. Үсемлекчелек терлекләрне азык белән тәэмин итә. Алмания авыл хуҗалыгына
яраклы 36 млн. га җир бар. Төп продуктлар:бодай, арпа, шикәр чөгендере, бәрәңге,
шулай ук йөзем, җиләк-җимеш, яшелчәләр һ.б. Бодайның берникадәр өлешен чит
илләрдән сатып алалар. Илнең җәйләре җылырак булган көнбатыш һәм
көньяк-көнчыгышында шикәр чөгендере үстерәләр. Терлекчелектә мал ите, дуңгыз
ите, тавык ите һәм сөт җитештерелә. Сусыл альп болыннарында, илнең башка
җирләрендәге кебек үк, сыерларның сөт токымнарын көтәләр. Һәркайда дуңгыз
асрыйлар.

Алмания территориясенең якынча өчтән бер өлешен (10,7 млн.га) урманнар биләп
тора. Мәмләкәттә һәр ел 30—40 млн. м³ агач хәзерләнә, бу күләм эчке ихтыяҗның
өчтән ике өлешен каплап тора. Алмания агач экспортлаучы иң эре дәүләтләрнең
берсе. Төньяк һәм Балтыйк диңгезләрендә, Гренландия утравы тирәсендә балык
тотыла.

Алмания мәдәнияте үз эченә хәзерге Алмания мәдәниятен дә, хәзерге Алманияне
тәшкил итүче дәүләтләр (Пруссия, Саксония һ.б.) мәдәниятен дә ала. «Алман
мәдәнияте» төшенчәсенең киңрәк мәгънәсе үз эченә Австрия мәдәниятен дә ала:
сәяси рәвештә ул Алманиядән бәйсез булса да, анда шул ук мәдәнияткә караган
алманнар яши. Алман мәдәнияте безнең эрага кадәр 5 гасырдан мәгълүм.

Хәзергә Алманиягә мәдәни тормышының төрлелеге һәм аның киң таралганлыгы хас.
Мондагы мәдәни төрмыш бер яки берничә шәһәрдә тупланмаган, мәдәни үзәкләр бөтен
ил буйлап таралганнар — мәшһүр Берлин, Мүнхен, Веймар, Дрезден яки Көлн белән
беррәттән Ротенбург-об-дер-Таубер, Наумбург, Байройт, Целле, Виттенберг, Шлезвиг
кебек мәдәни әһәмияткә ия кече үзәкләр дә бар. 2009 елдагы хәле буенча,
Алманиядә 6250 музей эшли, килүчеләр саны 106 миллион кешегә җитә. Шуларның иң
мәшһүрләре — Дрезден рәсемнәр галереясе, Алман музее (Мүнхен), Тарихи музей
(Берлин), һәм башкалар.

Алман кабиләләрнең борынгы мигъмари ядкарьлекләре (агачтан эшләнгән)
сакланмаган. Таштан эшләнгән мигъмари ядкарьлекләре (Ахендагы сарай капелласы,
790—805: Фульдтәге Изге Михаил чиркәве, 822) соңгы антик һәм Византия
мигъмарияте тәэсирендә пәйда булган. 9—10 гасырларда базилика тибындагы бизәксез
чиркәүләр корылган. 11-12 гасырларда роман эслүбендәге (стилендәге) чиркәү вә
җәмигъләр (Мария Лах чиркәве, 1093—1230; Майнцтагы җәмигъ, 1100-1230 һ.б.)
барлыкка килгән. 13-14 гасырларда Алманияда готика стиленә хас биналарны яңа
конструкцияләр нигезендә кору үсеш ала. Яңарыш дәверендә дә готика эслүбе үз
урынын югалтмый. 17 гасырда мигъмарият һәм тасвирый сәнгатьтә тантаналы барокко
эслүбе киң тарала.

Алмания территориясендә палеолит һәм неолит, җиз вә тимер гасырлары сәнгате
һәйкәлләре табылган. Безнең эра башында алман кабиләләренең примитив сәнгате
пәйда була. 8—9 гасырларда Каролинглар сәнгатенә (сөяк гравюралары, миниатюра)
Византия, борынгы дөнья мәдәнияте тәэсир итә. 11-13 гасырлар сәнгате (Һилдесһайм
<span title="җәмигъы" style="border-bottom: 1px dotted; cursor: help;
white-space: nowrap">җәмигының бронза ишекләре, 1015, Рейхенау утравындагы
Оберсел чиркәвенең дивар миниатюралары) дини характердагы роман эслүбенә күчү
дәвере була. 13—14 гасырларда алман готикасы камилләшеп, сарай-рыцарьлык
мәдәнияте элементлары үскән шәһәр мәдәнияте белән кушылып китә.

Яңарыш дәверендә инсанпәрвәрлек (һуманизм) рухы белән сугарылган реалистик
сәнгать барлыкка килә. 15 гасырда пәйда булган бу сәнгать (С. Лохнер, Л. Мозер,
Һ. Мулчер, М. Шонгауэр) 16 гасырның 30 елларда А. Дүрер, Һ. Һолбейн әсәрләрендә
югары ноктасына күтәрелә. Сәнгатьтә 16 гасырның икенче яртысыннан манеризм, 17
гасырда барокко хөкем сөргән, 18 гасыр уртасында классицизм пәйда була (Р.
Менгс, А. Кауфман, А. Я. Карстенс һ.б.). 1848—49 еллардагы инкыйлаб дәверендә
сугышчан демократик рухтагы картиналар ясала (И. П. Һазенклевер, К. Һүбнер, К.
Ф. Лесинг). 19 гасырның эре реалист рәссамы А. Менсел иҗатында алман тормышы
үзенең тулы чагылышын таба. 20 гасыр башларында Алмания вак буржуазия агымы —
экспрессионизм ватаны булып китә (һәйкәлче В. Лембрук һ.б.). Нацистлар
хакимияткә килгәч, эзәрлекләүләргә карамастан, кайбер рәссамнар (Барлах, Колвиц,
О. Нагел) инсанпәрвәрлек идеалларына тугры кала. Сугыштан соң үткән
традицияләрне алман тасвирый сәнгате торгызуга керешә һәм Аурупа һәм Америка
сәнгатендәге яңа агымнардан файдалана.



https://tt.wikipedia.org/wiki/%D0%A4%D1%80%D0%B0%D0%BD%D1%86%D0%B8%D1%8F

Франция (фр. France [fʁɑ̃s], рәсми атамасы Франция Җөмһүрияте (République
française)) — Көнбатыш Аурупада урнашкан дәүләт. Башкала — Париж каласы. Ил
исеме борынгы герман кабиләсе исеменнән килә — франклар.

Франция халкының саны — 65,4 млн кеше (2010 елның гыйнвары), аларның арасында
90 %-ты Франция гражданнары. Канун чыгару органы — икепалаталы парламент.
Административ бүленү — 27 регионга бүленә.

Франциянең күпчелек өлеше Көнбатыш Аурупада урнаша. Коры җир буенча ул
төньяк-көнчыгышта Бельгия, Люксембург һәм Алмания белән, көнчыгышта Алмания һәм
Швейцария белән, көньяк-көнчыгышта Монако һәм Италия белән, көньяк-көнбатышта
исә Испания һәм Андорра белән чиктәш. Көнбатышта һәм төньякта ил территориясе
Атлантик океан (Бискай култыгы һәм Ла-Манш бугазы), көньякта Урта диңгез
тарафыннан юыла.

Шулай ук дәүләт составына Урта диңгездә урнашкан Корсика утравы һәм егермедән
артык департаметлар һәм буйсынган территорияләр керә.

Илнең гомуми мәйданы 547 мең км² (буйсынган территорияләр белән 643,4 мең км²).
Бу Аурупа Берлегенә кергән иң зур дәүләт.

Б.э.к. 6—5 гасырларда Франция территориясенең зур өлешендә кельт кабиләләре
(римллылар аларны галлар, дәүләтне Галлия дип атаганнар) яшәгән. Б.э.к. 2 гасыр
азагы — 1 гасыр утрасында Галлияне римлылар басып алганнар. Б.э. 2—4 гасырларда
халык арасында христианлык таралган, романлаштыру нәтиҗәсендә латыйн теле кельт
телләрне кысрыклап чыгарды.

3—6 гасырларда Галлияне алман кабиләләре (вестготлар, бургундлар, франклар)
басып алганнар һәм аның территориясендә берничә дәүләтне хасил иткәннәр. Алар
арасында иң зурысы Франк дәүләте булган ("Франция" франклар исеменнән килеп
чыккан). Каролинглар империясенең таркалуы (843) нәтиҗәсендә Көнбатыш Франк
кыйраллыгы барлыкка килгән. 10 гасырдан дәүләт Франция дип атала башлаган.

Кыйрал хакимияте киске көчезләнгән. IX гасырда викинглар Франциягә даими рәвештә
һөҗүм итеп торалар, 911 елда алар Нормандия һерцоглыгына нигез сала.  X гасырның
азагында Франция ике дистә һерцоглыкка бүленгән булган, кыйрал хакмияте номиналь
генә булып калган. 987 елда Капетинглар династиясе хакимияткә килә. Капетинглар
хакимлеге тәре яулары, Францянең үзендә дини сугышлар, беренче парламент
(Генераль штатлар) чакыру һәм Авиньон әсирлеге белән игътибарга лаек.

Франция белән Англия арасында булган Йөз еллык сугыш (1337—1453) нәтиҗәсендә
эшләп чыгару һәм сәүдә кискен кимәйгән, халык массаларының әхвале авырайган,
Жакерия (1358) һ.б. халык күтәрелешләр булып үткән. 15 гасырның икенче яртысында
Франция икътисады аякка баскан, кыйрал хакимияте ныгый барган. 16—17 гасырлардан
икътисади үсеш дәвере башланган.

“La Marseillaise” (“Марсельеза”) җырын француз халкында шагыйрь, драматург,
җырчы һәм виолончельдә уйнаучы буларак танылган Клод-Жозеф Руже дель Иль
(Claud-Joseph Rouget de l'Isle, 1760-1836) киеренке рухи күтәренкелек халәтендә
бер төн утырып чыгып язган. Бу хәл 1792 елның апрелендә була. Маршал Лүкнер
(Lukner) җитәкчелегендәге һәм Рейн елгасы буенда тупланган армия хәлиткеч
бәрелешкә әзерләнә. Иртә белән үк, җырны Страсбург шәһәрендә туып үскән майор
Дитрих (Dietrich) исемле бер хәрби башлык өйрәнеп ала һәм, автор өе алдына
чыгып, шунда җыелган халыкка җырлап күрсәтә. Берничә көннән соң җырны Милли
Гвардия солдатлары алдында да башкаралар. Җыр шул төбәктә сугышучы француз
гаскәрләрендә киң таралыш таба. Марсель шәһәреннән килгән ирекле хәрбиләр
батальоны аны, Парижны азат иткәч, шәһәр урамнарында җырлап бара. Шулай итеп
булачак һимнның исеме дә туа – “Марсельеза” (“Марсельлеләр җыры”). Икенче
Империя заманында “артык инкыйлаби булмаган” яңа һимн кертү омтылышы да булып
ала. Ләкин император Наполеон III (Napoléon III) үзе үк булдырган тәхеттән бәреп
төшерелгәч, “La Marseillaise” яңадан үз урынына кайта. Шуннан соң Франция
Җөмһүриятенең җиде куплетлы һимнына тел-теш һәм кул тидерергә базган кешенең
булганы юк әле.

Франция 27 төбәккә бүленә; шуларның 21е Аурупа кыйтгасына, 1 — Корсика утравында
урнашкан һәм калган бишесе — диңгезарты төбәкләр
(Гваделупа, Мартиника, Гвиана, Реюньон, Майотта). Франция төбәкләре юридик
автономиягә ия түгел, ләкин аларның үз салымнарны гамәлгә кертү һәм бюджетны
раслау хокукы бар.

Шуннан тыш, Француз Җөмһүрияте составына 5 диңгезарты территория (Француз
Полинезиясе, Уоллис һәм Футуна утраулары, Сен-Пьер һәм
Микелон, Сен-Бартелеми, Сен-Мартен) һәм өч аерым статуслы территория (Яңа
Каледония, Клиппертон, Француз Көньяк һәм Антарктик территорияләре) керә.



https://tt.wikipedia.org/wiki/%D0%9A%D1%8B%D1%82%D0%B0%D0%B9

Кытай Халык Җөмһүрияте (кыт. 中華人民共和國, гади. кыт. 中华人民共和国, пиньинь Zhōnghuá
Rénmín Gònghéguó, кыскача КХҖ яки Кытай – халык саны буенча дөньяда беренче
урында торучы Көнчыгыш Азиядә урнашкан дәүләт. Русия һәм Канададан соң
территория буенча өченче урында.

1949нчы елда Кытай Халык Җөмһүриятен игълан иткәннән соң дәүләт белән Кытай
Коммунистик Партиясы идарә итә.

Кытай 14 ил белән чиктәш: Әфганстан, Бутан, Мьянма (Бирма), Һиндстан, Казакстан,
Кыргызстан, Лаос, Монголия, Непал, Пакистан (бәхәсле Кәшмир регионында), КХДҖ,
Русия, Таҗикстан һәм Вьетнам.

Кытай Конституциясе буенча Тайвань һәм аңа орынып торучы утраулар КХҖ составына
керә. Чынлыкта бу территорияләр белән өлешчә танылган Кытай Җөмһүрияте идарә
итә.

Кытайның табигате гаҗәпләнерлек төрле. Аның төньяк-көнчыгышы — дала һәм
калкулыклар, монда салкын кыш һәм корылыклы эссе җәй. Көнбатышка таба Бөек Кытай
тигезлеге сузыла. Ул — халык иң күп яшәгән төбәк. Анда игенчелек нык үсешкән.
Күп гасырлар элек булганча, иксез-чиксез далаларны иңләп көтү-көтү сарыклар,
елкы өерләре, дөяләр йөри. Кытайның урта өлешендә бөек Янцзы елгасы хакимлек
итә. Аннан көньякка табан йөзләрчә чакрым җирләрне дөге басулары били. Субтропик
көньяк-көнчыгышта тау битләүләре ясалма сикәлтәләргә бүлгәләнгән һәм аларда чәй
плантацияләре урнашкан. “Кытай камелиясе” дип аталган чәй хәзер бөтен дөньяда
билгеле, ә илнең көньягында чәйне ике мең елдан күбрәк вакыт эчәләр. һәм,
ниһаять, Кытайның көньяк-көнбатышы — ул мәһабәт Тибет таулары. Аларның биеклеге
5 мең метрга җитә. Борынгы заманнарда Такла-Макан чүле аша һәм Тарим елгасы
буйлап Бөек ефәк юлы үткән.

Илнең 88 процент мәйданын таулар һәм калкулыклар били. Тибетны төньяктан
Кунь-лунь, көнбатыштан — Каракорым, көньяктан — Һималай, көнчыгыштан
Хэндуаньшань таулары каплап тора. Һинд, Брахмапутра һәм Меконг кебек бөек
елгалар да башлангычын Тибеттан ала. Гомумән, илдә 1,6 мең елга бар. 370 күлнең,
урта гасырларда ук үткәрелгән 1,8 мең чакрым озынлыктагы Бөек Кытай каналының
хуҗалык өчен әһәмияте бик зур.

Шаң династиясе — Чин территориясендә беренче барлыгы археологик, нарратив һәм
эпиграфик чыганаклары белән дәлилләнгән дәүләт берәмлеге. Озак еллар дәвамында
күрше кабиләләр белән сугыш алып барганлыгы сәбәпле б.э.к. 11 гасырга таба аның
территориясе шактый киңәйгән. Шаң династиясе дәверендә оракул сөяге язуы —
хәзерге чин язуының элгәре барлыкка килгән. Шаң династиясе б.э.к.1046 – б.э.к.
256 елларда хакимлек иткән Дҗоу (Чжоу) династиясе тарафыннан басып алынган. Бу
дәвердә колбиләүчелек янәдән үсеш алган. Дҗоу династиясе басып алган зур
терртиориясе беренче Дҗоу ваннары тарафыннан үз туганнарына, якыннарына вә
гаскәрбашларына бүлеп бирелгән булган. Шул сәбәпле соңрак бу җирләрдә бер-берсе
белән көрәш алып барган берничә патшалык пәйда булган. Көрәш дәвамында аерым эре
патшалыклар барлыкка килделәр. Бу патшалыклар Джоу ванннарының хакимиятен
танымаганнар. Шуннан соң алар арасында ике ярым гасыр дәвамында сугышлар
булганнар («Яз һәм Көз дәвере», б.э.к. 722—481 еллар). «Сугышкан патшалыклар»
(б.э.к. V гасыр — б.э.к. 223 ел) дәверендә үз кыйрал, министрлыклар һәм гаскәре
булган җиде куәтле патшалык оешып беткән. Шуларның иң көчлесе — Чин (Цин)
дәүләте б.э.к. 221 елда башкаларны буйсындыра һәм бердәм кытай дәүләтен төзи.

Чин императоры Чин Шихуаң (Цинь Шихуан) үзен Кыйтайның беренче императоры дип
игълан иткән. Ул күп ислахлар үткәргән: бердәм юл челтәре, акча берәмлеге, үлчәү
бермлекләре кертелгән, кытай язуының стандартлаштыру үткәрелгән, һуннардан
саклану өчен төньяк чигендә Бөек Кытай дивары корылган. Шул ук вакытта Чин
Шихуаңның үтә авторитар сәясәте төрле гыйсъяннарга китергән, һәм аның
үлеменнән соң тиз арада Чин империясе юкка чыккан.

Урта түрәләр катлмыннан чыккан Лю Баң б.э.к 206 елда Һән (Хань) исемле
династиясенә һәм Һән империясенә нигез сала. Һән империясе дәверендә эре сәүдә
мәркәзләре (Лояң, Чеңду, Һәндән, Линҗи) пәйда була, товар-акча мөнәсәбәтләре,
эчке вә тышкы сәүдә үсеш алды. Көнчыгыш Төркистан арыклы көнбатыш — Урта Азиягә
һәм Якын Көнчыгыш мәмләкәтләренә барган сәүдә юлы — Бөек ефәк юлы салынды. Басып
алу яулары нәтиҗәсендә империягә Корея, Вьетнам, Монголия һәм Урта Азия
кушылганнар. Гомумән, Һән династиясе дәвере Кытайның алтын гасыры булып санала,
бу хәтта кытай халкының үзаталышында (кыт. трад. 漢族, гад. 汉族, пиньинь: hànzú,
палл.: һәнзу) да чагылыш тапты.

Һән имперниясе таркалуыннан соң Өч патшалылык дәвере булды. Хәрби башлыклар
арасында хакимият өчен көрәш нәтиҗәсендә 265 елда яңа Җин (Цзинь) империясе
барлыкка килә. Ләкин 316 елда күчмә халыклар Җин империясен тар-мар итеп бөтен
Төньяк Кытайны басып алганнар. Нәтиҗәдә Төньяк Кытайда төрле дәверләрдә 16 кытай
булмаган патшалык хөкем сөрде. Кыттай аксөякләрнең күп өлеше көньякка качып
китеп, Көнбатыш Җин династиясенә (317—420) нигез салдылар. Кытай булмаган
патшалыклар арасында 100 елдан артык дәвам иткән үзара сугышлар нәтиҗәсендә Тоба
Вей (Төньяк Вей) дәүләте (386—534) җиңүче булып чыгып, бөтен Төньяк Кытайны үз
кулы астында берләштерде.

420—581 елларда Көньяк һәм Төньяк династияләр хакимлек иткәннәр. Бу дәвердә
Чинның көньякта Сун (420—479), Чи (479-502), Ляң (502-557), Чен (557—589),
төньякта Төньяк Вей (386-534), Көнчыгыш Вей (534-550). Төньяк Чи (550-577),
Көнбатыш Вей (535-557), Төньяк Дҗоу (550-581) кебек дәүләтләр пәйда
булганнар. 581 елд суй династиясе Кыйтаны яңадан берләштерә. 618 елда хакимияткә
Таң династиясе килә. Соң (Сун) династиясе (960—1279) дөньяда иң беренче булып,
кәгазь акчаларны чыгара башлый.

Төньяк һәм төньяк-көнбатышта Кытай территориясенең шактый өлешен Ляо киданьнар
дәүләте, Ся тангытлар дәүләте басып алды. Соң империясе бу дәүләтләргә көмеш вә
ефәк белән түләп торган.

13 гасырда Кытай әкренләп монголлар тарафыннан басып алынган. 1271 елда
монголларның җитәкчесе Хубилай Юань династиясенә нигез салган. 1386 елда озак
дәвам иткән көрәш нәтиҗәсендә Юань династиясе бәреп төшерелә һәм хакимияткә Миң
династиясе килә.

16 гасырда Кытайда аурупалылар пәйда булганнар. 1557 елда Португалия Чинның
Аомынь территориясен иҗарәгә алынган.

17 гасыр башында манҗур һөҗүмнәре нәтиҗәсендә Кытай кризиска юлыкты. 1628—1645
еллардагы крәстиәннәр сугышы нәтиҗәсендә Миң династиясе урыныннан төшерелгән.
Кытайны манҗур баскынчылары басып алдылар. Хакимият манҗурларның Чиң (Цин,
1644—1911) династиясе кулына үтте. 

1937 елда Япония Чинның күпчелек территорияләренә керә һәм япон-чин сугышын
башлый.

Кытай 22 провинцияга бүленгән, Тайвань 23нче буларак санала. Шулай ук милли
азчылыклар яшәүче 5 автоном район һәм үзәккә буйсынучы 4 шәһәр бар.

Кытай Халык Республикасының үзенчәлеге шунда: алар сәнәгать җитештерүе, фермер
һәм шәхси хуҗалыкларны техник яктан тәэмин итүдә авыл хуҗалыгы техникасы һәм
инвентарьларны поставкалауда алга киткән. Узган гасырның 70нче елларында Кытай,
җиргә дәүләт хуҗа булган шартларда һәм хөкүмәт ярдәме күрсә­телгәндә, хуҗалык
итүнең кече формаларын үстерү юнәле­шендә зур казанышка иреште.

Янцзы елгасыннан төньяктарак бодай игәләр. Төньяк-көнчыгышта — соя, шулай ук
тарының бер төре — гаолян үстерәләр. Аның орлыгын азык буларак кулланалар. Әлеге
вакытта Кытайда 500 миллион тонна ашлык җи­тештерелә. Ашлык культу­раларының
уңышын күтәрүдә яңа технологияләр яхшы нәтиҗә бирә. Дәүләт ярдәмен тоеп, җирдә
хезмәт итүче Кытай крестьяннары илнең азык-төлек бәйсезлеген тәэмин итә алды.

Кытайның куәтле сәнәгать потенциалы товарларны күп­ләп чит илләргә сату
мөм­кинлеге бирә. Кытай товарларын АКШка экспортлау күләме — 398 миллиард, ә
БРИКС илләренә нибары 141 миллиард доллар тәшкил итә. Һәм, әлбәттә, БРИКСтагы
илләрнең “Зур җиде”гә берләшкән илләргә экспорт күләме елдан-ел артуы да
игътибарга лаек. Бу сумма 1,1 триллион доллар тәшкил итсә, эчке әйлә­нештәгесе
596 миллиард доллардан артмый.

Иң зур шәһәрләре – Чунцин, Шаңхай, Чыңду, Харбин, Тяньцзинь, Шиндзяджуан, Ухань,
Чиңдау, Гуанджоу.

Кытай – күпмилләтле ил. Анда 56 милләт яши: хань, монгол, татар, хуэй, тибет,
уйгыр, мяо, ийц, джуан, буитя, корея, маньджур, дунц, яотян һ.б. милләтләр. Хань
(кытай) милләте – 92 процент. Барлык милләтләр дә, саннары күпме булуга
карамастан, тигез хокуклы итеп санала.

Диннәрнең иң таралганнары – буддачылык, даосистлык, ислам, католиклык. Диннәр
Конституция һәм закон ярдәмендә саклана.

Чин — хаык җөмһүрияте. Гамәлдәге конституциясе 1988 елның 4 декабрендә кабул
ителгән; 1988, 1993, 1999 елларда аерым төзәтүләр кертелгән. Конституциягә күрә,
Бөтенкытай халык вәкилләре мәҗлесе (БХВМ) — дәүләт хакимиятенең иң югары органы.
БХВМ дәүләт башлыгын — КХҖ рәисен һәм аның урынбасарларны сайлый. Канун чыгаручы
хакимиятне БХВМ гамәлгә ашыра. БХВМ провинция, автоном район, үзәккә буйсынучы
шәһәрләр һәм кораллы көчләр тарафыннан сайланган депутатлардан гыйбарәт. БХВМның
даими эшләүче органы — Даими комитә. БХВМ вәкаләт мөддәте 5 ел. Башкарма
хакимиятне Дәүләт шурасы (хөкүмәт) гамәлгә ашыра. Ул БХВМ һәм аның даими
комитәсе алдында хисәп тота. Дәүләт шурасының вәкаләт мөддәте — 5 ел.



https://tt.wikipedia.org/wiki/%D0%A3%D1%8D%D0%BB%D1%8C%D1%81

Уэльс, Уэлс (әйтелеше Wels) яки Кәмри (уэльсчә Cymru [ˈkəmrɨ], инглизчә Wales
[ˈweɪlz], французча Pays de Galles) — ил, Бөекбритания һәм Төньяк Ирландия
Бердәм Патшалыгының дүрт төп идарә-сәяси өлешенең берсе, электә бәйсез кельт
патшалыклары берлеге.

Уэлс Бөекбритания көньяк-көнбатышында урнашкан, Чешир, Шропшир, Һерефордшир,
Глостершир инглиз графлыклары белән чиктәш, көньякта Бристоль култыгы,
көньяк-көнбатышта Изге Георгий бугазы, көньякта Ирланд диңгезе урнашкан.

Бүгенге чикләре кысаларында Уэлс беркайчан мөстәкыйль дәүләт булмаган, ләкин
1057-1063 елларда Грифид ап Лливелин бүгенге Уэлс җирләрен биләгән.

1282 елда норман басып алуы вакытында Уэлс берничә патшалыклар арасында бүленгән
булган.

1400 елда Уэлснең ике борынгы патша нәселеннән чыккан Оуэн Глиндур инглизләргә
каршы баш күтәрүне җитәкли һәм патша итеп игълан ителә.

1542 елга кадәр Уэлс кануннары инглиз кануннары тарафыннан кысрыклап чыгарылмый.

Тик 1955 елда патшабикә рәсми рәвештә Кардифф шәһәрен Уэлс башкаласы итеп игълан
итә (моңарчы илнең башкаласы булмаган), ләкин Уэльс шаһзадәсе инвеститура
чарасын Карнарвон шәһәрендә үткәрә.

1997 елда Уэльс Милли җыены (ассамблеясе) булдырыла, ул кануннар һәм төзәтмәләр
кертә ала, аннан соң Британия парламентында раслана.

2006 елда Уэлс белән идарә итү турында канун кабул ителгәннән соң, Уэлс Милли
җыенының вазифалары киңәйтелә.



https://tt.wikipedia.org/wiki/%D0%93%D0%BB%D0%B0%D1%83%D0%BA%D0%BE%D0%BC%D0%B0

Карасу авыруы (рус. Глаукома) – күзнең эчке басымы югары күтәрелү белән барган
дәвамлы күз авыруы. Гиппократ “glaukosіs”, ә Аристотель “glaukoma” дип исемне
тәкъдим иткән, авыруның шулай аталуы 19 г-ның 60–70 елларыннан кулланышка керде.
Глаукома – күздән сулы сыекчаның китүе бозылу, күз эче басымының (КЭБ)
югарылану, күрү нервының атрофиясе һәм күрү хезмәтенең әкренләп түбәнәюе белән
барган авырулар төре.

Ачык почмаклы һәм ябык почмаклы глаукомаларны аералар. Беренче очракта, КЭБ
югарылануы күзнең дренажлы системасындагы үзгәрешләр, ә икенчесе – төсле катлау
тамыры белән алгы камера почмагының бөгелүе белән яисә гониосинехияләр белән
бәйләнештә була.

Карасу авыруы аяк астыннан да үсүе мөмкин. Бу чакта бер як күз, баш каты авырта.
Авыруның күзе кызарып, кабагы шешенә, күрү сәләте түбәнәя. Кайбер кешенең күңеле
болганып, коса. Авыруның алдын билгеләү өчен 40 яшьтән узган кешеләр елына 1
тапкыр күз басымын тикшереп торуы кирәк. Карасу йогышлы авыру түгел, әмма токым
йөдәтүе мөмкин. Дәвасы: күз карасын тарайта торган дарулар (пилокарпин,
карбахолин, прозерин, демекария бромиды, клофилин (изоглаукон), һ.б. кабул
итәргә кирәк. Режим (8 сәгать төнге йокы, дөрес ашау, укыганда, язганда,
телевизор караганда яктылык дөрес төшүе, һ.б.) катгый саклануы кирәк. Дару
дәвасы ярдәм итмәсә хирургия операциясе ясала.



https://tt.wikipedia.org/wiki/%D0%90%D1%83%D1%80%D1%83%D0%BF%D0%B0

Аурупа (инг. Europe) — Көнбатыш Ауразия, Ауразия кыйтгасында урнашкан дөнья
кисәге. Азия белән Ауразия кыйтгасын төзи. Аурупа мәйданы 10 млн км² һәм халык
саны якынча 733 млн кеше.

Кыйтга аталышы кебек «Аурупа» (бор. грек. Εὐρώπη) безгә грек мифологиясеннән
кергән. Миф буенча, Аурупа финикия дәүләтенең патша кызы булган, аны Зевс
урлаган һәм Крит утравына алып киткән.

Борынгы греклар Аурупа белән Азия аерым кыйтгалар дип уйлаганнар иде. Аларның
фикеренчә Азия белән Аурупа арасын Эгей һәм Кара диңгезләр аердылар. Аурупа зур
кыйтганың кечкенә өлеше булуын белгәч, борынгы авторлар Аурупа чикләрен Дон
елгасы белән аердылар.

1720 елда Татищев исемле урыс галиме Аурупаның Көнчыгыш чикләрен Уралга кадәр
озынайтырга тәкъдим итте. Яңа чикләрне башта Рәсәйдә, соңарак барлык Аурупада
кабул иттеләр.

Урта биеклеге - 300 м, югары нокта - Эльбрус: 5642 м, хәзерге вакыттагы түбән
нокта - Каспий ягында төше: -27 м.

Аурупа территориясендә иң зур (Русия) һәм иң кечкенә (Ватикан) дәүләтләр
урнашкан.



https://tt.wikipedia.org/wiki/%D0%98%D1%82%D0%B0%D0%BB%D0%B8%D1%8F

Ита́лия (ит. Italia [iˈtaːlja]), рәсми атамасы Ита́лия Җөмһүрияте (ит.
Repubblica Italiana) — Көньяк Аурупада урнашкан дәүләт.

Төньяк-көнбатышта Франция белән, төньякта Швейцария һәм Австрия белән, һәм
төньяк-көнчыгышта Словения белән чикләнә. Шулай ук эчендә Ватикан һәм Сан-Марино
белән чикләнә.

Италия үзенә Аппенин ярымутравын, Балкан ярымутравын, Падан тигезлеген, Альп
тауларының көньяк битләүләрен, Сардиния һәм Сицилия утравларын алган.

Беренче тапкыр италия байрагы Эмилиядә җөмһүрият байрагы булып 1797 елның 7
гыйнварында барлыкка килде. Наполеон идарә иткән чордагы Бөек француз инкыйлабы
символы булган.

Эмблема биш энәле тәгәрмәчкә куелган, сул яктан торган оливка ботагыннан һәм уң
яктан торган имән ботагы арасында ак төстәге биш почмаклы йолдыздан тора. Яшел
ботаклар «Италия Җөмһүрияте» (итал. REPUBBLICA ITALIANA) дип язылган кызыл лента
белән бәйләнгәннәр.

Италиянең башкаласы — Рим. Италия 20 өлкәгә бүленгән — Валле-д’Аоста, Ломбардия,
Трентино-Альто Адиҗе, Фриули-Венеция Джулия, Пьемонт, Лигурия, Венето, Тоскана,
Умбрия, Эмилия-Романья, Марке, Абруццо, Лацио, Молизе, Базиликата, Кампания,
Калабрия, Апулья, Сардиния һәм Сицилия, (шуларның бишесе — Сицилия, Сардиния,
Трентино-Альто-Адиҗе, Валле-д’Аоста һәм Фриули-Венеция Джулия — аерым статуска
ия), аларга җәмгысе 110 административ-территориаль берәмлек - провинция буйсына.
Провинцияләр үз чиратта коммуналарга бүленә, коммуналар саны 8101. Автономияле
өлкәләрдә үз парламентлар — өлкә шуралары һәм хөкүмәтләр — җирле үзидарә
мәсәләләрендә вәкаләтле «җунта»лар бар.

Б. э. к. V гасырдан — б.э. III гасырга кадәр Италия Рим империясенең төп элеше
булган (Борынгы Римны карагыз).

Төньяк һәм Урта Италиядә XIV—XVI гасырларда шәһәрләрдә иртә капитал мөнәсәбәтләр
урнашты. Урта гасырларның ахырына Көнбатыш Аурупада фәкать Италия һәм Алмания
генә таркауланган булган.

XVI гасырда Италиянең шактый зур ягында Испания өстенлеге сакланды, Испания
мирасына сугышыннан соң(1701-1714) — австрия Габсбурглары идарәсе башланды.

1797 елда Италия эченә Француз гаскәрләре керде, һәм тәрле җөмһүриятләр барлыкка
килделәр, аларның бөтенесе олигархик җөмһүриятләр булды. 1814 елда Француз
гаскәрләре Италияне ташлап киттеләр, күп өлкәләр яңадан торгызылды.

Италия берлеге өчен карбонарийлар, «Яшь Италия», һ.б. оешмалар көрәштеләр, ул
көрәшүдә иң мөһим кешеләр Джузеппе Гарибальди һәм Джузеппе Мадзини булдылар.
1860 елның ахырына Италиянең территориясе Сардиния корольлеге тирәсендә
берләштерелгән (1861 елдан бирле Италия корольлеге), 1870 елда Италия
корольлегенә Рим кушылды.

1914 елда дөнья сугышында катнашмаучылык турында Италия Декларациясе язылды.
1915 елның апрелендә Италия Антанта илләре белән сугышта бер якта булуы турында
үзара килешүгә имза куя. Шул ук елның маенда Италия Австро-Венгрия империясенә,
соңыннан Алманиягә каршы сугыша башлый.

Төньягында — Альп тауларының көньяк битләвләрендәге Монблан тауы, көньяктарак
Падан тигезлеге; ярымутрауда — Аппенин таулары. Тагын ярымутравның көнчыгыш
ягында Гаргано, Салентина һәм Калабрия ярымутраулары урнашкан. Ата торган
янартаулар — Везувий, Этна.

Әйләндереп алган диңгезләр — көнчыгыштан Әдрән диңгезе. Апулия һәм Албания
арасындагы Отранто бугазы Әдрән диңгезен һәм Ион диңгезен берләштерә. Апулия һәм
Калабрия арасында тирән итеп коры җиргә Таранто култыгы урнаша. Өч почмаклы
Тирән диңгезе Сардиния, Корсика, Тоскан архипелагы, Сицилия һәм Аппенин
ярымутравы белән чикләнә. Корсикадан төньяктарак Лигурий диңгезе урнаша.

Кечкенә утрауларның куп өлеше архипелагларга бүленгән, мәсәлән, Тоскан
архипелагы, ул үзенә Эльба утравын кертә. Аңа Наполеон Бонапарт сөргенгә
җибәрелгән булган.

2008 елның ахырында Италиянең халык саны 60 млн кешедән арттырды. Хәзерге
вакытты Италия Аурупа берлегендә дүртенче урында, ә бөтен илләр арасында ул 23
нче урында. Халыкның тыгызлыгы бер кв. кмга 199,2 кеше — Аурупа берлегендә
бишенче урын. Иң бөек тыгызлык Италиянең төньягында урнашкан. X гасрыга кадәр
илнең көньягы күп халыклы дип саналган. Әмма хәзерге вакытта киресенчә — илнең
төньягы. Икенче бөтендөнья сугышыннан соң Италиядә озын экономик "бум" килеп
чыкты. 1970 елларга кадәр туучылар саны сакланып калган иде, әмма тиздән
туучылар саны халыкның җитештерүеннән дә кимеде. 2008 елда һәр бишенче ир кеше
65 яшьтән олырак иде. Купчеллек имиграциягә карамастан күп елларга беренче
тапкыр 2000 елларда туучылар саны үсүе күренде.

Италия — алга киткән индустриаль ил. Аның Тулай эчке продукты (ВВП) 1,8 трлн.
евро тәшкил итә. Италиядә җир астыннан төрле казылма байлыклар табылса да, алар
җитәрлек түгел. Валледә әз-мәз антрацит бар, Тосканада коллоид лигнитлар.
Лигуриядә марганец табыла. Ә Апулиядәге бокситлар бетте дип әйтеп була.
Сицилиядә битум, асфальт, калийлы һәм ташлы тоз табыла.

Италиянең энергетикасы зәгыйфь хәлдә — ул илнең ихтыяҗын 15% гына каплый.
Сардиниядә, Тосканада, Умбриядә һәм Калабриядә әз-мәз таш күмер табыла. Күпмедер
нефть Сицилиядә, үзәк Италияда һәм Падан үзәнендә (Падан үзәне — По елгасының
буенда урнашкан) булса да бик әз — илнең ихтыяҗының хәттә 2% да каплый алмый
инде. Падан үзәнендә газ бар һәм Адриатик дингезенең шельфында. Газ Аппенинда
һәм Сицилиядә да табыла.

Ташкүмерне кайчандыр Эльба утравыннан алганнар, ләкин 1982-дә ул шахталарны
яптылар.

Алга киткән өлкәләр: машина төзелеше (аеруча автомобильләр), электротехника,
азык-төлек һәм җиңел индустрияләр, химия һәм нефтехимия (синтетик каучук,
каустик сода, пластмассалар һ.б.) — бөтен дөньяга танылган ENI, FIAT, Alfa
Romeo, Lancia, Benetton, Olivetti, Gucci, Montedison, Ferrari, Pirelli
брендлары. Монда сәпитләр, автомобильләр, тракторлар (Татарстанда «New Holland»
исемле Fiat брендын беләләр), кер юу машиналары, суыткычлар, цемент, тимер
торбалар, компрессорлар (Русиядәге Газпром оешмасы да Италиядән кайтарткан
«Nuovo Pignone» ширкәтенең газ турбиналарын куллана), резин тәгәрмәчләр
(Pirelli), электр моторлар һәм генераторлар (Ansaldo мәсәлән). Кием, макарон,
сыр, зәйтүн мае, томат соуслар турында әйткән дә юк инде…

Авыл хуҗалыгын алганда, Италия — томат, йөзем, зәйтүн, цитрус җимешләре һәм дөге
үстерүе буенча Аурупада беренче урында тора.

Итәлиягә багышлап бер астероидка (477) Италия дигән исем куштылар. Ул 1901 елда
итальян астрономы Луиҗи Карнер белән ачылды.



https://tt.wikipedia.org/wiki/%D0%A2%D3%A9%D1%80%D0%BA%D0%B8%D1%8F

Төркия (төр. Türkiye), рәсми атамасы Төркия Җөмһүрияте (төр. Türkiye
Cumhuriyeti) — Аурупа һәм Азиядә урнашкан дәүләт. 1920-еллар башында, Госман
империясе таркалуы нәтиҗәсендә барлыкка килде. Төркиянең күпчелек территориясе
Кече Азия ярымутравына туры килә, Аурупада исә кечкенә өлеш урнаша.

Көнчыгышта Төркия Грузия, Әрмәнстан, Азәрбайҗан һәм Иран; көньякта — Гыйрак һәм
Сүрия; көнбатышта Греция һәм Болгария дәүләтләре белән чиктәш. Төркия дүрт
диңгез тарафыннан юыла: Кара диңгез, Урта диңгез, Эгей диңгезе һәм Мәрмәр
диңгезе.

Төркия — борынгы һәм тарихи мәдәниятле демократик, унитар, конституцион
җөмһүрият. Ул Аурупа шурасы, НАТО, OECD, ОБСЕ кебек оешмаларның әгъзасы.

Төркия исемен (Türkiye) төрек телендә ике өлешкә бүлеп була: Türk, ягъни төрек,
борынгы төрки телдә "көчле" дигәнне аңлата, һәм –iye, гарәб суффиксы.

XVI һәм XVII гасырлар вакытында Госман империясе 3 кыйтгада урнашкан
территорияләрне контроль иткән дөньяның иң көчле мәмләкәте булды. Империя иң
көчле кульминацион ноктага Сөләйман I идарәсе вакытында җиткән. Империя озак
Изге Рим империясе һәм Польша белән Үзәк Аурупа өстендә контроль тоту өчен
көрәште .

242 ел дәвамлыгында Госман империясе Русия белән сугышты, шул сугыш аны нык
көченнән чыгарды. 20 гасыр башына Госман империясенең кайбер өлешләрендә
сепаратистик фикерләр көчәйде. Империя үз территорияләрен югалта башлады.

Алманиянең ярдәмен алу өмете белән Госман империясе Беренче дөнья сугышында
катнаша. Шушы ук чорга нык бәхәсле булган әрмәннәр геноциды туры килә .
Нәтиҗәдә, Госман империясе сугышта җиңелә һәм дәүләт буларак яшәүдән туктый.

Беренче дөнья сугышында җиңүчеләр имзалаган килешү буенча империя берничә өлешкә
бүленергә тиеш була. Греция гаскәрләре Төркия территорияләренә керә. Әлбәттә, бу
хәлләр, ягъни Истанбул, Измир һәм башка территорияләрнең басып алынуы төрекләрне
тыныч калдыра алмый. Мостафа Кемаль Ататөрек җитәкчелеге астында булган милли
хәрәкәт көчләре бәйсезлек өчен көрәш башлый. 1922 елның 18 сентябрендә дәүләт
тулысынча оккупантлардан азат ителә. 1923 елның 24 июлендә исә Төркиянең
чикләрен һәм суверенитетын дөнья җәмәгатьчелеге таный. 1923 елның 29 октябрендә
башкаласы Анкарада булган яңа Төркия Җөмһүрияте игълан ителә . Аның беренче
президенты Мостафа Кемаль Ататөрек була.

Ататөрек Төркияне иске империя калдыкларыннан читләштерү өчен күп реформалар
үткәрә башлый . 1925 елның декабрендә Төркия Хиҗри тәкъвимнән Милади тәкъвименә
күчә. 1934 елда аңа Ататөрек (төрекләр атасы) исемен бирәләр. 1938 елда Мостафа
Кемаль Ататөрек вафат була.

Икенче дөнья сугышы вакытында Төркия нейтралитет саклый, ә 1945 елда исә БМОга
керә. 1952 елның 18 февралендә Төркия НАТОда әгъзалык итә башлый.

1974 елның 20 июлендә Төркия гаскәрләре Кипрга керә. Тугыз елдан соң Төньяк Кипр
Төрек Җөмһүрияте игълан ителә. Әлеге илнең суверенлыгын фәкать Төркия таный .

1980 елның 12 сентябрендә Төркиядә Кенан Эврен җитәкчелеге астында хәрби
инкыйлаб үтә. 2003 елның 14 мартында Төркия премьер-министры вазыйфасын Рәҗәп
Таййип Әрдоган үти башлый. Ә 2007 елдан президет булып сайланган Абдуллаһ Гөл
2009 елда Татарстанга эшче сәфәр белән килгән иде .

Төркия — парламентлы демократик җөмһүрият. 1923 елдан башлап, Төркиядә
секуляризация, ягъни дәүләтне диннән аеру, процессы барган иде. Төркия
конституциясе илне үзәкләштерелгән унитар дәүләт булып билгели. Дәүләтнең төп
идеологик доктринасы — ататүркчелек.

Төркиядә канун чыгару хокукы берпалаталы парламентка — Төркия Бөек Милли
Мәҗлескә бирелгән. Ул дүрт елга (2007 елга кадәр 5 елга) сайланган 550
депутаттан тора. Фиркәләр өчен минималь бусага — 10 %.

Дәүләт башлыгы — Төркия Җөмһүрияте президенты. Аның вәкаләтләре күбрәк
церемониаль характерын йөртә. Кануннар үтәлеше артыннан премьер-министр
җитәкләгән хөкүмәт карый, ләкин президентның да күп вакәләтләре бар. 2007 елның
28 августыннан президент вазыйфаларын Абдуллаһ Гөл, 2003 елдан премьер-министр
вазыйфаларын Рәҗәп Эрдоган үти. Хәзер президентны халык биш елга сайлый.

2007 елның 21 октябрендә Төркиядә Конституциягә үзгәртүләр кертү буенча
референдум узган иде. Төзәтүләр буенча президент халык тарафыннан сайланырга
тиеш (элек аны парламент сайлаган иде), Милли Мәҗлескә сайлаулар исә һәр 4 ел
үтәргә тиеш.

Хәзерге вакытта Милли Мәҗлестә иң күп урынны Ислам диненә якты карашлы Ак партия
ала.

Төркия 82 илгә (элек виләят сүзе кулланган) бүленә. Һәр ил үз чиратында
илчеләргә (районнарга, төр. ilçe) бүленә. Барлыгы Төркиядә 923 район тирәсе
исәпләнә.

Төркия көнчыгыш ярымшарында урнашкан. Мәйданы 779452 км² тәшкил итә. Төркиянең
күпчелек өлеше (97 %) Азиядә урнашкан, 3 %-ты исә Аурупада ята. Төркиянең
географик үзенчәнлеге — ике кыйтганы берләштерү, монда борынгы заманнардан иң
мөһим юллар үтә.

Көнбатыштан көнчыгышка Төркия 1’600 км-га, көньяктан төньякка исә 600 км-га
сузылган. Өч тарафтан дәүләт өч диңгез тарафыннан юыла: Кара диңгез, Эгей
диңгезе һәм Урта диңгез. Төркиянең Аурупа һәм Азия өлешләре Мәрмәр диңгезе,
Босфор һәм Дарданелла бугазлары белән аерыла.

Уңай яклар: Авыл хуҗалыгы тармагы илне тулысынча азык белән тәэмин итә. 1990
елларда икътисадның тиз үсүе күзәтелде. Туризм. Белгечләр күп булуы. АБ белән
киң хезмәттәшлек.

Тискәре яклар: Гел югары булган инфляция (2004 елда 54,4 %). Таянычлы булмаган
иҗтимагый финанс секторы. Дәүләт бюрократиясе. Тигез булмаган хосусыйлаштору.

Төркиянең күпчелек халкын төрекләр тәшкил итә. Барлыгы илдә 12 җанисәп
үткәрелде. 1927 елдан Төркия халкы саны 4,4 тапкыр үсте. 2005 елда халык саны 70
миллионны тәшкил итә, тиз үсүче халык саны илнең иң мөһим проблемаларның берсе.

Төркия буенча халык таралышы тигез түгел — халык тыгызлыгы Мәрмәр, Эгей һәм Кара
диңгезләре ярында иң зур. Шәһәрләр арасында исә иң зур халык тыгызлыгы
Истанбулда, иң кечкенә исә Хаккәри районында.

Төркиянең дәүләт теле — төрек теле. Аның, татар телендә кебек үк, күп сүзләре
гарәп һәм фарсы телләреннән күчте. Үз вакытында алар телнең 80 %ын тәшкил итте.
XX гасырга кадәр Госман империясе әдәби теле сөйләм госман теленнән нык аерылды.
Төркия Җөмһүриятен 1923 елда нигезләгәннән соң, телнең аурупалаштыру процессы
урын алды.

Төркия халкының 99 %ты — мөселманнар, күбесенчә сөнниләр. Күп төрек
гореф-гадәтләре шаригать кануннарына нигезләнгән.

Кече Азиядә Урта Азиядән угыз төркиләре килеп бу җирләрне үзләштергәнче төрле
халык вәкилләре яшәгән була. Аларның мөселманлаша барган саен уртак мәдәнияткә
үз элементларын китерәләр. Шул рәвешле, Госманлы дәүләте мәдәнияте Грекларның,
Ислам һәм Төрки мәдәниятләрнең кушылмасы була. Бүгенге көнге Төркиядә дин
дәүләттән аерылган, мәдәнияте исә күп өлкәләрдә Аурупалаштырылган булуына
карамастан, халыкта борынгы традицияләр саклана.

Төрек архитектурасын шартлы рәвештә өч чорга бүлеп була: сәлҗук чоры (12−13
гасырлар), Госман империясе (14-19 гасырлар), хәзерге чор (20-21 гасырлар). Бу
өч чорның һәрбересендә үзенең берничә этаплары бар. Күп башка халыкларда кебек
үк, гади өйләр зур кызыксындыруны уятмый, төрек архитектурасы турында
сөйләгәндә, гадәттә иң мөһим мәшһүр биналарын тәшкил иткән аның иң күренекле
үрнәкләрен истә тоталар (мәчәтләр, сарайлар, мәдрәсәләр, хөкүмәт һәм иҗтимагый
биналар).

Сәлҗуклар империясе үзенә бай тарихлы һәм мәдәниятлы Иранны кертә. Шушы чор өчен
гадилек, гармоник пропорцияләр, керү капкаларының бай бизәлеше хас. Күп сәлҗук
биналарында эчке ишекалды бар.

Госман империясе чорына исә иң зур тәэссирне Византия архитектурасы ясый.
Мәсәлән, мәшһүр Аясофья бинасы күп кенә төрек биналарын ясауга илһамландырды. Бу
чор өчен зур аркалар, бай бизәлеш хас.

Хәзерге чорга исә тәэссирне секуляризация, ягъни дин белән дәүләтне аеру
процессы ясады. Элек мәчетләр белән мәдрәсәләр архитектураның иң күркәм
үрнәкләре булып торса, 1920 елларда игътибар күбрәк хөкүмәт һәм иҗтимагый
биналарга бирелде. Аурупа архитектурасы тәэссире артты. Алдынгы планга гадилек,
уңайлык, модернизм чыкты.



https://tt.wikipedia.org/wiki/%D0%9A%D0%B0%D0%BD%D0%B0%D0%B4%D0%B0

Канада (ингл. Canada [‘kʰænədə], фр. Canada [kana‘da]) – Төньяк Америкада
урнашкан дәүләт. Дөньяда Рәсәйдән соң мәйданы буенча икенче урында тора. 3 океан
белән юыла. Канаданың бары тик бер күршесе бар – АКШ.

Канада сүзе XVI гасырда хәзерге Квебек территориясендә яшәгән лаврентиан
ирокезларының үле лаврентиан теленнән тәрҗемә иткәндә авыл сүзен аңлата.

Канада территориясенең көнбатыш өлеше таулы, көнчыгыш өлеше тигезлек, төньяк һәм
өлешчә төньяк-көнчыгыш ярлары — түбәнлек, көнчыгыш ярлары текә, көнбатышта
ярлары исә бик биек. Кыйтганың урта өлеше һәм Канада Арктика архипелагының
кыйтгага тоташкан урыны тигезлек һәм платолардан гыйбарәт. Гудзон култыгының
әйләнә-тирәсе түбәнлек. Лаврентий калкулыгы, Үзәк тигезлекләр, Бөек тигезлекләр
бар. Канаданың көнбатыш читендә Кордильер таулары, көньяк-көнчыгышта Аппалач
таулары урнашкан. Уран, тимер, никель, бакыр, тутыя, кургашын, алтын һәм көмеш,
ташкүмер, нефть, табигый газ чыганаклары бар.

Канадада төньяк боланы, мускус үгезе, ак аю, котып тлкесе, лемминг, котып куяны,
тундра кыртавыгы, ябалак, поши, бизон, дикобраз, бүре, кондыз һ.б. хайваннар
яши. Елагалар һәм күлләр балыкка бай. Милли парклар: Банф, Вуд-Баффало, Глейшер,
Җаспер, Йоһо һәм башкалар.

Канаданың төп халкы — эскимослар һәм индейлар. 15 гасыр азагында Канадага
аурупалылар килә башлаган. Французлар Пор-Руаял һәм Квебекка нигез салганнар
(1600—08). Квебек Яңа Франция мөстәмләкәсенең (колониясенең) үзәге булып калды.
1620-елларда Канада территориясендә беренче Англия мөстәмләкәсе — Яңа
Шотландия барлыкка килде. Җидееллык сугыш (1756—63) нәтиҗәсендә Бөекбритания Яңа
Францияне басып алган. 1791 елда Квебек 2 вилаятькә (Югары һәм Түбән Канадалар)
бүленгән.

Канадада икетеллелек бар. Инглиз һәм француз телләрен дәүләт телләре итеп кабул
иттеләр.

Канадада яшәүче татарларның төгәл саны билгеле түгел. Иҗтимагый чараларда актив
рәвештә йөзгә якын кеше катнаша. Монреальда ел саен Сабан туе үткәрелә.

Илдә яшәүче татарлар арасында өлкән буын вәкилләре нигездә Кытай, Урта Азия,
Төркия илләреннән күченеп килгән. Яшь буын исә — соңгы елларда уку белән
Канадага килеп, монда төпләнеп калган татарлар.



https://tt.wikipedia.org/wiki/Blog

Blog (Блог). Tulı iseme – web blog, web saytlarnıñ ayırım ber töre. Blogtağı
yazmalar xronologik tärtiptä tözelä. Bloglar, ğädättä, dönya xällärenä
bağışlanğan fikerlärne tuplıy häm qatnaşuçılarğa yazmalarnı, şärexlärne
qaldırırğa mömkinçelek birä. Küpmeder däräcädä, tözeleşe buyınça, blog elektron
köndälekkä oxşaş, läkin ğädäti köndäleklärdän ayırmalı bularaq anda video, audio
häm vizual' mäğlümatlarnı urnaştırırğa bula. Bloglarnı totuçı keşelär blogger
dip atala.

Soñğı yıllarda blog ayıruça kiñ taralış taptı. Mäsälän Technorati bloglarnı
ezläw caylanması 2007 yılnıñ mayında 71 million blognı üz eçenä alğan.

Washington Post gäzite fikerençä, berençe blog Tim Berners-Lee tarafınnan 1992
yılda yañalıqlar turında bäxäsläşü maqsatı belän oyıştırılğan bulğan. Läkin 1996
yılda ğına bu tör web saytlar kiñ populyarlıq qazana.

1999 yılda San Frantsisko şähärendä berençe blog portalı Blogger eşli başlıy.
Soñınnan Bloggernı Google satıp ala

«Apple bloglarğa qarşı» xökem qararı näticäsendä Amerika Xakime bloggerlar
jurnalistlar kebek mäğlümät çığanaqların faş itmäw xoquqına iä dip qarar çığara.

Mäsälän, soñğı arada AQŞta Whole Foods şirkäte citäkçese John Mackeynıñ
bloglarda artıq mäğlümatnı bastıru arasında kilep tuğan wäzğiät kiñ
diskussiälänä.



https://tt.wikipedia.org/wiki/%D0%98%D1%81%D0%BF%D0%B0%D0%BD%D0%B8%D1%8F

Испа́ния, рәсми исем – Испа́ния Патшалыгы (исп. һәм галис. Reino de España, кат.
Regne d'Espanya, баскча Espainiako Erresuma) – Көньяк Аурупаның көнбатышында
урнашкан зур булмаган дәүләт. Пиреней ярымутравының зур өлешен алып тора. Илнең
исеме «и-шпаним» – «куяннар яры» сүзеннән килеп чыга.

Көнбатышта Португалия, көньякта Бөекбритания биләмәсе – Гибралтар, төньякта
Франция, Андорра белән, һәм Африкадагы Сеута һәм Мелилья биләмәләре Марокко
белән чиктәш.

Бу территориядә беренче кешеләр б. э. кадәр 35 мең еллар элек барлыкка киләләр.
Берничә мәдәният бер-берсен алмаштыралар. Б. э. кадәр 1200 еллар элек монда
финикиялелеә киләләр. Алар анда Гадес (хәзерге Кадис шәһәре) колониясен төзиләр.
Финикиялеләр һәм греклар мондагы ибер дип аталучы, югары мәдәниятлы, ләкин
кечкенә кабиләләр турында мәгълүмат калдыралар. Б.э. кадәр 5-3нче гасырларда
монда кельтлар киләләр, һәм иберлар белән кушылып кельтибер кабиләләрен барлыкка
китерәләр. Пун сугышларыннан соң бу территорияне римлылар басып ала башлыйлар,
һәм Август идарә иткән вакытка буйсындыралар.

2нче гасырдан соң ярымутрауда нәсари дине тарала башлый. 5нче гасырның икенче
яртысыннан соң вестготлар басып керә һәм алар үзләренең корольлекләрен төзиләр.
711–718нче елларда гарәбләр бу җирләрне тулысынча диярлек басып алалар, һәм
Хәлифлек эченә кертәләр. Тиздән Хәлифлек таркала, Кордовада Омейяд династиясе
идарәсе саклана, 10нчы гасырда ил чәчәк ату чорына җитә. Кастилия, Арагон, Леон-
христиан короллекләре бу илгә каршы бертуктаусыз сугышлар алып
баралар(Реконсиста). 1492нче елда Арагон һәм Кастилия берләшеп маврларның соңгы
дәүләте – Гранада әмирлеген алалар. Шул ук чорда Испания Яңа Дөньяга кораблар
җибәрә, һәм зур колонияләрне басып ала.

Аурупада Карл V Габсбург (1516-56) идарә иткән вакытта Испания Изге Рим
империясенең үзәге һәм зур католик дәүләт була. Испания флоты( "җиңелмәс
армада") җимерелүе, Англия белән сугышта җиңелү, Нидерланд провинөияләрен югалту
Испаниянең Аурупага тәэсирен бетерә. Филипп III җитәкчелеге вакытында Испаниянең
куәте кимүе башлана, моңа инквизиөиянеҗ тәэсире зур була. 18нче гасырда илнең
өчке тотрыксызлыгы башлана: Габсбургларны Бурбоннар алмаштыра, 19нчы гасырда 5
тәмамланмаган инкыйлаб була:1808–14, 1820–23, 1834–43, 1854–56 и 1868–74нче
елларда. Бөтен инкыйлаблардан соң Конституцияле монархия кала. 1923нче елдан
1930нчы елга кадәр Испаниядә Мигель Примо де Ривера диктатурасы урнаша. 1931нче
елдагы сайлаулардан соң илдә җөмһүрият иглан ителә. Уң хакимият идарәсенең "ике
кара елы"ннан соң сайлауларда сул Халык фронты җиңә, һәм халык ике өлешкә
аерыла: Халык фронты һәм Мароккодагы җөмһүрияткә каршы чыккан генерал Франко
яклылар. Франко националистларына чиркәү, монархиячеләр, испан фашистлары таяныч
булып торалар. 1936 – 1939нчы еллардагы гражданнар сугышында 600 мең кеше вафат
була, шуларның 400 меңе Франконың сәяси терроры корбаннары. 1939 – 1975 елларда
Франко диктатурасы вакытында, хакимият зур җир биләүче булган католик чиркәвендә
була. 1975нче елда Франко үлеменнән соң илдә Хуан Карлос I җитәкчелегендәге
парламент монархиясе урнаша. 1978нче елның 12 декабрендә яңа демократик
Конституция кабул ителә. 1981нче елдагы хәрби путчтан соң 1982нче елдагы
парламент сайлауларында социалистлар җиңәләр, Фелипе Гонсалес 1996нчы елга кадәр
премьер-министр була. 1982нче елда Испания НАТОга, 1986нчы елда АБгә керә.
Испаниянең башка Аурупа илләре белән якынаюы, илнең абруен күтәрә.

Испания Пиреней ярымутрауының зур өлешен, урта диңгездәге Балеар утрауларын,
Атлантик океандагы Канар утрауларын алыптора.

Испанияне Швейцариядән соң Аурупаның иң таулы өлкәсе итеп саныйлар. Таулар һәм
таулыклар илнең 90%ын алып торалар. Аурупадагы иң биек Месета(испанча өстәл)
яссы таулыгы илнең яртысын диярлек алып тора, аның уртача биеклеге 660 метр.
Месетада җәй бик кызу һәм коры, ә кыш салкын.

Илнең иң зур Пиреней таулар системасы көнбатыштан көнчыгышка таба 450 кмга
сузылучы берничә параллель сырттан тора. Ането түбәсе(3404 м) Пиренейның иң биек
ноктасы.

Пиреней ярымутрауының бөтен көньяк-көнчыгышын тау массивларыннан һәм сыртлардан
торучы Кордильера-Бетика алып тора. Сьерра Невада сырты биеклеге альплардан гына
калыша. Мондагы Муласен тауының биеклеге 3478 м.

Испания – Конституцияле монархия. Ил башлыгы – патша. Хәзерге вакытта ул – Хуан
Карлос I. Парламент исеме – Генераль кортеслар, парламент ике палатадан тора –
депутатлар конгресы һәм сенат. Сенатта 259 кеше (бөтен сенаторлар 4 елга
сайлана), ә Депутатлар конгресында 350 кеше (4 ел). Хөкүмәтнең башлыгы –
премьер-министр.

2008нче елның 9 мартында Испания парламентына сайлаулар узды. Сайлауда Испания
Социалистик Эшчеләр Партиясе җиңде (168 урын), аларның төп көндәшләре Халык
партиясе 154 урын алды. Сайлауларда халыкның 75%-ты катнашты.

Испания икътисады үсеш дәрәҗәсе буенча Аурупа Берлеге илләре арасында Финляндия,
Алмания, Нидерландлар кебек алга киткән илләрдән ярыйсы калышып, ләкин
Португалия, Греция кебек дәүләтләрдән алда торып, урта урыннарны алып тора.

Испания ТМП үсеше буенча Аурупада әпсәлүт лидер. Туризм һәм төзелеш икътисад
үсешенә йогынты ясаучы төп тармаклар. Авыл хуҗалыгы, эшкәртү сәнәгате алай ук
алга китмәгән, ләкин монда да Испания АБ буенча күршеләреннән алда тора.

Испания 17 автоном өлкәгә караган 50 провинциядән тора. Шулай ук Африкадагы ике
автоном шәһәр бар: Сеута һәм Мелилья.



https://tt.wikipedia.org/wiki/B%C3%B6yekbritani%C3%A4ne%C3%B1_Awrupa_Berlegend%C3%A4_qalu-qalmaw_referendum%C4%B1

Böyekbritaniäneñ Awrupa Berlegendä qalu-qalmaw referendumı yäki Böyekbritaniäneñ
Awrupa Berlegendä äğzalığı xaqında referendum yäki Breksit (inglizçä United
Kingdom European Union membership referendum, EU referendum) - 2016 yılnıñ 23
iyünendä Böyekbritaniädä häm Gibraltarda uzğan Awrupa Berlegendä qala-qalmawğa
referendum.

Referendumda Böyekbritaniä, İrlandiä, Millätlär Duslığı watandaşları qatnaşalar.

Ğomumi saylawlardan ayırım bularaq älege tawış birüdä Lordlar pulatı äğzaları
häm Gibraltarda yäşäwçe Millätlär Duslığı watandaşları qatnaşa.

Tawış birü näticäsendä Böyekbritaniä tawış birüçeläreneñ 51,9 %ı Awrupa
Berlegennän çığunı xuplıy, 48,1% qarşı bula. Saylaw xoquqı bulğan xalıqnıñ 72 %ı
tawış birä. 1990 yıldan birle bu saylawda qatnaşunıñ iñ yaxşı kürsätkeçe.

Şulay itep Böyekbritaniäneñ Awrupa Berlegennän çığunı yaqlawçı tarafdarları
ciñä.

Britaniä premyer-ministrı Devid Kemeron, referendum näticäläre säbäple, oktäber
ayında wazifasınnan kitäçägen belderä.

Referendum näticälärennän soñ comğa irtän Britaniäneñ aqça berämlege bulğan funt
sterling bäyäse 10 protsentqa töşte. Neft miçkäse bäyäse 6 protsentqa kimep
47,89 dollar qaldı.

Şotlandiä xökümäte Awrupa Berlegendä qalu öçen Britaniädän bäysezlek turında
yaña referendum ütkärü ixtimalın belderä.



https://tt.wikipedia.org/wiki/%D0%A2%D0%B0%D1%82%D0%B0%D1%80_%D0%92%D0%B8%D0%BA%D0%B8%D0%BF%D0%B5%D0%B4%D0%B8%D1%8F%D1%81%D0%B5

Татар Википедиясе (лат. тат. Tatar Wikipediäse) — Википедиянең татар телендәге
бүлеге. 2003 елның 15 сентябрендә ачыла, һәм баштан фәкать латин әлифбасы белән
эшли. Бүгенге көндә исә Татар Википедиясендә латин һәм кирилл әлифбалары тигез
хокукларда кулланыла. Татар телендәге бүлекнең күпчелек тарафыннан кабул ителгән
исеме — «татар Википедиясе» — башка телләрдәге бүлекләре кебек үк мәкаләләр
язылу телен генә белдерә, берәр этнос яки дәүләткә караганын түгел.

Татар Википедиясе (шулай ук ТатВики һәм tt.wiki) - Викимедиа фонды карамагындагы
Википедия исемле интернет-энциклопедия проектының татар телендәге өлеше. Татар
Википедиясенә кирилл һәм латин имләләрендә язу мөмкин, тик бер мәкалә эчендә бу
ике әлифбаны куллану рөхсәт ителми.

Татар Википедиясе - татар телен белүче һәм өйрәнүче волонтерлар (үзиреклеләр)
көче белән үстерелә. Кертем яки үзгәртүләр ясаучылардан, үз гамәлләрен
кагыйдәләр һәм киңәш-кулланмалар буенча кылулары көтелә.

Татар Википедиясе җәмәгатьчелеге карары нигезендә латин әлифбасында мәкаләләрне
язу эше янадан рөхсәт ителде. Латин әлифба нигезендәге Баш бит.

2012 елдан Татар Википедиясе мәкаләләрен латин әлифбасында укырга теләүчеләр
өчен әйләндергеч (конвертор) кулланырга мөмкин.

Хәзерге вакытка Татар Википедиясендә 70 423 мәкалә бар, 3554 файл йөкләнгән.
Викимедиа статистика проектының Татар Википедиясен тасвирлаган Кыскача аналитик
мәгълүмат һәм тулы таблица.

Татар Википедиясенең башка төрки телле Википедия бүлекләре белән чагыштырма
таблица



https://tt.wikipedia.org/wiki/%D0%98%D0%BA%D0%B5%D0%BD%D1%87%D0%B5_%D0%B1%D3%A9%D1%82%D0%B5%D0%BD%D0%B4%D3%A9%D0%BD%D1%8C%D1%8F_%D1%81%D1%83%D0%B3%D1%8B%D1%88%D1%8B

Икенче дөнья сугышы (1939 елның 1 сентябре — 1945 елның 2 сентябре) - ике
хәрби-сәяси коалиция арасындагы сугышы. Кешелек тарихындагы иң зур сугыш. Хәрби
хәрәкәтләр барлык континентларда һәм дүрт океанда алып барыла. Сугышта барлыгы
якынча 70 млн кеше һәлак була.

Версаль килешүе Германияның кораллы көчләрен үстерү мөмкинлеген нык чикләгән.
Ләкин, Һитлер хакимлеккә килгәннән соң, Германия Версаль килешүенең чикләүләрен
боза башлый — атап әйткәндә, армияга алыну тергезелгән һәм тиз генә төрле хәрби
техника эшләп чыгарырга тотына. 1936 елда Германия гәскәрләре Рейн
демилитаризацияләнгән зонасын басып ала. 1938 елда Германия Австрияне һәм
Чехословакиянең бер өлешен үзенә куша.

Икенче дөнья сугышы 1939 елның 1 сентябрендә Германиянең Польшага һөҗүм итүе
белән башлана. 3 сентябрь көнне Бөек Британия һәм Франция Германиягә сугыш
игълан итә. 17 сентябрьда совет гәскәрләре Польшаның көнчыгыш төбәкләрен басып
ала. 30 ноябрьда совет гәскәрләре Финляндия территориясенә керә (Кышкы сугыш
1940 елның 12 мартына хәтле давам итә һәм формаль яктан совет чыганакларында
Икенче дөнья сугышының өлеше дип исәпләнми). 1940 елның апрель һәм май айларында
Германия гәскәрләре Дания, Норвегия, Бельгия, Нидерландлар, Люксембург, июнь
аенда Францияне басып алалар. 1940 елның июнь аенда СССР Литва, Латвия, Эстония
һәм Румыниянең көнчыгыш төбәкләрен басып ала. 1940 елның 10 июлендә Германияне
яклап Италия сугышка керә, аның гәскәрләре август һәм сентябрь айларында
Британия Сомалины, өлешчә Кения һәм Судан басып алган, Мисыр җирләренә кергән.
Декабрь аенда алар Британия гәскәрләре тарафыннан тар-мар ителеп, 1941 елның
гыйнвар — май айларында Көнчыгыш Африкадан куылган. 1941 елның апрелендә
Германия Греция һәм Югославияны басып ала. Япония Кытайның көньяк төбәкләрен һәм
француз Һиндкытайның төньяк өлешен оккупацияләгән.

1941 елның 22 июнендә Германия Советлар Союзына һөҗүм итә (Бөек Ватан сугышын
кара). 1941—1942 елларда Һитлерга каршы коалициянең нигезе оеша (СССР, Бөек
Британия һәм Америка Кушма Штатлары).

Кызыл Армиянең Сталинград (1942—1943), Курск (1943) һәм Днепр елгасы (1943)
ярларындагы җиңүләре белән Икенче дөнья сугышының борылышы билгеләнә. 1943 елның
маенда Бөек Британия һәм Америка гәскәрләре Төньяк Африканы азат итәләр. 1943
елның июлендә Италиянең фашист режимы җимерелә, октябрь аенда Италия Германиягә
сугыш игълан итә. Германия гәскәрләре Италия территориясен басып ала. 1943 елның
июль-август айларында коалиция гәскәрләре Италиягә, 1944 елның июнендә — икенче
фронт ачып Нормандиягә керәләр. 1944—1945 елларда совет гәскәрләре Үзәк һәм
Көньяк-көнчыгыш Европа илләрен азат иткән. 1945 елның апрелендә союздаш
гәскәрләр Төньяк Италияне азат итәләр, Көнбатыш Германияне басып алалар. 1945
елның 2 маенда Кызыл Армия Берлинны яулап ала. 8 май көнне Берлин янындагы
Карлсхорст дигән урында Германия гәскәре башлыклары шартсыз капитуляция актына
кул куялар. СССР, АКШ һәм Бөек Британия хөкүмәт башлыкларының Берлин
конференциясе (17 июль — 2 август, 1945, Потсдам) Европаның сугыштан соң
корылышының нигезләрен билгеләгән.

Икенче дөнья сугышы башланыр алдыннан Бөекбританиянең Хәрби диңгез көчләре
Германиянекеннән күпкә көчлерәк булган. Бөекбританиянең хәрби флотына каршы
көрәшүне өметсез эш дип исәпләп, Германиянең хәрби диңгез флотының башлыгы Редер
крейсер сугышы стратегиясен сайлаган, ягъни дошманның транспортларын юк итү
стратегиясен. Бу идеяны гәмәлгә ашырыр өчен утызынчы еллар азагында «Дойчланд»,
«Адмирал Шеер», «Адмирал граф Шпее» исемле «кече линкорлар» төзелгән. Шул ук
максатка «Бисмарк» һәм «Тирпиц» исемле линкорлар арналган. 1941 елның май аенда
«Бисмарк», Атлантикага рейдка чыгып, Британия хәрби кораблар тарафыннан
батырылган. Шуннан соң Һитлер зур корабларга ышаныч югалтып, хәрби флот башлыгы
итеп Дёницты билгеләгән. Дёниц исә бигрәк су асты көймәләр ярдәмендә сугыш алып
бару дигән фикердә торган. Германия күпләп су асты көймәләре төзи башлаган.
Башта аларның хәрби хәрәкәтләре уңышлы булган, ләкин 1943 елның апреленнән алып
Германиянең су асты көймәләре авыр югалтулар кичерә башлаган. Атлантика өчен
сугыш чорында, 1939 елдан алып 1945 елга хәтле, Германия 340 су асты көймәсен
югалткан. Һитлерга каршы коалиция көчләре 4245 транспорт карабы югалткан.
Атлантика өчен сугышта Германиянең хәрби флоты нык көчсезләнгән. Нәтиҗә буларак,
Германия хәрби диңгез көчләре, коалиция көчләре Нормандиягә диңгез ягыннан
кергәндә, җитди каршылык күрсәтә алмаган.

1931 елдан алып японнар Маньчжурия һәм Төньяк Кытайны басып алуны башлаганнар.
1941 елның 7 декабрендә, сугыш игълан итмичә Перл Харборга һөжүм итеп, Япония
АКШка каршы сугыш ачкан (бу сугыш Тын океандагы сугыш исем астында билгеле).
1941 — 1942 елның башында Япония Малайзия, Индонезия, Филиппины, Бирманы басып
алган. Тын океандагы сугышның борылышы Мидуэй атоллы янындагы яу булган.
1944—1945 елларда бөек Британия һәм Америка гәскәрләре Маршалл һәм Мариан
утрауларын, Филиппины азат иткән һәм Японияның Окинава утравын басып алган.
Америка авиациясы Япониядагы Хиросима (1945 елның 6 августында) һәм Нагасаки (9
августында) шәһәрләренә атом бомбаларын төшергән. 1945 елның 9 августында
Советтар Союзы Япониягә сугыш игълан итә, совет гәскәрләре Япониянең Квантун
армиясен тар-мар итә, Төньяк-Көнчыгыш Кытай, Төньяк Корея, Көньяк Сахалин һәм
Курил утраулары азат итә. 1945 елның 2 сентябрендә Япония шартсыз капитуляция
турындагы актка кул куя.



https://tt.wikipedia.org/wiki/%D0%90%D0%B2%D1%81%D1%82%D1%80%D0%B8%D1%8F

Австрия территориясенең 70% өлешен таулар алып тора. Аның көньяк өлешен Көнчыгыш
Альп таулары — Югары Тауэрн (биеклеге 3797 метрга кадәр) һәм Түбән Тауэрн;
төньяк өлеше — үрләр булган тигезлек, кырый төньяк-көнчыгышта ул Урта Дунай
тигезлеге белән тоташкан. Файдалы казылмалар: нефть, газ, магнезит, көрән күмер,
тимер һәм кургашын-тутыя мәгъдәннәре, графит, аш тозы; төзелеш материалларының
запаслары да бар.

Климаты уртача. Гыйнварның уртача температурасы —1…—4 °C, июльдә +15…+18°Cкача.
Елга 500—900 мм, тауларда 2000 миллиметргача явым төшә. Төп елга — Дунай һәм
аның кушылдыклары (Инн, Траун, Энс, Драва һ.б.).

БЭК 1 гасырдан башлап бу җирдә төрле кабиләләр, нигездә кельтләр яшәгән. Безнең
эраның 6 гасыр азагында Австрия көнбатышына баварлар, үзәк һәм көнчыгыш
өлешләренә славян кабиләләре (нигездә словеннар) күчеп килеп урнаштылар. 8 гасыр
ахырында Австрия Франк дәүләте тәркибенә, бу дәүләт таркалганнан соң
(843), Көнбатыш Франк кыйраллыгы тәркибенә керде. 10 гасырның икенче яртысында
булдырылган Көнчыгыш маркасы Австрия дәүләтен нигез салган. 1156 елдан башлап
Австрия Изге Рим империясе тәркибендәге һерцоглык. 12 гасыр азагыннан 14
гасыргача Австрия һерцоглары Штирия, Каринтия, Краина, Тирольне кушып алганнар.

Халык саны — 8 420 010 кеше (2013). Иң зур этник төркем — халкының 88,6%ны
тәшкил итүче алмантелле австриялеләр. Төп тел — алман теле. Австриялеләрнең
сөйләм һәм рәсми теле Алманиядәге алман теленнән җитди рәвештә аерыла. Австрия
шивәләре Алманиянең бавар шивәсенә һәм Швейцариянең алман теленә якын. Шуннан
тыш, 6 танылган милли азчылык та бар: хорватлар, словеннар, чехлар, словаклар,
маҗарлар һәм чегәннәр. Словеннар, хорватлар һәм маҗарлар Штирия, Каринтия һәм
Бургенландның кайбер районнарында, Венада шулай ук чехлар һәм яһүлдәр яши.

2012 елгы мәгълүматларына күрә, Австрия экспорты 163,1 миллиард долларны тәшкил
итә; Алмания — 31.4%, Италия — 7.0%, Франция — 4.7%, Швейцария — 4.5%, АКШ —
4.4%. Төп экспорт таварлары — машиналар һәм җиһазлар, транспорт чаралары һәм
запас өлешләре, кәгазь һәм катыргы, металл эшләнмәләр, химик матдәләр, тимер һәм
корыч, текстиль, азык-төлек.

Австрия экспорты 170,5 миллиард долларны тәшкил итә; төп партнелар: Алмания —
42.1%, Италия — 6.6%, Швейцария — 5.1%. Төп импорт таварлары — машиналар һәм
җиһазлар, автомобильләр, химикатлар, металл эшләнмәләр, нефть һәм нефть
мәхсулатлары; ашамлыклар.



https://tt.wikipedia.org/wiki/%D0%90%D0%B2%D1%81%D1%82%D1%80%D0%B0%D0%BB%D0%B8%D1%8F

Австралия (инг. Australia, лат. australis — «көньяк») — Көньяк ярымшарында,
Австралия кыйтгасында, Тасманиядә һәм башка утрауларда урнашкан дәүләт. Рәсми
атамасы Австралия Берлеге (инг. Commonwealth of Australia). Мәйданы буенча
дөньяда алтынчы урында тора. Бөтен кыйтганы алып торучы дөньяда бердәнбер ил.

Австралиянең төньягында Көнчыгыш Тимор, Индонезия һәм Папуа — Яңа Гвинея;
төньяк-көнчыгышта – Вануату, Яңа Каледония һәм Соломон утраулары,
көньяк-көнчыгышта — Яңа Зеландия илләре урнашкан. Австралия башкаласы — Канберра
шәһәре. Халыкның саны 21 миллион кешедән артык. Иң зур шәһәрләре: Сидней,
Мельбурн.

Австралия Берлеге Көньяк ярымшарында урнашкан дәүләт. Мәйданы – 7 686 850 км².
Русия, Канада, Кытай, АКШ һәм Бразилия илләреннән соң мәйданы буенча дөньяда
алтынчы урында тора. Дәүләт эченә Австралия кыйтгасы, Тасмания утравы (мәйданы 7
659 861 км²), Килинг утраулар төркеме (мәйдан 14 км²), Christmas утравы (135
км²), Ашмор һәм Картье утраулары (2 км²), Корал диңгезе утраулары (780 мең км²),
Херд һәм Макдоналд утраулары (370 км²), Норфолк утравы (35 км²), Австралиянең
антарктика территориясе(6,1 млн км²) керәләр.

Австралиянең төньяк һәм көнчыгыш ярларын Тын океан диңгезләре юа. Ул Арафур,
Корал, Тасман, Тимор диңгезләре. Көньяк һәм көнбатыш ярларын исә Һинд океаны юа.

Кыйтганың күпчелеген чүлләр һәм кырлар тәшкил итә. Чүлләр арасында иң
мәшһүрләре: Зур Ком чүле, Зур Виктория чүле. Кыйтганың көнчыгышында кечкенә
таулар урнашкан – Зур Суаергыч сырты (максимум биеклеге көнькта Косцюшко тавы,
2228 м; Таунсенд, 2209 м). Австралия – дөньяда вулканнар булмаган бердәнбер
кыйтга.

Илнең иң мөһим байлыгы – минераль ресурслар. Бокситлар запасы буенча дәүләт
дөньяда беренче урында тора (40%). Уран запаслары буенча Австралия бары тик
Канададан гына кала.

Австралия – бик эссе ил. Төньякта климат субэкваториаль һәм муссонлы, урта
җирләрдә тропик, ә көньякта исә климат субтропик.

Аурупалылар Австралияне кеше яши торган кыйтгалардан сонрак ачканнар. Аурупадан
ераклыгы һәм аерымлыгы аны ачуга тоткарлык ясаган. Борынгы галимнәр үк инде
Көньяк тропиктан көньякка таба җир бар дигэн фикердә булганнар. Бу җирне
голландлылар ачканнар. XVII гасырның беренче яртысында инде аларга кыйтганың
бөтен төньяк, көнбатыш һэм көньяк-көнбатыш яр буйлары билгеле була. Голландия
диңгез сәяхәтчесе Абель Тасманның экспедициясе Австралияне өйрәнүдә зур
әһәмияткә ия. Ул кыйтганың төньяк һәм төньяк–көнбатыш ярларын тикшерә һәм 1642
елда утрауны ача. Соңыннан бу утрау аның исеме белән Тасмания дип йөртелә
башлый.

Австралиянең көнчыгыш яр буйларын XVIII гасырның икенче яртысында Англиянең
күренекле диңгез сәяхәтчесе һәм тикшеренүчесе Джеймс Кук ачкан. Кукның
тикшеренүләре нәтиҗәсендә зур көн як материгы турында риваять турысынча кире
кагыла һәм Австралиянең мөстәкыйл кыйтга булуы исбатлана (элек аны билгесез
Антарктида материгы дип уйлаганнар).

XVIII гасыр ахырыннан Австралияне үзләштерү башлана. Англия хөкүмәте башта анда
җинаятьчеләрне сөрә. Материкның көньяк–көнчыгышында, каторжаннар коллониясе
буларак, Сидней шәһәре барлыкка килэ. Австралиядә терлек үрчетү өчен
файдаланырга мөмкин булган яхшы көтүлекләр европаларның игътибарын җәлеп итә.
Шуңа күрә кыйтганың эчкәреге районнарын өйрәнү Европадан күчеп килүчеләрнең
терлекләре өчен көтүлекләр һәм су эзләүдән башлана. XIX гасыр урталарында, бик
бай алтын ятмалары ачылу белән бәйле рәвештә, Австралиягә “бәхет эзләучеләр”
агыла. Англия бөтен кыйтганы үзенең коллониясе дип игълан итә.

Австралия алты штаттан, ике кыйтга территориясеннән һәм башка кечкенә
территорияләрдән тора. Штатлар: Виктория (VIC), Көнбатыш Австралия (WA),
Квинсленд (QLD), Яңа Көнъяк Уэльс (NSW), Тасмания (TAS) һәм Көнъяк Австралия
(SA). Ике мөһим кыйтга территорияләре: Төньяк территориясе һәм Федераль башкала
территориясе. Иминлек, мәгариф, җәмгыять транспорты, юллар, мәхкәмә һәм урын
идәрәсе кебек сораулар штатлар компетенциясендә.

Австралия халкының күпчелеге – XIX һәм XX гасырлар иммигрантлары балалары,
аларның күбесе Бөекбритания һәм Ирландиядән килгәннәр. 1788 елда Австралиянең
көнчыгыш ягында беренче сөргеннәр төркеме утырды. Алар төзегән Порт-Джэксон
порты киләчәктә Сидней исемен йөртәчәк. Үз теләкләре белән килгән иммигрантлар
монда бары тик 1820 елларда килә башлаганнар.

Австралиядә алтын тапканнан соң монда бик күп кеше юл тота. 1851-1861 еллар
эчендә Австралия халкының саны өч тапкыр арта һәм 1 миллионны узып китә.

1839 елдан 1900 елга кадәр Австралиягә 18 меңгә якын алманнар килә. 1890 елга
алар сан буенча кыйтганың икенче милләте булалар.

1900 елда Австралия колонияләре федерациягә берләшәләр. Икенче бөтендөнья
сугышыннан соң халыкның саны ике таркыр арта. 2001 елда халыкның 27%-ы чит
илләрдә туган кешеләр. Алар арасында иң зур милләтләр: инглизләр һәм
ирландиялеләр, новозеландиялеләр, итальянлар, греклар, нидерландлылар, алманнар,
югославлар, вьетнамлар вә кытайлар.

Австралия диалекты страйн дип атала (ингл. strine). Ул күбрәк Британия инглиз
теленә охшаган (British english).

2001нче елгы мәгълүматларга караганда, инглиз телендә Австралия халкының 80%-ы
сөйләшә. 2.1% – кытайча, 1.9% – итальянча, 1.4% – грекча аралаша. Беренче
Аурупалылар килгәндә, Австралия аборигенларының якынча 200-300 тел булган. Хәзер
аборигеннарның якынча 70 теле сакланып калган.

Австралиядә дәүләт дине юк. 2006 елның мәгълүматлары буенча, Австралия халкының
64%-ы үзен христиан булып саный. 19% – Мин динсез дип әйтте. Тиз үсә торган
диннәр арасында Буддизм, Индуизм һәм Ислам.

Австралия – Берлеккә кергән ил. Бу Австралиянең Вестминстер статутын кабул
иткәнен аңлата. Бу статус буенча, рәсми рәвештә дәүләтнең башлыгы – Бөекбритания
патшасы, ләкин шул ук вакытта Австралия тулысынча бәйсез дәүләт дип санала.

1953 елдан башлап, Австралиянең башлыгы – Бөекбритания патшасы Елизавета Икенче.
Патша генерал-губернаторны сайлый, ә генерал-губернатор вәкил ролен уйный. Ул
бары тик конституцион кризис вакытларында Австралиянең эчке проблемаларына
кысыла ала.

1999 елда Австралиядә дәүләтне җөмһүрият формасына әйләндерү турында референдум
үткәрелде. Референдум нәтиҗәләре буенча җөмһүрият өчен 45,13 % тавыш бирде. Шул
ук вакытта сораштырулар буенча бары тик 34 % Австралиянең башлыгы Бөекбритания
патшасы булырга тиеш дип уйлый. 52 % киләсе патшаның Принц Чарльз булуын теләми.
Кайбер сәясәтчеләр Елизавета Австралиянең соңгы патшасы булачак дип фаразлыйлар.

Австралиядә икепулатлы федераль парламент бар. Югары пулат Сенат дип атала ( 76
сенатор), ә аскы пулат исә Вәкилләр пулаты дип атала (150 депутат). Парламентка
шулай ук Бөекбритания патшасы керә. Аның вәкиле – генерал-губернатор.

Австралиянең төп фиркаләре – Лейбористлар фиркасе (Australian Labor
Party)(1891нчы елда барлыкка килде), Либераллар фиркасе (Liberal Party of
Australia) (1944) һәм Милли партия (National Party of Australia) (1916).

2007нче елда узган аскы пулат сайлауларында күпчелекне лейбористлар алдылар.
Алар шулай ук барлык штатларда һәм территорияләрдә күпчелекне тәшкил итәләр.
1996 елдан башлап 2007нче елга кадәр парламентта күпчелекне Либераллар һәм Милли
партияләре коалициясе тәшкил иткән.

Соңгы елларда Австралиянең АКШ һәм Яңа Зеландия белән мөнәсәбәтләр United States
Security Treaty оешмасы аркылы, Көньяк-көнчыгыш Азия белән АСЕАН оешмасы аркылы,
ә Океания илләре белән Тыныч океан утраулары форумы аркылы яхшыра.

Күп кенә бәхәсләр Көнчыгыш Тимор белән булды. Сорау Тимор диңгезендәге газ һәм
нефть турында булды. 2006нчы елда Австралия вә Көнчыгыш Тимор барлык файдалы
казылмалар 50:50 схемасы буенча бүленер дигән фикердә калдылар.

Америкадагы колонияләрен югалткач, Бөекбритания Австралиядә сергеннәр колониясен
ача. Эре шәһәрләрнең күбесе (Сидней, Порт Филипп, Брисбен) башта колония буларак
нигезләнгән. 1828нче елның халык җанисәбе буенча Яңа Көньяк Уэльс халыкның
яртысы сергеннәр булдылар. Ләкин Австралиягә бары тик кечкенә җинәятләр өчен
җибәргәннәр.

1788нче елның 26 гыйнварында капитан Артур Филип Яңа Көньяк Уэльс дип исемләнгән
Британия колониясенә нигез салына. Бу көнне Бөекбритания флоты адмиралы Артур
Филипп 11 җилкәнле корабтан, 1487 кешедән торган флот белән Порт-Джексон
култыгына килеп төшә. Филипп бу урынны эчке эшләр министры Томаш Тауншенд, 1нче
виконт (графлык белән баронлык арасындагы титул) Сидни исеме белән “Сидней-Ков”
дип атый. Шушы хөрмәттән Австралиянең башкаласы Сидней дип йөртелә башлый. Шулай
итеп, ул чакта Яңа Голландия дип йөртелгән Австралия Бөек Британия колониясенә
әверелә. Хәзерге вакытта 26 гыйнварь милли бәйрәм – Австралия көне булып тора.

Тасмания утравына инглизләр 1803нче елда киләләр. Аерым колония буларак ул инде
1825нче елда булды. 1829нче елда Бөекбритания үзенә башка Австралия җирләрен
буйсындырды (Көнбатыш Австралияне). 1836нче елда Көньяк Австралиядә, 1851нче
елда Викториядә, ә 1859нче елда исә Квинслендта колонияләр ачылды. Төньяк
территориясендә колония 1863нче елда нигезләнде.

Әкрен генә 1840 елдан 1868 елга кадәр Бөекбритания Австралиягә кешеләрне
җибәрерүдән туктый. 1850нче еллардан «Алтын чир» сәбәпле Австралиягә азат
кешеләрнең зур миграцияләре башлана. 1854 елда алтын эзләүчеләрнең зур
протестлар була, чөнки хөкүмәт алтын эзләр өчен лицензия сатып алырга куша.

Аборигеннар саны (колонизация башында – 350 мең тирәсе) киләсе 150 ел тиз тешә.
Моның сәбәбе шунда: аларны көчләп икенче урыннарга куганнар. 1967 елның
референдумы аборигеннарга гражданлык хокукларын биргән. Австралия Югары
мәхкәмәсе карары буенча колонизация вакытында җиргә аборигеннар хокуклы
булганнар дип игълан ителгән.

19нчы гасырның икенче яртысында Британия колонияләрендә автономияләр таләбе
арта. 1855 елдан башлап 1890 елга кадәр Бөекбританиянең алты колониясе
үзидәрәлелек хокукын алдылар. 1901нче елның 1 гыйнварында доминион хокукында
Австралия федерациясе төзелде.

1902нче елда Австралия дөньяда беренче булып хатын-кызлар өчен сайлау хокукын
кертә.

1901нче елдан 1927нче елга кадәр Австралиянең башкалы булып Мельбурн шәһәре
булды. 1911нче елда башкала урыны буларак Австралия башкала территориясе
төзелде.

1931нче елда кабул ителгән Вестминстер статусы буенча (1942нчы елда раслынды)
Австралия белән Бөекбритания арасында бердәнбер конституцион мөнәсәбәт –
Бөекбритания патшасы.

Икенче бөтендөнья сугышы вакытында Австралия Бөекбританига ярдәм өчен хәрби көч
җибәрәләр. Соңарак сугыш Австралия янында да башлана. Перл-Харбор хөҗүмнән соң
сугыш Япония белән дә башлана.

1986нчы елда Британия парламенты кануннарының Австралия штатлары кануннары һәм
Британия мәхкәмәсе эстенлеге бетә.

1999нче елда Австралиялеләр референдумда илне җөмһүрияткә күчерү проектын
хупламыйлар.

Австралиянең иң мәшһүр актерлары арасында Николь Кидман, Мел Гибсон, Рассел
Кроу, Кейт Бланшетт, Хит Леджер, Наоми Уоттс бар. Шулай ук Хью Джекман исемле
актер һәм продюсер Австралиядә туган.

Аурупа илләренең күбесендә кебек Австралиядә цирк өчен махсус бина юк. Цирклар
шәһәрдән шәһәргә сәяхәт итәләр. Австралиядә иң популяр цирк төркемнәре:

Австралия татар диаспорасына 500гә якын кеше керә. 100гә якын татар гаиләләре
Австралиянең төрле шәһәрләрендә яши, күбесе Аделаида шәһәрендә, 50 кешегә якын
Сиднейда һәм 30 кешегә якын Мельбурнда яши.

Беренче булып Abdul Ganivahoff Австралиянең Мельбурн шәһәренә Беренче бөтендөнья
сугышы вакытында 1916 елда килә.

Бүгенге көндә Австралиядә ике татар оешмасы эшли. 1984 елда Аделаида шәһәрендә
яшәгән Сәгыйть һәм Ләйлә Садри Көньяк Австралия Татар оешмасын оештырганнар.



https://tt.wikipedia.org/wiki/%D2%96%D0%B8%D1%80

Җир (лат. Terra) — Кояш системасының Кояштан өченче планетасы. Җирсыман
планеталар арасында диаметр, масса һәм тыгызлык буенча иң зуры.

Ешрак Җир, Җир шары, Дөнья исемнәр астында телгә алына. Бүгенгесе көнгә
кешеләргә мәгълүм булган Кояш системасының һәм Бөтен Галәмнең тереклек яши
торган бердәнбер планетасы (күк җисеме).

Фәнни мәгълүматлар буенча, Җир Кояш томанлыктан якынча 4,54 млрд. ел элек
барлыкка килгән, һәм тиздән үзенең бердәнбер табигый иярчене — Айны булдырды.
Җирдә тереклек якынча 3,5 млрд. ел элек барлыкка килде. Планетаның өслегенең
70,8 % Дөнья океаны каплый, өслегенең башка өлешене кыйтгалар һәм утраулар
тәшкил итәләр. Тереклек бар булу өчен кирәкле сыек су Кояш системасының башка
планеталарының өслегендә юк. Җирнең эчке өлкәләре шактый активлы һәм калын,
чагыштырмача каты каттан — мантиядән, аның астындагы тышкы сыек төштән һәм эчке
каты тимер төшеннән гыйбарәт.

Җир башка галәми җисемнәр белән, Кояш һәм Ай шул исәптән, үзара тәэсир итә
(тарту көчләре белән тарттыра). Җир Кояш тирәсендә әйләнә һәм 365,26 көн эчендә
әйләнеп чыга. Бу вакыт аралыгы — сидерик ел, ул 365,26 кояш тәүлегенә тигез.
Җирнең әйләнү күчәре аның орбита яссылыкка карата 23,4° ка авыша. Моннан сәбәпле
планета өслегендә бер тропик ел (365,26 кояш тәүлеге) эчендә фасыл үзгәрешләре
булалар.



https://tt.wikipedia.org/wiki/%D0%98%D0%BD%D1%82%D0%B5%D1%80%D0%BD%D0%B5%D1%82

Интернет яки Пәрәвез (ингл. Internet, Interconnected Networksтан кыскартылган) —
мәгълүмати чыганакларның бөтендөнья глобаль системасы.

Бөтендөнья пәрәвезе (World "Wide "Web, WWW) — үзара гиперсылтамалар белән
тоташкан документлар системасы (челтәре) ул. Шәхси адреска ия булган һәрбер
аерым документ Web-бит дип атала.

Һәрбер Web-бит шул ук санакта яисә челтәрнең башка санагында сакланучы башка
битләр белән күптөрле бәйләнешкә ия була ала. Тоташ сызыклар белән Web-серверлар
һәм алар арасындагы бәйләнешләр, ә пунктир белән Web-документлар һәм алар
арасындагы бәйләнешләр күрсәтелгән. Web-сервер ул — WWWның сервер-программасы
эшләп тора торган компьютер. Аның диск хәтерендә Web-битләр саклана.
Web-серверның домен исемендә кече домен исеме, гадәттә, www дип билгеләнә.

Web-бит (документ) эчендә торле мәгълүмат була ала: текст, рәсем, яздырылган
тавыш. Ьәр-бер бит исеме .htm яки .html киңәйтелешкә ия булган аерым файлда
саклана.

Гиперсылтама — «пәрәвездәге» башка биткә күчү күрсәткече белән бәйләнгән билгеле
бер ачкыч сүз яисә документтагы объект ул. Һәм документлар «пәрәвезе». Гадәттә,
гиперсылтаманың сурәте биттә ничек тә булса аерылып күрсәтелә, мәсәлән, төс яисә
ассызыклау белән. Гиперсылтамага тычкан күрсәткечен төбәгән вакытта ул имән
бармак белән төбәп күрсәтүче кул рәвешенә керә. Әгәр бу вакытта тычканның сул
төймәсенә бассагыз, күрсәткеч буенча бәйләнгән текстка күчеш башкарылачак.
Гиперсылтамалар кулланылган текст гипертекст дип атала.

WWW хезмәте кулланган протокол HTTP (HiperText Transfer Protocol — гипертекстны
тапшыру протоколы) дип атала. Аның төп билгеләнеше — гиперсылтамаларны эшкәртү,
клиентларга документлар эзләү һәм тапшыру.

Web-сәхифә ул — үзара бәйләнгән (гадәттә, тематик яктан) битләр бергәлеге.
Сәхифә нинди дә булса кешегә яисә оешмага карый. Web-сәхифә челтәр хезмәтләре
провайдерының Web-серверында оештырыла. Теләсә кайсы сайтның, үзенә күрә титул
битен хәтерләтүче баш бите бар. Кагыйдә буларак, баш бит сайт хуҗасын күрсәтеп
тора һәм сайтның төрле бүлекләренә сылтамаларны эченә ала.

URL-адрес. Челтәр санак киңлегендәге адреслау системасы турын да сөйләнелгән иде
инде. Бу — IP-адреслар, домен адреслары. Интернетның мәгълүмат ресурслары
киңлегендә үз адреслау системасы кулланыла. Ул URL (Uniformed Resource Locator)
— ресурсларның универсаль күрсәткече дип атала. Кәр Web-бит яисә файл өч
кисәктән торган уникаль URL-юлламага ия: керү өчен кулланылучы протокол исеме;
ресурс сакланучы сервер исеме; серверда файлның (юлның) тулы исеме.

2008 елның уртасына Интернетны даими рәвештә кулланган кешеләр саны якынча 1,5
млрд кешегә җитте.



https://tt.wikipedia.org/wiki/Tatar_tele

Tatar tele (Tatarça) – tatarlarnıñ milli tele, Tatarstannıñ däwlät tele, Rusiädä
taralu buyınça ikençe tel.

Törki tellärneñ qıpçaq törkemenä kerä. YUNESKO iğlan itkän 14 tel isemlegenä
kerä.

Tatarça Tatarstanda räsmi tel bulıp sanala. Törki teleneñ Qawqazda qullanıla
torğan söyläme dä tatarçağa bik yaqın, ul anda Qumıqça dip atala.

Tatar tele xalıqara qullanuda yöri torğan tel. Tatar telendä Tatarlar ğına
tügel, İdel-Uralnıñ başqa xalıqları da söyläşä, alar arasında: Başqort, Çuaş,
Udmurt, Çirmeş, Qazaq, Äzäri h.b. xalıqlar wäkilläre. Urıslar arasında da
Tatarça söyläşüçelär bar.

Tatar teleneñ şaqtıy küp söyläşü törläre bar: Qırımça, Başqortça, Seberçä häm
başqalar. Bügenge fänni büleneş buyınça Başqortça häm Qırımça söylämnäre ayırım
tellär dip sanala. Qazandağı söyläşü ädäbi bulıp sanala.

Başta Törki telendä yazu öçen berniçä älifba qullanılğan, alar arasında Törki
xalıqlarnıñ üz “Orxon älifbası” da bar.

900 yıllarnıñ başında qullanuğa Ğäräp älifbasına nigezlängän älifba kerä. Ozaq
waqıtlar Ğäräp yazuı Tatarlar tarafınnan bernindi üzgärtüsez genä qullanılıp
kilä. Farsılar, üz telläreneñ ixtıyaclarınnan çığıp, Ğäräp älifbasına dürt xäref
östilär (p, ç, j, g). äkrenläp bu xäreflärne Urta Aziä Törkiläre dä üzläşterä,
soñraq alarnı Tatarlar da qabul itälär, älifbalar tarixında ul «İske imlä» yä
isä «İske älif» iseme belän yörtelä. Läkin ul äle Tatar telenä, anıñ qanunnarına
tulısınça cawap birä torğan älifba bulmıy. Mäsälän, Tatar telendäge «g» İske
imlä älifbasında Ğäräp teleneñ «k», Tatarnıñ «ç» Ğäräpneñ «c», häm «p» urınında
«b», «ñ» Ğäräpneñ iske “nk” xärefläre arqılı belderelgän. Borınğı Tatar
qulyazmalarında başqa xäreflär yärdämendä belderü oçraqları da bar.

19 yözneñ axırlarında Ğäräp yazuın Tatar teleneñ tulıraq yaraqlaştıru kiräklege
turında xäräkät başlana. Anı berençelärdän bulıp Qayum Nasıyri (1825-1902)
kütärep çığa. Bu mäsäläne ul 1885. yılda Qazanda basılıp çıqqan «änmüzäc»
kitabında şaqtí kiñ yaqtırta. Mäğrifätçe ğälim Tatar telendä un suzıq awaz
buluın kürsätä, alarnı belderü öçen Tatar älifbasında östämä xäreflär kiräklegen
äytep, ul xäreflärne täqdim itä. Läkin törle säbäplär arqasında ul üzeneñ bu
täqdimnären ğämälgä aşıra almıy qala.

Tatar imlasın kamilläşterügä zur öleş kertkän ğälimnär arasında Äxmäthadi
Maqsudiğa (1864-1941) ayırım tuqtalıp ütärgä bula. Äxmäthadi Maqsudinıñ 1892.
yılda berençe tapqır dönya kürgän «Möğällime äwwäl» isemle älifbası ayıruça zur
uñış qazana. Kitapnıñ utızdan artıq basması bar, ğömümi bastıru 1,200,000
danädän artıp kitä. ä.Maqsudinıñ bu älifbası buyınça Tatarlar ğına tügel,
Üzbäklär, Qazaqlar, Qırğızlar, Qırım Tatarları häm başqa Törki xalıqlar da
uqu-yazu nigezlären üzläştergännär.

Äxmäthadi Maqsudi imla mäs'älälären tere tälqinçe bula, üzeneñ «Yoldız» gäcite
bitlärendä imla mäs'älälären yaqtırtqan mäqälälärgä zur urın birä, “‘imlada
işetelgänçä yazu tieşle’ digän mäşhür qağidäne Tatar dönyasına kertep,
armıy-talmıy taratırğa tırışa” ( Ğ.İbrahimnıñ bäyälämäse). Äxmäthadi Maqsudi
Ğäräp yazuındağı öç suzıq awaz xäreflärenä tağın ikene (qısqa waw häm hai
räsmiä) östi häm däreslekläre, kitapları aşa şunı ğämälgä kertep cibärä.

20 yözneñ berençe yıllarında Ğäräp yazuı nigezendäge başqa Tatarça älifbalar da
mäydanğa kilä. Uqu öçen däresleklär, süzleklär basılıp çığa. Ğäräp yazulı bu
Tatarça älifbalarnıñ, däresleklärneñ barısın da mökämmäl dip äytep bulmıy,
älbättä, läkin alar arasında uñışlı ğına tözelgännäre dä bar. Şundıylardan
X.Zäbirineñ «Räsemle älifba» (Qazan, 1910), Ğ.Nuğaybäkneñ «Başlanğıç» wä «Xösne
xat» (1911, 1912), Ğ.Äxmärneñ «Xösne xat» (Qazan, 1911), Ğ.Alparnıñ «Xäref wä
imlamız» (Qazan, 1912) häm «Tatar älifbası» (Qazan, 1913), N.Dumawinıñ balalarnı
“ber ayda uqırğa, yazarğa öyrätä torğan” «Möğällim» (Qazan, 1913), X.Ğälineñ
«Döres yazu» (Qazan, 1913), Ğ.İbrahimnıñ «Tatar sarıfı» häm «Tatar imlası»
(Qazan, 1911, 1914) isemle kitapların kürsätergä bulır ide.

1926 yılnıñ Fevralendä Baqıda Törki xalıqlarnıñ Berençe Qorıltayı açıla. Şul uq
1926 yılnıñ aprelendä Qazanda “Yaña Tatar älifbası” cämğiäte oyışa.

1927 yılnıñ 3 İyülendä Tatarstan xökümäteneñ maxsus qararı belän Jañalif – Tatar
teleneñ räsmi älifbası itep raslana, anı ğämälgä kertü turında ber-ber artlı
qararlar qabul itelä. “Jañalif” 1940. yılnıñ Ğinwarına qädär qullanılıp kilä.
Jañalif 25 tartıqtan wä 9 suzıqtan tora ide.

1926 yıldan 1939 yılğa tikle arada, yäğni 12-13 yıl eçendä näşriätlärdän 7 meñ
tiräse kitap töre çığa.

Tatar yazuı 1938-ençe yılda kirillitsaga küçerelä häm älegäçä ul yazu räsmi
qullanılışta saqlana.

1999 yıldan birle Latin älifbası nigezendä tözelgän Yañalifkä qaytu bara häm
qabul itelgän buyınça bu küçü 2011 yılğa tikle tämamlanırğa tieş ide. Läkin
Räsäy Yuğarı Mäxkämäse latin älifbasın däwlät tele bularaq qullanu 2004 yılda
tıyğan.

2012 yılda Tatarstan Däwlät Şurası yaña "Tatarstanda tatar telen däwlät tele
bularaq qullanu qanunı" qabul itä. Qanun buyınça Kirill, Latin, Ğärab älifbasın
qullanu röxsät itelä.



https://tt.wikipedia.org/wiki/%D0%A1%D0%B0%D0%BD%D0%B0%D0%BA

Сана́к, Компью́тер (ингл. computer – «санап чыгаручы») – мәгълүматны саклау,
җибәрү һәм туплау өчен эшләнгән санау машинасына карата кулланыла. Санак - ул
бик күп җиһазлар җыелмасы. Һәр җиһаз үз эшен башкара. Җиһазларның иң мөһимнәре
система блогында урнашкан.

Персональ санак төзелешенә санаучы (үзәк эшкәрткеч җайланма) һәм хәтерләү
җайланмалары тупланган система блогы, кертү җайланмалары (клавиатура, «тычкан»,
сканер), чыгу җайланмалары (принтер, тавыш динамиклары), операцион система,
програм тәэминат керә. Персональ санакның төп техник сыйфатлары: эчке хәтернең
күләме, микропроцессорның такт ешлыгы һәм микропроцессорның разрядлыгы керә.

Санакның безнең заманга килеп җитү тарихы бик катлаулы. Бу зур хезмәткә
үзләренең зур өлешен Чарльз Бэббидж, Н.И. Бессонов, Джон фон Нейман, С.А.
Лебедев, И.С. Брук һәм Б.И.Рәмиев кертә.

1940 елларда Бэббидж машинасын электромеханик реле нигезендә төзергә тырышып
карыйлар. Аларның берсе – немец инженеры Конрад Цузе 1941 елда икешәрле саннар
белән гамәлләр башкара алучы берничә электромеханик реле нигезендә эшләүче
универсаль компьютер төзүгә ирешә. Әмма Икенче Бөтендөнья сугышы башлану
сәбәпле, Цузе үзенең хезмәтләрен бастырып чыгарырга өлгерми кала.

Беренче буын санаклар күләмнәре гаять зур һәм уңайсыз булулары белән беррәттән
бик кыйммәт тә була. Андагы меңләгән электрон лампалар электр энергиясен бик күп
кулланган, һәм андый зур чыгымнарны бары тик дәүләт яисә зур корпорацияләр генә
каплый алган. Әмма шулай булуга карамастан, әлеге техника бу заман өчен аеруча
катлаулы мәсьәләләрне (аеруча атом энергетикасында) берничә секунд эчендә
чишәргә ярдәм иткән. Электрон лампаларга нигезләнгән чордагы (1950-1960 еллар)
электрон машиналарны беренче буын электрон хисаплау машинаслары (ЭХМ) дип
атыйлар.

Икенче буын компьютерлар транзисторларга нигезләнеп ясала (1950-1965). Икенче
буын санаклар белән беррәттән программалау теориясенә нигез салына башлый.,
операцион система төшенчәсе барлыкка килә. Нәкъ менә икенче буын компьютерлар
өчен 1957 елда – Фортран, ә 1959 елда Алгол программалау телләре дөнья күргән.

1958 елда Роберт Нойс электрон схемалар уйлап таба. Аларны соңрак интеграль
схемалар (чиплар) дип атыйлар. Элемент базасы интеграль схемалардан
(микросхемалардан) торган компьютерларны өченче буын компьютерлар дип атыйлар.
Өченче буын машиналарга IBM фирмасы җитештергән IBM-360 компьютерларын кертергә
мөмкин. Әлеге компьютерларда мультипрограммалау мөмкинлеге булдырыла, яъгни
компьютер хәтерендә берьюлы берничә программа эшли алган.

1971 елда Intel фирмасы тарафыннан микропроцессор уйлап табыла, һәм дүртенче
буын компьютерларның элементлар базасы меңләгән, миллионлаган транзисторларны
эченә алучы микропроцессордан гыйбарәт. Әлеге компью- терлар өчен кулланучы
программалау телләре дә яхшыра төшә, 1970 елда Швейцария галиме Никлаус Вирт
тарафыннан – Паскаль, 1971 елда француз галиме Алан Колмари тарафыннан – Пролог,
1972 елда америкалы Денис Ритчи тарафыннан Си программалау телләре эшләнелә.

Башта ук санак төрле техник объектлар: лаборатория җиһазлары,транспорт чаралары
белән идарә итү өчен җайлаштырылган. 1970 нче елларның икенче яртысында кечкенә
машиналарны җитештерү зур машиналарны җитештерүдән күпкә алга киткән булган.
1971 елда АКШтагы Intel фирмасының микропроцессор уйлап табуы бик зур казаныш
булган.

Система блогы — компьютерның шакмаклы ябык әрҗә формасындагы бер өлеше. Ул
вертикаль дә, горизонталь дә була. Аңа дисплей, клавиатура, тычкан, колонкалар,
принтер, сканер һ. б. тоташа. Компьютерның тизлеген, «башлылыгын» билгеләүче
җиһазлар аның система блогында урнашкан. Аны компьютерның мие дисәң дә була.

Әлегәчә оргтехника базарында виртуаль «миләр» җитештерүче ике зур фирма
конкурентлык итә: AMD һәм Intel. Беренчеләре — Athlon һәм Duron, икенчеләре
Celeron һәм Pentium үзәк эшкәрткеч җайланмалары (процессор) белән таныш,
процессорны сайлаганда, аның эшләү ешлыгына игътибар итәргә кирәк. Хәзер,
гадәттә, 2400—3200 МГц (мегагерц) ешлыклы компьютер “миләре” кулланыла. Бу сан
югарырак булган саен, санау операцияләре дә шулкадәр тизрәк башкарылачак.

Ул шулай ук компьютерның яхшы эшләвен тәэмин итүче бер җиһаз. Оператив хәтер
җитмәсә, компьютер еш кына «эленеп» һәрвакыт яңадан кабызуны таләп итә. Бугенге
көндә иң күп таралганы- 512 Mb, 1, 2 Gb. Аны бүтәнчә каты диск дип тә атыйлар.
Реферат, яраткан җыр, кино-фильм, иптәшегезнең фотосурәте, төрле уеннар — болар
барысы да компьютерда билгеле бер урынны алып торалар. Алар винчестер хәтеренә
языла. Винчестерны сайлаганда, иң элек аның күләменә игътибар итегез. Хәзерге
көндә ….250,500,1000,2000 Gb (гигабайт) күләмле каты дисклар киң кулланыла.
Аларга бик күп мәгълүмат сыя. Әйтик, 20 гигабайтлыга якынча 2 миллион битле
текст кереп бетә ала. Музыка, фильмнар, яхшы сыйфатлы фотолар күләме күпкә
зуррак. Димәк, алар винчестерда зур урын ала.

Блокка тоташкан иң зур җиһаз — дисплей. Беренче карашка ул телевизорны
хәтерләтә. Экранның диагоналенә карап аларны ... 15, 17, 19 ... дюймлыларга
бүләләр (1 дюйм = 2,54 см). Төрле физик принципларга нигезләнгән дисплейлар бар.
Иң киң таралганнарының төп өлеше булып электрон-нурлы трубка санала. Мондый
дисплеиның экранында пиксель люминесцент матдәдән барлыкка килә. Ул дисплейның
электрон пушкасыннан чыккан нур тәэсирендә яктыртыла. Нур пиксель челтәренең
бөтен юлларын йөгереп чыга (сканерлый). Шуның өстенә ул модуляцияләнә: тиешле
нокталарны яктырта, ә караңгы нокталарга җиткәч өзелә. Шулай ук дисплейлар сыек
кристаллы булалар. Соңгылары күпкә юкарак һәм кыйммәтрәк. Белгечләр әйтүенчә,
сыек кристаллы дисплейның күзгә зыяны кимрәк. Әмма начар ягы да юк түгел. Алар
төсне төп-төгәл күрсәтә алмый. Ягъни графика белән эш итүче рәссамнар,
дизайнерлар өчен сыек кристаллы мониторлар яраксыз.

Санак экранындагы нокталар тигез рәтләргә тезел­гәннәр. Нокталардан торган юллар
җыелмасыннан графика челтә­ре, яки растр барлыкка килә. Бер нокта видеопиксель
дип исемләнә (яки пиксель). «Пиксель» инглиз телендәге «picture element»
сүзеннән алынган, рәсем элементы дигәнне аңлата. Экрандагы пиксельләр челтәре
куе булган саен, сурәт яхшырак сыйфатта алына. Графика челтәренең үлчәме,
гадәттә, мондый формада бирелә: горизонталь юлдагы нокталар саны юллар санының
тапкырчыгышына тигез: M × N {\displaystyle M\times N} . Хәзерге дисплейларда,
мәсәлән:

640 × 480 {\displaystyle 640\times 480} , 1024 × 768 {\displaystyle 1024\times
768} , 1280 × 1024 {\displaystyle 1280\times 1024} һәм башка үлчәмдәге графика
челтәре кулланыла.

Дисплей эше белән видеоконтроллер (адаптер) дигән җай­ланма идарә итә. Ул ике
өлештән — видеохәтер һәм дисплей процессорыннан гыйбарәт.

Компьютер белән идарә итүче тагын бер җиһаз — клавиатура, төймәсар. Ул бик күп
төймәләрдән тора. Беренче карашка ул элеккеге басу машинкасын хәтерләтә. Әмма
төймәгә басу күпкә җиңелрәк. Төрле хәрефләрне белдергән төймәләр зур урынны алып
тора. Гадәттә, Русиядә чыгарылган клавиатуралар латин һәм рус шрифтлары өчен
эшләнгән. Ягъни бер үк төймәдә латиница һәм кириллица хәрефләре була. Кириллица
хәрефләре күп очракта кызыл төс белән языла.

Принтер, Басак — компьютерда эшләгән документларны кәгазь битенә бастыручы
җиһаз. Бүгенге компьютер базарында принтерлар бик киң урын алган. Иң еш очраганы
— Epson һәм Hewlett-Packard компанияләренеке. Россия базарына беренче булып нәкъ
шушы ике фирма кереп урнашты.

Сканер — сурәтләрне кәгазь битеннән яисә слайдтан компьютерга кертү җайланмасы.
Сканер графика адаптеры һәм дисплей башкарган эшләрнең капма-каршысын башкара
кебек. Графика адаптеры икешәрле кодны дисплейда сурәткә үзгәртсә, сканер
рәсемдәге, сызымдагы, фото­графиядәге сурәтне икешәрле кодка әйләндерә. Икешәрле
код видеохәтергә яздырыла.

Операцион система санакның кулланучылары белән үзара бәйләнешен оештыра, төрле
җайланмаларның эше белән идарә итә. Шуңа күрә яңа ОСның барлыкка килүе санакның
аппарат өлеше үсешенә бәйле. Микропроцессорның яңа модельләрен, яңа тип
бирелмәләр туплагычларын төзү операцион системаларның үсешенә ярдәм итә. Хәзерге
көндә MicroSoft Windows операцион системалары гаиләсе яши дип әйтсәк тә була.
1998 елда Windows 95 нең дәвамчысы булган Windows 98 юрамасы барлыкка килә. Бу
операцион система мультимедианың иң яңа стандартларына һәм чараларынa — санлы
видеога (DVD — Digital Versatile Disk) һәм санлы TV га ярдәм итә, Интернетка
керү шактый дәрәҗәдә гадиләштерелде. 2000 елда Windows 2000 операцион системалар
гаиләлеге уйлап табыла. ОС (Windows 2000 Professional) нигезендә өстәл санаклары
һәм смартфоннар өчен билгеләнгән, ул ике процессорның эшенә ярдәм итә.

Windows XP, Windows Vista, Windows 7, Windows 8. 2015 елда Windows 10 операцион
системалар гаиләлеге уйлап табыла.



https://tt.wikipedia.org/wiki/%D0%AF%D0%BF%D0%BE%D0%BD%D0%B8%D1%8F

Япо́ния (яп. 日本 Ниһон, Ниппон) — Көнчыгыш Азиядә урнашкан утрау-дәүләт. Тын
океанда, Япон диңгезеннән көнчыгышта урнашкан. Охот диңгезеннән алып Тайваньгә
кадәр территорияләрне ала.

Япония 6 852 утраудан торган Япон архипелагында урнаша. Дүрт эре утрау — Хонсю,
Хоккайдо, Кюсю һәм Сикоку — архипелаг мәйданының 97 %ын алалар. Күпчелек
утраулар таулы, шактыйлары вулканик. Япониянең иң югары ноктасы, Фудзи тавы —
вулкан. Халык саны буенча (127 млн кеше) Япония дөньяда унынчы урында. Үз эченә
башкаланы һәм тирә ягындагы префекторияләрне алучы Зур Токио дөньядагы иң зур
агломерацияне (30 млн кеше) төзи.

Зур икътисадый мәмләкәт буларак , Япония номиналь ТМП буенча дөньяда икенче
урынны ала. Япония дөньяда экспорт буенча дүртенче, ә импорт буенча алтынчы.

Япония — югары яшәү дәрәҗәле алдынгы ил (кеше потенциалы үсеше индексы буенча
унынчы). Япониядә иң озын гомерле кешеләр яшиләр, 2009 елда тормыш дәвамлыгы
82,12 яшь тәшкил итә .

Япония Зур сигез һәм APEC илләләре әгъзалыгына керә. Шулай ук ул БМО Иминлек
Шурасының даими булмаган әгъзасы. Япония рәсми рәвештә сугышны игълан итү
хакыннан баш тартса да, аның зур, заманча армиясе бар. Шул армия үзен яклау һәм
тынычлык операцияләре максатында кулланыла.

Татар исеме «Япония» — экзоним, татар теленә ул рус теленнән күчкән, үз
чиратында рус теленә ул алман (Japan) яки француз (Japon) теленән күчкән булган
.

Японнар үзләре илләрен «Ниппон» яки «Ниһон» дип атыйлар. Беренче вариант күбрәк
рәсми булып кулланылса, икенчесе гади сөйләшүдә кулланыла.

Япон архипелагында беренче кешеләр 40 меңъеллыкларда (б. э. к.) яши башлыйлар.
Бу япон палеолит дип аталган чор 12 меңъеллыкка (б. э. к.) кадәр дәвам итте.
Борынгы Япония халкы күбрәк ау һәм җыю белән шөгыльләнгән, беренче хезмәт
коралын таштан ясаганнар. Бу чорда керамик савыт-саба булмаган, шуңа күрә бу
периодны шулай ук керамикага кадәр чор буларак атыйлар. 12 000 елдан (б. э. к.)
мезолитка һәм неолитка туры килгән джомон чоры башлана. Шул чорның иң зур
үзенчәлекләре — керамиканы куллану һәм Япон архипелагы формалашуы.

Якынча 500 елда (б. э. к.) Яйой чоры старт ала. Бу вакытта дөге утырту башланды,
тегү станогын куллану, металларны үзләштерү, диварлы шәһәрләрне төзү башлана. Бу
яңалыкларны Япониягә Кытай һәм Кореядән килгән иммигрантлар кертәләр.

Япон халкы беренче тапкыр Кытайның тарихи хроникасында — Ханьшуда сүзгә алына.
Кытайлар Японияне Ва Җире дип атаганнар һәм «Өч патшалык тарихы» китабында алар
турында байтак мәгълүмат язалар. Шул чыганак буенча, өченче гасырда иң көчле
кенәзлек Яматай кенәзлеге була.

250 елда яйой чоры тәмамлана һәм Кофун чоры башлана. Шул период вакытында иң
мөһим вакыйгаларның берсе — Ямато дәүләте барлыкка килү. Кофун әкрен генә 538
елда Асука чорына күчә. Аның үзенчәлекләре — Пекчедан килгән буддизм таралышы,
кытайлардагы сыман үзәкләштерелгән дәүләт барлыкка килү, «ритсуре» исемле
беренче кануннар җыентыгы барлыкка килү. Шулай ук бу чорда япон мәдәнияты үсүе
тизләнә башлый.

8 гасырда, Нара чорында беренче тапкыр, башкаласы Һейджо-кеда булган, көчле
үзәкләрштерелгән дәүләт барлыкка килә. Шул чор тарихка кытайлаштыру һәм беренче
тарихи хроникалар барлыкка килүе белән керде.

784 елда Император Камму башкаланы Нарадан Нагаока-кека күчерә, ләкин инде 794
елда ул хәзерге Киотога күчә. Шулай итеп Хейан чоры башлана, шул чор өчен япон
милли мәдәнияты үсеше хас. Кана исемле әлифбаны уйлап чыгару кытай теле урынына
япон телендә язу мөмкинчелеген бирде. Шул чорда әдәбият та үсә башлый:
«Кокинвакашу» шигъри әсәр языла.

Япон феодализмы самурайлар — идарә иткән хәрби класс — барлыкка килү белән үсә
башлады. 1192 елда Минамото-но Йоритомо сёгун статусын алды. Бу исә яңа,
Камакура чоры башлануын аңлата. 1199 елда аның үлеме белән фактик хакимлек Һоджо
нәселенә күчә. 1274 һәм 1281 елларында Камакура Сёгунаты уңышлы монголларга
каршы сугышларда җиңде. Шогунатның рәсми дине буларак зен игълан ителә.
Монголларны җиңүдән соң япон хәрбиләре үз арада сугышларны башлап, Камакура
режимын бетерәләр.

1318 елда тәхеткә Годайго килә, ләкин хакимлекне үз кулында тота алмый. Аның улы
Ашикага Такауҗи сёгун статусын ала һәм Япониядә 1392 елга кадәр көрәшкән ике
император һәм сёгун системасы барлыкка килә. 1467 елда зур граждан сугышы
башлана. Шулай итеп смута вакыты — Сенгоку чоры башлана.

1543 елда Япониягә беренче тапкыр голланд сәүдәгәрләре килеп җитә. Бу Япония һәм
Аурупа илләре арасында сәүдә һәм мәдәни хезмәттәшлеккә юл куйды. Аурупа
технологияләре ярдәмендә Ода Нобунага күпчелек даймёларны җиңде һәм илне
берләштерү дәрәҗәсенә җитте. Аның варисы Тойотоми Һидейоши 1590 елда илне
берләштереп бетерде.

1854 елда американ коммодор Мэттью Перри Японияне изоляция сәясәтен туктатырга
өнди. Бакумацу чорында Япония берничә тигез булмаган килешүне имзалый һәм
икътисадый вә сәяси кризиска эләгә. 1868 елда булган граждан сугышы нәтиҗәсендә
сёгунат бетерелеп, үзәкләштерелгән император идарәсе астында булган дәүләт
барлыкка килде. Шул вакытларда Япония дөнья мәмләкәтенә әйләнә, күп кенә
территорияләрен үзенә куша.

XX гасыр башында озак булмаган демократик Тайшо чоры милитаризм һәм
экспансионизм вакыты белән алышынды. Беренче дөнья сугышында Япония Антанта
ягында сугыша.

1937 елда Япония Кытайның күпчелек территорияләренә керә һәм япон-кытай сугышын
башлый.

Моннан соң АКШ Япониягә икътисадый эмбаргоны белдерә. 1941 елның 7 декабрендә
Япониягә Перл-Харборга хөҗүм ясый һәм АКШка сугыш игълан итә. Бу АКШны Икенче
дөнья сугышында катнашырга мәҗбүр итә.

1945 елның 6 һәм 9 август көннәрендә булган Хиросима һәм Нагасакига каршы атом
коралын кулланганнан соң Япония сугышта катнашуын туктату турындагы акт имзалый.

1947 елда Япония яңа пацифистик конституцияне кабул итә. 1956 елда Япония БМОга
керә.

Япония — конституцион монархия. 1947 елның 3 маенда гамәлгә кергән Конституция
буенча Япония императоры — «дәүләт һәм халык бердәмлеге символы», бөтен
карарларны министрлар кабинеты кабул итә. Дипломатик очрашуларда император
дәүләт башлыгы ролен үти. 1989 елдан Япония императоры — Акиһито, аның варисы
принц Нарухито.

Хөкүмәт рәисе — Япония премьер-министры. Шушы урынга бер парламент вәкилен
император сайлый. Премьер-министр — министрлар кабинетын төзи. 2009 елдан бу
вазыйфаны үтәгән Юкио Һатояма халык арасында абруе төшү сәбәпле хакимияттән үз
теләге белән киткәч, Япония парламенты хакимияттәге Демократик фирканең яңа
җитәкчесе Наото Канны яңа премьер-министр итеп сайлап куя. Ләкин 2011 ел
вакыйгылары сәбәпле, ул да ышанычсызлык тудырып, вазифасыннан китә. 2011 елның 2
сентябреннән Япония премьер-министры — Йошиһико Нода.

Япониянең мәхкәмә системасы 4 дәрәҗәдән тора: Югары, апелляцион, төп һәм
дисциплинар мәхмәләре. Югары мәхкәмә, башка илләрдәге Конституцион мәхкәмәләре
кебек үк, Конституциягә каршы килгән нормаларны үз көченнән чыгарырга хокуклы.
Югары мәхкәмә әгъзәләрен император хөкүмәт тәкъдиме белән сайлый, башка мәхкәмә
әгъзәләрен исә Министрлар кабинеты билгели.

Япониянең югары дәүләт хакимлеге органы һәм бердәнбер канун чыгару органы —
парламент. Ул ике пулаттан (Киңәшчеләр һәм вәкилләр пулаталары) тора. Вәкилләр
пулаты һәр 4 ел сайланган 480 депутаттан, киңәшчеләр пулаты исә һәр 6 ел
сайланган 252 депутаттан тора. Япониядә 20 яшьтән башлап сайлауларда һәркем
тавыш бирергә хокуклы.

Япониядә ике төп партия бар. 2009 елда Япониянең демократик партиясе парламентта
либераль-демократик партияне җиңеп, күпчелек урынны алды.

Япония Конституциясенең тугызынчы маддәсе Япониягә хәрби көчләрне тотырга һәм
сугышларда катнашырга рөхсәт итми. Хәзерге Япония хәрби көчләре иминлек көчләре
буларак атала һәм аларның эшчәнлеге катгый контроль астында. Гадәттән тыш хәлләр
сәбәпле премьер-министр парламент ризалыгы белән кайбер хәрби көчләр белән идарә
итә ала. Экстремаль хәлләрдә андый ризалык постфактум (ягъни хәлләрдән соң)
алынырга мөмкин.

2006 елда коры җир хәрбиләре саны 148 302 кеше булды, диңгездә исә 44 528 кеше
хезмәт итте. Һава хәрби көчләрендә исә 45 913 кеше. 1992 елдан башлап, Япония
хәрби көчләре БМОның тынычлык тарату операцияләрендә катнаша.

Япония Америка Кушма Штатлары белән якын икътисадый һәм хәрби хезмәттәшлектә
тора. 1956 елдан башлап, Япония БМОга керә, шулай ук ул БМО Иминлек шурасының
даими булмаган әгъзасы (2010 елга ул анда 19 ел). Зур сигез, Ун төркеме, АТЭС
оешмалары әгъзасы буларак, Япония актив рәвештә халыкара килешүләрне төзүдә
катнаша.

Япония күрше илләр белән берничә территориаль бәхәстә катнаша. Рәсми Япония
хөкүмәте позициясенә күрә, Русия составына кергән Курил утраулары Япония
территориясенә керә. Шул сорау аркасында Япония һәм Русия арасында тынычлык
килешүе һаман имзаланмаган. Шулай ук Япония Көньяк Корея территориясенә кергән
Лианкур утрауларын үзенеке буларак саный. Япониягә кергән Сенкаку утрауларын исә
Кытай һәм Тайвань үз территориясе буларак дәллиләргә тели.

Транскрипциясе: KIMI GA YO Kimi gayo wa Čiyo ni, Yačiyo ni Sazare iśi-no, Iwao
to narite, Koke-no musu made. Тәрҗемәсе: Галиҗәнап хакимлеге Мең еллар сез
тәхеттә; Хаким булыгыз бәхеттә – Вак ташлар Кодрәтле тау–кыя булып киткәнче,
Өсләрендә мүк үскәнче.

Япония Азиянең Тын океан ярында урнашкан зур архипелагта урнаша. Географик
координаталарга күрә Япония экватордан 36°ка төньякта һәм Гринвич меридианыннан
138°ка көнчыгышта урнаша.

Архипелангның иң зур утраулары: Хоккайдо, Хонсю, Сикоку һәм Кюсю. Шулай ук ил
составына 6 848 кечкенә утрау керә.

Япония якынча 377,9 мең км² (2006) мәйданын ала, алардан 364,4 мең км² коры җир
тәшкил итә. Япония үз зурлыгы буенча Алмания, Малайзия, Яңа Зеландия һәм
Бөекбританиядән зуррак, ул Кореядан 1,7 тапкыр зуррак.

2009 елда Япониядә якынча 127,47 млн кеше яшәде. 2007 ел мәгълүматларына
караганда халыкның 89,07 %-ы шәһәрләрдә яшиләр. Халыкның 98 %ы – японнар. Милли
азчылыкларны монда рюкюсцлар, кореялеләр, кытайлар, филиппиннар, япон
бразилияләр һәм япон перулылар тәшкил итә. 2005 елда Япониядә якынча 1,56 млн
кеше чит илләрдән килгән. Япониядә иң озын гомер итүчеләр яши. 2009 елда урта
яшәү озынлыгы 82,12 яшьне тәшкил итте. Ләкин Япониядә иң зур төркем – 65 яшьне
узган картлар. Бу күп социаль проблемаларна тудыра. Япония халкының абсолют
күпчелеге буддистлар (71,4 %) һәм синтоистлар (83,9 %).

Япония — дөньяның иң зур икътисадый мәмләкәтләрнең берсе. ТМП буенча Япония
дөньяда АКШнан соң икенче. ТМПның дүрттән өч өлешен хезмәт күрсәтү секторы
тәшкил итә.

2007 елда экспорт буенча Япониянең төп партнерлары АКШ (20,4 %), Кытай (15,3 %),
Көньяк Корея (7,6 %), Тайвань (6,3 %), Һоңкоң (5,4 %), импорт буенча исә — Кытай
(20,5 %), АКШ (11,6 %), Согуд Гарәбстаны (5,7 %), БГӘ (5,2 %), Аустралия (5 %),
Көньяк Корея (4,4 %) һәм Индонезия (4,2 %) булдылар.

Япония күп акчаны юллар төзелешенә тота. Төп транспорт монда автомобильләр.
Япониядә сулъяк йөрү хәрәкәте.

Шулай ук Япониядә 173 һава аланы бар. Иң зур милли һава аланы — Халыкара Токио
Һава аланы.



https://tt.wikipedia.org/wiki/%D0%AD%D0%BD%D1%86%D0%B8%D0%BA%D0%BB%D0%BE%D0%BF%D0%B5%D0%B4%D0%B8%D1%8F

Фәнни белемнең бер яки барлык тармакларыннан җыелган мәгълүмат тупланмасы булган
белешмә чыганагы төрен энциклопедия дип атыйлар.

Энциклопедияләр мәкалә яки кертемнәрдән тора, гадәттә әлифба тәртибе буенча
оештырыла. Энциклопедия кертемнәре күпчелек сүзлекләрнекеннән озынрак һәм
тирәнрәк. Сүзләр турында тел белеме мәгълүматына басым ясаган сүзлек
кертемнәреннән аермалы буларак, энциклопедия мәкаләләре тасвирлаган әйбер яки
төшенчә турында фактик мәгълүматка юнәлгән.

Беренче энциклопедияләр 2000 ел элек тирәсе барлыкка киләләр; сакланылган иң
борынгысы Плиний Аксакал (ингл.) тарафыннан якынча 77 ел тирәсендә әзерләнгән
Табигать тарихы (ингл.) булып тора. Заманча энциклопедияләр 17 гасыр тирәсендә
сүзлекләрдән үсеп чыккан феномен.

Энциклопедия сүзе Койне грекча (ингл.) ἐγκυκλοπαιδεία, грекча ἐγκύκλιος παιδεία
"гади мәгариф" мәгънәсенә туры килүче энкыклиос паидеиа сыман
транслитерацияләнгән сүзтезмәсеннән чыга: энкыклиос (ἐγκύκλιος) мәгънәсе
"капсаган, кабатланган, еш кирәк булган, гади" + паидеиа (παιδεία) мәгънәсе
"мәгариф, баланы үстерү", ләкин латин манускриптларны күчерүчеләрнең хаталары
сәбәпле бер сүз буларак кыскартылган. Сүзтезмәне "тулы өйрәтү" яки "тулы белем"
буларак тәрҗемә итеп була.

Энциклопедияләр тарихның иң борыңгы чакларыннан кулъязма килеш, урта гасырларда
һәм якын заманаларда бастырылган килеш, һәм соңгы заманда мәгълүмат
технологияләре ярдәмендә санак мониторында күрсәтелгән һәм санак челтәрләре
буенча тапшырылган килеш яшәп киләләр.

Бүгенге көнгә кадәр сакланган иң борыңгы энциклопедик хезмәт 1 гасырда яшәгән
римлы дәүләт эшлеклесе Плиний Аксакал (ингл.) тарафыннан әзерләнгән Табигать
тарихы (ингл.) булып тора. Ул табигый тарих, архитектура, медицина, география,
геология, һәм аның яшәгән дөньяның барлык яклары турында аңлатма бирүче 37
бүлектән торган хезмәт әзерләгән иде. Кереш сүзендә 200 авторның 2000
хезмәтеннән 20000 факт туплаганын һәм өстәмә буларак үз тәҗрибәсеннән дә
өстәгәнен турында яза. Бу хезмәтнең 77-79 еллар тирәсендә дөнья күргәне билгеле,
ләкин авторның 79 елгы Везувий янартавының шартлавында үлүе сәбәпле аның
тулысынча тикшерелгән ышанычлы фәнни хезмәт дип атап булмый дип уйланыла.

Бөтендөнья пәрәвезендәге энциклопедияләр динамизм өстенлеген ташый: яңа
мәгълүмат табу өчен статик диск яки кәгазь форматында әзерләнгән яңа
чыгарылышның чыгуын көтмичә чын вакытта диярлек күреп була.



https://tt.wikipedia.org/wiki/%D0%A8%D0%B2%D0%B5%D1%86%D0%B8%D1%8F

Шве́ция Патшалыгы́ швед. Konungariket Sverige (info)) — Аурупаның төнъягында,
Скандинавия ярымутравында урнашкан дәүләт.

Кулланышта йөргән акчалары евро түгел, ә бәлки крона. Крона – Европа илләре
арасында Швециягә үз мөстәкыйльлеген сакларга булыша. Җан башына тулай эчке
продукция җитештерү 38 920 АКШ долларына тиңләшә. Шведлар хезмәт хакларының 65
проценты күләмендә салым түли. Сәламәтлек өчен тулай милли продукциянең – 9,4
проценты, мәгариф системасына 7,7 процент тотыла. Ирләр биредә уртача 78,6 яшькә
чаклы, ә хатын-кызлар 83 яшькә чаклы гомер кичерәләр.

Төньяк Аурупаның Атлантика буе өлешендә, уртача кушагының төньягында урнашкан.
Төньяк һәм көнбатыш өлешләре таулы (Скандинавия таулары, иң биек ноктасы 2123
м). Швеция төньягында Норланд яссытаулыгы (биеклеге 200–800 м), көньякта Смоланд
калкулыгы бар. Калган өлеше түбәнлек һәм күлләрдән гыйбарәт.

Файдалы казылмалардан тимер, бакыр, кургашын, тутыя, уран мәгъдәннәре, алтын,
көмеш, марганец, вольфрам чыганаклары бар. Климаты уртача, Гольфстрим җылы
агымының тәэсире зур. Төньякда климат суык. Гыйнварның уртача температурасы
көньякта 0—5°, төньякта -6°...-14°, июльнеке тиешенчә +15...+17° һәм +10...+11°.
Еллык явым тауларда 1500–2000 мм, тигезлекләрдә 700–800 мм.

Скандинав ярымутрауның территориясындагы бозлар эрүгәннәрдән соң, ул халыклар
белән әкренләп урнаштырыла башлады.

Швеция — конституцион монархия. Гамәлдәге конституция 1975 елда кабул ителгән.
Дәүләт башлыгы — патша. Канун чыгаручы хакимиятне риксдаг (бер пулатлы
парламент), башкарма хакимиятне хөкүмәт гамәлгә ашыра.



https://tt.wikipedia.org/wiki/%D0%A2%D0%B0%D1%82%D0%B0%D1%80_%D1%82%D0%B5%D0%BB%D0%B5

Татар теле — татарларның милли теле, Татарстанның дәүләт теле, таралышы буенча
Русиядә икенче тел. Төрки телләрнең кыпчак төркеменә керә. ЮНЕСКО игълан иткән
14 иң коммуникатив тел исемлегенә керә.

Лексика ягыннан татар теленә иң якын тел — башкорт теле, аннары ногай,
каракалпак, казакъ, балкар, үзбәк, уйгур һәм комык телләре бара.

Татар теле Татарстан Республикасында, шулай ук Башкортстан, Мари Ил, Удмуртия,
Мордовия республикаларында, Төмән, Сембер һәм Сарытау өлкәләрендә киң таралган.
Русиянең барлык төбәкләрендә дә татарлар яши, барысында да татарча сөйләшүчеләр
бар. Татар телендә Русиядә 5,3 млн. якын кеше сөйләшә (2002 елның халык исәбе
буенча). Татар теле шулай ук башкортлар (524 399 мең кеше),руслар (136617 кеше),
марилар(42892 кеше), удмуртлар(26242 кеше) һәм чуашлар(68624 кеше) арасында да
кулланыла. 2002 елның халык исәбенә күрә Русия татарларының 81%ы татар телен
белә (5554601 кешедән 4488330 кеше, 2002 елның халык исәбе буенча).

Дөньяда татарча белгәннәрнең саны мәгълүм түгел. Бу сан якынча 6 миллионнан 8
миллионга кадәр. Татар теле Үзбәкстан, Казакъстан, Азәрбайҗан, Кыргызстан,
Таҗикстан һәм Төрекмәнстан илләрендә таралган. Татарча сөйләшүчеләр АКШта,
Алманиядә, Австралиядә һәм башка илләрдә дә бар.

Татар теле Идел буе һәм Урал алды районнарында башка туган һәм шулай ук туган
булмаган телләр нигезендә формалашты. Татар теленә мари, мордва, удмурт, гарәб,
фарсы, рус телләре йогынтысы аеруча зур булды.

Сакланып калган әдәби мирасның иң борынгысы XIII гасырга карый. Идел буе Болгары
шагыйре Кол Гали язган «Кыйссаи Йосыф» поэмасы. Поэма язылган тел үзендә болгар
һәм кыпчак телләре элементларын берләштерә. Монгол империясе һәм Алтын Урда
чорында рәсми тел буларак Идел буе төркиләренең кыпчак теле кулланыла. Казан
ханлыгы чорында искетатар теле формалаша, бу телгә гарәб һәм фарсы телләреннән
алынмалар хас була.

1990 еллардан бирле татар матбугаты да шактый баеды. Татар телендә йөзләрчә
газета-журналлар чыга. Аларның арасында дәүләт басмалары да(«Ватаным Татарстан»,
«Шәһри Казан», «Казан утлары»), шәхси басмалар да бар («Безнең гәҗит», «Ирек
мәйданы», «Акчарлак»).

Күпсанлы дәүләти һәм дәүләткә карамаган мәгълүмати агентлыклар туплап торган
яңалыкларны Интернет челтәре аша Бөтендөнья пәрәвезе хезмәте нигезендә үз
веб-сәхифәләр ярдәмендә тараталар.

Татар теле, аның хәле һәм аны белү дәрәҗәсе — татарларның милли кемлекләренә
караган мәсьәләләрнең нәкъ үзәгендә.



https://tt.wikipedia.org/wiki/%D0%9C%D0%B5%D0%B4%D0%B8%D1%86%D0%B8%D0%BD%D0%B0

Медицина (лат. medicina) — диагностика, дәвалау терапиясе, авыруларны
профилактикалау, сәламәтлекне саклау һәм ныгыту, кешенең хезмәткә яраклылыгын,
гомерен озынайту, шулай ук физик, психик чирләр вакытында хәлне җиңеләйтү
максатын берләштергән фәнни белем һәм практик чаралар системасы. "Медицина" сүзе
латын теленнән, ars medicina — дәвалау сәнгате.

Медицинаның тышкы символларының беренчесе 6 почмаклы йолдыз. Борынгырак медицина
символы булып Асклепия таягы(рус.)русск. (рус.)баш. тора. Ул бөек дәвалаучыныкы
була. Өченче киң танылган символ— халыкара Кызыл хач хәрәкәте. Эмблемасы — Кызыл
хач һәм ярымай. Дүртенче символ — тәлинкә тирәли уралган елан. Ул дәвалауда елан
агуы кулланган Әбүгалисина һәм тәлинкә, елан белән гәүдәләндерелгән борынгы грек
сәламәтлек алласы Гигиея белән бәйле.

Кешенең барлыкка килүенең башлангыч этапларында ырымчылык һәм шаманлык үсеше
үзеннән-үзе дәвалау төшенчәсен барлыкка китергән. Үсешкән борынгы дәүләтләрдә
медицина зур уңышка ирешә. Борынгы грек табибы Гиппократның, Рим табигать
фәннәре белгече Клавдий Галенның, Александрия табибы Герофилның һәм
Эрасистратның хезмәтләрен бүгенгә җиткергән тарихи документлар бар. Моннан тыш,
борынгы Көнчыгыш язма комарткылары (борынгы Мисыр медицина папируслары;
Хаммурапи кануны; Һиндстанда Аюрведа кануны һ. б.) борынгы дәүләтләрдә
табибларның эшмщкщрлек итү шартлары, дәвалау өчен әҗер күләме һәм авыруга зыян
китергән өчен җаваплылык дәрәҗәсе канун белән регламентланган дип дәлилли.

Шулай итеп, борынгы дөньяда табиблар һәм канбабалар дәвалауның суфилык һәм
тылсым формалары белән беррәттән рациональ дәвалау алымнары һәм халык
медицинасының шифалы әмәлләрен дә файдалана. Гигиеник кәңәшләре белән диететика,
массажга, су процедураларына, дәвалау гимнастикасына да зур урын бүленә. Баш
сөяген трепанацияләү, Кесарево кисеше, эмбриотомия һ. б. төрле уңышлы хирургик
алымнар турындагы безнең көннәргәчә килеп җиткән мәгълүматлар билгеле. Борынгы
Кытай медицинасы 2000-дән артык дару файдаланган. Алар арасында женшень,
терекөмеш, ревень тамыры, камфора һ.б. мөһим урын алып торган. Берничә мең ел
энә терапиясенең үзенчәлекле Акупунктура алымы була. Борынгы Һиндстанда анатомия
һәм хирургия югары кимәлгә күтәрелә.

Мисырда гигиена сизелерлек роль уйнаган: кешеләрнең яшәү рәвеше, туклануы,
йокысы, юыну ачык билгеләнгән. Бу кагыйдәләрнең күбесе еврейлардан үзләштерелгән
һәм аларның изге китабына иңгән. Һәр өч көн саен (икенче бер мәгълүматлар буенча
3 ай саен) тәнне чистарту өчен эч йомшартучы һәм костыручы дарулар эчәргә, дин
буенча билгеле бер вакыт аралыгында итле һәм сөтле аштан баш тартырга кушылган.
Саулыкны уеннар аша да ныгытканнар. Махсус хисапчылар туу, үлем, авыру сәбәпләре
турында исәп алып барган. Җирләү зиратларда, тауларда башкарылган; фараоннарның
мәете өчен Мисыр пирамидалары төзелгән. Ирекле гражданнарның мәетләре вафат
булучының җәмгыятьтә тоткан урынына карап, өч төрдә бальзамланган. Бүгенге заман
кешесенә гадәти булган кеше анатомиясе һәм физиологиясе төшенчәләре борынгы
Мисыр медицинасында бөтенләй булмаган, ә инде бу турындагы күзаллаулар
идеалистик саналган. Бу карашларга ярашлы, тән белән дүрт рух идарә итә. 50
яшькә кадәр тән көн саен 1,2 лот үлчәү берәмлегенә (якынча 6,5 грамм) арта.
Соңрак ул кими һәм шул аркада кеше үлә.

VII гасырда ислам илләрендә ныклап төрле фәннәр үсешә: ислам дөньясы галимнәре
борынгы цивилизациянең медицина белемен үстерә башлый. Хәлифләр фәнне һәм
галимнәрне үз яклавы астына ала. Харун-ар-Рәшид Багдадта мәктәпләр, дәваханәләр,
даруханәләр ача. Аның улы Мәмүн Багдадта Академиягә нигез сала һәм бөтен
илләрнең галимнәрен үзенә чакыра. Мәктәпләр күп җирләрдә: Куфада, Басрада,
Бохарада һәм башка шәһәрләрдә ачыла.

Гарәпләр медицина үсешенә аеруча зур өлеш керткән шартларда яши күрәсең, чөнки
ислам авырулардан дару эзләргә чакыра һәм дәвалаучыларны күккә күтәреп мактый.
Гарәп галим-медиклары борынгы медикларның язмаларын өйрәнә. Ибн Зухр Авензоар
кеше үлгәннән соң мәетне яру буенча тәүге билгеле табиб була. Танылган гарәп
медиклары: Аарон, Бактишва (берничә борынгы Несториан табибы), Гонен, Ибн
аль-Вафид (Абенгефит), Ар-Рази, Али ибн Сахль Раббан аль-Табари (Гали-Аббас),
Ибн Сина (Авиценна), Албукасис, Ибн Рушд (Аверроэс), Абдул-Латиф аль-Багдади
(Гыйрак галиме).

Византия һәм гарәп медицинасы дөнья медицинасы фәнен авыруларның яңа симптомы
һәм дарулар белән баета. Медицина үсешендә аеруча зур рольне Ибн Сина (Авиценна)
уйный.

Урта гасырдагы көнбатыш Аурупада, антиклык белән чагыштырганда, эмпирик фән
түбән кимәлдә була. Өстенлекле теология һәм схоластика ала. Фән университетларда
туплана. IX гасырдан башлап, хәзерге Алмания, Англия, Франция территориясендәге
университетларда башка фәннәр белән беррәттән медицина да укытыла. Дәвалау белән
монахлар һәм дөньявилар шәгелләнә. Аурупада медицина мәктәпләренең иң
танылганнары булып, Салерно мәктәбе санала. Бу мәктәпнең язмалары башка
училищеларга үрнәк булып тора. Иң танылганы булып, "лат. Regimen Sanitatis"
гигиеник поэмасы исәпләнә. Салерно мәктәбенә дини, дөньяви белемле табиблар һәм
хатыннар карый. Алар дәваханәләр белән мөдирлек итә, походларда гаскәрне озатып
йөри һәм королләргә, принцларга эшли.

XIII гасырдан башлап, шул вакыттагы медицина вәкилләрендә авыру табигатен
күзәтүләр һәм тәҗрибәләр ярдәмендә өйрәнүгә омтылыш туа. Шундыйларның берсе
Арнольд из Виллановы һәм Р. Бэкон(рус.)русск.Бэкон (рус.)баш.. XIV гасырда
мәетне яру нигезендә анатомияне өйрәнү башлана һәм М. де Луцци(ингл.)русск.
(ингл.)баш. (1275-1326) органнарның бөтен күчермәсен сурәтләгән язма булдыра.
Шуңа карамастан, XV гасырга кадәр гарәпләр Аурупа медицинасыннан өстен була.
Гален язмалары да Аурупада гарәп тәрҗемәсеннән тарала.

Рус дәүләтендә монастырь медицинасы белән беррәттән халык медицинасы да үсешен
дәвам итә. XI—XII гасырларда Переяславль һәм Киевта, XIII гасырда Львовта
дәваханәләр булдырыла. Рәсәйдә элек-электән дәвалау эше белән врач-эмпириклар,
аптекарьләр (шифалы үләннәр белгече), буын утыртучылар, цирюльниклар
шөгелләнгән.

Медицина үсешендә мөһим адымнар Яңарыш дәверендә (XV—XVIII гасырлар) ясала.
Швейцар табибы Парацельс(рус.)русск. (рус.)баш. тәҗрибә һәм белемгә таянган
медицинаны пропагандалап чыгыш ясый, төрле химик матдәләрне, минераль суларны
табиплык шөгеленә иңдерә. А. Везалий(рус.)русск.Везалий (рус.)баш. кеше тәне
төзелеше һәм функцияләре үзенчәлеген сурәтли. Инглиз табибы У.
Гарвей(рус.)русск.Гарвей (рус.)баш. кан әйләнеше турында тәгълимат булдыра.

Сәнәгать производствосының үсеше һөнәри авыруларны өйрәнүгә игътибарны юнәлтә.
XVII—XVIII гасыр дәверендә итальян табибы Б. Рамаццини сәнәгать паталогиясен һәм
хезмәт гигиенасын өйрәнүгә башлангыч сала. Медицина үскән саен төрле илләрдә
медицина учреждениеләре ачыла. XVIII гасырда Рәсәй империясендә Фән академиясе
(1724 ел) һәм медицина коллегиясенә Аптекарь приказы (1763) булдырыла һәм
берничә медицина мәктәбе ачыла.

XVIII гасырның икенче, XIX гасырның тәүге яртысында хәрби һәм диңгез гигиенасына
нигез салына. Алман галиме Роберт Кох микробиологиягә нигез салучыларның берсе
була. Эксперименталь фармакология һәм токсикологиягә нигезче француз физиологы
һәм патологы К. Бернар сала. Алман физиологы Г. Гельмгольц, чех биологы Я.
Пуркинье офтальмологиянең үсешенә булышлык итә. Бу вакытта медицина укыту
йортлары исәбе күбәя.

Элек бу өлкә бер кешегә һәм шулай ук берничә төркем кешегә карата авыруларны
искәртү максатында, Санитария һәм гигиена дип аталган.

Кагыйдә буларак, теоретик медицина медицина практикасына, медицина тикшеренүләре
һәм теорияләрдәге кебек, артык зур дәрәҗәгә кагылмый. Теоретик медицина
нәтиҗәләре яңа дәвалау чараларының барлыка килүенә, авыру нигезендәге һәм савыгу
процессындагы механизмнарны тагын да тирәнрәк, молекуляр аңлау мөмкинлеге бирә
һәм шуның белән бөтен медицина кушымталарына нигез булдыра.



https://tt.wikipedia.org/wiki/%D0%9D%D0%B8%D0%B4%D0%B5%D1%80%D0%BB%D0%B0%D0%BD%D0%B4%D0%BB%D0%B0%D1%80

Нидерла́нд Патшалыгы́ (Нидерла́нд, нидерл. Koninkrijk der Nederlanden) –
Көнбатыш Аурупада урнашкан дәүләт. Нидерланд Төньяк диңгез белән юыла (451 км).
Нидерланд күршеләре – Алмания (577 км) һәм Бельгия (450 км).

Илнең башкаласы булып Амстердам санала, ләкин дәүләтнең парламенты һәм хөкүмәте
Һаага шәһәрендә урнашкан. Роттердам – илнең иң зур порты, шулай ук ул дөньяның
иң зур портлары арасында тора, ә Утрехт – ил тимер юлларының үзәге. Һаага,
Амстердам, Утрехт һәм Роттердам шәһәрләре Рандстад дип исемләнгән агломерацияне
төзиләр, анда якынча 7,5 млн. кеше яши.

Кариб диңгезендә урнашкан Аруба утравы һәм Нидерландның Антиль утраулары белән
берлектә Нидерланд Нидерланд Патшалыгы дип исемләнгән дәүләтне төзиләр. Патшалык
әгъзалары арасында мөнәсәбәтләр Нидерланд Патшалыгы Хартиясе (нидерл. Statuut
voor het Koninkrijk der Nederlanden) белән көйләнә. Бу Хартия 1954нче елда кабул
ителде.

Нидерландны еш кына Голландия дип атыйлар, ләкин бу исем дөрес түгел, чөнки
Төньяк һәм Көньяк Голландия бары тик Нидерландарның 12 провинциясеннең икесен
генә тәшкил итә, ләкин бу өлкәләр иң алга киткән провинцияләр булу сәбәпле,
Голландия исеме гадәткә төште.

Нидерландта инде соңгы Боз чорыннан башлап кешеләр яшәгәннәр. Кеше эшчәнлегенең
иң иске эзенә 100 мең ел. Беренче кешеләр аучылар булганнар, һәм шулай ук
азык-төлек җыеп гомер кичергәннәәр.

Римлылыр килгәндә, Нидерландта алман кабиләләре яшәделәр(тубантлар, канинефатлар
һәм фризлар монда инде безнең эрага кадәр 600 елында килделәр). Рим империясе
вакытында Нидерландның көньяк өлеше римлылар контроле астында булды.

Урта гасырларда Аскы илләр (хәзерге Нидерланд һәм Бельгия) Изге Рим империясенә
кергән төрле графлык һәм герцоглыклардан торды. XVI гасырда Габсбурглар нәселе
ярдәмендә алар бер дәүләткә берләштерелгән. Испан патшасы Филиппа II дәүләтне
үзәкләштерергә торышты, ләкин Вильгельм I Оранлы җитәкләгән инкыйлаб ярдәмендә
дәүләтнең бәйсезлеге игълан ителде. Рәсми рәвештә бу бәйсезлек бары Сиксәнъеллык
сугыштан соң гына танылды (1568–1648 еллар).

XIX гасыр башында, француз окупациясе беткәч, Нидерланд Оран нәселе
җитәкчелегендәге патшалыкка әйләнделәр. 1830 елда Бельгия рәсми төстә
Нидерландтан чыкты һәм бәйсез патшалык булды. Люксембург бәйсезлекне 1890 елда
алды. Либераль сәясәтчеләр басымы астында 1848 елда дәүләт конституцион монархлы
парламент демократиясенә әйләнде. Әлеге сәяси халәт фашист окупациясе чорыны
санамыйча, хәзерге көнгә кадәр дәвам итә.

Беренче дөнья сугышы вакытында Нидерланд нейтралитетны сакладылар, ләкин Икенче
дөнья сугышы вакытында 5 ел өчендә Алмания көчләре астында булдылар. Алман
окупациясе вакытында Роттердам хөҗүмгә ия булды, аның нәтиҗәсендә шәһәрнең
мәркәзе тулысынча җимерелде.

Сугыштан соң ил Америка Кушма Штатлары ярдәме белән тиз үсә башлады. Шуңа күрә
Нидерланд тиз индустриаль дәүләт була алды. Сәяси бәйсезлекне элеккеге
колонияләр Индонезия һәм Суринам алдылар. Индонезия, Төркия, Марокко, Суринам
илләренән зур иммиграциягә күрә Нидерланд зур мөселман халкы белән бай булды.

1957 елда Нидерланд Аурупа Берлегенең нигез салучылары арасында булды. Ләкин
2005 елда Аурупа Конституциясе буенча референдумда Нидерланд халкының күпчелеге
ризасызлык белдерде.

1815нче елда кабул ителгән конституциягә күрә төп хакимлек иясе – патша, ләкин
икепалаталы парламентның да кануннар чыгару хокукы булган. Хәзерге конституция
1848нче елда кабул ителгән иде. Бу конституцияне «тыныч инкыйлаб» дип атаганнар,
чөнки ул кинәт кенә патшаның хакимлиген бетергән. Хәзерге конституциягә күрә
парламент туры саулауларда сайлана, һәм илдә зур роль уйный. Шулай итеп,
Нидерланд Аурупада абсолют патшалыктан конституцион патшалыкка һәм демократиягә
күчкән илләрнең иң алдынгылар арасында.

1917нче елда конституциягә яңа үзгәрешләр нәтиҗәсендә саулау хокукы бөтен 23
яшькә җиткән ир-кешеләргә бирелде, ә 1919нчы елда хатыннарга да. 1971нче елдан
башлап сайлау хокукы барлык 18 яшькә җиткән кешеләрдә бар. Зур үзгәрешләр
конституциягә 1983нче елда кертелгән. Моннан башлап, Нидерланд гражданнарына
сәяси генә түгел, шулай ук социаль хокуклар гарантияләнә: дискриминациядән
яклау, үлем җәзасын алып ату, яшәү минимумга хокук. 1983нче елдан соң
конституциягә тагын төрле үзгәрешләр кертелде, мәсәлән армиядә хөзмәт итүне
чакыру буенча бетерделәр.

Рәсми төстә буларак, илнең башлыгы — патша, ләкин чынбарлыкта хакимият
премьер-министр кулында. 1980-2013 елларда Нидерланд патшабикәсе — борынгы Оран
династиясеннән Беатрикс. 2013 елдан анын өлкән улы Виллем-Александр — Нидерланд
короле. Тәхет варисы — Виллем-Александрның өлкән кызы Кристина-Амалия. 1890
елдан 2013 елга кадәр Нидерланд патшалары – бары тик хатын-кызлар булды. Еш кына
патшалар үз урыннарын яшьрәк кешеләргә бирәләр, Беатрикс та моны эшләде. Чынлап
алганда, патша сәяси сорауларга тими, бары тик рәсми церемонияләрдә китнаша,
ләкин аның яңа хәкүмәтнең формалашуда зур йогынтысы бар.

2008нче елның 1 июленә эшләнгән бәяләү буенча Нидерландның халык саны – 16 440
133 кеше. Халык саны буенча эшләнгән исемлектә Нидерланд 60нчы урында торалар.
Башка Аурупа илләренә караганда, Нидерландның халык саны бик тиз үсә: 1850нче
елда 3 млн. кеше, 1900нче елда 5 млн. кеше, 2000нче елда 16 млн. кеше.

Уңайлы яклар: югарыклассификацияле һәм күптелле эшчеләр. Шәп инфраструктура.
Бөтен дөнья буйлап эшләгән Philips һәи Shell кебек зур концернлары. Түбән
инфляция (2004 елда 4,5 %) һәм түбән эшсезлек (3 %).

Wilhelmus van Nassouwe ben ik, van Duitsen bloed, den vaderland getrouwe blijf
ik tot in den dood. Een Prinse van Oranje ben ik, vrij onverveerd, den Koning
van Hispanje heb ik altijd geёerd.

Mijn schild ende betrouwen zijt Gij, o God mijn Heer, op U zo wil ik bouwen,
Verlaat mij nimmermeer. Dat ik doch vroom mag blijven, uw dienaar t’aller stond,
de tirannie verdrijven die mij mijn hart doorwondt.

Вилһелм ван Нассаумын, Халкым каны кал(е)бемдә, Ватаныма биргән анттан Ваз
кичмәм гом(е)ремдә. Асыл зат Оран угланы, Тугры намусыма, Испан кыйралына бары
Хөрмәт кылам гына.

Калканым Син, терәгем Син, Кодрәтле, газиз Аллам. Гаҗиз итмә мине, Тәңрем, Сиңа
гына таянам. Хак тарафта булырмын Мәңге Синең колың; Бетсен йөрәкне, халкымны
Телгәләгән золым.



https://tt.wikipedia.org/wiki/%D0%9A%D0%BE%D0%BD%D1%8A%D1%8E%D0%BD%D0%BA%D1%82%D0%B8%D0%B2%D0%B8%D1%82

Конъюнктивит — күзнең лайлалы катлавы (лайлалы тышча) - конъюнктивасы
ялкынсынуы. Еш вакыт аллергик реакция һәм инфекция белән бәйле.

Конъюнктивит мөстәкыйль авыру булырга мөмкин, әмма ешрак ул башка авырулар
симптомы булып тора. Конъюнктивитның түбәндәге формалары бар: кискен катараль,
хроник катараль, эренле, паренхиматоз, фолликуляр, крупоз, дифтероид, телязиоз
һәм риккетсиоз. Диагнозны клиник билгеләр буенча куялар.

Авыруның сәбәпләрен бетерәләр. Калий перманганаты (1:5000), этакридин (1:1000),
фурацилин (1: 5000) кебек антисептик эремәләр белән еш юалар. Конъюнктиваль
капчыкка 10 — 30 % лы сульфацил-натрий (альбуцид) эремәсе, 3%лы колларгол
эремәсе тамызалар. Катараль ялкынсыну күренешләре кимегәндә камаштыргыч дарулар
(цинк сульфатының 0,25 — 0,5%лы, әчеташларның 1 % лы эремәләре), ә озакка
сузылган һәм эренле процессларда, бөтен конъюнктиваны сөртеп яндыру өчен, көмеш
нитраты эремәләре (1 — 2%лы яки 5 — 10%лы) кулланалар. Яндыру алдыннан,
конъюнктиваны авыртусызландыралар, яндырганнан соң, көмеш нитратын
нейтральләштерү өчен, натрий хлоридының изотоник эремәсе белән юдыралар. Шулай
ук эремәләр, эмульсия яки мазьлар формасында антибиотиклар тәкъдим итәләр. Күз
кабаклары әйләнгәндә һәм 3 нче кабак деформацияләнгәндә, операция ясыйлар.



https://tt.wikipedia.org/wiki/%D0%A5%D1%80%D0%B8%D1%81%D1%82%D0%B8%D0%B0%D0%BD%D0%BB%D1%8B%D0%BA

Христианлык (бор. грек. Χριστιανός сүзгә-сүз — Христос, яки «зәйтүн мае белән
сыланган»ның, дәвамчылары) — дөньякүләм таралган диннәрнең берсе. каноник
китапларында һәм башка Яңа Канун язуларында тасфирланганча Гайсәнең тормышы һәм
тәгълиматларына нигезләнгән монотеист һәм Ибрахими диннәре . Христиан
тәгълиматында Иске Канун исеме астында билгеле булган яһуди Инҗил дә каноник дип
санала. Христиан динен тотучылар христианнар дип билгеләнә.

Христиан дине I гасыр уртасында Фәлистыйнда барлыкка килә. Башта ул Урта диңгез
регионында яшәүче яһүдләр арасында тарала, ләкин тиз арада мәҗүси (яһүд
булмаган) халыклар да аны кабул итә башлый. Яһүдләр исә, аны тора-бара, кяфер
дип бәяләп, үзләреннән читләштерәләр. Шунысы кызык, яһүдләр үз туфракларында
туган динне бөтенләй инкяр итүгә үк барып җитәләр. Алар христиан дөньясында
бердәнбер христиан диненә табынмаган халык булып калалар. Дини тәгълимат буенча,
христиан диненә нигез салучы дип, Гайсә пәйгамбәр (Иисус Христос) санала.

«Христос» — яһүдләрнең «Мессия» («коткаручы») сүзенең грек теленә тәрҗемәсе.
Аның дөньяга килүе риваятьләрдә төрлечә аңлатыла. Бер караш буенча, ул Җир
йөзенә могҗизалы рәвештә Мария исемле гыйффәтле кыздан туган. Икенчесендә, Гайсә
кешеләрнең гөнаһларын йолу һәм аларны коткару максаты белән күктән төшкән*,
диелә. Ләкин кешеләрдә терәк таба алмыйча, тәрегә кадаклап җәзаланган, аннан соң
яңадан терелгән һәм күккә ашкан. Дини тәгълимат буенча, ул гөнаһлы бәндәләрне
хөкем итү өчен җир йөзенә яңадан кайтачак. Христиан дине, асылда, Урта диңгез
регионындагы изелгән халыкның Рим империясендә хакимлек итүче көчләргә протесты
булган. Халык массалары изүчеләрдән котылу өчен реаль мөмкинлек күрмәгәннәр. Бу
хәл газапланып яшәүчеләрнең табигатьтән өстен «көчләр» тарафыннан кот-карылуы
турындагы идеяләрнең таралуына уңай җирлек тудырган. Христиан диненең гаять зур
территориядә чагыштырмача тиз арада таралуы тагын бер сәбәп белән аңлатыла. Ул —
этник яктан чикләнмәгән дин. Христианлык барлыкка килгән чорда Рим империясе
басымы астында яшәгән халыкларны греклар һәм римлылар җирлегендә барлыкка килгән
мәҗүси аллалар социаль һәм рухи яктан канәгатьләндерми башлыйлар. Христос аларга
якынрак тоела. Христиан диненең үзенчәлекләре газап чигеп яшәүче кешеләрнең
күңелләренә хуш килә. Беренчедән, алар электән килгән мәҗүси йолалардан баш
тарта алалар. Икенчедән, христианлык вәгъдә иткән тигезлеккә ирешәләр.
Өченчедән, Алланың җирдәге вәкиле тарафыннан төрле бәлаләрдән, гөнаһлардан
коткарыла, соң нәтиҗәдә — күкләр патшалыгының игелекләренә ирешә алалар.

Хәзерге заманда дөньяның барлык регионнарында диярлек христиан диненә табынып
яшиләр. Чит илләрдән алынган статистик мәгълүматлар каршылыклы. Шунлыктан
христиан динен тотучыларның саны безнең энциклопедияләрдә дә төрлечә. Мәсәлән,
Зур совет энциклопедиясендә күрсәтелгәнчә, христианлык 1025 млн кешене колачлый,
ә менә Философик энциклопедия буенча, аның саны 700—800 млн гына кала. Дөрес, бу
мәгълүматлар Җир шарында халык саны 4 млрд чамасы дип исәпләнгән чорга карый.
Хәзер исә халык саны шактый арту сәбәпле (6 млрд тан артык), барлык диннәргә,
шул исәптән христиан диненә ышанучылар саны да үсә төшкән дип уйларга кирәк.
Христиан динендәге төп кагыйдәләрнең нигезен Тәүрат белән Инҗил тәшкил итә.
Ләкин христиан дине берничә тармакка аерыла. Христоска ышану алар өчен уртак
сыйфат булса, Христосны аңлатуда алар бер-берсеннән аерылалар.



https://tt.wikipedia.org/wiki/%D0%A4%D0%B8%D0%BD%D0%BB%D1%8F%D0%BD%D0%B4%D0%B8%D1%8F

Финля́ндия, рәсми исеме Финля́ндия Җөмһүрияте (фин. Suomen tasavalta, швед.
Republiken Finland) — Аурупаның төньягында урнашкан дәүләт. Финляндиянең
башкаласы — Һелсинки шәһәре. Көнчыгышта Русия, төньяк-көнбатышта Швеция,
төньякта Норвегия белән чиктәш. Балтыйк диңгезе тарафыннан юыла. Илнең мәйданы
338 145 км², ягъни Татарстан Республикасына караганда 5 мәртәбә зуррак. Барлык
мәйданның 7 проценты гына эшкәртелә, ә калганы урманнар, күлләр һәм сарыкташлар.
Ил тоташ урман белән капланган, аның төньяк өлешен генә тундра били.

Финляндия дөньяда беренче ил булып һәрбер гади ватандашның тиз интернетка кануни
хокукын игълан иткән ил. Дөньяның иң мул һәм яшәү өчен кулай илләрен билгеләүче
Legatum институты яңа хисабында яшәү өчен иң яхшы ил дип Финляндияне билгеләде.
Шулай ук “Newsweek” журналы “дөньяның иң яхшы илләре” исемлегендә беренче урынга
Финляндияне билгеләде.

Финляндия Аурупаның төньягында урнашкан, аның байтак кына территориясе котып
артында (25 %). Коры җирдә Швеция (чик озынлыгы 586 км), Норвегия (чик озынлыгы
716 км) һәм Русия (чик озынлыгы 1265 км) белән, ә диңгез аша Эстония белән
Балтыйк диңгезенең Фин һәм Ботник култыклары аша чиктәш. Яр буе чиген санаганда
ул 1 100 км га тигез. Утраулардан башка яр буе чиге 46 000 км. Яр буенча 81
000гә якын утрау урнашкан (уртача зурлыклары 100 м²).

Финляндиянең көньягыннан төньягына хәрәкәт иткәндә кече утрауларлы, диңгезле
ландшафтның урманлы табигатькә алмашуы күзәтелә. Илнең төньягында исә зур
Лапландия урманнары урнаша.

2008 ел хәләте буенча Финляндиядә 35 милли парк урнаша. Бу парк җирләрендә сирәк
һәм кыйммәтле хайваннар һәм үсемлекләр төпләре яши, монда ландшафтның кызыклы
формаларын, үникәл табигать объектларын очратып була. Паркларның гомуми мәйданы
8 мең км² тәшкил итә. Финляндия кануннары буенча һәр кеше ирекле рәвештә милли
парклар территорияләрендә йөри ала. Иң мәшһүр парклар арасында Урхо Кекконен
милли паркы һәм Лемменйоки бар.

Финляндиянең күпчелек өлеше түбәнлектә урнаша, ләкин илнең төньяк-көнчыгышта
кайбер таулар биеклеге 1000 метрны уза. Финляндия борынгы (1,4 — 3 млрд ел)
кристаллик щитта урнаша. Анда шулай ук Скандинавия һәм Кольск ярымутравлары,
Балтыйк диңгезе һәм Ботник култыгы урнашалар.

2008 елның ахырында Финляндия халык саны 5 544 877 кешене тәшкил итте (47 % – ир
кешеләр һәм 53 % – хатын кызлар).

Халыкның тормыш озынлыгы: ир-атлар биредә 76 яшькә җитсә, (Русиядә – 58,7 яшь),
ә хатын-кызларның гомер озынлыгы 82,4 яшь (бездә – 71,8).

Финляндиядә яшәгән чит ил гражданнары — 2,7 %, илдә тумаганнар саны 4,1 %. Иң
зур милли азчылыклар арасында фин шведлары, татарлар, чегәннәр, саамнар.

1922 елда кабул ителгән канун буенча Финляндиядә ике дәүләт теле (фин һәм швед
телләре) бар. 1917 елга кадәр монда шулай ук рус теле дәүләт дәрәҗәсендә булган.

Фин телендә халыкның күпчелеге сөйләшә. Швед телендә халыкның 5,5 %-ты сөйләшә,
рус телен 0,8 % белә, эстон телендә исә 0,3 % кеше аралаша. Башка телләрдә (шул
исәптән татар телендә дә) 1,77 % кеше сөйләшә.

1992 елда «Саам теле турында канун» үз өченә керде. Канун буенча саам теленә
Финляндиядә махсус статус бирелә.

Финляндия конституциясе буенча илдә Евангелик-лютеран чиркәү һәм Православ
чиркәү дәүләт чиркәүләре булып санала. Халыкның 13,5 %-ты бернинди дини
төркемнәргә керми.

2010 ел хәләте буенча Финляндиядә 45 мең мөселман яши. Күпчелектә бу —
иммигрантлар һәм аларның балалары. Илдә 40 мәчет бар.

Финляндиядә 900гә якын татар яши. 2010 елда Финляндия татарлары мәдәни оешмасы
75 еллыгын бәйрәм итте. Гомумән, Финляндия татарлары бик актив дип санала. Даими
рәвештә төрле чаралар, бәйрәмнәр үткәрелә.

Финляндия татарларының үз мәчетләре дә бар. Ярвәнпә мәчете исемле бу гыйбадәт
йорты 1943 елны ачыла һәм Финляндиядә бердәнбер манаралы мәчет дип санала.
Күпиән түгел мәчет яңартылды.

Археологик казынуларга күрә беренче кешеләр Финляндиядә якынча безнең эрага
кадәр 8500 елда яши башладылар. Алар ау һәм ризык җыю белән шөгыльләнгәннәр, таш
коралларын кулландылар. 3 меңъеллыкта (б. э. к.) балчыктан савыт-саба эшләнә
башланды . 32 гасырда (б. э. к.) хәрби балталар белән бергә җирне хуҗалык
максатыннан куллана башлыйлар.

Бронза гасырдан (1500–500 еллар б. э. к.) башлап, финнарның Скандинавия һәм
Балтыйк регионнарның халыклары белән тирән аралашу күзәтелә. 9 гасыр башына
Финляндия чикләре түбәндәге җирләр белән чикләнгән:

Викинглар чоры ахырында швед сәүдәгәрләре бөтен Балтыйк диңгезе регионында
тәэсирләрен арттыралар. Берничә гасыр дәвамында Финляндия Швеция хакимияте
астында була.

Русия-Швеция сугышы нәтиҗәсендә (1808-1809) безнең империалистик дәүләткә
кушыла. Русия армиясе гарнизоннары өчен хәрби ныгытмалар төзелә. Рәсми яктан
Финляндия Русия империясе составына киң автономия белән керә. 1860 еллардан
башлап илдә мәдәни милли күтәрелеш башлана, җирле зыялылар фин теленә дәүләт
теле статусын бирүне таләп иткән. Шул статусны фин теленә Александр II бирде.
Автономия тиз ныгыды, 1899 елда башланган руслаштыру сәясәте дәүләт бәйсезлеге
өчен көрәшне ныгытты гына.

Русия монархиясе җимерелгәннән һәм Октябрь инкыйлабыннан соң фин Сенатына 1917
елның 6 декабрендә бәйсезлек игълан итәргә мөмкинчелек бирде. Гражданлык сугышы
башлана. Бу сугышларда 35000 кешедән артык һәлак булды.

"Акларының" җиңүеннән соң Финляндия гаскәрләре Көнчыгыш Карелиягә һөҗүм иттеләр.
Беренче совет-фин сугышы башлана. Ул 1920 елда гына тәмамлана.

1939 елда Совет Берләшмәсе Фин сугышын башлый. Берничә сугыштан соң Финляндия үз
территориясеннән өлеш югалтты.

Кыска дуслыктан соң 1941 елда Совет Берләшмәсе Финляндиянең Хәрби Һава
Көчләренең аэродромына һөҗүм итәләр, Финляндия Икенче дөнья ССРБ каршы сугышына
керде. 1944 елның җәендә финнар белән ССРБ дуслык раслана.

Сугыш еллардан соң көчсезләндергән Финляндия, Карел муен Совет Берләшмәгә күнеп,
аның белән мөнәсәбәтләрдә яңа курс алдылар. Урхо Кекконенның 25 еллы
президентлыгында (1956-81) Скандинав илләрен белән мөнәсәбәт яхшыртып, ССРБдан
да ерак тормадылар.

Финляндия — бер өлешчә автономияле (Аланд утраулары) унитар дәүләт. Идарә итү
формасы буенча Финляндия — җөмһүрият.

Финляндия конституциясе буенча канун чыгару вазыйфалары белән Эдускунта исемле
Финляндия парламенты һәм президент шөгыльләнә. Канунны үтәү вазыйфалары
президентка һәм Дәүләт Шурасына йөкләнгән.

Финляндия президенты туры сайлаулар нәтиҗәсендә алты елга билгеләнә. 2000 елдан
бирле бу вазыйфаны Тарья Халонен башкара.

Финляндиянең парламентның төп институтлары 1863 елда барлыкка килгән. Русия
императоры Александр II 1863 елда фин сеймын чакыру турында карар кабул итә.
Финляндиянең үзаллы үсеше шушы вакыйгага тыгыз бәйләнгән, чөнки фин теле рәсми
хакимият теле итеп танылган.

Эдускунта — илнең бер палаталы парламенты, ул 200 депутаттан тора. Депутатлар
бөтен халык сайлауларында сайланып, 4 елга билгеләнәләр .

2003 елдагы парламент сайлауларында 18 фирка катнашты, ләкин шулар арасынна
парламентка бары 8 фирка генә керде. Иң зур фиркаләр булып Финляндия Үзәк
фиркасе, Финляндиянең Социал-демократик фиркасе, Милли коалиция, Сул берлек,
Яшел берлек һәм Швед Халык фиркасе санала.

2007 елның мартында үткән парламент сайлауларының нәтиҗәләре буенча, иң зур
тавышны (23,1 %) Финляндия Үзәк фиркасе ала (51 мандат). Шулай ук парламентка
Милли коалиция (22,3 %, 50 урын), Социал-демократик фирка (21,4 %, 45 урын), Сул
берлек (8,8 %, 17 урын), Яшел берлек (8,5 %, 15 урын), Швед Халык фиркасе
(4,6 %, 9 урын), Христиан демократлар фиркасе (4,9 %, 7 урын) һәм «Чын финнар»
фиркасе (4,1 %, 5 урын) уза.

Финляндия провинциаль шуралар белән идарә ителгән 20 провинциягә бүленә. Үз
чиратында провинцияләр коммуналарга бүленәләр. Аларның саннары берләштерү
сәясәтенә күрә даими кыскартыла, 2010 ел башына Финляндиядә 342 коммуна булды.

Финляндиянең иң зур шәһәрләре: Һелсинки — 583 549 кеше, Эспоо — 244 474 кеше,
Тампере — 211 633 кеше, Турку — 176 242 кеше, Оулу — 139 275 кеше.

Финляндия югары индустриаль илләр рәтенә керә. Дөнья сәнәгатендә аның өлеше зур
түгел — 0,4 %, дөнья сәүдәсендә исә 0,8 %. Тулаем милли продукт 2002 елда 140,5
млрд евро тәшкил итә.

Финляндия сәнәгате экспорт һәм сыйфатка нигезләнә. Хай-тек секторы (кесә
телефоннар, интернет) мөһим урынны алып тора. Кәгазь җитештерү буенча дөньяда
Финляндия беренче. Инфляция түбән. Гомумән, Финляндия икътисады тиз үсә.

Финляндия туристларында иң зур кызыксыну уяткан шәһәр — ил башкаласы Һелсинки.
Башка шәһәрләрне дә туристлар зиярәт итә: Тампере, Турку, Оулу, Куопио һәм
Порвоо.

Истәлекле урыннар һәм табигать һәйкәлләре арасында мөһим урынны Аавасакса
(Aavasaksa) тавы ала.



https://tt.wikipedia.org/wiki/%D0%A2%D0%B0%D1%82%D0%B0%D1%80%D0%BB%D0%B0%D1%80

Татарлар (tatarlar) — күбесенчә Ауразия кыйтгасында яшәгән төрки халык. Халыкара
эксперт юрамалары үзен татар дип санаучыларның дөнья буйлап 7 млн. кеше барлыгын
күрсәтә.

Татарларның күпчелеге - Русия Федерациясендә яши (соңгы җанисәп нәтиҗәләре
буенча ~5310649 кеше, халык саны буенча руслардан соң илнең икенче этнос).
Шуларның якынча 4,6 млн. кеше Идел-Урал буенда урнашкан, Татарстан
Республикасында яшәгән халыкның күпчелеген тәшкил итә.

Татарлар өч төп төркемгә бүленәләр: идел буе-урал, себер, әстерхан. Революциягә
кадәр үк татарларның берничә этнотерриториаль төркемгә бүленгәнлеге (Идел буе,
Себер, Әстерхан, Кырым, Литва, Буҗак) турында фикерләр яшәгән. Ләкин бу
классификация татар берлеген гади бер географик яктан бүлеп карау гына була.

Татарлар — берничә әлифба (иң борынгысы — төрки рун язуы, X йөздән 1927 елга
кадәр — гарәп алфавиты, 1928-1939 елларда — латин графикасы, аннан соң —
кириллица) кулланган, борынгы һәм гаять бай әдәби мираска ия халык.

Сакланып калган әдәби ядкарьләрдән иң борынгысы — XIII йөздә иске татар (төрки)
телендә язылган Кол Галинең «Кыйссаи Йосыф» поэмасы. Татар телендәге кулъязма
мирас берничә дистә мең данә санала. Татарча китап басу башланганнан алып (XVIII
йөз ахырыннан) 1917 елга кадәр гарәп графикасында татарча якынча 15 мең исемдә
50 млн данә китап чыккан.

1905 елдан башлап совет чоры башланганчы, Русиядә ел саен якынча 20 исемдә
исемдә татар газета һәм журналлары нәшер ителүе билгеле (барлыгы — 100 дән
артык). Илдә руслардан кала татарлар тосле бай мәдәни мираска ия башка халык
булмаган.

XIX йөзнең икенче яртысыннан киң халык массаларына бик үк аңлашылып бетмәгән
иске татар (төрки) әдәби теле урынына Идел буенда таралган диалектларга
нигезләнгән яңа — бүгенге милли әдәби тел формалаша башлый. Бу процесс 1910
елларга төгәлләнеп, милли әдәби тел иҗтимагый тормышта төп урынны ала. Шунысын
да искәртеп китү моһим: революциягә кадәр гомуммилли әдәби телгә чикләнгән
сандагы милләтләр генә күчкән.

Тулысынча дөньяда 7 миллионга якын татар яши дип санала. Ауразия кысаларында
татарлар мөстәкыйль төрки-мөселман цивилизациясен булдырган берничә халык рәтенә
керәләр.

Татар халкының байтак өлеше элеккеге союздаш республикаларның барысында да,
хәзергечә әйтсәк, якын чит илләрдә яши. Бигрәк тә Үзбәкстанда татарлар күп — 656
601 кеше, Казакъстанда 331 151, Украинада 133 596 милләттәшебез көн күрә. Бу
белешмәләргә Кырым татарлары керми. Соңгы елларда алар Урта Азия
республикаларыннан, ягъни 1944 елда сөрелгән урыннарыннан, үзләренең тарихи
туган илләренә — Кырымга кайта башладылар.

Татарлар ерак чит илләрдән Төркиядә, Румыниядә, Польшада, Кытайда, АКШта,
Финляндиядә, Австралиядә, Япониядә, кайбер гарәп илләрендә, хәтта Латин
Америкасында да яшиләр. Аларның төгәл саны билгеле түгел, алай да 80 меңнән алып
100 меңгә кадәр булырга мөмкин дип исәплиләр (кайбер белешмәләргә караганда,
Төркиядә бик күп Кырым татары тора. Алар анда 1783 елда Кырым ханлыгы басып
алынганнан соң төрле чорларда күченеп киткәннәр һәм хәзер инде шактый өлеше
төрекләшеп тә беткән). Чит илләрдәге татарлар, үз телләрен һәм мәдәниятләрен
саклап, аерым җәмгыятьләр булып гомер итәләр. Алар төрле илләрдәге татар
җәмгыятьләре, ә соңгы елларда элеккеге СССРдагы, бигрәк тә хәзерге Татарстандагы
милләттәшләре белән тыгыз элемтәдә торалар.

Рәсәй Фәннәр академиясе Медицина-генетик фәнни үзәгенең кешенең популяция
генетикасы лабораториясе мөдире Елена Балановская һәм шул ук үзәкнең фәнни
хезмәткәре Анастасия Агджоян 2006-2014 елларда башкарылган тикшеренүләр буенча
Кырым, Идел-Урал һәм Себер татарларының ДНК һаплотөркемнәре бераз аерылып тора.

Әлеге тикшеренүләр буенча Кырым татарларының генофондында якынча 50% көньяк
һаплотөркемнәр (E1b1b1-M35; G1-M285; G2a-P15; I2a-P37.2; J1-M267; J2-M172),
кечкенә өлешне көнчыгыш һаплотөркемнәр (C3-M217, O3-M122; Q-M242) һәм Ауразия
һаплотөркемнәре R1a-M198 һәм R1b-M343 тәшкил итә. Шулай итеп, кырым татарлары
генетик портретына Y-хромосоманың Урта диңгез һәм Алгы Азия сызыгы һаплотөркеме
һәм якынча 10 % көнбатыш (нигездә Үзәк Азия) һаплотөркеме өлеше кергән.

Идел буе татарларының 49% R1a-M198 һәм N1c-LLY22g һаплотөркеме тәшкил итә.
R1a-M198 Ауразиянең көнбатыш өлешендә киң таралган, N1c-LLY22g һаплотөркеме
Балтыйк диңгезе буеннан Чукоткага кадәр таралган. Шулай итеп, Идел буе татарлары
генетик портретларын Көнчыгыш Европа һәм Урал буендагы еш очрый торган
һаплотөркемнәр, аз күләмдә көньяк вариантлар, бик аз күләмдә Көнчыгыш Ауразия
өлеше тәшкил итә.

Себер татарларының генофондында иң еш очрый торган G2a-P15; N1c-LLY22g;
R1a-M198; N1b-P43 һәм Q-M242 гаплотөркемнәре. Әгәр Казан татарларында R1a-M198
һәм N1c-LLY22g һаплотөркемнәре якынча 50 % , Себер татарларында 30 % тәшкил итә.
Шулай итеп, Себер татарлары генофонды нигезен тәшкил итүче һаплотөркемнәр Себер
һәм Евразиянең төньяк өлеше белән бәйле.

Идел буе төбәгендә үткәргән тикшеренүләр буенча татарлар арасында шулай ук:
балкандагы J2b2 (~10%), скандинав I1 (~8%), балкандагы I2 (~6%), I2a (~4%),
хәттә сирәк очрый торган L, борынгы төрки Q1b, T1, R2a һаплотөркемнәре табылды
(N=160, 2014). Ләкин тикшеренүләр саны әлегә аз.

Тулырак анализ буенча татар һаплотөркемнәре бүленеше фарсы (көнбатыш иранлы)
һаплотөркемнәре бүленешенә бик охшаган (Фин-угыр N һаплотөркемен исәпкә алмаган
очракта).



https://tt.wikipedia.org/wiki/%D0%9C%D3%99%D1%81%D0%BA%D3%99%D2%AF

Мәскә́ү (рус. Москва) — Русия Федерациясенең башкаласы, федерация әһәмияте
шәһәре, үзәк икътисади районның һәм Мәскәү өлкәсенең үзәге. Мәскәү — Бөек Мәскәү
кенәзлегенең, Русия патшалыгының һәм Совет Социалистик Республикалар Берлегенең
тарихи башкаласы. Көнчыгыш-Аурупа тигезлегендә, Мәскәү елгасы янында урнашкан.

Русиянең һәм Аурупаның (Истанбул исәпмичә) халык саны буенча иң зур шәһәр (11,8
млн кеше).

Мәскәү - Русия туристик үзәге. Мәскәү кирмәне, Кызыл мәйдан һәм Новодевичий
кәшишхәнәсе ЮНЕСКО дөнья мирасына керәләр. Мәскәүне 6 аэропорт хезмәт
күрсәтәләр. Анда 9 тимер юл вокзаллар һәм 3 елга портлары эшлиләр. 1935 елдан
башкалада метрополитен эшли.

Шәһәр Көнчыгыш-Аурупа тигезлегендә, Мәскәү елгасы янында, Ока һәм Идел елгалары
арасында урнашкан. Федерация субъекты буларак Мәскәү һәм Калуга өлкәләре белән
чиктәш. 2012 елга шәһәр мәйданы - 2511 км². Территоиясеннән 877 км² Мәскәү Боҗра
Автомобильләр Юлы эчендә, 1633 км² - тышкы ягында урнашкан.

Шәһәрнең уртача биеклеге - 156 м, иң биек ноктасы - Теплый Стан бистәсендә, иң
түбән ноктасы Беседин күперләре арасында урнаша.

Ул Мәскәү елгасының ике ярларында, аның урта агымнарында урнаша. Шулай ук
шәһәрдә Мәскәү елгасының кушылдыклары: Сходня, Химка, Пресня, Неглинная, Яуза,
Нищенка, Сетунь, Котловка һәм Гордоня агалар. Кече елгаларының күбесе
коллекторларда агалар.

Мәскәү халыкара стандарт буенча Moscow Time Zone (MSK/MSD) сәгать поясында
урнаша. Бу сан, UTC системасы буенча исәпләгәндә, +3:00 гә тигез.

Елның уртача температурасы 5,8 °C тәшкил ителә. Бөтен метеокүзәтчелек тарихы
буенча елларның иң җылысы - 2008 (урта температура - 7,3 °C), иң салкыны - 1888
(1,7 °C). Уртача еллык җил тизлеге - 2,3 м/с, һава дымлылыгы - 77%.

Бөтен метеокүзәтчелек тарихы буенча иң югары температура 2010 елның 29 июлендә
тәшкил ителгән - 38,2 °C, иң түбән 1940 елның 17 гыйнварында −42,2 °C.

Шәһәр исеме Мәскәү елгасының исеменнән чыккан. Борыңгы рус телендә моск- тамыры
«баткак, сыланучан» яки «саз, юеш, дымлы» мәгънәләрен белдерде. Елга исеме,
бәлки борыңгы рус «москы» (-ы кушымчасы белән) сүзеннән чыккан.

Башка телләрдә шулай ук бу сүзеннән төзергән исемнәре бар: рус. Moscow, алман.
Moskau, фр. Moscou.

Шәһәр яше аныклап билгеле түгел. Иң борыңгы археологик табылмалар таш чорына
кагылалар. Беренче меңьеллыгының ахырында Мәскәү районында вятичләр һәм
кривичләр нәселләре урнаштылар. Археологик казулар нәтиҗәләре буенча, XI гасырда
Мәскәү янында чокырлы һәм урлы авыл урнашты.

1238 ел 20 гыйнвар — Батый хан җитәкчелегендәге гаскәр рус армиясен җиңеп
Мәскәүне ала.

Монгол-татар буйсындырган вакытында шәһәр яндырып яуланган, ләкин тиз
торгызылган. 1242 елдан Алтын Урдага бәйле булган. Кайбер тарихчылар буенча
Мәскәү һәм тирәсендәге кенәзлекләр Алтын Урда эченә кергән.

Алтын Урда чорында Мәскәү шәһәрендә Урда урамы (русча Ордынка, әлегә сакланган)
килеп чыккан. Урда урамы тирәсендә башта Алтын Урданың татар идарәсенең түрәләре
- баскаклар, даруглар һәм бүтән - яшәгәннәр. Урда урамы тирәсендә Татар бистәсе
килеп чыккан.

Хәзер Мәскәүнең Татар бистәсе турында күп исемнәр хәтерләтә: Балчык (русча
Балчук, Мәскәүнең урыны һәм кунакханәсе), Кече һәм Зур Татар урамнары (анда Иске
Татар мәчете бар), Третьяков исемендәге галереянең тирәсендә урнашкан тарихи
урыннар.

Арбат урамы - татар сәүдәгәрләре тарафыннан салынган бистә. Кайбер чыганак
буенча татар сүзеннән арба яки гарәп сүзеннән рабат (шәһәр яны) килеп чыга.
Арбат бистәсендә башта болгар, соңрак татар һәм бүтән шәрекъ сәүдәгәрләре,
осталары яшәгән һәм эшләгән. Алтын Урда хакимлеге дәвереннән Мәскәүдә бүтән
татар исемнәре дә калганнар: Таган (русча Таганка), Толмачы урамнары
(Новокузнецкая метро станциясе тирәсендә, элек анда Татар Толмачы бистәсе
булган), Исмайлы (русча Измайлово), Сәркиз (русча Черкизово) - Сәркиз морза
Дмитрий Донской якташы булган, батырлык һәм булышлык өчен Мәскәү кенәзе Сәркиз
морзага шушы җирне биргән, аның исеменнән Черкизово сүзе килеп чыккан.

Алтын Урданың Үзбәк ханы хакимлегендә Мәскәү мөһимлеге күтәрелгән, чөнки татар
ханы Мәскәү кенәзенә Иван Калитага баскак вазифасын биргән. Шулай итеп рус
кенәзлекләрендә баш татар баскагы - Иван Калита булып чыккан, ул бөтен салымны
җыйган булган һәм Алтын Урда ханына җибәргән. Мәскәүнең шушы салымны җыю
вазифалары Алтын Урда чорыннан хәзерге вакытка кадәр калган.

XIII гасырның икенче яртысыннан Мәскәү мөстәкыйль удел кенәзлеге үзәге булып
торган. XIV гасырның башында Мәскәү биләмәләре зурая, аның составына Коломна һәм
Можайск кенәзлекләре керәләр.

XIV гасырда Мәскәүнең Бөек Мәскәү кенәзлеге үзәге буларак күтәрелүе була. XIV
гасырда Мәскәүгә митроплитлар резиденциясе күчерелә, ә 1589 елда Мәскәү
патриархиясе оештырыла.

Мәскәү — Русиядә һәм Аурупада халык саны буенча иң зур шәһәр. Статистика буенча,
шәһәрдә 2012 елда 11 612 943 кеше яши. Бу сан өзлексез яшәгән шәһәрчеләр гына
хисапка ала, Мәскәүдә тагын 1 миллион 800 мең артык мигрантлар, гастарбайтерлар,
һәм төрле рәсми түгел эмигрантлар яши.

Халык саны буенча шәһәр Русиядә — беренче, Аурупада — икенче (Стамбулдан соң),
дөньяда — сигезенче.

Мәскәүдә 154 104 украин (1,42 %), 149 043 татар (1,38 %), 57 123 әзәри (0,53 %)
һәм 53 142 яһүди (0,49 %) яши (2010). Шәһәрдә руслар күпчелектә — халыкның 86%
алалар, яисә 9 930 410 кеше.

Мәскәүдә татарларның тарихи яшәгән урыннары — Мәскәү елгасы арты (Замоскворечье)
районындагы Татар бистәсе.

1. Үзәк административ округ (10 районына бүленә) 2. Төньяк административ округ
(16 районына бүленә) 3. Төньяк-Көнчыгыш административ округ (17 районына бүленә)
4. Көнчыгыш административ округ (16 районына бүленә) 5. Көньяк-Көнчыгыш
административ округ (12 районына бүленә) 6. Көньяк административ округ (16
районына бүленә) 7. Көньяк-Көнбатыш административ округ (12 районына бүленә) 8.
Көнбатыш административ округ (13 районына бүленә) 9. Төньяк-Көнбатыш
административ округ (8 районына бүленә) 10. Зеленоград административ округы (4
районына бүленә) 11. Яңа Мәскәү административ округы (11 җирлегенә бүленә) 12.
Троицк административ округы (10 җирлегенә бүленә)

Мәскәү эчендә Мәскәү тимер юлының кече боҗрасы урнаша, ул Мәскәүнең барлык тимер
юл юнәлешләрен тоташтыра.

Мәскәү — М1 «Беларусь» (Мәскәү — Смоленск — Белорусия белән чиге), М2 (Мәскәү —
Тула — Орёл — Курск — Белгород — Украина белән чиге), М3 «Украина» (Мәскәү —
Калуга — Брянск — Украина белән чиге), М4 «Тын» (Мәскәү — Воронеж — Дондагы
Ростов — Краснодар — Новороссийск), М5 «Урал» (Мәскәү — Рәзән — Пинзә — Самар —
Уфа — Чиләбе), М6 «Каспий» (Мәскәү — Тамбов — Волгоград — Әстерхан), М7 «Идел»
(Мәскәү — Владимир — Нижгар — Чабаксар — Казан — Уфа), М8 «Холмогоры» (Мәскәү —
Ярославль — Вологда — Архангельск — Северодвинск), М9 «Балтия» (Мәскәү — Ржев —
Латвия белән чиге), М10 «Русия» (Мәскәү — Тверь — Бөек Новгород —
Санкт-Петербург), А101 «Балтия» (Мәскәү — Малоярославец — Белорусия белән чиге),
А103 «Балтия» (Мәскәү — Черноголовка), А104 «Балтия» (Мәскәү — Дмитров — Дубна)
автоюлларның башлангыч пункты.

Мәскәү эчендә өч транспорт боҗра бар: Бакча боҗрасы, Өченче транспорт боҗрасы,
Мәскәү боҗра автомобиль юлы.



https://tt.wikipedia.org/wiki/%D0%9A%D0%BE%D1%80%D0%B1%D0%B0%D0%BD_%D0%B1%D3%99%D0%B9%D1%80%D3%99%D0%BC%D0%B5

Корбан бәйрәме яки корбан гаете (гайде корбан — фар. عید قربان ‘әйд-е қорбан,
гайд әзха — гарәп. عيد الأضحى‎ ‘ид әл-’әзха) — хаҗ тәмамлануын билгеләгән Ислам
бәйрәме. Ураза бәйрәме тәмамлангач 70 көн узуга, Зөлхиҗҗә аеның унынчы көнендә
билгеләнә. Мөселманнарның иң зур бәйрәме булып санала.

Корбан бәйрәме күпчелек мөселман илләрендә дәүләт күләмендә билгеләнә.
Татарстан, Башкортстан, Адыгея, Чичәнстан, Ингушетия, Кабарда-Балкария,
Карачай-Чиркәсия һәм Дагстанда рәсми ял көне.

Ислам диненә күрә, Аллаһ тәгалә ике пәйгамбәрне зур сынау белән сыный Ибраһим
пәйгамбәрдән улы Исмәгыйль пәйгамбәрне корбан китерүне сорый. Моны икесе дә
тыныч кабул итә, Ибраһим пәйгамбәр улын корбанлыкка китерергә әзерләнә. Тик
Ходай аларны бу эштән азат итә, корбан итәр өчен Исмәгыйль пәйгамбәр урынына бер
сарык җибәргән. Шуның белән Ул кешеләрне корбан итүне тыя һәм кешеләргә
җанварларны корбан итәргә тәкъдим итә, кеше каны акмасын дия. Шушы вакыйганы
истә тотып, мөселманнар Аллаһ тәгаләгә ел саен корбан китерәләр.

Бәйрәм ир кешеләр өчен госел алып, чиста-пакь киемнәрне киеп, мәчеткә гает
намазын уку өчен бару белән башлана. Гадәт буенча, мәчеткә барганда тәкбир —
«Аллаh әкбәр, Аллаh әкбәр, Лә иләhә иллә Лләhү вә-Ллаh әкбәр, Аллаh әкбәр
вә-ли-Лләhи-ль-хәмд» — сүзләре әйтелә. Гает намазыннан соң корбан чалына. Аннан
соң туганнарны, танышларны зиярәт кылу, табыннар әзерләү, бүләкләр тарату кабул
ителгән.



https://tt.wikipedia.org/wiki/%D0%A4%D1%80%D0%B0%D0%BD%D1%86%D1%83%D0%B7_%D1%82%D0%B5%D0%BB%D0%B5

Француз теле яки франсуз теле (le français, la langue française) – французлар
теле (Франциядә рәсми рәвештә). Шулай ук, Бельгия, Швейцария, Канада
дәүләтләрендә рәсми буларак кабул ителгән. Франсуз теле Африканың күп илләрендә,
Кариб утрауларында (Һаити һ.б.), Француз Гвианасында рәсми теле буларак
кулланыла.

Француз теле халык латин теленнән килеп чыккан һәм аннан бүтән роман телләренә
караганда иң ерак киткән.

1960-1970 елларга кадәр Себердә татар уку йортларында нәкъ француз теле чит тел
буларак укытыла, чөнки француз һәм татар махсус авазлары арасында охшашлык бар
(ә, ү, ң, ө). Мәсәлән: maison - мезоң (йорт), rue - рү (урам), coeur - көр
(йөрәк), la situation - лә ситүәсьоң (хәл).



https://tt.wikipedia.org/wiki/%D0%A2%D1%83%D0%B1%D0%B5%D1%80%D0%BA%D1%83%D0%BB%D1%91%D0%B7

Туберкулез (лат. tuberculum "төер") — кеше һәм хайваннар арасында киң таралган
йогышлы авыру . Авыру Mycobacterium tuberculosis (Кох таякчыклары) кебек
микробактерияләр аркасында барлыкка килә. Туберкулез беренче чиратта үпкәне
зарарлый. Башка әгъза һәм системаларга аның зыяны әзрәк тия. Mycobacterium
tuberculosis авырган кеше сөйләшкәндә, йөткергәндә һәм төчкергәндә тапшырыла .
Авыру йокканнан соң симптомсыз үтә, һәм ул яшерен инфекциянең беренче актив
формага күчә .

Рәсәйдә 1991 елга кадәр туберкулез белән авыру кими барды. Рәсәйдә планлы
рәвештә балалар һәм өлкәннәр арасында махсус чаралар үткәрелде. Социаль һәм
экономик үзгәрешләр үпкә авыруының артуына да китерде.

1882 елны немец галиме Роберт Кох туберкулез авыруын тудыручы микробларны
микроскоп аша күрә. Бу ул заман өчен иң зур ачышларның берсе була. Микроскоптан
караганда таякчык рәвешендә озынча булганга микробларны туберкулез таякчыклары
дип атаганнар. Микробны ачкан галим хөрмәтенә Кох таякчыклары дип тә йөртәләр.

Авыруны кислотага каршы торышлы Mycobacterium микобактерия тудыра. Барлыгы
микробактерияләрнең 74 төре билгеле.

Дәвалау өчен төрле дарулар куллану нәтиҗәсендә туберкулез микобактерияләре да
үзгәрешләр кичерә. Микробның озынлыгы, юанлыгын һәм формасы шактый үзгәргән.
Гадәттә, Кох таякчыклары тамчы дугаланып, парлашып торалар, икегә бүленеп
үчеләр.

Туберкулез кешеләргә генә түгел, хайваннарга да йога. Йорт хайваннары арасында
сыер, дуңгыз, йорт куяннары, мәче авырый. Ат һәм эт туберкулезга аеруча бирешми.
Кошлардан тавык һәм попугайлар туберкулезга тиз бирешүчән.



https://tt.wikipedia.org/wiki/%D0%A1%D0%BE%D0%B2%D0%B5%D1%82_%D0%A1%D0%BE%D1%86%D0%B8%D0%B0%D0%BB%D0%B8%D1%81%D1%82%D0%B8%D0%BA_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0%D0%BB%D0%B0%D1%80_%D0%91%D0%B5%D1%80%D0%BB%D0%B5%D0%B3%D0%B5

Совет Социалистик Республикалар Берлеге (Sovet Sotsialistik Respublikalar
Berlege)(рус. Сою́з Сове́тских Социалисти́ческих Респу́блик) — 1922 елдан 1991
елга кадәр, Аурупа һәм Азия кыйтгаларында, Урта Ауразиядә урнашкан дәүләт. 1977
елның Конституция буенча — күпмилләтле һәм социалистик дәүләт.

1922 елның 30 декабрьдә РСФСР, УССР, БССР һәм КСФСР (ЗСФСР) берләшү аша барлыыка
килде.

Икенче бөтөндөнья сугышыннан соң ССРБ Әфганстан, Маҗарстан, Иран, Кытай, КХДҖ
(1948 елдан), Монголия, Норвегия, Польша, Румыния, Төркия, Финляндия һәм
Чехословакия белән җир буенча, ә АКШ, Швеция һәм Япония белән — диңгез буенча
чиктәш иде.

Иң озын елга — Об (Иртеш белән); иң биек тау — Коммунизм (Исмаил Сомони) пигы
(7495 м), хәзерге Таҗикстанда.

1923 елның көздән, бигрәк тә Ленин вафатыннан соң, дәүләт җитәкчелегендә
хакимлек итү өчен сәяси көрәш башлана. Бу көрәштән Сталин җиңүче булып чыккан.
1920-елларның уртасында Яңа Икътисади Сәясәткә мөнәсәбәт үзгәрә; 1920-елларның
ахырында тизләткән коллектвизация һәм индустриализация башлана. 1930-елларның
ахырга Сталин төркеме тулысынча бөтен партияне үзенә буйсындыралар. Илдә үзәккә
буйсындырылган тоталитар җәмгыять барлыкка килә.

1939 елның 23 августында Алмания һәм Советлар Берлеге үзара килешүен төзеләр;
шул килешүгә яшерен өстәмә протоколыда Алмания һәм ССРБ Көнбатыш Аурупада үз
йогынты сферасы чикләрен билгелиләр.

1939—1940 елларда ССРБ составына Эстония, Латвия, Литва, Көнбатыш Украина,
Көнбатыш Белорусия, Бессарабия һәм Төньяк Буковина керәләр; Молдав, Литва,
Латвия һәм Эстон ССР-лары оештырылалар.

1939 елда ССРБ Финляндиягә сугыш башламау турында килешүне төзәргә тәкъдим итә,
ләкин Финләндия каршы була; совет-фин сугышы башлана. Шул сугыш нәтиҗәсендә ССРБ
Финляндия территориясенең 11% өлеше күчә; сугыш игълан итү сәбәпле ССРБ
Милләтләр лигасыннан чыгарыла. 1940 елның 31 мартында Карел-Фин ССР-ы оеша.

1941 елның 22 июньдә, сугыш игълан итмичә, һөҗүм итешмәү турындагы килешүен
өзеп, алман-фашист гаскәрләре ССРБ территорияснә бәреп керәләр. Иң башта Алмания
һәм аның союздашлар зур уңышлыкка ирешәләр, ләкин Мәскәүне һәм Ленинградны ала
алмыйлар һәм сугыш озакка сузылган сугыш характерын ала. Сталинград һәм Курск
сугышлары нәтиҗәсендә совет гаскәрләре һөҗүмгә күчәләр һәм 1945 елда Берлинны
алалар.

1945 елгы Япониягә каршы сугыш хәрәкәтләре нәтиҗәсендә, ССРБ үзенә Курил
утрауларны һәм Көньяк Сахалинны кире кайтарыла.



https://tt.wikipedia.org/wiki/%D0%93%D1%80%D0%B5%D1%86%D0%B8%D1%8F

Гре́ция яки Юнанстан, рәсми исем Греция Җөмһүрияте (грекча Ελλάδα; рәсми –
грекча Ελληνική Δημοκρατία; тарихи исем – грекча Ἑλλάς), иске татар телендә —
Юнанстан — Көньяк Аурупада, Балкан ярымутравында урнашкан дәүләт.

2011 ел җан исәбе буенча Грецияның халкы 10,8 млн кеше булган. Башкаласы һәм иң
зур шәһәре — Афина , аннан соң Фессалоники шәһәре бара. Греция стратегик рәвештә
Аурупа, Азия һәм Африка киселешендә урнашкан. Балкан ярымутравының көньяк очында
урнашып, ул төньяк-көнбатышта Албания белән, төньякта Македония һәм Болгария
җөмһүриятләре белән һәм төньяк-көнчыгышта Төркия белән чиктәш. Греция тугыз
географик регионнан: Македония, Үзәк Греция, Пелопоннес, Фессали, Эпирус, Эгей
Утраулары (Додеканес һәм Цикладаларны кертеп), Фракия, Крит һәм Ионик
Утраулардан тора. Эгей Диңгезе материктан көнчыгышта ята, Ионик Диңгез
көнбатышта һәм көньякта Урта Диңгез. Греция Урта Диңгез бассеинында иң озын яр
буе сызыгына ия һәм дөньяда озынлык буенча 11-енче озынлыгы 13676 км (8498 миля)
булган яр буе сызыгына ия, шулай ук аның күпсанлы утравы бар, шуларның 227-се
кеше яши торган. Грецияның 80 проценты таулы, аның иң биек пигы Олимп Тавы,
биеклеге 2918 м (9573 фут). Грек тарихы илләр арасында иң озынлардан берсе. Ил
Көнбатыш мәдәниятнең бишеке буларак танылган, ул демократиянең туу урыны булган
һәм шулай ук Көнбатыш фәлсәфә, Олимпик уеннар, Көнбатыш әдәбият, историография,
сәяси фән, төп фәнни һәм математик принциплар һәм трагедия һәм комедияне кертеп
Көнбатыш театрның туу урыны булып тора. Греклар беренче мәртәбә Филипп Македонлы
тарафыннан безнең эрага кадәр дүртенче гасырда берләштерелгән. Аның улы Искәндәр
Бөек тиз вакытта борынгы дөньяның күпчелеген яулап алып, грек мәдәниятен һәм
фәнен көнчыгыш Урта Диңгездән Һинд Елгасына кадәр тараткан. Рим тарафыннан
безнең эрага кадәр икенче гасырда аннексияләнеп, Греция Рим Империясенең һәм
аның варисы Византиянең интеграль өлешенә әйләнгән. 15-енче гасыр уртасында
Госманлы доминионы астына төшеп, хәзерге заман Греция дәүләте 1830-ынчы елда
бәйсезлек сугышыннан соң барлыкка килә. Грецияның бай тарихи мирасы аның 17
ЮНЕСКО Дөнья Мирасы Урыннарында чагыла. Греция демократик һәм үсеше зур булган
ил, аның икътисады алга киткән һәм югары керемле, яшәү сыйфаты югары һәм яшәү
стандарты югары. Берләшкән Милләтләрнең нигезләүче әгъзасы Греция унынчы ил
булып Европа Җәмгыятьләренә (Аурупа Берлегенең алдан килүчесе) кушылган һәм 2011
елдан бирле Еврозонаның өлеше булып торган. Ул шулай ук күпсанлы башка халыкара
институтларның, шулар арасында Аурупа Шурасы, НАТО, Икътисад Хезмәттәшлек һәм
Үсеш Оешмасы, Дөнья Сәүдә Оешмасы, ОБСЕ һәм OIF әгъзасы булып тора. Грецияның
уникаль мәдәни мирасы, шуннан чыгып зур туризм сәнәгате һәм күренекле кораблар
секторы аны урта куәтле дәүләт итеп классификацияләргә мөмкинлек бирә. Ул
Балканнарда иң зур икътисад һәм анда әһәмиятле региональ инвестор. Аурупа
берлегенә керә.



https://tt.wikipedia.org/wiki/%D0%93%D0%B0%D1%80%D3%99%D0%BF_%D1%82%D0%B5%D0%BB%D0%B5

Гарәп теле (гарәп. اللغة العربية‎‎, al-luġa al-ʿarabiyya) — Афразия
макрогаиләсенең семит гаиләсенә кергән тел.

Гарәп телендә туган тел буларак якынча 280 млн кеше сөйләшә, шуларның күпчелеге
Якын Көнчыгышта һәм Төньяк Африкада яши.

Гарәп теленнән Ислам дөньясының башка телләрендә (аеруча төрки, урду һәм фарсы
телләрендә) алынмалар күп. Урта гасырларда әдәби гарәп теле Аурупада төп
мәдәният этәргече булып торган, бу бигрәк тә фән, математика һәм фәлсәфә
өлкәләрендә чагылыш тапкан. Шуның нәтиҗәсендә күп Аурупа телләрендә шулай ук
гарәп сүзләре бар. Урта Диңгез телләрендә гарәп теле тәэсирен күреп була, бигрәк
тә испан, португаль һәм сицилия телләрендә. Моның сәбәбе Иберия ярымутравының
кайбер өлешләрендә (Аль-Андалус) гарәпләрнең 700 ел идарә итүендә ята.

Гарәп телендә шулай ук башка телләрдән (шулар арасында борынгы заманнарда —
яһүд, грек, фарсы, сириак (арамей теленең урта диалекты) телләреннән, урта
гасырларда — төрек теленнән һәм хәзерге вакытта — Аурупа телләреннән) алынма
сүзләр бар.



https://tt.wikipedia.org/wiki/%D0%90%D0%B7%D0%B8%D1%8F

Азия (Асия) – иң зур дөнья кисәге. Аурупа белән Ауразия кыйтгасыны төзи. Мәйданы
– 43,4 млн. км². Халык саны – 3981 млн. кеше (2007).

Нигездә көнчыгыш ярымшарда (Чукотка ярымутравын исәпләмичә) экватордан төньякта
урнашкан. Аурупа белән чикне нигездә Урал тауларының көнчыгыш итәге буенча,
Мугалжар, Эмба елгасы, аннары Каспий диңгезе, Аракс елгасы, Кара һәм Мәрмәр
диңгезе, Босфор бугазы һәм Дарданеллар буенча уза.

Азиянең геополитик чикләре берникадәр дәрәҗәдә табигый чикләрдән аерыла. Аны
Архангельск өлкәсенең көнчыгыш чикләре, Коми республикасы, Свердловск һәм Чиләбе
өлкәләренең көнбатыш чикләре, Казакъстан, аннары төньяк Кавказның тау итәге
буенча Азак диңгезенә кадәр үткәрәләр.

Азия территориясендә бүгенге көндә тулысынча яки өлешчә 54 дәүләт урнашкан,
шуларның дүртесе (Абхазия, Кытай Республикасы, Төньяк Кипрның Төрек Җөмһүрияте,
Көньяк Осетия) өлешчә танылганнар.



https://tt.wikipedia.org/wiki/%D2%BA%D0%B8%D0%BD%D0%B4%D1%81%D1%82%D0%B0%D0%BD

Һиндстан Җөмһүрияте (һинди भारत गणराज्य, инг. Republic of India) – Көньяк Азиядә
урнашкан дәүләт. Һиндстан мәйдан буенча дөньяда җиденче, халык саны буенча
икенче урын алып тора. Һиндстан көнбатышта Пакъстан белән, төньяк-көнчыгышта
Кытай, Непал һәм Бутан белән, көнчыгышта Бангладеш һәм Мьянма белән чиктәш.
Моннан тыш Һиндстанның Мальдивалар белән көньяк-көнбатышта, Шри-Ланка белән
көньякта һәм Индонезия белән көньяк-көнчыгышта диңгез чикләре бар. Җамму һәм
Кәшмир бәхәсле штатлары Әфганстан белән чиктәш.

Һиндстан Һинд елгасы үзәне цивилизациясенең ватаны булып тора. Үзенең озын
тарихы дәвамында Һиндстан мөһим сәүдә юлларының үзәге булып тора, югары
мәдәнияте һәм байлыклары белән дан тоткан була.

Һиндстанда индуизм, буддизм, сикхизм һәм җайнизм кебек диннәр барлыкка килгән.
Безнең эраның беренче меңьеллыгында Һинд субконтинентына зороастризм, яһүд дине,
христианлык һәм ислам диннәре дә килеп җитә һәм төбәк мәдәниятенең төрлеләнүенә
үз өлешен кертәләр.

Һиндстан атамасы Бөек Моголлар Империясе чорыннан башлап кулланыла. Илнең
атамасы Һинд елгасының тарихи атамасы булган санскрит телендәге синдху
(санскр.सिन्धु) сүзеннән килә. Һиндстан Конституциясе илнең тагын бер атамасын
кабул итә – Бхарат (хинди भारत). Ул борынгы Һинд патшасының санскриттагы
исеменнән барлыкка килә.

Субконтинентта беренче билгеле даими тораклар 9000 ел элек Мадхья-Прадеш
штатының Бхимбетка дигән җирендә килеп чыккан. Соң неолитның археологик
мәдәниятләре Һинд елгасы үзәнендә б.э.к. 6000 елдан 2000 елга кадәрге арада,
Көньяк Һиндстанда 2800 елдан 1200 елга кадәрге арада чәчәк ата.

Бронза гасыры Һинд субконтинентында якынча б.э.к. 3300 елда металлургиянең киң
җәелүе һәм бакыр, бронза, аккургаш сыман металларны эретергә өйрәнүдән башлана.

Һинд цивилизациясенең чәчәк атуы б.э.к. 2600 ел белән 1900 ел арасына туры килә.
Бу вакытта Һинд субконтинентында шәһәр цивилизациясе барлыкка килә һәм
монументаль төзелеш алып барыла. Төп шәһәрсыман яшәү җирләре булып хәзерге
Пакистандагы Хараппа һәм Мохенджо-Даро һәм хәзерге Һиндстандагы Дхолавира һәм
Лотхал тора.

Веда мәдәнияте – һинд-арийларга карый, һәм индуизмның санскритта төзелгән изге
язамалары Ведалар белән ассоцияцияләнә. Көнбатыш галимнәре фикере буенча бу
мәдәният б.э.к. 1500 ел белән 500 ел арасында яшәгән. Ләкин бу фикер белән Веда
чорының башы б.э.к. IV меңьеллыкка караганын алга сөрүче Һиндстан галимнәре
ризалашмый.

Галимнәр фикеренчә, тимер гасырының башы төньяк-көнбатыш Һиндстанда б.э.к. X
гасырга туры килә.

Ведалар чорының ахырында Һинд субконтинентында кечкенә патшалыклар һәм
шәһәр-дәүләтләр килеп чыга. Б.э.к. V гасырда 16 патшалык формалаша: Каши,
Косала, Анга, Магадха, Вриджи, Малла, Чеди, Вамша, Куру, Панчала, Матсья,
Шурасена, Ассака, Аванти, Гандхара һәм Камбоҗа – алар Махаджанападалар буларак
та билгеле. Бу чорда шәһәр халкы саны арта. Шулай ук күпсанлы ваграк дәүләтләр
дә була. Ул чорның белемле кешеләре санскритта, гади халык исә панкрит дип
аталучы телнең төрле диалектларында сөйләшә торган булган.

Бу вакытта төп дин булып брахманнар тарафыннан үткәрелүче төрле катлаулы
ритуаллар тора. Шулай ук б.э.к. VI гасырда Сиддхарта Гаутама (Будда) үзенең
тәгълиматына нигез сала, якынча аның белән бер үк вакытларда соңрак джайнизм
буларак формалашачак диннең тәгълиматын Махавира тарата.

Б.э.к. якынча 520 елда, Фарсы илендә Дарий I хакимлек иткәндә, Һинд
субконтинентының төньяк өлеше (хәзерге көнчыгыш Әфганстан һәм Пакистан)
Ахеменидлар империясе тарафыннан яулап алына һәм ике гасыр дәвамында адарга
буйсынып яши.

Б.э.к. 334 елда Александр Македонский, Кече Азия ярымутравын һәм Ахеменидлар
империясен яулап алып, Һинд субконтинентының төньяк-көнбатыш чикләренә кадәр
барып җитә. Гидасп янындагы сугышта Пор патшаны җиңгәннән соң ул Пенджабның зур
өлешен буйсындыра. Күп кенә македонияле гаскәрне яулап алынган җирләрдә калдырып
ул үзе көньяк-көнбатышка китә.

16 махаджанапада арасында иң мөһим урынны б.э.к. 684 елда нигез салынган Магадха
исемлесе алып тора. Аның башкаласы булып Раджагриха шәһәре торган. Соңрак аңа
Паталипутра атамасы бирелә. Б.э.к. 424 елда бу дәүләт башына Нанда династиясе
килә.

Б.э.к. 321 елда Чандрагупта Маурья Чанакья белән берлектә Нанда династиясен
бәреп төшереп Магадхада Маурья династиясенә нигез сала, Маурья империясе
барлыкка килә.

Һиндстанның төньяк-көнбатыш катнаш мәдәниятләренә һинд-грек, һинд-скиф,
һинд-парфян һәм һинд-сасанид мәдәниятләре карый. Һинд-грек патшалыгының нигезе
грек-бактралы Деметрий патша тарафыннан б.э.к. 180 елда салына һәм хәзерге
Әфганстан һәм Пакистан территорияләрен алып тора. Бу дәүләт якынча ике гасыр
яши. Һинд-скифлар Себердән Бактрага, соңрак Согдианага, Кәшмирга, Гандхарага
һәм, ниһаять, Һиндстанга күчеп килүче скифлар булган. Аларның патшалыгы б.э.к.
II-I гасырларда яши. Соңрак Парфян патшалыгы бүгенге Әфганстанның күпчелек
җирләрен басып ала һәм яңа мәдәният чыганагы була.

Гуптлар империясе белән бер үк вакытта яшәгән Фарсы Сасанид империясе бүгенге
Пакистан территориясенә кадәр җәелә һәм бу җирдә һинд-фарсы мәдәнияте туа.

Һиндстанда классик чор VII гасырда Төньяк Һиндстанның Харша патша идарә иткән
заманда торгызылуы белән башлана һәм XIV гасырда мөселманнарның бәреп керүе
белән тәмамлана. Бу чорда һинд сәнгате чәчәк атуга ирешә һәм төп дини һәм
фәлсәфи тәгълиматлар, бүгенге көндә яшәп килүче индуизм, буддизм һәм джайнизмның
төрле тармакларының килеп чыгуына сәбәпче булып үсеш ала.

VII гасырда Харша патша уңышлы рәвештә Төньяк Һиндстанны берләштерә. Тик бу
берләшмә озын гомерле булмыйча Харша патшаның үлеменнән соң тиз арада таркала.

Көньяк Һиндстанда урнашкан патшалыклар бу чорда, Көньяк-көнчыгыш Азиядәге күп
кенә җирләрне кул астына төшереп, үзләренең йогынтысын Индонезиягә кадәр
җиткерәләр. Классик чорда җирле телләрдә әдәбият һәм архитектура югары дәрәҗәгә
ирешә.

1611 елны Һиндстан җиренә инглизләр килә. «Сәүдә»не сылтау итеп, алар Һиндстанны
ачыктан-ачык талый башлыйлар. Шушы байлыклар Англиядә капитализм үсешен тизләтә.
Ике йөз ел буена инглизләрнең талавы нәтиҗәсендә һиндстан халкы коточкыч
хәерчелеккә дучар ителә, үлем хәленә килә. Түзәр хәле калмагач, 1857 елда халык,
кулына корал тотып, колонизаторларга каршы баш күтәрә. Ләкин җиңүгә ирешә алмый.

Беренче бөтендөнья сугышыннан соң һиндстанны куәтле милли азатлык хәрәкәте
чолгап ала. Бу хәрәкәт Бөек Октябрь социалистик революциясенең турыдан-туры
йогынтысы белән киңәйгәннән-киңәя бара. Завод-фабрикаларда беренче көчле
забастовкалар булып үтә. Сыйнфый көрәш барышында беренче профсоюзлар һәм беренче
коммунистик группалар барлыкка килә.

1942 елны Милли конгресс партиясе милли хөкүмәт төзүне таләп итә. Моңа җавап
итеп, инглизләр партия җитәкчеләреннән Ганди, Неру һ. б. ларны кулга алалар.
1946 елны илдә гаять киеренке хәл туа. Бөтендөнья сугышында хәлсезләнгән Англия
биредә көчәя баргач милли азатлык хәрәкәтенә каршы тора алмый. 1947 елны Англия,
илне икегә бүлеп, икесенә дә, Пакстанга һәм һиндстанга доминион хокукы бирергә
мәҗбүр була.

Беренче милли хөкүмәтнең премьер-министры Җаваһарлал Неру була. Ләкин Һиндстан
доминион булып озак яшәми. Өч елдан соң, 1950 елның 26 гыйнварында, Һиндстан
хөкүмәте илне бәйсез, мөстәкыйль дәүләт итеп игълан итә.

Һиндстан Көньяк Азия территориясендә урнашкан. Мәйданы буенча бу дәүләт дөньяда
җиденче урында тора (3 287 590 км², шул исәптә, коры җир: 90,44 %, су: 9,56 %).
Халык саны буенча исә Һиндстан икенче урында (1 131 191 071 кеше). Һиндстан
Пакистан, Кытай, Непал, Бутан, Бангладеш һәм Мьянма илләре белән чиктәш. Шулай
ук су буенча Мальдив утраулары, Шри-Ланка һәм Индонезия белән чиктәш. Сорау
астында булган Джамму һәм Кәшмир территориясе Әфганстан белән чиктәш.

Халык саны буенча Һиндстан дөньяда Кытайдан соң икенче урында тора (1,15 млрд
кеше). Халыкның 70% авылларда яши. Һиндстанның иң зур шәһәрләре: Мумбаи
(элеккеге Бомбей), Дели, Колката (элеккеге Калькутта), Ченнай (элеккеге Мадрас),
Бангалор, Хайдарабад һәм Ахмадабад.



https://tt.wikipedia.org/wiki/%D0%9B%D0%BE%D0%BD%D0%B4%D0%BE%D0%BD

Лондон (инг. London) — Бөекбритания һәм Төньяк Ирландия Берләшкән Патшалыгы
башкаласы, Британ утрауларының иң зур шәһәре. Халык саны — 7 556 900 кеше,
метрополияне исәпләгәндә — 12 300 000—13 945 000. Халык саны буенча дөньяда
шәһәр 21 нче урында урнаша. Мегаполис мәйданы 1706,8 км² тәшкил итә. Шәһәр
башлыгы — Борис Джонсон, 2016 елның 6 маеннан — Садыйк Хан.

Лондон Бөекбританиянең сәяси, икътисади һәм мәдәни тормышында алдынгы позицияне
били. Шәһәрдә Хитроу халыкара һава аланы урнаша. Шәһәр аша гринвич меридианы
үтә.

Лондон тарихы б.э.к. 43 елда римлылар тарафыннан Londinium исемле колония
төзүеннән башлана. Хәзерге вакытта Лондонның тарихи һәм административ үзәге
Вестминстер дип атала. Эш мәркәзе исә Сити дип йөртелә.



https://tt.wikipedia.org/wiki/%D0%9F%D0%B0%D1%80%D0%B8%D0%B6

Пари́ж (фр. Paris [paˈʁi] (пари́)) — Франциянең башкаласы, илнең әһәмиятле
икътисади һәм мәдәни үзәге. Ул Франциянең үзәк өлешенең төньягында, Иль-де-Франс
төбәкында, Сена елгасы ярында урнашкан. Париж халыкара әһәмияткә ия — монда
ЮНЕСКО, Халыкара икътисадый хезмәттәшлек һәм үсеш оешмасы һәм Халыкара сәүдә
палатасының штаб-фатирлары урнашкан.

Шәһәр Париж бассейны үзәгендә, диңгез биеклеге дәрәҗәсеннән якынча 65 м
биеклектә урнашкан. Парижда яшәү мәхәлләләренең чикләре 35 чакрымга сузылган
әйләнмә юл беләнгән чикләнгән. Шәһәрдән көнчыгышта һәм көнбатышта (тиңдәшле
рәвештә, әлбәттә) урнашкан Венсен һәм Булон урманнарын да кертеп, Парижның
периметры 54, 74 км тәшкил итә . Шәһәрнең мәйданы шул урман-паркларны да кертеп,
105 км², ә аларныкы исәпләмичә, 87 км², шул рәвешле ул Франция коммуналары
арасында 113 нчы урында тора.

Шәһәр аркылыгы көнчыгыштан-көнбатышка 18 км, ә төньяктан көньякка 9, 5
километрга җитә.

Парижның иң биек ноктасы (128, 21) – Монмартр районында, 2, rue de Mont Cenis
адресында урнашкан йорт коймасы һәм 4, rue de Mont Cenis адреслы бина арасындагы
тротуардагы почмакта урнашкан.

Абсолют биеклек минимумы – иң түбән нокта (30, 5 м) 15 нче округта, Leblanc һәм
St. Charles урамнары кисешкән урында.

Париж меридианы озак вакыт француз хариталарында нуленче меридиан булып
саналган. Аның сызыгы хәзерге көндә урамнарда, тротуарларда һәм биналарда
төньяктан көньяк тарафка юнәлгән 12 см диаметрлы 135 бронза билгеләре белән
билгеләнгән. Ул билгеләргә 19 гасыр астрономы һәм сәясәтчесе Франсуа Арагоның
исеме язылган. Бу меридиан сызыгында Париж обсерваториясе дә урнашкан.

Парижның антиподы Тын океан суларында, Яңа Зеландиянең көньяк-көнчыгышында,
Антиподлар утравына якын урында урнашкан.

Парижда метеокүзәтүләр 1873 елдан бирле Монсури паркындагы метеостанциядан
тоткарлыксыз үткәреләләр. Париж уртача климат зонасында, ике капма-каршы климат
күренешләре – диңгезгә якынлык һәм шул сәбәпле җылы һәм дымлы һава массалары һәм
гадәттә төньяк һәм төньяк-көнчыгыштан салкын континенталь һаваның бәреп керүе -
арасында урнашкан. Уртача еллык һава температурасы 12,0 оС, иң салкын ай –
гыйнвар (4, 7 оС), иң эссе – июль яки август (20 оС), уртача еллык явым-төшем
күләме – 600 мм. Иң яңгырлы ай – май (64, 9 мм), ә иң аз санда явым-төшем
февральдә – 43, 7 мм. Күп еллык күзәтүләр буенча, бер елда 111 яңгырлы көн була,
18 көн – яшенле көчле яңгырлар, 11 көн кар ява. Парижның экологик пычрану һәм
тыгыз урнашу сәбәпле үзгәргән микроклиматы һава температурасы (регион буенча 2
оС югарырак, аерма хәтта 10 оС җитәргә мөмкин), түбән дымлылык, көндезен
яктылыкның азрак, ә төнлә күбрәк булуы белән аерыла. Хакимлек итүче җилнең
юнәлеше, Météo-France станциясы күзәтүләре нигезендә төзелгән җилләр чәчәге
буенча, көньяк-көнбатыш тарафта

Парижда метеокүзәтүләр тарихында иң эссе көн 1947 елның 28 июлендә, термометр
баганасы 40, 4 оС күтәрелгәч була. Ә иң түбән температура 1879 елның 10
декабрендә теркәлгән – -23, 9 оС.. Бер тәүлектә температураның иң кискен
үзгәреше – 1978 елның 31 декабре: температура +12 оС тан -10 оСка кадәр төшә. Иң
көчле җил – 169 км/сәг, 1999 елның декабрендә (шулай ук карагыз: fr:Tempêtes de
fin décembre 1999 en Europe) . Температураның 0 оСтан түбәнрәк төшүе салкын
вакыт, дип санала, ә -10 оСтан түбән төшүе – экстремаль чор, бу вакытта шәһәрнең
социаль хезмәтләре торыр урыннары булмаган сукбайларга ярдәм итү өчен җибәрелә..

Сена елгасы шәһәрнең барлыкка килүе һәм үсешенә нык тәэсир итә, аның утрауларына
Париж урнашкан. Шәһәр эчендә урнашкан утраулар арасында иң кызыклы Сите утравы.
Анда антик вакытта ук кешеләр килеп урнаша, шуңа күрә ул Парижның «бишеге» булып
санала. Нәкъ менә Сите утравында күпчелек тарихи һәйкәлләр, шул исәптән,
Нотр-Дам-де-Пари, Сент-Шапель, Консьержери һ.б. урнашкан.

Гореф-гадәт нигезендә, шәһәрне уң як ярга (сәүдә, шәһәрнең эшлекле өлеше) һәм
сул як ярга (мәдәни, шәһәрнең мәгърифәтле өлеше) бүләләр.

Париж эчендә Сенаның озынлыгы – 12, 78 км, ә тирәнлеге 3, 8 метрдан (Насьональ
күпере тирәсендә) 5,7 метрга (Мирабо күпере янында) җитә, киңлеге Монтебелло
ягында 30 метрдан – Гренель күпере янында 200 метрга җитә. Су биеклегенең иң аз
дәрәҗәсе 26, 39 м булган, су биеклегенең тарихи дәрәҗәләре Изге Людовик утравы
ярының диварында теркәлгән. Елганың агым тизлеге – 2 км/сәгать, агым егәрлеге –
273 м3/с, уртача температура – 14, 1 0 С..

Шәһәр б.э.к. III гасыр уртасында хәзерге Сите утравы урынында паризийлар
кабиләсенең Лютеция дигән кельт бистәсеннән төзелә. Шәһәрнең хәзерге исеме шул
кабилә исеменнән килеп чыккан. Лютеция турында беренче тапкыр б.э.к. 53 елда
Юлий Цезарьның Галлия белән сугышы турындагы 6-чы китапта искә алына.

Б.э.к. 52 елда римлылар шәһәрне икенче тапкыр камап алырга җыенганда, паризийлар
Лютецияга ут төрткәннәр һәм күперләрне җимергәннәр. Римлылар аларга утрауны
калдырганнар һәм соңрак алар Сенаның сул ярында яңа шәһәр төзегәннәр. Анда
паризийлар термалар, форум һәм амфитеатр күтәрәләр. Шәһәр Рим империясендә
әһәмиятле булмый.

Филипп II Август идарә иткәндә шәһәрнең ныгытылуы көчәйтелә: 1190 елда Сенаның
уң ярында шәһәр дивары төзелә, ә 1210 елда – сул ярда. Шушы чорларда ук Парижның
көнбатыш кырыйларында Лувр кирмәненә нигез салына.

XI гасырдан алып Париж Аурупа мәгарифенең, бигрәк тә, дини мәгарифенең төп
үзәкләренең берсе. XIII гасырда исә мөгаллимнәр арасында каршылыклар аркасында,
сул ярда (хәзерге Латин мәхәлләсе) хәзерге Сорбоннаның «бабалары» булган
«бәйсез» көллиятләр оеша.

XIV гасырда шәһәр уң ярдан, хәзерге Зур Бульварлар тирәсендә, тагын бер дивар
белән уратып алына.

Людовик XIV чорында мәлик резиденциясе Версальга күчерелә, ләкин үсә бара торган
халык саны һәм ил икътисадында роле Париж Франциянең сәяси үзәге булып калырга
мөмкинлек бирә.

1844 елда шәһәр тирәсендә өченче кирмән дивары төзелә, ул шәһәр тирәсендәге
әйләнә юл урынында урнашкан. Парижның тирә-якларында 16 фортлы 39 чакрымга
сузылган ныгытмалар күтәрелә, бу шул заман өчен иң зур саклагыч корылма була.

XIX гасырның икенче яртысында Парижда 21 Бөтендөнья күргәзмәсенең 5е үткәрелә,
алар шәһәрнең мәдәни һәм сәяси йогынтысын яхшы чагылдыралар.

Икенче француз империясе җимерелеп, Париж алман гаскәрләре кулына күчкәч,
эшчеләр, һөнәрчеләр һәм вак буржуалардан торучы Париж коммунасы җөмһүриятнең
вакытлы кадими хөкүмәте төзүгә каршы чыга.

XIX гасырның 90-елларында һәм XX йөзнең башында, «Гүзәл дәвер»дә Франциядә көчле
күтәрелеш һәм икътисадый үсеш була.

Икенче бөтендөнья сугышы елларында шәһәр алман вермахты кулында була, оккупация
1944 елның августына кадәр дәвам итә.

1968 елның маенда Парижда гавам тәртипсезлекләре башлана һәм бу нәтиҗәдә француз
җәмгыяте, французларның менталитеты нык үзгәрүгә китерә.

Париж территориясында Иль-де-Франс төбәгенең 19, 3% халкы һәм Франциянең 3, 6%
кешесе яши. Шуңа күрә, Париж Франциянең иң халык тыгыз урнашкан регионы булып
санала, анда уртача тыгызлык 20 433 кеше/км². Халык тыгызлыгы округларга бәйле
рәвештә, үзгәрә. Иң кечкенә тыгызлык булган округ – Венсен урманы округы
территориясен дә кертеп исәпләгәч, 12 нче (8 370 кеше/км²) һәм 1 нче (9 228
кеше/км² ) округлары. Ә иң тыгыз округ 40 000 кеше/км² тыгызлыгы булган 11 нче
округ.

Антик чорда һәм Урта гасырларда күп санлы сугышлар, эпидемиялар һәм ачлык
сәбәпле кешеләрнең саны кискен кими торган булган. Мәсәлән, 1832 елда холера
эпидемиясе чорында 20 000 тирәсе кеше һәлак була.

XIX гасырның индустриальләштерүе халык санының артуына китерә. 1921 елда 3
миллионнан артык кеше яшәгән һәм бу сан Париж тарихында бүгенгәчә рекордлы булып
санала. Бүгенге көндә Парижда ике миллионнан артык кеше яши.

Шәһәр тирәлекләрендә хәлләр исә киресенчә – 1921 елда анда 4, 85 миллион кеше
яшәсә, 2006 елда – 11, 6 миллион.

Күпчелек парижлылар пенсияга чыккач шәһәр тирәлекләренә һәм Францияның көньягына
күчеп киткәнгә күрә, Париж шактый «яшь» шәһәр. Монда өйләнмәгән (кияүгә
чыкмаган) кешеләр күп (халык санының 51, 5%ы), ә уртача париж гаиләсе 1 88
кешедән тора. Күпчелек париж гаиләләрендә бер бала гына бар. 2004 елда туулар
коэффициенты 14, 8не, ә үлем коэффициенты 6, 6ны тәшкил итә. Шулай итеп, халык
санының табигый артуы +8, 1, ә гомуми артуы - +2, 1.

Хәзерге вакытта Парижда 310 000 тирәсе чит ил кешесе яши, бу Парижның 14, 5 %ын
тәшкил итә. Аларның тик өчтән бере генә Аурупа берлегеннән. Иммигрантларның
күбесе Португалия, Әл-Җәзаир, Марокко һәм Аурупа белән Африканың башка
дәүләтләреннән.

Халыкның 80 %ы христианнар, 75 % кеше үзен католикларга кертә, күпчелеге исә –
латин гадәтле католиклар, ә кайберләре – әрмән һәм византияле гадәткә иярүчеләр.
Барлыгы Парижда 94 католик җәмгыять бар, шулай ук 15 прауаслау чиркәве, 21
синагога (Парижда 220 000 яһүди яши), 2 мәчет (50 000 мөселман, күбесенчә
сөнниләр өчен), Гижон урамында Изге Георгий Әрмән Апостол чиркәве бар.

2001 елның мартыннан бирле Парижның мэры вазифасын Франция социалистлар
фиркасыннан вәкил Бертран Деланоэ сайланды, аның өчен шәһәр шурасының 163
әгъзасы арасыннан 92 се тавыш бирде, ә аның конкуренты Жан Тибери бары тик 12 %
тавыш алды. 2008 елның мартында Деланоэ кабат шәһәр мэры итеп сайланды.

Париж — Франциянең бик әһәмиятле икътисади үзәге, монда илнең тулаем милли
продуктының 10 %ы эшләнә. Илдә булган барлык җитештерү эшханәләренең чиреге
башкалада үз офисларын һәм штаб-фатирларын ачкан. Шәһәрдә хәзер 1, 64 млн эш
урыны булган 349 меңнән артык предприятие бар. Димәк, эшкә сәләтле парижлыларны
исәпләп караганда, һәр кешегә 1,5 эш урыны туры килә. Ләкин эшсез парижлылар
саны барыбер 8, 7% тәшкил итә, тик бу Франция буенча түбәнрәк (9, 3 %).

Париж эш урыннарының төп өлеше (85 %) халыкка хезмәт күрсәтү сферасына карый.
Сәнәгать оешмалары хәзер шәһәр тышына чыгарылсалар да, алар Парижга якынча 100
мең эш урыны бирәләр. Шул ук күләмдә эш урыннарын сервис өлкәсенә (35 %),
җитештерү (30 %), төзелеш (20 %) һәм туклану (15 %) өлкәләренә караган кечерәк
предприятиялар булдыралар.

Туристлык бизнесы нык үскән, Франция башкаласында бер елга уртача 27 млн түрист
булып китә, ә бу сан исә шәһәр халкы саныннан 12 тапкыр күбрәк. 2007 елда кытай
түристләре Парижның такс-фри дигән кибетләрендә 79 млн евро, японнар – 87 млн
евро, руслар – 72 млн евро, һәм американлылар – 71 млн евро тотканнар.

Француз банклары, иминиятләштерү оешмалары һәм башка финанс оешмаларының
күпчелеге Парижда урнашкан. Франциянең төп телекоммуникацион компанияләре дә
шулай ук күбесенчә Парижда: Vivendi Universal, Groupe Lagardere, Groupe TF. Иң
зур көндәлек матбугат басмаларының - «Le Figaro», «Le Monde», «Libération» -
нәшриятләре дә Парижда.

Бүгенге көндә Париж, 50-60 елларда шәһәр янында ачылган Дефанс эшлекле үзәге
белән бергә, Аурупаның иң мөһим сәүдә үзәкләренең берсе булып тора.

Шәһәрдә француз һәм халыкара фирмаларының туплануы аркасында, Париж илнең эчке
тулаем продуктының якынча өчтән берен тәэмин итә.

Париж — илнең шактый зур транспорт бәйләнеше. Тарихи яктан, илнең төп юллары
аның башкаласыннан радиус буенча таралганнар, һәм бүгенгәчә бу радиусларны
Франция автомобиль хариталарында күреп була. Париждан радиуслар булып төрле
юнәлешләрдәге юллар кисешә: Лильдән А1, Реймстан А4, Лионнан А6, Невердан А77,
Орлеаннан А10, Руан шәһәреннән А13 һәм Амьеннан А16.

Шәһәр әйләнәсендә әйләнмә автомагистраль төзелгән, аның һәр якка 2дән алып 4кә
кадәр хәрәкәт юлы бар. Тагын ике әйләнмә юл – А86 һәм А104 – транзит
транспортына Парижның үзенә кермичә, аны әйләнеп үтәргә мөмкинлек бирә.

Парижда ике халыкара һава аланы эшли, алар башкаланы дөньяның 136 иленнән 529
шәһәр белән тоташтыралар. Пассажирлар саны буенча Париж аэропортлары дөньяда
бишенче, ә Аурупада икенче урында тора.:

Париж вокзалларының тимер юл линиялары башкаланы Франциянең барлык төбәкләре һәм
күрше илләр белән тоташтыралар. Тиз йөрешле поездлар пассажирларны берничә
сәгать эчендә зур шәһәрләргә һәм күрше илләрнең башкалаларына илтеп җиткерә
(Париж-Брүссел — 1 сәг 20 мин, Париж-Лондон — 2 сәг 20 мин, Париж-Амстердам – 3
сәг 15 мин). Вокзаллар арасында элемтә җәмәгать транспорты ярдәмендә яхшы
көйләнгән.

Иң атаклы Париж университеты – Сорбонна – 1257 елда Робер де Сорбон тарафыннан
берничә дистә фәкыйрь студентны дин белеменә өйрәтер өчен ачыла. Тиз арада
Сорбонна (әйтергә кирәк, үз исемен ул бары XIV гасырда гына ала) Парижның һәм
Франциянең иң зур һәм данлыклы белем бирү йортын әверелә. Сорбоннаның
тирә-ягында атаклы Латин мәхәлләсе төзелә, һәм аның исеме башка шәһәрләрдәге
студентлар мәхәлләләренә дә кушыла. 1968 елда Париж университетында реформа
үткәрелә һәм ул 13 мөстәкыйль югары уку йортына аерыла, шуларның 5се Париж
тирәлегендә урнаша.

Парижда шулай ук 5 академиядән, шул исәптән, 1803 елдан Француз академиясеннән,
торучы Франция Институты (Institut de France) урнашкан. Француз Академиясе 1629
елда Валантэн Конрар нигез салган Париж әдәби түгәрәгеннән барлыкка килә.
Академиягә дәүләт фәнни оешмасы статусын 1635 елда ала.

Башка данлыклы уку йортлары арасында Коллеж де Франс, Политехника мәктәбе, Югары
нормаль мәктәп, Католик институт, Тау институты һәм Милли идарә институты бар.

Парижның иң зур китапханәсе – 1368 елда мәлик Карл V Луврдагы шәхси китапханәсе
нигезендә төзегән Франция милли китапханәсе. Ачылган вакытта китапханәдә барлыгы
911 кулъязма гына була, чөнки ул чорда идарәче вафатыннан соң, аның барлык
документларын юк иткәннәр. Бу гадәтне Людовик XI боза, аның дәвереннән китапханә
фонды үсә бара. 1988 елда президент Франсуа Миттеран Милли китапханәнең Доминик
Перро проекты нигезендә яңа бинасын төзү турында игълан итә. Хәзерге көндә
китапханәдә 10 миллионнан артык басма саклана.

Сенаның таш белән ныгытылган яр буе урамнары 1991 елда ЮНЕСКО Бөтендөнья мирасы
исемлегенә кертелде. Шәһәр янындагы Фонтенбло сарае 1979 елда, Версаль 1981 елда
ук бу исемлеккә кертелгәннәр иде.

1793 елда элеккеге француз мәликләренең сарае урынында төзелгән Луврда 60 600 м2
мәйдандагы 8 тематик бүлектә дөньяда иң музей коллекцияләренең берсе
урнаштырылган. Монда 35 000 экспонат – урта гасыр Көнбатыш Аурупа сәнгатенең,
борынгы мисырлылар, римлылар, этрусклар, якын көнчыгыш цивилизацияләренең һәм
ислам халыклары сәнгатенең чын җәүһәрләре бар. Нәкъ менә монда Мона Лиза
(Джоконда) һәм Милослы Венера кебек даһи шедеврлар саклана.

Орсе музее Сена ярындагы элеккеге Орсэ тимер юл вокзалы бинасында урнаша. Вокзал
бинасы Виктор Лал проекты буенча 1900 елда Париж һәм Орлеан арасында хәбәр
алышулар өчен төзелә, ләкин 1939 елда ул ябыла. 1980-елларда Гае Аленте
җитәкчелегендә бинаны музейга әйләндерәләр. Бу музей беренче чиратта француз
мимпресионистлары коллекциясе белән данлыклы. Шулай ук монда 1848-1914 елларга
караган кәртиннәр, скульптуралар, фотографияләр һәм мебель куела.

1977 елда Ренцо Пиано, Ричард Джордж Роджерс һәм Жанфранко Франчини проекты
буенча төзелгән Жорж Помпиду Мәдәният үзәге хәзерге заман Франциясе сәнгатенең
төп үзәге булып санала. Бинада хәзерге заман сәнгате музееннан кала, китапханә,
кинозаллар, китап кибетләре һәм балалар иҗаты студиялары бар. Шунысы кызык: бина
тулысынча, бөтен инфраструктура (лифтлар, вентиляция шахталары, эскалаторлар)
якты төсләргә буялган.

Пикассо музеенда нибары 250 тирәсе генә кәртин бар, ләкин ул Парижның иң матур
музейларының берсе. Экспозицияда Пикассоның әсәрләре, шулай ук ул үзе гомере буе
җыйган Жорж Брак, Поль Сезан, Анри Матисс, Амедео Модильяни кәртиннәре да бар.
Бу музей Маре мәхәлләсендә 1656-1659 елларда төзелгән Сале йортында урнашкан

Клюни аббатларының урта гасырлардагы сараенда хәзер Урта гасыр музее (Клюни
музее). Монда урта гасыр сәнгать әйберләре куелган. Бу музейдан галл-римлеләр
чоры термының сакланып калган хәрабәләренә кереп була. 2000 елның сентябрендә
музей бинасы янында 5000 м2 мәйданда урта гасыр бакчасы (jardin médiéval )
төзелә.

1900 елгы Бөтендөнья күргәзмәсенә күргәзмә заллары сыйфатында Олы һәм Кече
сарайлар төзелә. Олы сарайда сәнгать әйберләре генә куелмый, монда төрле
ярминкә-күргәзмәләр, мәсәлән, Mondial de l’automobile de Paris машина күргәзмәсе
үткәрелә. Кече сарайда исә француз һәм итальян Яңарышы рәсем сәнгате үрнәкләре,
шулай ук фламанд һәм голланд осталарының кәртиннәре урын тапкан.

Париж операсы опера сәнгатенең үсешенә шактый зур өлеш кертә. Бүген Парижда ике
опера театры бар: күбрәк «Гранд Опера» буларак билгеле Опера Гарнье, һәм Оpéra
Bastille . 1875 елда ачылган һәм мигъмар Гарнье исемен йөртүче Опера Гарньеның
мәйданы 11 237 м2, шул рәвешле ул дөньяда иң зур опера театры булып тора. Яңа
Бастилия операсы 1989 елдан бирле генә эшли. Яңа опера ачылгач, техник яктан
начаррак булган Гарнье сарае балет тамашалары һәм классик опера спектакльләре
өчен генә кулланыла.

Атаклы Комеди Франсэз театры 1680 елда Мольерның элеккеге Illustre Théâtre
театрының берничә театраль труппалар белән берләшүе нәтиҗәсендә барлыкка килә.
Комеди Франсэз сәхнәсендә уйнаган актерлар арасында Сара Бернар һәм Жан-Луи
Барро кебек атаклы шәхесләр булган. Бүген театр күбесенчә классик репертуар
белән чыгыш ясый.

Варьете сөючеләр өчен Парижда күп санлы кабарелар ачылган. Аларның иң атаклылары
– Мулен Руж, Лидо, Crazy Horse һәм Латин мәхәлләсендәге Парадиз Латин.

«Tournee du Chat Noir» кабаресының 1896 елда Теофиль-Александр Стейнлен ясаган
рекламасы исә Парижның бер символы да булып тора. Бу кабаре Парижның Монмартр
өлешендә урнашкан.

Кинематограф, тамаша сәнгате буларак, нәкъ менә Парижда, 1895 елның 28
декабрендә, Капуцинкалар бульварында «Гран-кафе»да барлыкка килә. Ул көнне монда
«Бертуган Люмьерлар синематографы»ның беренче киң җәмәгатьчелеккә күрсәтелүе
була.

Бүгенге көндәге кебек рестораннар Бөек француз инкыйлабы алдыннан барлыкка килә.
«Ресторан» сүзе restaurer дигән француз фигыленнән, ул «тәртипкә китерергә»,
«көч бирергә» мәгъәсен бирә. Озак вакытлар бу сүз итле бульоннарга, куе
ризыкларга карата кулланылса, XVIII гасырның икенче яртысыннан – җәмәгать
туклануы йортларына карата әйтелә башлый.

1786 елда париж превосы ашчыларга һәм рестораторларга рестораннарны төнге 11гә
(кыш көне) яки 12гә (җәй көне) кадәр ачарга рөхсәт итә. Тора-бара бай парижлылар
эшлекле яки шәхси очрашуларын рестораннарда үткәрергә гадәтләнгәннәр.
Ресторанлык эше көчле темплар белән үсеш ала һәм озакламый Париж рестораннарын
санау мөмкин булмый диярлек.

Кайбер Париж кафелары Мәгърифәт чоры вакытларыннан бирле яшиләр. Ул чорда
кафелар туклану урыны булудан битәр, зур социаль функцияне башкарганнар.
Шундыйларга «Прокоп»ны, беренче әдәби кафены (хәзер Парижның иң өлкән рестораны)
һәм 1950-елларга кадәр иң яхшы шахматчыларның очрашу урыны булган «Кафе де ля
Режанс»ны кертергә мөмкин.

Парижда бик популяр спорт клубы – Пари Сен-Жермен, футбол клубы. Ул 1970 елда
нигезләнгән һәм үзененең өй матчларын XIX гасыр азагында төзелгән Парк де Пренс
стадионында үткәрә.

Парижның төп спорт аренасы – Сен-Дени шәһәр янында урнашкан Стад де Франс
стадионы. Арена 1998 елда футбол буенча дөнья чемпионаты өчен төзелә һәм 80 000
тамашачыны сыйдыра ала. Стадион футбол матчлары өчен генә түгел, ә җиңел
атлетика, регби һәм спортның башка төрләре буенча ярышлар үткәрү өчен дә
кулланыла. 2016 елда Францияда футбол буенча Аурупа чемпионаты үтәчәк. Анда иң
ахыргы матч Стад де Франста булачак.

Ел саен Парижда дөньяда иң мәртәбәле велосипед узышы – Тур де Франсның финишы
үтә. 1975 елдан бирле велосипедчылар узышның ахыргы этабын Елисей Кырларында
үткәрәләр.

Парижда популяр булган тагын бер спорт төре – теннис. Роллан Гаррос стадионында
ел саен май ахыры-июнь башларында Франциянең теннис буенча ачык чемпионаты үтә.
Ноябрьдә Парижда шулай ук абруйлы теннис турниры – BNP Paribas Masters уза.



https://tt.wikipedia.org/wiki/%D0%9A%D0%B0%D0%B7%D0%B0%D0%BA%D1%8A%D1%81%D1%82%D0%B0%D0%BD

Казакъстан Республикасы (Казакъстан, шулай ук Казахстан, tat.lat. Qazaqstan,;
каз. Қазақстан Республикасы; [qɑzɑqˈstɑn]) — күбесенчә Азиядә урнашкан дәүләт.
Русия, Кытай, Кыргызстан, Үзбәкстан, Төрекмәнстан илләре белән чиктәш.

1997 елда Казакъстан башкаласы илнең көньягында урнашылган Алматыдан, исемен
Астанага үзгәртелгән, үзәгендәге Акмола шәһәренә күчте. Башкала күчерүенең
сәбәпләре арасында киләчәктә Алматыда җир тетрәү көтелүе иде. Моннан тыш,
Астанада күбрәк казакълар яшәсә, Алматыда исә русларның өлеше зур.

Казакъстанның территориясен күбесенчә чүлләр (36 %) һәм ярымчүлләр (18 %) били.
Казакъстан территориясенең 35% өлешен далалар, 5,9 % — урманнар биләп тора.

Илнең үзәк районнарында Казакъ кечкенә таулар тезмәсе (Казахский мелкосопчник)
урнашкан. Казакъстанның төньягын Көнбатыш Себер тигезлеге биләп тора.



https://tt.wikipedia.org/wiki/%D0%91%D3%A9%D1%82%D0%B5%D0%BD%D0%B4%D3%A9%D0%BD%D1%8C%D1%8F_%D0%BF%D3%99%D1%80%D3%99%D0%B2%D0%B5%D0%B7%D0%B5

Бөтендөнья пәрәвезе (ингл. World Wide Web) – Интернетка тоташтырылган
компьютерларда сакланучы һәм бер-берсенә бәйле булган документлардан
гиперсылтамалар ярдәмендә файдаланырга мөмкинлек бирә торган үзара бүленешле
система. Ул шулай ук “Пәрәвез” (ингл. Web “пәрәвез”) дип тә атала һәм язуда WWW
аббревиатурасы белән билгеләнә.

Бөтендөнья пәрәвезен йөзләрчә миллион сервер тәшкил итә. Аның күпчелек
ресурслары гипертекст технологияләренә нигезләнгән. Интернетта урнаштырылган
гипертекстлы документларның һәркайсы веб-бит дип атала. Уртак тема һәм дизайн
аша берләштерелгән һәм шулай ук, гадәттә бер үк серверның виртуаль хәтерендә
сакланып, бер-берсе белән үзара бәйләнештә торган сылтамалар ярдәмендә
тоташтырылган веб битләре тупланмасы веб-сәхифәләрен яки сайтларны барлыкка
китерә. Веб битләрен ачу өчен махсус програмнар – браузерлар (ингл. browser)
кулланыла.

Бөтендөнья пәрәвезе мәгълүмат технологияләрендә һәм Интернет үсешендә чын
инкыйлаби үзгәрешләр китереп чыгарды. Еш кына Интернет дигәндә нәкъ менә шул
бөтендөнья пәрәвезен күздә тоталар да инде, гәрчә бу төшенчәләрнең мәгънәсе һәм
гамәли кулланылышы үзгә булса да.



https://tt.wikipedia.org/wiki/%D0%90%D0%BB%D1%82%D1%8B%D0%BD_%D0%A3%D1%80%D0%B4%D0%B0

Алтын Урда (Җучи олысы, Олуг Олыс) — 1240нчы елларда барлыкка килгән, Урта
Ауразиядә - Көнчыгыш Аурупа, Урал, Себер территорияләрендә урнашкан күп милләтле
дәүләт. Монгол империясенә 1260 елларга кадәр кергән, Бәркә хан идарә иткән
чорында мөстәкыйльлеккә ирешеп, Ауразиянең иң зур дәүләтенә әверелә. Алтын
Урдада яшәгән халык татарлар дип аталган.

XII гасыр ахыры - XIII гасыр башында Чыңгызхан төрле монгол һәм төрки телле
кабиләләрен берләштереп, татар-монгол дәүләтен булдыра. Урта гасырларда төрле
төрки халыклар татарлар дип аталган. Чыңгызхан бик көчле һәм сугышка сәләтле
татар-монгол гаскәрен булдыра, татарлар (төрки телле халык) күпчелекне тәшкил
иткән. Борынгы татарларда илчеләрне үтерү - бик зур җинаять булып саналган һәм
көнбатыш илләргә каршы берничә сугыш нәкъ әлеге сәбәптән башланган. Сугышлар
нәтиҗәсендә эре Татар-монгол империясе барлыкка килгән (көнбатышта Татария Магна
димәк Бөек Татарстан дип аталган).

Монгол империясе Чыңгыз хан тарафыннан дүрт өлешкә бүленә. Аларның көнчыгышта
урнашканы иң олы улына, Җүчи ханга бирелә. Әмма Җүчи хан Чыңгыз ханнан 6 айга
иртәрәк үлгәч, аның өлеше Чыңгыз ханның оныгы, Җүчиның улы Батуга тия. Ләкин,
Чыңгыз ханның васыятендә әйтелгәнчә, әлеге биләмә Җучи Олысы дигән исемдә
йөртелә бирә. Хәер, Җучи Олысы дигән биләмә 1207 елдан ук гамәлдә була. Ул
чагында аңа Монголиядән төньяктарак, Янәсәй Һәм Селенга елгалары буендагы, яңа
яулап алынган җирләр дә кертелә. Аннары инде, Рәшидетдиннең мәшһүр хезмәтендә
әйтелгәнчә, империянең көнбатышка таба киңәюе нәтиҗәсендә – «татар атларының
тояклары таптап үткән» барлык җирләр дә өстәлә.

Көнбатышка яу чыгу мәсьәләсе татар-монголларның 1235 елда Каракорымда узган
гомуми корылтаенда карала. Яуның башлыгы итеп Җүчиның 11 улы арасыннан иң
сәләтле олы малае Батуны билгелиләр. 27 яшьлек хан карамагына татар-монгол
гаскәренең аеруча куәтле һәм сугышчан отрядлары туплана. 1236 елны татар-монгол
гаскәре Аурупага юнәлә. Җәй юлда үтә, көзен Идел буе Болгары дәүләтенә килеп
җитеп, бергә җыелалар. Берсе арты берсе Суар, Болгар, Биләр, Җүкәтау һ. б.
шәһәрләрне яулап алалар – Болгар илен буйсындыралар.

Шул ук елны Дәшти Кыпчакка һөҗүм итә. Кыпчак далаларына татар-монгол гаскәре
элегрәк тә берничә һөҗүм оештырган булалар, ә 1236–1238 елларда кыпчак дөньясын
бөтенләй яулап алалар. Бу сугышлар дәверендә Бачман атлы әмирнең
татар-монголларга каршы каһарманлык күрсәтүе һәм батырларча һәлак булуы тарихка
кереп кала.

1237 елны татар-монгол гаскәре көнбатышка таба һөҗүмне дәвам иттерәләр һәм башта
мордва җирләрен, аннары Киев Русен басып алалар: 1240 елны Киев Русе дәүләте
тулысынча җиңелә. Нәкъ шул елда ике болгар бие Баян белән Җик монголларга каршы
фетнә дә күтәреп карыйлар, тик уңышка ирешә алмыйлар. Нәтиҗәдә Идел буе Болгары
дәүләтендә торган халыклар Алтын Урдага олыс буларак кереп һәм бүтән төрки
халыклар белән кушылып, заманча татар милләтен формалаштыра.

Шуннан соң инде татар-монгол гаскәрләре үзәк Аурупага барып җитә–Маҗарстанны
яулап ала, хәтта бер өлеше Әдрән диңгезенә кадәр барып чыга. Әмма 1242 елда
Чыңгыз ханнан соң Монгол империясенең бөек ханы булып калган Үгәдәйнең үлгән
хәбәре килеп ирешә. Бату гаскәрендә сугышучы хан огланнары тизрәк Монголиягә
кайтып җитәргә һәм яңа каһан сайлау корылтаенда катнашырга тиеш булалар.

Маҗарстаннән кайтышлый Бату хан 1242 елдан 1243 елга күчкәндә Иделнең түбәнге
өлешендә, ягъни Дәшти Кыпчакның үзәгендә туктап кала. Аның янында гаскәр әллә ни
зур булмый. Рәшидетдиннең әйтүенә караганда, Чыңгыз ханның Көнбатышны яулап алу
өчен Җүчи хан гаскәрендә булырга тиешле бу сан Бату заманында да үзгәрешсез
кала–4000 кеше була. Тик алар гади сугышчылар гына булмыйча, төрлесе төрле
дәрәҗәдәге түрә, башлык сыйфатында йөри. Ә гаскәр үзе, нигездә, яулап алынган
халыклардан, шул ук бөек фарсы тарихчысы әйткәнчә, чиркәс, маҗар, кыпчак, хәтта
русларның үзләреннән дә туплана. Соңрак Алтын Урдада яшәгән бар халыклар
татарлар дип атала башлаган.

Озакламый Бату хан хозурына, кенәзлек итү өчен ярлык сорап, русның олы кенәзе
Ярослав килә. Бу хәл 1243 елның башында була. Үзәк Евразиядә яңа дәүләт–Алтын
Урда оешып китә. Бату хан Болгар шәһәрен Алтын Урданың беренче башкаласы итеп
сайлаган.

Хан тәхетенә Бәркә хан утырган дәвердә (1257–1266) Алтын Урдада ике зур вакыйга
булып уза: Монгол империясеннән аерылып, Алтын Урда мөстәкыйль дәүләт буларак
яши башлый һәм рәсми төстә ислам дине кабул ителә.

Бату исән чакта ук Алтын Урда акрынлап мөстәкыйльлек ягына тарта, әмма Жучи
олысы рәсми төстә империя составында яшәгәнлектән, ханнарны кахан куя һәм акча
да каһан исеменнән суктырыла. Ә инде Хубилай бөек хан булып алгач һәм башкаланы
да Каракорымнан Ханбалыкка (Пекинга) күчергәч, ике башкаланың арасы тагын да
ераклаша төшә. Бәркә моннан оста файдалана–бөек ханны санга сукмый башлый. Дин
мәсьәләсенә килгәндә, Бату исән чакта ук мөселманнарга иркенлек туа; Бату хан,
бүтәннәргә сиздермичә генә, ислам динен кабул иткән икән, дигән хәбәрләр дә
була. Әмма Алтын Урда ислам динен рәсми рәвештә Бәркә заманында кабул итә. Бу
хәлне Мисыр тарихчысы ән-Нүвәйри XIV йөз башында иҗат иткән энциклопедик
хезмәтендә болай тасвирлый: «Чыңгыз хан нәселеннән чыгучылар арасында ул Бәркә
беренче булып ислам динен кабул итте: аңа кадәр мөселман булып китүчене безгә
берәүнең дә әйткәне булмады. Ул мөселманга әйләнгәч, халкының күпчелек өлеше дә
исламга күчте».

Бәркә ханнан соң тәхеткә Батуның оныгы Мәнгүтимер утыра (1266–1282). Аның
заманында татарлар үз акчаларын–жучи тәңкәләрен суга башлыйлар, Аурупа
(итальяннар, алманнар) белән ике арада сәүдә эшләре җәелеп китә. Бәркә вакытында
Үгәдәй һәм Чагатай олыслары белән ара бозылган булса, яңа хан алар белән дустанә
мөнәсәбәтләр булдыруга ирешә. Мәнгүтимер Алтын Урданың дәүләт хакимиятен ныгыту
юлында да шактый зур эшләр башкара.

Мәнгүтимер хан үлгәннән соң тәхет өчен көчле көрәш башлана. Васыятендә хан
тәхетен үзенең туганының улы Түлә-Бугага багышлаган булса да, аның васыятен
үтәмичә, тәхеткә үз энесе Туда-Мәнгү (1282–1287) менеп утыра. Ул йомшак холыклы,
ихтыярсыз кеше була, Алтын Урданың иң дәрәҗәле төмәннәреннән берсе Нугай теләге
белән хан булырга ризалык бирә. Туда-Мәнгүнең дәүләт белән идарә итә алмавы хан
варислары – Мәнгүтимернең энеләре һәм уллары арасында ризасызлык хисе уята. Аны
тәхеттән ваз кичәргә мәҗбүр итәләр. Васыятьне үтәп, тәхеткә Түлә-Буга килә
(1287–1291). Тик ул Нугай белән һич тыныша алмый. Низаг болай хәл ителә: Нугай
Мәнгүтимернең Туктай дигән улы белән дуслашып ала да Түлә-Буганы да, Туктайның
ир туганнарын да үтертеп бетерә. Шуннан соң тәхеткә утырган Туктай дәүләт белән
шактый озак (1291–1312) еллар идарә итә. Гәрчә хан белән Нугай баштарак
дустанә-тату яшәсәләр дә, тора-бара аларның аралары бозыла. Ханның үз белдеге
белән генә идарә иткәнен күреп, төмән аңа каршы күтәрелә. Низаг 1300 елны
Туктайның җиңүе белән тәмамлана. Элек Бәркә ханның бөтен гаскәренә баш булган,
1256 елгы бәрелештә Хулагуны да җиңгән, әмма инде картайган Нугай Днестр
аръягындагы далада һәлак була. Мәнгүтимер үлгәннән соң 20 ел буена илдә барган
ызгыш-талашның йогынтысы ерак төбәкләрдә дә үзен бик нык сиздерә. Көнчыгыштагы
Күк Урда, Бату ханның энесе, улусның беренче башлыгы Урда-Ичен 1251 елны вафат
булгач, Үгәдәй белән Чыгытайларга каршылык күрсәтә алмый – алар Урда исәбенә
биләмәләрен киңәйтәләр. Туктайдан исә ярдәм көтәрлек түгел – Нугай белән
низаглашу аның ике кулын бәйләгән. Үзәкнең дилбегәне йомшартуы аркасында
көнбатыштагы төбәкләрдә дә, мәсәлән, Кырымда, аннары Урдага буйсынган Русьта
төрле хәлләр булып ала. Моңарчы руслардан ясакны хан кешеләре җыеп йөргән булса,
Мәнгүтимердән соң бу эш олы кенәзләргә йөкләтелә; үзләре җыеп, үзләре үк Сарайга
илтеп тапшыруга калгач, ул ясак кимегәннән-кими.

Соңгы елларында Туктай Алтын Урдада бераз тәртип урнаштырган була булуын, Күк
Урданың эшләрен дә көйләп җибәрә. Әмма аның вафатыннан соң Сарайда хәлләр яңадан
начарланып китә. Туктай хан тәхетен олы малае Илбасарга васыять итеп калдырган
була, ләкин аны шаманлыкка табынучы күчмә феодаллар гына яклый. Ислам динен
тотучы шәһәр аксөякләре Батунын оныгының оныгы, Мәнгүтимернең оныгы, Тугрылча
улы Үзбәкне яклыйлар һәм аны тәхеткә утыртуга ирешәләр. Үзбәк хан – иң озак
идарә иткән (1312–1342) һәм Алтын урда тарихында иң зур эз калдырган хан. Ул ил
белән идарә иткән дәвердә Алтын Урда гаҗәеп көчле-кодрәтле дәүләткә әверелә,
мәдәнияте искиткеч нык үсеш ала. Әүвәл вак-вак илләрне бергә кушудан оешкан гади
бер мәмләкәт Үзбәк хан заманында бөтен Евразия күләмендәге иң зур дәүләтләрнең
берсе буларак таныла. Тәхеткә утыру белән, Үзбәк хан ислам динен бөтен дәүләт
дине дип белдерә. Ә шаманлыкны дәгъвалап үзенә каршы чыгучыларны көч кулланып
җиңә, исламны күтәрә. Үзбәк хан үлгәч, варис булып калган олы малае Тәнибәк бик
аз гына хан булып ала һәм аны энесе Җанибәк яклылар үтерәләр. Тәхеткә Җанибәк
(1342–57) утыра. Җанибәк дәүләтнең көч-куәтен саклауда әтисенең сәясәтен дәвам
иттерә. Шәрык тарихчыларының хезмәтләрендә һәм рус елъязмаларында ул олуг дәүләт
эшлеклесе буларак телгә алына; мәмләкәттә ислам динен ныгыту өчен ул күп эшләр
эшләгән, мәчетләр салдырган, шәһәрләрне тагын да ныгыта төшкән, төрле фәннәрнең
үсешенә юл ачкан, дәүләтнең биләмәләрен киңәйткән. Мәсәлән, гомеренең актык
елында ул Азәрбайҗанны Җучи улусына кушып калдырган. Җанибәк Кавказдан Сарайга
авырып кайта да тиз арада үлеп тә китә. Бу хәлне төрлечә юрыйлар: берәүләр, улы
Бәрдибәк яклылар ханның башына җиткәннәр, дигән фикердә торса, икенчеләре исә үз
үлеме белән–авырып үлгән дип язалар. 1357 елны тәхеткә мәкерле, усал холыклы
Бәрдибәк менеп утыра. Сарай халкы аның миһербансызлыгыннан күп җәфа чигә. 1359
елда аны үтереп, хан тәхетен энесе (?) Көлпә кулга төшерә. Бәрдибәк үлгәннән соң
Бату хан токымы тәмамлана һәм Алтын Урда көчле-кодрәтле дәүләт булудан туктый.

Алтын Урда феодаль дәүләт булган һәм ил белән хан идарә иткән. Монгол империясе
белән Чыңгыз хан нәселе – чыңгызлылар идарә итсә, Алтын Урдага аның олы улы Җучи
нәселе – жучилылар хаким була. Ә инде Җучи нәселеннән чыкмаган кешенең, нинди
генә бөек шәхес саналмасын, барыбер хан тәхетенә утырырга хакы булмаган. XIII
гасырның 60нчы елларында империя берничә мөстәкыйль дәүләткә бүленсә дә, юридик
яктан алар барысы да Чыңгыз хан улуслары булып саналган.

Хан хозурында, аңа буйсынган, ләкин ил белән идарә итүдә зур булышлык күрсәткән
диван булган. Аңа ханның ир туганнары, уллары – ханзадәләр, шулай ук эре җир
биләүчеләр, иң зур дин әһелләре, атаклы гаскәр башлыклары кергән.

Ә менә хан хөкүмәтенең башлыгы булып вәзир саналган, ул дәүләт казнасына
контрольне дә үз кулында тоткан. Диванда тагын битекче, ягъни дәүләт сәркатибе
дигән дәрәҗә булган.

Гаскәрне урнаштыру, аны ашату-эчертү һ. б. шундый хуҗалык эшләрен бокавыл
башкарган. Аңа хәтта улус әмирләре, ягъни сугыш чыккан очракта төмән булган
шәхесләр дә буйсынган. Баш бокавылдан тыш, аерым өлкәләрнең дә бокавыллары
булган.

Дин әһелләре түбәндәге дәрәҗәләргә бүленгәннәр: мөфти–бөтен мөселманнарның
башлыгы; остаз вазифаларын үтәүче шәех; көн дими, төн дими дога кылучы әүлия җан
суфи; шәригать кануннары кушканча эш итүче судья–казый.

Шул ук вакытта гражданлык хокуклары буенча–Чыңгыз ханның «Бөек яса» исемле
законнар җыентыгы нигезендә хөкем иткән судьялар да булган, аларны «яргучы» дип
атаганнар.

Алтын Урда дәүләтенең сәяси һәм иҗтимагый тормышында баскаклар белән дарухачылар
(дарухалар) зур урын тотканнар. Баскаклар хәрби хезмәттә булып, хөкүмәтнең
иминлеген саклау вазифасын үтәгәннәр; дарухаларның төп вазифалары исә ясак
җыюның барышын күзәтеп тору булган. Ясак җыюда аларга ярдәмчеләре булышкан;
боларын битекче дип йөрткәннәр.

Хан ярлыкларыннан безгә тагын күп санлы башка хезмәткәрләр булганлыгы мәгълүм:
илче, тамгачы (ил чиген үткән әйберләргә тамга салучы, таможенник), тартанакчы
(үлчәүче, салым җыючы), тоткавыл (ил чиген үтүчеләрне тотучы), каравыл, ямчы
(почта атлары белән ям чабучы), кошчы (ау лачынын караучы), барсчы, кимәче
(көймә, каек йөртүче), базарда торганлар (ягъни базарчылар; шунда тәртип
булдыручылар).



https://tt.wikipedia.org/wiki/%D0%AF%D0%BB%D0%BB%D0%B0

Ялла, (үзб. Ялла, Yalla) — 1970 елдан хәзергәчә иҗат итүче совет һәм үзбәк
вокаль-инструменталь ансамбле, беренче булып оешкан үзбәк ВИАсы, Үзбәкстан ССР
комсомолы премиясе лауреаты (1972), Үзбәкстан ССРның атказанган коллективы
(1975), бөтенсоюз, халыкара җыр фестивальләре җиңүчесе. Җитәкчесе (1976 елдан) —
Фәррух Закиров, Үзбәкстан, Кыргызстан, Казакъстан, Таҗикстан, Каракалпакстан,
Ингушетия халык артисты .

«Ялла» ансамбле 1970 елда оеша. 1960 еллар азагында Ташкент театр-сәнгать
институты студентлары Сергей Аванесов һәм Баһадир Җураев «The Beatles» (Битлз)
тәэсирендә вокаль-инструменталь ансамбль (ВИА) оештырырга уйлыйлар. Соңрак
төркемгә Шаһбаз Низаметдинов (халык уен кораллары) белән Дмитрий Цирин,
Галиәскар Фәтхуллин (клавишларда уйнаучы) кушыла. ТТСИның уку театры җитәкчесе
Герман Рожков һәм композитор Евгений Ширяев кул астында «ВИА ТТСИ» исеме белән
эшләп китәләр. 1969 елда ансамбльгә бертуган Фәррух һәм Раушан Закировлар килә.
1971 елда коллективка җырчы, пианист Лариса Кандалова кабул ителә. Ансамбль
«Үзбәкконцерт»та эшли башлый. Җырчылар Исән Кандов һәм Нәүфәл Закиров белән
чыгыш ясыйлар. 1976 елда җырчы Наталья Нурмөхәммәтова, Нәргиз Байханова кабул
ителә. 1979 елда ансамбльгә яңа башкаручылар кабул ителә:

Төркемгә исемне кинорежиссер, шулай ук ТТСИ укытучысы Анатолий Кобулов уйлап
таба. Исем, репетиция вакытында, «Кыз бала» җырының кушымтасын башкарганда,
үзеннән-үзе килеп чыга.

Үзбәк халык иҗатының заманча эшкәртмәләре белән беррәттән, русча, инглизчә
башкарылган җырлары да күп. 1970 елларда шагыйрь Тураб Тула сүзләренә күп кенә
җырлар язалар. Ансамбль уңышының сере — электр гитарасы, электр органы белән
янәшә үзбәк халык уен коралларын (рубаб, тамбур, дойра, най һ.б.), шулай үзбәк
халык көйләренең заманча эшкәртмәләрен кулануда.

«Мәҗнүнтал», «Байчәчәчәк», «Елама, ярым», «Соңгы поэма», «Шәһресәбз», «Канатта
йөрүче», «Насретдин җыры», «Чакырды мине юллар», «Чәйханә», «Сәмәркандның зәңгәр
гөмбәзләре», «Ялла», «Балкы, Ташкент», «Jinouni» (Җиннуни) һ.б.
җырлары-композицияләре популярлаша. «Бәйрәм ясыйк, дуслар», «Сөйгәнемнең йөзе»,
«Барлык чорлар өчен чәйханә» театральләштерелгән тамашалары, «Үзбәкстан
шәһәрләре» шәлкеме иҗат итәләр.



https://tt.wikipedia.org/wiki/%D0%A4%D0%B8%D0%B7%D0%B8%D0%BA%D0%B0

Фи́зика (бор. грек. φύσις – табигать)- матди дөньяның төзелешен һәм үсешен
билгеләүче фундаменталь һәм гомуми закончалыклар турында белем тармагын өйрәнүче
фәнне белдерүче термин.

"Физика" атамасы беренче тапкыр, б.э.к. IV гасырда яшәгән, борынгы грек фикер
иясе – Аристотельның хезмәтләрендә кулланыла.

Физика – гомуми мәгънәдә табигать турында фән (Табигать белеме өлеше). Бу фән
матдәне (материя) һәм энергияне, һәм, шулай ук, материяне хәрәкәткә китерүче
табигатьнең фундаменталь үзара тәсир итешүен өйрәнә.

Кайбер кануннар барлык материаль системалар өчен дә уртак булып тора, мәсәлән,
энергия саклану кануны. Физиканы кайвакыт фундаменталь фән дип атыйлар, чөнки
башка табигый фәннәр ( биология, геология, химия һ.б.), материаль системаларның,
физика кануннарына буйсынучы кайбер сыйныфларын гына өйрәнәләр. Мәсәлән, химия
атомнарны һәм алардан төзелгән матдәләрне өйрәнә. Ә матдәнең химик үзлекләре
атом һәм молекулаларның физик үзлекләре белән билгеләнәләр.

Физика математика белән бик тыгыз бәйләнгән: математика физикага, физик
законнарны төгәл китерүче ысул бирә. Физика теорияләре һәрвакытта да диярлек
математик аппарат ярдәмендә аңлатыла. (Математик физика)

Физиканың мөһим тармаклары булып тәҗрибәле физика (эксперименталь) һәм теоретик
физика тора. Бу ике тармак үзара бик тыгыз бәйләнгән. Тәҗрибәле физика
тәҗрибәләр ярдәмендә бар булган теорияләрне өйрәнә һәм яңа ачышлар ясый.
Теоретик физика бар булган эксперименталь мисалларны аңлата һәм алар буенча яңа
нәтиҗәләр ала.



https://tt.wikipedia.org/wiki/%D0%94%D3%99%D2%AF%D0%BB%D3%99%D1%82

Дәүлә́т – гомуми иҗтимагый, мәдәни мәнфәгатьләр ярдәмендә берләшкән җәмгыятьнең
эчке һәм тышкы суверенитетка, идарә һәм куркынычсызлык системасына һәм билгеле
бер территориягә ия булган махсус оешмасы.

Термин гадәттә хокукый, сәяси һәм социаль контекстта эшли. Хәзерге вакытта
Антарктидадан һәм янында урнашкан утраулардан башка бөтен коры җир якынча 200
дәүләт арасында бүленгән.

Унитар дәүләт (лат. unitas — бердәмлек) — дәүләт төзелеше формасы. Дәүләт
территориясендә үзидарәле берәмлек булмый. Ул административ-территориаль
берәмлекләрдән: департамент, өлкә, районнардан тора һ.б. Хәзерге заманның күп
дәүләтләре — унитар.



https://tt.wikipedia.org/wiki/%D0%91%D0%B5%D1%80%D0%B5%D0%BD%D1%87%D0%B5_%D0%B1%D3%A9%D1%82%D0%B5%D0%BD%D0%B4%D3%A9%D0%BD%D1%8C%D1%8F_%D1%81%D1%83%D0%B3%D1%8B%D1%88%D1%8B

Беренче бөтендөнья сугышы (28 июль 1914 — 11 ноябрь 1918) — кешелек тарихында иң
эре кораллы низагларның берсе. Аурупада ике сугыш арасы чорында Бөек сугыш
буларак, Русия империясендә Герман сугышы, СССР чорында Империалистик сугыш
кебек рәсми булмаган исемнәре белән билгеле булды.

1914 елның 28 июнендә Австро-Венгрия тәхетенең варисы эрцгерцог Франц-Фердинанд
хәрби маневрларда катнашу өчен Сараевога — Босниянең үзәгенә килә. Шул ук
вакытта эрцгерцогның визиты аның даирәсе күрсәтергә теләгәнчә үк риясыз булмый.
Хәрби маневрлар үзләре үк бик җитди провокация була, чөнки алар Сербия чигендә
нәкъ менә 28 июньдә — халык тарафыннан ел саен билгеләп үтелә торган милли траур
көнендә уздырыла. Шушы көнне 1389 елда төрекләр серб армиясен тар-мар итеп, ил
бик озак елларга төрек изүе астында калган була. Франц-Фердинандның үз-үзен
провокацияле тотуы милли даирәләрдә ачу тудыра. Якынча иртәнге сәгать унбердә
Миляцка елгасы ярында «Млада Босна» серб милли оешмасы террористы Гаврила
Принципның атуыннан Австро-Венгрия тәхете варисы һәм аның хатыны һәлак булалар.
Гаврила Принципның атуы бик начар нәтиҗәләргә китерә. Германия императоры
Вилһелм II килеп туган хәлне: «Хәзер яки беркайчан да түгел», — дип кистереп
бәяли һәм Австро-Венгрия хөкүмәтенең Сараеводагы үтерешне сугыш игълан итүгә
сылтау буларак файдалануын тәлап итә.

Австро-Венгрия 23 июльдә Сербиягә ультиматум куя. Аны кабул итү Сербия өчен
бәйсезлеген югалту дигән сүз була. Сербиянең барлык таләпләрен дә үтәргә риза
булуына карамастан, 28 июльдә Австро-Венгрия Сербиягә сугыш игълан итә.

Сербияне үлем алдында калдыру Русия хөкүмәте өчен илнең империалистик
мәнфәгатьләренә зыян китерү генә түгел, бәлки славян һәм православие берлегенең
күптәнге традицияләре белән хисаплашмау да булыр иде. Русиядә гомуми мобилизация
игълан ителә. Германия хөкүмәте Русиягә аны туктау турындагы ультиматум куя.
Русия моңа җавап бирми. Германия 1 августта Русиягә, ә 3 августта Франциягә
сугыш игълан итә.

Сугыш гомумаурупа характеры ала, ә тиздән Аурупадан читкә дә чыга. Япония,
сугыштан файдаланып, Кытайны буйсындырырга, Тын океандагы алман колонияләрен
басып алырга һәм Ерак Көнчыгышта үз өстенлеген урнаштырырга уйлый. 1914 елның
августында Япония Германиягә сугыш игълан итә.

Германия һәм аның союзниклары ягында сугышка Төркия дә килеп катнаша. Тора-бара
киңәя барып, сугыш яңадан-яңа халыклары үз эченә тартып кертә һәм дөнья сугышына
әйләнә. Анда 1,5 млрд кешедән артык халкы булган 38 дәүләт катнаша.

Үзенең килеп чыгу сәбәпләре, характеры һәм максатлары буенча беренче бөтендөнья
сугышы барлык катнашучылар өчен империалистик, басып алу характерында була. Бу
Сербия, Черногория һәм Бельгиягә, шулай ук халкы азатлык өчен көрәшүче башка
кайбер илләрнең басып алынган территорияләренә кагылмый.

Германия Аурупаның һәм Якын Көнчыгышның (союздаш Төркияне дә кертеп) күпчелек
өлешен басып алуга, Англия, Франция һәм Бельгиядән колонияләрен, ә Русиядән
Украинаны һәм Балтыйк буен тартып алуга омтыла өчен сугышалар. Русиянең чит ил
эшләре министры Сазоновның: «Союзникларның төп максаты — Германиянең көчен,
шулай ук аның „хәрби һәм сәяси өстенлеккә“ омтылуын юкка чыгару»,— дип әйтүе
шуңа күрә бер дә гаҗәп түгел.

Австро-Венгрия бәйсез славян дәүләтләрен — Сербия, Болгария һәм Черногорияне
буйсындыруга исәп тота, шулай ук Балкан ярымутравында, Кара, Әдрән һәм Эгей
диңгезләрендә үз өстенлеген урнаштыруга омтыла.

Англия колониаль империя буларак сакланып калу һәм үзенең төп конкуренты
Германияне көчсезләндерү өчен сугыша. Моннан тыш, Англия Төркиядән
Месопотамияне, Палестинаны тартып алу һәм Мисырда ныклап урнашу турында планнар
кора.

Франция исә 1871 елда Германия тартып алган Эльзас һәм Лотарингияне кайтару,
шулай ук Германиянең ташкүмергә бай Саар бассейнын һәм Рейн елгасының сул ярында
урнашкан башка өлкәләрен басып алырга хыяллана.

Русия Төркиядә һәм Балканда Германия һәм Австрия йогынтысыннан котылырга, шулай
ук үзенең стратегик мәнфәгатьләренә җавап бирүче, Кара диңгез ярын саклау һәм
сәүдә үсешенә мөмкинлек тудыручы бугазларның үзе өчен җайлы режимын булдырырга
тели. Патша хөкүмәте планнарына шулай ук Галицияне — Австро-Венгриянең бер
өлешен басып алу да керә.

Хәл ителми калган милли-азатлык мәсьәләләре сугышның аларны чишү өчен кирәк чара
итеп кабул ителүенә китерә. Миллионлаган россиялеләр үз җирләрен алман
агрессорларыннан якларга, туган илләренең бәйсезлеген һәм намусын сакларга, аның
милли байлыкларын талатмаска һәм рухи байлыкларын мыскыл иттермәскә чын йөрәктән
теләк белдерәләр. Сарай мәйданындагы Кышкы сарай алдында ун меңнәрчә кешедән
торган халык төркеме патшаның сугыш турындагы манифест укуын тезләнеп тыңлый.
Бөтен ил буйлап Германия агрессиясенә каршы юнәлдерелгән массакүләм
манифестацияләр булып уза, ә Петербургта халык Германия илчелеген җимерә.

Медицина уку йортларында иреклеләр рәтенә килүче студентларны фронтка язу бара.
Русиядә мобилизация уңышлы уза. Чакыру пунктларына дәшелгән солдат һәм
офицерларның 95% ты килә. Армия сугышны тагын да зуррак бердәмлек белән каршы
ала. «Ватанга куркыныч янау» һәм аның сәгате сугу — армия өчен шул да җитә.

Башка илләрдә дә якынча шундыйрак халәт хөкем сөрә. Туган илләрен саклау өчен
хәрәкәт алманнарны да, австриялеләрне дә, венгрларны да үз эченә бөтереп ала.
Алман солдатлары, Зигфрид линиясен саклап, үлем белән исәпләшмичә сугышалар. Бу
аларның корыч дисциплиналы булуларыннан гына килми, ә бәлки үз илләрен француз
гаскәрләреннән саклау омтылышы чагылышы да була. Үз чиратларында французлар да,
сугыш кырларында кан коеп, туган илләре Франция азатлыгы өчен көрәшәләр.

Шулай да сугышка мөнәсәбәт бер генә төрле булмый. Француз социалисты Жан Жорес,
актив рәвештә, сугышны кабул итмәвен белдерә. Зыялыларның шактый күп өлеше
мәгънәсез сугышка каршы чыга. Алар арасында Русиядән Александр Горький,
Франциядән Анри Барбюс, Чехиядән Ярослав Гашек, Сербиядән Бранислав Нушич һ. б.
була. Русиядә большевиклар «Үз хөкүмәтебез җиңелсен!» һәм «Сугышка — сугыш!»
дигән шигарьләр күтәреп чыгалар. Бу шигарьләр илдәге яшәп килүче режим белән
көрәшүгә һәм сугышны туктатуга юнәлдерелгән була.

Германиянең сугыш планы «Шлиффен планы» исеме астында билгеле. Бу план аны
эшләүче генераль штаб башлыгы исеме белән шулай аталган. «Шлиффен планы»
сугышның ике фронтта: Франциягә һәм Русиягә каршы алып барылуы
котылгысызлыгыннан чыгып эшләнә. Шуның белән бергә, фронтларның берсеннән тизрәк
котылу һәм озакка сузылган сугышны булдырмау — планның төп идеясе әнә шул
максатлардан гыйбарәт була. Шулай булмаганда, Германиянең сугышта җиңү өмете аз
була, чөнки ул кеше ресурслары, чимал һәм азык-төлек белән тәэмин ителүе буенча
дошманнарыннан шактый калыша.

«Яшен тизлегендәге сугыш» планы шулай туа. Шлиффен башта нейтраль Бельгия
территориясе аша Франциягә басып керергә тәкъдим итә, чөнки Франция—Бельгия чиге
Франция тарафыннан ныгытылмаган була. Францияне тар-мар иткәннән соң, Русиягә
ташлану күздә тотыла. Шуның белән бергә, Германиянең генераль штабы уйлавынча,
рус армиясе үз мобилизациясен акрын оештыруы сәбәпле, Русия, сугыш игълан
ителгәч, бары 6 атнадан соң гына актив сугыш хәрәкәтләре башлый алачак, ә ул
чагында Франциянең язмышы инде хәл ителгән булачак. Әмма «Шлиффен планы»
Русиянең хәрби потенциалын һәм көчен бәяләп бетерә алмый.

Бельгиялеләрнең каршылыгын сындыра-сындыра, Германиянең алдынгы хәрби төркеме
тиз-тиз Франция—Бельгия чигенә таба хәрәкәт итә. Бөтен Бельгияне яулап алып,
алманнар Франция белән Бельгия чиген үтәләр. Франциянең башкаласы куркыныч
астында кала.

Беренче җиңү алманнарның башын әйләндерә. Алар сугышның Көнбатышта үзләре
файдасына бетәчәгенә инде тәмам ышанып җитәләр. Кайзер Вилһелм II: «Яфраклар
коелганда, без инде кире әйләнеп кайтачакбыз»,— дип белдерә. Әмма Көнбатыш
фронттагы вакыйгалар барышына Шлиффен күз алдында тотмаган нәрсәләр йогынты
ясый.

Париждан һәм Лондоннан Петербургка көн саен телеграммалар китә. Аларда Англия
һәм Франция хәрби идарәләре рус армиясенең кичекмәстән сугышка керүен таләп
итәләр. Союзниклар басымы астында, француз армиясен тар-мар ителүдән коткару
өчен, Русия үзенең гаскәрләрен Германиягә каршы җибәрергә мәҗбүр була. Тупланып
һәм җитәрлек әзерләнеп тә бетмичә, ике рус армиясе август урталарында Көнчыгыш
Пруссиягә һөҗүм башлыйлар.

Операция генерал Самсонов җитәкчелегендә 2-нче армия һөҗүме белән башлана.
Германия өчен Көнчыгыш Пруссияне югалту куркынычы туа. Әмма тылдагы таркаулык,
сугыш кораллары җитешмәү һәм 1-нче армия сәргаскәре Ренненкампфның бернинди эш
кылмавы нәтиҗәсендә, рус гаскәрләре җиңүләрен ныгыта алмыйлар. Август ахырында
алманнар Мазур күлләреннән көнбатыштарак генерал Самсонов җитәкчелегендәге 2 нче
армияне тар-мар итәләр.

Рус гаскәрләре зур югалтуларга дучар булалар. Әмма алар Германия төзегән сугыш
планын җимерүгә ирешәләр: алманнарга дошманнарын берәм-берәм җиңү мөмкин булмый,
һәм алар Көнбатыш фронттагы көчләрен бераз киметергә мәҗбүр булалар.

Бу хәл Франциядәге сугыш операциясе барышына да йогынты ясый. Алманнарның
Парижны төньяктан әйләнеп узарга хәлләре җитми, алар үз хәрәкәтләрен көньякка
таба үзгәртергә мәҗбүр булалар һәм Марна елгасына чыгалар. Хәзер вакыйгалар
французлар файдасына үзгәрә. Үзенең ныгытылган районы белән Париж Германия
армиясенең уң флангына яный. Парижның бөтен транспорты, аерым алганда таксилары
да мобилизацияләнә. Транспорт ярдәмендә, француз армиясе частьлары бик тиз арада
кирәкле урынга күчерелә. Соңрак: «Марнада җиңү яулаучылар — Париж шоферлары
алар», — дип әйтү гадәткә керә.

Сентябрьнең 5еннән алып 9ына кадәр Варден белән Париж арасындагы тигезлекләрдә 6
инглиз-француз һәм 5 алман армияләре арасында бик зур сугыш хәрәкәтләре башланып
китә. Бу сугышта 1,5 млн кеше катнаша. Якынча 6 мең җиңел һәм 600дән артык авыр
орудиенең канонада тавышларыннан Марна, Эна һәм Маас елгаларының яр буйлары
яңгырап тора.

Беренче көнне үк Германия гаскәрләренә фронтның кайбер өлешләрендә саклануга
күчәргә туры килә. Һәр көн саен хәл читенләшә бара, ә 9 сентябрь иртәсендә
генерал Мольтке Марна елгасы аръягына күмәк чигенү турында әмер бирергә мәҗбүр
була, ә шул ук көннең кичендә Германиянең 5 армиясе дә ашыгыч рәвештә Эна һәм
Вель елгалары аръягына чигенә башлый.

Марна елгасындагы сугышның нәтиҗәсе озакка сузылган позиция саклау сугышына
китерә. Ә бу хәл Германия өчен бик фаҗигале була. «Сугыш, гомумән алганда,
Марнадагы сугыш йомгаклары нәтиҗәсендә оттырылды»,— дип белдерә генерал
Фалькенгайн.

1914 елның сентябрендә Швейцария чикләреннән алып Эна елгасына кадәр булган
территориядә дошман яклар икесе дә ирешелгән чикләрендә ныгып урнашалар,
окоплар, блиндажлар, тимерчыбык ныгытмалар системасын булдыралар. Кешеләр
траншеялар казый, аларны ныгыта, һөҗүм итүчеләргә бирешмәс дәрәҗәгә китерә.
Көнбатыш фронтның буеннан-буена позиция саклау сугышына күчәләр.

Коры җирдә көчләр якынча тигез булса да, диңгездә өстенлек Антанта ягында
саклана.

1914 елда Германиянең хәрби-диңгез флоты берничә кат уңышсызлыкка дучар була.
Төньяк диңгездә Англия флоты өстенлек итә, Урта диңгез Англия һәм Франция
тарафыннан контрольдә тотыла, Русия Кара диңгезгә хуҗа була. Германия һәм аның
союзниклары өчен бөтен диңгезләрдә дә юл ябыла.

1915 елның февраленә кадәр Германия су асты көймәләре дошман якның линкорын, 5
крейсерын, авианосецын, канонеркасын һәм бер су асты көймәсен батыруга ирешәләр.

Озакка сузылган позиция саклау сугышы каршы якларны актив рәвештә яңа союзниклар
эзләүгә этәрә. Сугышның башында ук нейтралитет игълан иткән илләр арасында
Италия дә була. Сугышка кадәр ул Австрия-Германия коалициясенә керә. Италия
хөкүмәте, сугышка кергән өчен, ике як белән дә үзенә түләүләре хакында сатулаша
башлый. Сөйләшүләр күп айларга сузыла.

Австро-Венгрия һәм Германия армияләре Марнада, Польшада һәм Галициядә
җиңелгәннән соң һәм «яшен тизлегендәге сугыш» планы барып чыкмаганы билгеле
булганнан соң, Италия хөкүмәте Антанта ягына басарга карар кыла. Ул сугыштан соң
Антанта державалары аңа Балкандагы кайбер территорияләрне бирерләр дип өмет итә.
1915 елның маенда Италия Австро-Венгриягә сугыш игълан итә һәм сугыш
хәрәкәтләрен башлап җибәрә.

Германия хәрби идарәсе, озакка сузылган позиция саклау сугышыннан котылу өчен,
операцияләрнең үзәген Көнчыгыш фронтка күчерергә карар кыла. 1915 елның 2 маенда
алманнар Горлица һәм Тарново арасындагы рус фронтын өзәләр. Июль аенда алар
Польша һәм Литвада зур һөҗүм башлыйлар. Августта Варшава бирелә. Рус гаскәрләре
алманнарның һөҗүмен туктаталар. Монда, Көнбатыштагы кебек үк, позиция саклау
сугышы башлана.

1915 елда Көнбатыш фронт Германия өчен мөһим булмый. Германия гаскәрләренең
актив операцияләре Бельгиядә Ипр шәһәре янындагы һөҗүм хәрәкәтләре белән
чикләнә.

Бирегә бик зур саклык белән алманнар күп санлы баллоннар китерәләр һәм аларны 6
км озынлыктагы фронт буйлап урнаштыралар. Баллоннарда тончыктыргыч газ — хлор
була. 22 апрельдә, инглиз-француз позицияләре ягына искән уңай җилне көтеп алып,
махсус куелган алман офицерлары газ баллоннарының краннарын ачалар, ә үзләре
саклагыч маскалар — респираторлар кияләр. Һөҗүм районындагы бөтен алман
солдатлары шундый ук респираторлар белән тәэмин ителә. Кыр буйлап баллоннардан
акрын гына яшькелт-сары томан агыла башлый, ул зәңгәрсу-ак болытка әйләнә. Газ
атакасы нәтиҗәсендә 15 мең кеше сафтан чыгарыла, аларның 5 меңе һәлак була.

Сугышның башында ук Болгария хөкүмәте «нейтралитет» игълан итә һәм Германия
блогын яклау хакында килешә. 1915 елда Австрия-Германия гаскәрләре Көнчыгыш
фронтта уңышка ирешкәч, Болгария Антантага каршы сугышка керергә карар кыла.
Моның өчен аңа күрше дәүләтләрнең кайбер территорияләрен вәгъдә итәләр. Дүртлек
союзы барлыкка килә. Аңа Германия, Австро-Венгрия, Төркия һәм Болгария керә.

Алман су асты флотының 1915 елгы хәрәкәтләре, башлыча, Балтыйк диңгезендәге зур
булмаган операцияләр белән чикләнә. Әмма шул ук вакытта Германия су асты сугышын
киңәйтә. 1915 елның февралендә Вилһелм II түбәндәгечә язылган указга кул куя:
«Бөекбритания һәм Ирландия тирәсендәге сулар (бөтен Англия каналын кертеп) сугыш
зонасында дип игълан ителә. 18 февральдән сугыш зонасына кергән теләсә нинди
сәүдә корабы юк ителәчәк». Шәфкатьсез пиратлык сугышы башлана. Алман су асты
көймәләре бернинди кисәтүсез хәтта нейтраль илләрнең дә сәүдә корабларын батыра
башлыйлар. 1915 елның 7 маенда алман су асты көймәсе Англиянең «Лузитания»
пароходын батыра. Андагы 2 мең пассажирның җиде йөз алтмыш дүртесе генә
коткарыла. 1195 кеше (алар арасында — 286 хатын-кыз, 94 бала) һәлак була.

Бернинди чикләүләрсез алып барылган су асты сугышы Америка Кушма Штатларының
Антанта белән сәүдә итүенә комачаулык иткәнгә, АКШ хөкүмәте, "Лузитания"нең
батырылуын сылтау итеп, су асты сугышын туктатуны таләп итә. Германия хәрби
идарәсе юл куярга мәҗбүр була. Пассажир корабларын кисәтүсез батырмаска дигән
әмер бирелә.

1916 ел башында да әле сугышның һаман дәвам итүе Германияне котылгысыз һәлакәт
алдына куя. Германиянең генераль штабы моны бик яхшы аңлый. Ил эчендә ризасызлык
җәелә.

Әмма Антантага каршы хәлиткеч һөҗүмне кайда ясарга? Үткән ел моның Көнчыгышта
мөмкин түгеллеген күрсәтте. Германия янәдән Көнбатышка таба борылырга мәҗбүр
була.

Верден — француз саклану чылбырының иң мөһим өлеше — шундый урын була. Алман
генштабы фикеренчә, монда француз дивизияләрен «тегермәндә тартырга» мөмкин
булачак.

1916 елның 21 февралендә Верден янында бик көчле «һөҗүм йодрыгы» туплап, алман
армиясе һөҗүмгә күчә. Алманнарның авыр артиллериясе, француз позицияләренә
моңарчы күрелмәгән корыч, чуен һәм шартлагыч матдәләр яудырып, фронтның бөтен
участокларын утка тота. Берничә сәгать эчендә сугыш барган урын бөтенләй үзгәрә.
Авыллар җир белән тигезләнә. Күптән түгел генә урманнар шаулап утырган җирдә
ауган кәүсәләрдән, сынган агачлардан өелгән әллә нинди мәхшәр күренеш барлыкка
килә. Авыр снарядлар төшүдән ясалган чокырлар бу җирне буш Ай өслегенә охшатып
калдыралар.

Германия гаскәрләре, француз дивизияләренең көчле каршылыгын сындыра-сындыра,
акрынлык белән, әмма тайпылышсыз Верденга таба хәрәкәт итәләр. Кайбер алман
солдатлары кулларында дистә метрга кадәр ут чәчә алучы баллоннар тотканнар. Бу
утчәчкеч (огнемет) сугыш кырында яңа корал була. 1916 елның 25 февралендә алман
гаскәрләре крепостьта һәм бөтен тирәлектә өстенлек итүче Дуомон фортын алалар.
Француз саклануының өзелү куркынычы туа.

Франция өчен авыр бу көннәрдә француз сәргаскәрлеге фронтта һәлакәт булдырмау
өчен ашыгыч чаралар күрә. Илнең бөтен почмакларыннан Верденга хәрби көчләр
агыла. Яңа гаскәрләр һәм сугыш коралларын ташу өчен актив рәвештә автомобильләр
кулланыла. Хәрәкәт иртән дә, кичен дә туктап тормый. Берничә секунд саен юл
буйлап машина уза. Дошман снарядларыннан ваткаланган шоссе мондый киеренке
хәрәкәтне авырлык белән күтәрә. Март ахырында җепшек көннәр башлана һәм юл
бөтенләй үтеп чыга алмаслык хәлгә килә, әмма аны һәрчак төзәтеп, ныгытып
торалар. Бу юл крепостьны саклаучылар өчен котылу юлы була. Алар аны «изге юл»
дип, ә солдатлар «җәннәт юлы» дип атыйлар. Чөнки ул көрәш шавы тынып тормаган
урынга илтә.

Верден янында аяусыз сугышлар барган көннәрдә француз сәргаскәрлеге Русиягә
ярдәм сорап мөрәҗәгать итә.

1916 елның мартында рус армиясе Нарочь күле янында Германия гаскәрләренә каршы
һөҗүм башлый. Бу операция алман армиясе сәргаскәрлеген Верден янында һөҗүмне
вакытлыча туктатып торырга мәҗбүр итә. Франция күптән көтелгән хәл алуга ирешә.

Верден янындагы сугыш озакка сузылган авыр көрәшкә әйләнә. Бөтен март һәм апрель
буена туктаусыз сугыш бара. Өзлексез артиллерия дуэле дәвам итә, пулеметлар
шатырдый, мылтык тавышлары яңгырый, кул гранаталары шартлый, миналар гөрселди.
Верден районы тәмугка әйләнә. Ул үлем һәм дәһшәт символы итеп кабул ителә.

Ике як та бик зур югалтуларга дучар була, һәм сугышка яңадан-яңа частьлар
кертелә. Француз сәргаскәрлеге, башка фронтлардан дивизия арты дивизияне алып,
Верден янына җибәрә. Дивизия исә анда бик тиз хәлсезләнә һәм тылга җибәрелә, ә
аның урынына яңасы китерелә. Алман генералы Людендорф болай дип яза: «Верден
безнең күп каныбызны суырды. Безнең һөҗүм итүче частьларыбызның хәле көннән-көн
начарая бара иде. Эчкәрәк, чокыр-чакырланып беткән кырга ераграк кергән саен,
безнең солдатлар сугышлардан гына түгел, ә яңадан басып алынган участокларда
калудан һәм бөтенләе белән бушап калган киң полосалар аша алып барылган тәэмин
ителеш кыенлыгыннан да азапландылар, шулай итеп аларның көчләре һаман кими
барды». Верден Германиянең көчен суыручы кан саркып торган ярага әверелә.

Октябрь аенда 400 француз батареясы немецларның урнашкан җирләренә давыллы ут
ачалар. Германия армиясе позицияләре җир белән тигезләнә. Декабрьдә французлар
немецларның февральдәге һөҗүмнәренә кадәрге торышларына кире кайтаралар.

Май аенда Австро-Венгрия Трентино янында һөҗүмгә күчә һәм Италия армиясен бик
зур җиңелүгә дучар итә. Антанта яңадан Русиягә ярдәм сорап мөрәҗәгать итәргә
мәҗбүр була.

1916 елның 4 июнендә генерал Брусилов җитәкчелегендәге Көньяк-Көнбатыш фронт
гаскәрләре Австро-Венгрия армиясенә каршы зур һөҗүмгә күчәләр. Бу һөҗүм тарихка
Брусиловның фронтны өзүе дигән атама белән кереп кала һәм 1914—1918 еллардагы
бөтендөнья сугышының күренекле вакыйгаларыннан берсе булып тора.

Австро-Венгрия гаскәрләре, орудиеләрен, сугыш коралларын, кыйммәтле хәрби
мөлкәтләрен ташлап, тәртипсез рәвештә чигенәләр. Германиянең ярдәменнән башка
Габсбург империясенең җимереләчәге көн кебек ачык була. Үзенең булдыксыз
союзнигын коткару өчен, алман сәргаскәрлеге Көнбатыш фронттан 11 дивизиясен ала.
Верден янындагы һөҗүм туктатыла. Искиткеч авыр көннәрдә Верденны саклаучыларга
Көнчыгыштан ярдәм килә.

Брусиловның фронтны өзүе 1916 елның 1 июлендә Сомма елгасында инглиз-француз
армиясенең контрһөҗүме өчен шартлар тудыра. Баштарак инглиз-француз гаскәрләре,
көтелмәгәнлек элементы һәм артиллериянең көчле ярдәме нәтиҗәсендә, уңышка
ирешәләр. Әмма бу уңышлы һөҗүм алга таба дәвам иттерелми, моннан файдаланып,
Германия сәргаскәрлеге резерв китерергә өлгерә һәм союз-никларның алга баруын
тоткарлауга ирешә. Операция тәмам көчсезләнгәнгә кадәр алып барылачак озакка
сузылган сугыш характерын ала. 15 сентябрьдә окопларда утыручы немец
солдатларының пулемет уты яудыручы моңарчы күрелмәгән тимер машиналарны күреп
котлары оча. Болар әле камил булмаган, артык зур һәм авыр, акрын кыймылдаучы
беренче танклар була. Танклар бик мөһим берничә пунктны, моңа кадәр 35 көн буена
инглизләр ала алмаган урыннарны яулыйлар. Әмма шулай да, сугыш сыйфатлары бик
түбән булган бу танклар бөтен операциянең нәтиҗәсенә йогынты ясый алмыйлар.

Германия гаскәрләренең бик көчле ныгытылган саклану сызыгын өзеп булмаса да,
Соммадагы сугыш хәрби хәрәкәтләр үстерелешенә йогынты ясамый калмый. Ул
немецларны Верден янындагы һөҗүмнәрдән баш тартырга мәҗбүр итә һәм, Брусиловның
фронтны өзүе белән бергә, кампаниянең бөтен барышында Антанта державалары
файдасына борылыш тудыра.

1916 елда Төньяк диңгездә Англия һәм Германия флотлары арасында сугыш барышында
бердәнбер бик зур диңгез сугышы була. Германия диңгез сәргаскәрлеге Англия
флотын өлешләп юкка чыгару уе белән операция әзерли. 1916 елның 31 май — 1
июнендә Ютландия яры янында ике флотның да крейсер эскадралары бәрелешә.
Инглизләрнең көче зуррак булу сәбәпле, Германия флоты җитәкчесе адмирал Шеер бик
ашыгыч рәвештә үз базаларына чигенергә мәҗбүр була.

Көньяк-Көнбатыш фронтта русларның җиңүләре йогынтысында 1916 елның 28 августында
Румыния дә Антанта ягыннан сугышка керә. Бухарестта төзелгән яшерен килешү
буенча Антанта илләре Румыниягә Трансильванияне, Буковинаның бер өлешен һәм
Банатны бирергә вәгъдә итәләр.

1916 ел ахыры беренче бөтендөнья сугышы барышында борылыш моменты була. Сугышучы
илләрнең барысында да чимал һәм азык-төлек ресурслары бик нык ярлылана. Рус
армиясенең хәлен сурәтләп, генерал Краснов түбәндәгечә яза: «Солдат сугыштан
туйды, окоп тормышыннан да тәмам гарык булды, аны үз йорты сагындыра иде… Солдат
бары бер сүзне генә ишетергә теләде һәм бары шул сүзне генә көтте, бу сүз
„тынычлык“ иде». 1916 елда рус армиясендә һөҗүмгә барудан баш тарту, бик
үзәкләренә үткән офицерларны үтерү, дошман як солдатлары белән дуслашу, ә кайбер
очракларда солдатларның восстание күтәрүләре кебек күренешләр шактый еш
кабатланып тора. Башка илләрдә дә эшчеләр хәрәкәтләре һәм сугышка каршы
хәрәкәтләр җәелеп китә. Франциядәге хәлләр торышын сурәтләп, президент Пуанкаре:
«Париж халкы арасында һәр җирдә шомлы рух халәте сизелә. Забастовкалар башланды.
Без һәр көн саен шундый борчулар белән яшибез», — дип яза.

1916 ел ахырында Германия хөкүмәте тынычлык турында сөйләшүләр тәкъдиме белән
чыгарга уйлый. Әмма Антанта Дүртлек союзының тәкъдимен кире кага.

Тынычлык турындагы килешүләр һәм Антантаның урталай бүленүенә өметләрнең
акланмавы Германиядә милитаристлар йогынтысын көчәйтә. Алар чикләнмәгән су асты
сугышын яңартып җибәрәләр. Чикләнмәгән су асты сугышы тарафдарлары: «Без Англия
ягына йөзеп барган йомычканы да батырачакбыз», — дип белдерәләр. Союзникларның
тоннаж югалтуы бик нык арта, 1917 елның язында бу югалтулар иң югары ноктасына
җитә. Әмма немец су асты көймәләре үзләре дә бик зур югалтулар кичерәләр.
Антанта илләрендә суднолар төзү эше киң колач ала. Әмма аяусыз су асты сугышы
белән генә сугышта җиңү мөмкин булмый.

Германиянең чикләнмәгән су асты сугышы игълан итүен АКШ Антанта ягыннан сугышка
керү өчен сылтау буларак файдалана. Германия хөкүмәте Америка Кушма Штатларына
Англиягә атнага бары бер тапкыр һәм бары бер корабль генә җибәрергә рөхсәт бирә,
анысы да катгый рәвештә куелган рәсми тәртипләрне (билгеле бер маршрут, корабның
тиешле төскә буялуы) үтәгәндә генә мөмкин була.

Бу хәл Америкада ризасызлык китереп чыгара һәм ил хөкүмәтенә сугыш файдасына
иҗтимагый фикер әзерләүне җиңеләйтә. Америкада: «Безнең илебез әмер алды… Безгә
атнага бер мәртәбә зебр кебек итеп буялган бер корабка лицензия бирәләр…
Әйтерсең лә Германия армияләре безнең Атлантик океаннан алып Тын океанга кадәр
бөтен җиребезне басып алганнар», — дигән сүзләр ишетелә. 1917 елның 3 февралендә
Германиянең чикләнмәгән су асты сугышы игълан итүенә каршы АКШ аның белән барлык
дипломатик бәйләнешләрен дә өзә.

Америка Кушма Штатларының хаким даирәләре Русиянең сугыштан чыгуы һәм шуның
нәтиҗәсендә Антантаның көчсезләнүеннән куркалар (бу вакытта Русиядә Февраль
революциясе узган һәм самодержавие бәреп төшерелгән була). 1917 елның 6
апрелендә Америка Конгрессы, күпчелек тавыш белән, Германиягә сугыш игълан
итәргә дигән карар чыгара. Сугыш икән, димәк, Америка Кушма Штатларыннан да
искиткеч зур икътисади, хәрби һәм сәяси көч таләп ителәчәк дигән сүз. Президент
Вильсон Америка «соңгы солдатына һәм соңгы долларына» чаклы сугышачак дип
белдерә. Бер елдан соң Көнбатыш фронтта инде 2 млн Америка солдаты һәм офицеры
катнаша.

АКШтан соң Куба, Панама, Бразилия, Гватемала, Һондурас, Никарагуа, Перу,
Уругвай, Коста-Рика һәм Гаити да Германиягә сугыш игълан итәләр. 1917 елның 14
августында союзниклар ягыннан Кытай да сугышка керә. Германиянең җиңүгә өмете
калмый.

1916 ел ахырында союзниклар 1917 елның язында бөтен фронтларда да Антанта һәм
аның союзниклары илләрен Германия гаскәрләреннән азат итү өчен бердәм һөҗүм
башларга вәгъдә бирешәләр.

Әмма Февраль революциясе рус армиясенең һөҗүм итү мөмкинлеген өзә. Көнбатыш
фронтта Антанта гаскәрләре 16 апрельдә Аррас шәһәре янында һөҗүмгә күчмәкче
булып карыйлар. Әмма Англия-Франция гаскәрләре немец артиллериясе тарафыннан
тар-мар ителә. Бу һөҗүм Антанта гаскәрләренең 280 мең солдатының гомерен кисә
һәм француз армиясендә тирән ризасызлык китереп чыгара, фронтта һәм тылда
хөкүмәткә каршы массакүләм чыгышларга этәргеч ясый.

1917 елның көзендә союзникларны тагын бер күңелсез «сюрприз» көтеп тора. Бөтен
сугыш буена бер генә җитди җиңүгә дә ирешә алмаган. Италия армиясе октябрь аенда
коточкыч җиңелүгә дучар була. Бу хәл Италия армиясе тарихына аеруча хурлыклы
вакыйга булып кереп кала. 1917 елның 24 октябрендә Австро-Германия гаскәрләре
Изонцо елгасындагы Капоретто авылы янында фронт сызыгын өзәләр. Италия армиясе
тар-мар ителә, калдыклары паникага бирелеп кача.

Италия солдатларының рухи төшенкелеге, аларның туктаусыз һәм нәтиҗәсез
һөҗүмнәрдән туюы — Капоретто янындагы җиңелүнең төп сәбәбе әнә шулардай
гыйбарәт.

1917 елгы Октябрь инкыйлабыннан соң Русия сугыштан чыга. 2 декабрьдә
Брест-Литовскида Совет Русиясе белән Германия арасында сугышны туктатып тору
турында килешү төзелә, ә соңрак тынычлык турында сөйләшүләр башлана. 1918 елның
мартында Брест солыхына кул куела. Тынычлык килешүенең шартлары бик авыр була.
Германия Польшаны, Балтыйк буен, Белоруссиянең бер өлешен оккупацияли. Рус
гаскәрләре Украинаны, Финляндияне һәм шулай ук Төркиягә күчәргә тиешле Ардаган,
Карс һәм Батум округларын ташлап чыгарга һәм Совет Русиясе Германиягә 6 млн
марка күләмендә контрибуция түләргә тиеш була. Русиянең сугыштан чыгуы
нәтиҗәсендә, Германия алдында бары бер Көнбатыш фронт кына кала.

1918 елның башында Германия сәргаскәрлеге үз алдына Америка армиясе Франциягә
килеп җиткәнче инглиз-французларны тар-мар итү бурычын куя.

1918 елның мартында немецлар Көнбатыш фронтта һөҗүм ачалар. Германия гаскәрләре
эре тактик уңышларга ирешәләр, союзникларның саклануын өзәләр һәм июнь аенда
яңадан Марна ярларына барып чыгалар. Әмма төп максатларына ирешү ал арга насыйп
булмый: инглиз-француз гаскәрләрен америкалылар килгәнче тар-мар итә алмыйлар.

18 июньдә союзниклар контрһөҗүм башлый. Нәтиҗәдә немецлар Марнадан чигенәләр. Бу
чигенү Германия армиясенә бик начар тәэсир ясый.

Германия бу вакытта инде хәлсезләнгән була, ә Америка гаскәрләре исә Антантага
яңа көч өсти. 8 августта союзник армияләр генерал Фош җитәкчелегендә һөҗүм
башлыйлар һәм немецларны җиңүгә ирешәләр. Бер көн эчендә генә дә алар 16 немец
дивизиясен тар-мар итеп ташлыйлар. Германия солдатлары сугышны дәвам итәргә
теләмиләр. Тылдан килгән частьларга алар: «Штрейкбрехерлар! Сугышны дәвам
итүчеләрне юк итәргә!» — дип кычкыралар.

Антанта армияләре августта һәм сентябрьдә фронтның төрле участокларында
туктаусыз һөҗүм алып баралар, Германия гаскәрләрен Франциядән һәм Бельгиядән
кысрыклап чыгаруларын дәвам иттерәләр.

Германиянең союзниклары берсе арты икенчесе капитуляция ясыйлар. Сентябрь
уртасында Антанта армияләре Балкан фронтын өзәләр һәм 29 сентябрьдә Болгарияне,
ә 30 октябрьдә Төркияне бирелергә мәҗбүр итәләр. Австро-Венгрия армиясенең
җиңелүе Габсбург монархиясенә каршы милли-азатлык хәрәкәте көчәюгә һәм
монархиянең җимерелүенә китерә. Чех, хорват, серб, словен һәм венгрлар октябрьдә
үзләренең бәйсезлеген игълан итәләр. Габсбург монархиясе аерым милли дәүләтләргә
таркала. 3 ноябрьдә Австро-Венгрия капитуляция ясый.

Шул ук көнне Германиядә революция башлана. Берлинда республика игълан ителә.
Вилһелм II тәхеттән бәреп төшерелә һәм Голландиягә качып китә.

1918 елның 7 ноябрендә Германия делегациясенең ак флаглы автомобиле фронт
сызыгын үтеп чыга. Делегациягә католиклар үзәге партиясе лидеры Эцбергер
җитәкчелек итә. Иптәшләре белән ул пәрдәләре төшерелгән вагонга утыра һәм
Компьен урманындагы Ретонд станциясенә килә. Биредә маршал Фошның штаб поезды
тора. Фош немецларга вакытлы килешү шартларын тапшыра һәм Германия делегациясенә
аңа кул кую өчен 72 сәгать, ягъни 11 ноябрьнең иртәнге 11 сәгатенә кадәр вакыт
бирелүе турында әйтә.

1918 елның 11 ноябрендә Германия делегациясе, Антанта күрсәткән шартларга
ризалыгын белдереп, килешүгә кул куя. Иртәнге сәгать 11 дә беренче артиллерия
салюты залпы яңгырый. Ул сугышның бетүе турында хәбәр итә. 1914 — 1918 еллардагы
беренче бөтендөнья сугышы әнә шулай тәмамлана. Германия һәм аның союзниклары
җиңелә.

1918 елның 11 ноябрендәге вакытлы солых төзү көнө Бельгияда һәм Францияда ел
саен милли бәйрәм буларак бигеләнә. Бөекбританиядә 11 ноябргә якын якшәмбе
көнендә Хәтер көне (инг. Remembrance Sunday) билгеләнә. 1921 елда Парижның
Триумфаль аркасы астында Билгесез сугышчы кабере хасил була. Лондонда 1919 елда
Билгесез сугышчыга һәйкәл — Кенотаф төзелә. 1922 елның маенда Алманиядә Беренче
дөнья сугышында һәлак булганнар истәлегенә Бөтен халык матәм көне булдырыла,
1952 елдан бу көн сугыш корбаннарын һәм сәйәси корбанннарны искә алу көне
буларак билгеләнә. Варшавадагы Билгесез сугышчы кабере 1925 елда Беренче
бөтендөнья сугышында һәлак булганнар истәлегенә хасил була. Хәзерге көндә бу
һәйкәл Туган ил өчөн төрле вакытта һәлак булгандар символы булып тора.

Беренче бөтендөнья сугышында һәлак булганнар сугышчылар көне 2013 елдан 1 август
көнне билгеләнә.



https://tt.wikipedia.org/wiki/Facebook

Facebook ([ˈfeɪsˌbʊk]) — Марк Цукерберг тарафыннан 2004 елда нигезләнгән социаль
челтәр. Шушы сайт ярдәмендә, 23 яшендәге Марк Цукерберг - дөньяның беренче
миллиардерлары рәтенә керә.

Беренче вакытларда сайтка бары Гарвард университеты студентларына гына керергә
мөмкин була, аннан соң башка Бостон университет студентларына да бу мөмкинлек
ачыла. 2006 елның сентябрененнән башлап сайт электрон почталары булган барлык
кулланучылар өчен дә ачыла. 2010 елның 21 июленә карата Facebook сәхифәсендә
якынча 500 миллион кулланучы теркәлгән була . Шуның өстенә 2010 елның апрель
аена сайтның үникәл кулланучылар саны 540 млн, каралган битләр саны — 570 млрд
җитә. 2009 елда Facebook сәхифәсенең кереме 700 млн АКШ доллары тәшкил итә.



https://tt.wikipedia.org/wiki/%D0%A8%D0%BE%D1%82%D0%BB%D0%B0%D0%BD%D0%B4%D0%B8%D1%8F

Шотла́ндия (ингл./ингл.-шотл. Scotland, гэль. Alba) – 1707 елга кадәр төньяк
Аурупадагы бәйсез дәүләт, хәзерге вакытта Бөекбритания һәм Төньяк Ирландия
Берләшкән Корольлеген тәшкил итүче илләр арасында иң киң автономиягә ия булганы
(үз парламенты, хокук системасы, чиркәве һ.б. бар).

Шотландия Бөекбританиянең төньяк өлешен алып тора һәм көньякта Англия белән
чиктәш.

Галимнәр фаразы буенча, Шотландиядә беренче кешеләр якынча 8 мең ел элек килеп
чыга. Беренче даими тораклар 6 мең ел элек барлыкка килә. Язма тарихы хәзерге
Англия һәм Уэльсның Рим империясе тарафыннан яулап алынуы белән башлана.
Шотландия Рим империясе составына керми, анда азат пикт һәм гэль кабтләләре яши.
Римлыларның китүеннән соң алар берничә корольлеккә, шул исәптән Дал Риада
корольлегенә дә нигез салалар. Ләкин Шотландия корольлегенең башлангычын 843
елда Кеннет Макальпинның скотлар һәм пиктларның берләшкән дәүләтенең короле
булуы белән бәйлиләр.

Киләсе берничә гасыр эчендә Шотландия бүгенге чикләренә кадәр ирешә. Анда шул ук
вакытта таркаулык сизелә, ләкин ул үз бәйсезлеген саклап килә һәм 1018 елда
Шотландия короле Малкольм II Нортумбрияне Карем янындагы сугышта тар-мар итә.

XIII гасыр ахырына кадәр Шотландия чагыштырмача тыныч яши. 1296 елда Англия
короле Эдуард I Спотсмур янындагы сугышта буйсынырга теләмәгән Шотландия
гаскәрен тар-мар итә һәм бөтен илне яулап ала. Король Иоанна I Баллиол
буйсынырга һәм корольлектән баш тартырга мәҗбүр була. Эдуард I үзен Шотландия
короле буларак игълан итә.

Бәйсезлеген югалткан шотландиялеләр 1297 елда Уильям Уоллес һәм Эндрю Моррей
җитәкчелегендә баш күтәрәләр. Стерлинг күперендәге сугышта инглиз гаскәре
җиңелә. Эндрю Моррей сугышта алган җәрәхәтләрдән вафат була. Шотландия инглиз
гаскәрләреннән азат ителә.

Эдуард I 1298 елда яңадан Шотландиягә гаскәр белән керә һәм Фолкерк сугышында
шотландиялеләрне тар-мар итә. 1305 елда Уильям Уоллес бер рыцарьның хыянәте
нәтиҗәсендә инглизләр кулына эләгә һәм җәзалап үтерелә.

Фолкерк сугышыннан соң бәйсезлек сугышы Роберт I Брюс (1306 елның 25 мартында
Шотландия короле дип игълан ителә) җитәкчелегендә дәвам итә. 1314 елда инглизләр
тулысынча тар-мар ителә. Роберт Брюс үлеменнән соң яңадан король урыны өчен
көрәш башлана. Нәтиҗәдә 1371 елның 26 мартында Сконеда король буларак Роберт II
игълан ителә. Якынча 300 ел дәвам иткән Стюартлар идарәсе дәвере башлана.

Урта гасырларның ахырында Шотландия ике мәдәни өлешкә бүленгән була:
үзәнлекләрдә яшәүче һәм аралашу өчен инглиз-шотланд телен кулланучылар; тауларда
яшәүче һәм шотланд (гэль) телендә аралашучылар. Тауларда шотланд клан системасы
барлыкка килә.

1707 елда, «Уния турында Акт» кабул ителгәннән соң, Шотландия бәйсезлеген
югалта.

2014 елның 18 сентябрендә Шотландиядә бәйсезлек мәсьәләсе турында референдум
уздырылган, тавыш бирүчеләрнең 55% өлеше бәйсезлеккә каршы тавыш биргән.

Шотландия территориясе Бөекбритания утравының төньягында өчтән бер өлешен һәм
якындагы утрауларны (Һебрид, Оркней һәм Шетланд утраулары) үз эченә ала.
Шотландия мәйданы – 78 772 км², яр сызыгы озынлыгы – 9 911 км. Көньяк-көнбатышта
30 км ераклыкта Ирландия,утравы урнашкан. Төньякта Фарер утраулары һәм Исландия
ята.

Көнбатыш ярын Атлантик океан юа, көнчыгышта – Төньяк диңгез. Шотландиянең
көнбатыш һәм көнчыгыш ярлары шулай ук күренекле Лох-Несс күлен үз эченә алучы
Каледония каналы ярдәмендә тоташтырылган.

Климат океаник уртача. Гольфстрим агымы аркасында Шотландиядә шул ук киңлектә
урнашкан башка Аурупа илләре белән чагыштырганда (мәсәлән, Норвегия) җылырак,
ләкин Британиянең башка өлкәләренә карата салкынрак. Җирнең өслеге тигез
булмаганга һава тотрыксызлыгы белән аерыла. Регионга көньк-көнбатыш җил хас.
Ярларда һәм утрауларда еш кына каты җилләр һәм давыллар була. Иң салкын гыйнвар
һәм февраль айларында уртача температура 5—7 °C тәшкил итә. Иң җылы июль һәм
август айларында – 19 °C.

Глазго шәһәрендә кораб төзүче верфь бар. Шотландиядә нефть, күмер чыгарыла, авыр
сәнәгать зур үсеш алган (шул исәптән корыч сәнәгате дә).

2001 елгы исәп буенча Шотландиядә 5 062 011 кеше яшәгән. 2007 елда халык саны 5
144 200 кешегә кадәр җитә. Аларның 88% – этник шотландлар, 8% – инглизләр,
ирландиялеләр һәм уэльслылар, 4% – калганнар.

Шотланд биюләре арасында шотланд бал биюләре һәм аерым башкарылган «хайланд» киң
таралган.

Шотланд әдәбиятының бай тарихы бар. Үз жанрларында классик әсәрләр буларак
Роберт Бернс һәм Вальтер Скотт, Роберт Льюис Стивенсон һәм Джеймс Хогг әсәрләре
санала.

Шотланд әдәбияты үз эченә хәзерге Шотландиядә кайчан да булса кулланылган
(инглиз, шотланд (гэль), скотс, бретон, француз, латин телләре) телләрдәге
әдәбиятны ала.

Андрей хавари (апостол) Шотландиянең яклаучысы буларак санала. Шотландиянең
байрагы зәңгәр-күк фондагы Андрей хачыннан гыйбарәт. Милли уен коралы – волынка.
Шайтан таягы Шотландиянең ярымрәсми символы дип санала.



https://tt.wikipedia.org/wiki/%D0%98%D1%80%D0%B0%D0%BD

Иран Ислам Җөмһүрияте (Иран, фар. جمهوری اسلامی ایران — Җомһури-́йе Эслɒми́-йе
Ирɒ́н) — көньяк-көнбатыш Азиядә урнашкан дәүләт. Башкаласы - Тәһран шәһәре.

Көнбатышта Гыйрак белән, төньяк-көнбатышта Азәрбайҗан, Әрмәнстан, Төркия белән,
төньякта Төрекмәнстан белән һәм көнчыгышта Әфганстан һәм Пакьстан белән чиктәш.

Төньяктан Иран Каспий диңгезе тарафыннан, көньякта исә Фарсы култыгы тарафыннан
юыла.

Иранның бүгенге (фар. ايراﻥ) атамасы Erān сүзе аркылы авест. Airyāna сүзенә
барып тоташа. авест. Airyāna сүзе исә борынгы арийләрның үзатамасыннан — «arya»
сүзеннән килеп чыккан һәм сыйфат буларак алар яшәүче илне аңлата. Ягъни,
«Арийләр иле» мәгънәсенә туры килә.

Иран көньяк-көнбатыш Азияның урта көнчыгышында урынлашкан. Мәйданы (1648 мең
км²), дөнья буенча унҗиденче урында тора. Азәрбайҗан белән 611 км аралыкта
чикләшә. Төньяк-көнбатшта Әрмәнстан белән (35 км), төньяк-көнчыгышта
Төрекмәнстан белән (992 км) , көнчыгышта Пакъстан белән (909 км) һәм Әфганстан
белән (936 км) , көнбатшта Төркия белән (499 км) һәм Ирак белән (1458 км)
аралыкта чиктәш. Төньякта Каспий диңгезе, көньякта Гарәбстан диңгезенең Фарсы
һәм Госман култыклары белән юыла.

Иран дәүләтчелеге тарихы дөньяда иң борынгылардан исәпләнә. Гасырлар буена ил
Көнчыгышта мөһим роль тота. Дарий I-че вакытында Фарсы империясе Юнанстаннан
алып, Һинд океанына кадәр җәелеп яткан. Урта гасырларда да (XVII гасыр һәм
XVIII гасыр) Иран бик көчле ил дип санылган. XIX гасыр ахырында ил ярым
колониаль илгә әйләнгән. 1935 елдан исемен үзгәртеп — Иран булып киткән. 1979
елгы Ислам инкыйлабыннан соң, ислам республикасы исемен алган.

Иран биләмәсендә тәүге халыкларның килеп утыруы бик борынга барып тоташа. Иран
халыклары бу җирләрдә беренче халыклар буларак, безнең эрага кадәрге I гасырда
ук билгеле. (Фарсы, Мидия, бактриялылар, парфяннар) кабиләләренең бер өлеше яссы
таулыгының көнбатышта килеп урнашкан, ә киммерийлар, сарматлар, аланнар,
белуҗлар Госман култыгы буена яр буйлап утырганнар.

Мөһим иран дәүләте буларак Мидия патшалыгы танылган, ул безнең эрага кадәрге
VIII гасыр ахырында — VII гасыр башында нигезләнгән. Баш каласы булып Һәмәдән
(Экбатана) булып торган. Алар тиз рәвештә көнбатыш һәм өлешчә көнчыгыш Иран
өстендә кәнтрүл алганнар; вавилонлылар белән бергәләп Әссүрия империясене
тар-мар иткәннәр, Елга аралыгын һәм Урартуны буйсындырганнар, соңрак Әрмән
тауларын басып алганнар.

Б. э. к. 553 елда яшь фарсы Аншан һәм Фарс патшасы Бөек Кир II (Ахәменидләр
династиясе) мидиялеләргә каршы чыга. Кир Экбатананы яулап ала һәм үзен Фарсы һәм
Мидия патшасы дип игълан итә. Шул вакытта Мидия патшасы Иштувегу әсирлеккә
алына, соңрак ул бер җирле идарә башлыгы итеп билгеләнә. Бөек Кир II үзенең
үлеменә хәтле (б. э. к. 529-сы ел) Ахәменидләр империясын буйсындыра, бөтен
Көнчыгыш Азияне, Урта диңгездән һәм Анатолиядән алып Сырдарьягә хәтле басып ала.
Кир безнең эрага кадәр 546-сы елда патшалыкның баш каласы Пасаргадка нигез сала.
Аның улы Камбиз атасы биләмәсен Мисыр һәм Эфиопияга кадәр киңәйтә.

Камбиз вафатыннан соң аның варислары һәм якыннары арасыннан хакимияткә Дарий
Гистасп килә. Дарий тиз рәвештә тәртип кертә башлый, һәм басып алу сәясәтен
яңадан башлап җибәрә. Ахәменид дәүләте Балканга кадәр киңәя, көнчыгышта
Һиндстанга кадәр барып җитә. Һәм шул вакыттагы иң көчле, куәтле дәүләткә
әверелә. Ул илне эчке үзидарә берәмлекләргә бүлә. Хакимият сатрапияләргә бирелә,
тик гаскәр сатрапларга буйсынмаганнар. Дарий шулай ук акча реформасын үткәрә,
дарик акчасын кертә, сәүдә челтәре үсә.

Дарий зороастризм динен үз итә, аны дәүләт дине буларак кабул ителә. Шул ук
вакытта басып алынган дәүләтләренең диннәренә тыныч карый.

Дарий I варислары эчке төзелешне боза башлаганнар. Сатрапияләр күбрәк
мөстәкыйльлекне алганнар, ил таркала башлый. Шул шартларда Македония гаскәр
җитәкчесе Искәндәр Зөлкарнәйн хәрби яулар башлый һәм б. э. к. 330 елда Ахәменид
дәүләтен басып ала.

Искәндәр Зөлкарнәйн вафатыннан соң (б. э. к. 323 ел аның империясы берничә
дәүләткә бүленә. Хәзерге Иран биләмәсенең зур өлеше Селевкияга калган, әмма
Парфия патшасы Митридат I селевикидларга каршы сугыш башлый һәм үз дәүләте эченә
Персияне һәм Елга аралыгын кертә. Парфия һәм Борынгы Рим арасында Евфрат елгасы
буенча чик билгеләнә. Әмма римлыләр шунда ук килешүне бозалар, әмма җиңеләләр.
Җавап явында парфяннар бөтен Леваннтны һәм Анатолияны яулый, тик Марк Антоний
аларны кире Ефратка чигендерә. Шуннан соң Парфия эчендә бер-бер артлы
ватандашлар сугышлары башланып киткәннәр.

224 елда Ардашир Папакан, Фарсыдагы Хәер каласы башлыгы улы, Артабана IVсенең
гаскәрен тар-мар итә һәм икенче Фарсы империясенә — Ираншахрга («Арийлар
патшалыгы»на) — нигез сала. Баш каласы Фирүзабад итеп сайлана. Сасанидлар
династиясе башлана.

Хәсрәү I (531—579) идарә иткән чорда актив экспансияләр башлана. Антиохия, 540
елда Мисыр басып алына. Шулай ук Гарәп ярымутравы яр буендагы өлкәләре, шул
исәптә Йәмән яулана. Хәсрәү хәзерге Таҗикистан биләмәсендәге эфталитлар дәүләтен
юкка чыгара. Хәсрәүнең хәрби уңышлыклары Иран мәдәниятеннең һәм сәүдәгәрлекнең
чәчкә атуга китерә.

Хөсрәү I-нең оныгы Хөсрәү II (590—628) Византия белән сугышны торгыза, әмма җиңү
яулый алмый. Хәрби чыгымнар сәүдәдән килгән салым белән каплана, шуңа риза
булмаган сәүдәгәрләр баш күтәрә. Күтәрелеш вакытында Хәсрәү җәзалап үтерелә.
Аның оныгы, Йездигерд III (632—651), Сасанидларның соңгы патшасы була. Византия
белән сугыш тәмамланса да, дәүләт юкка чыгуын дәвам итә. Көньяктан фарсылар яңа
дошманнары — гәрәпләр белән бәрелешә.

Гарәпләр Сасанид Иранына һөҗүмнәр 632 елдан башлыйлар. 637 елгы Кадисия янындагы
сугышта фарсы гаскәре җиңелә.

Гарәп һөҗүме 652 елга кадәр дәвам итә, нәтиҗәдә Фарсы иле Хәлифәткә кертелә.
Гарәпләр Фарсы иленә исламны кертәләр. Исламлашкан Иран нык үсә башлый. Әдәбият,
фәлсәфә, сәнгать, медицина бик үсә. Фарсы мәдәнияте исламның алтын гасыры өчен
нигез булып торган.

750 елдафарсы генералы Әбү Мөслим Әмәвидләргә каршы булган Гәббәсиләрнең баштан
Димәшкъкә, аннан соң Хәлифәт башкаласы Багдадка походына җитәтәкчелек итә. Яңа
хәлиф аңа җавап итеп, фарсы губернаторларына билгеле автономияне бүләк итә.
Шулай ук берничә фарсы вәкилен вәзирлеккә ала. 822 елда Хөрәсән губернаторы
Таһир ибн Хөсәйен ибн Мусаб провинциянең бәйсезлеген игълан итә һәм үзен
Таһирилар династиясенең нәсел башлыгы итеп таныта. Саманилар җиттәкчелек итә
башлауга, Иран гарәпләрдән бәйсезлеген торгыза.

Фарсы җәмагатьчелеге исламны кабул итүгә карамастан, Иранда гарәпчелек уңыш
казанмый. Гарәп мәдәниәтен көч белән кертү фарсыларның карлышылгына очраган.
Милли үзаңны торгызуга фарсы теленең һәм әдәбиәтенең яңартылуы мөһим роль уйный.
Пик вакыты булып IX—X гасырлар тора. Шул сәбәпле Фирдәүсинең тулысынча фарсы
телендә иҗат ителгән «Шахнамә»се мәшһүрлекне ала.

962 йылда төрек гаскәр башлыгы Алп-Тәгин Саманиларга каршы чыгып, Газнәвиләр
дәүләтенә нигез сала, башкаласы — Газни шәһәрендә (хәзерге Әфганстан) урнашкан
булган. Газнәвиләр вакытында фарсы мәдәнияте чәчәк атуын дәвам итә. Аның
башкасласын сәлҗүкләр Исфаханга күчерәләр.

1220 ел Иранның Хәрәзм ханлыгына караган төньяк-көнчыгыш өлеше Чыңгызхан гаскәре
һөҗүменә эләгә. Бөтен Хөрәсән һәм хәзерге Иранның көнчыгыш өлеше бөлгенлеккә
төшә. Ярты халык монголлар тарафынан үтерелә. Ачлыктан һәм сугыш нәтиҗәсендә 2,5
миллион халкы булган Иранда нибары 250 мең кешесе торып кала. Иранны
буйсындыруны Чыңгызханның җияне Хулагу тәмамлый. Ул Хулагу дәүләтен нигезләнән,
аның нәселе (илханнар) биредә XIV гасыр уртасына кадәр хакимлек иткәннәр.

Аксак Тимер үзенең империясенең башкаласын Сәмәркәндтә нигезләнә. Ул Иранның
барлык маһир осталарын җыеп, Сәмәркәндне төзүгә җәлеп итә. Мәсәлән, Тәбриз
осталары Гүр Әмир кәшәнәсен төзи. Аксак Тимернең кече улы Шаһрух хакимлек
иткәндә иран мәдәниәте һәм фәне чәчәк ата. Бу тимури Солтан Хөсәен Байкара
җитәкләгән чорда дәвам итә.

1501 елда Сәфәвиләр династиясеннән Исмәгыйль I шаһ хакимлек иткән чакта Иранда
исламның шигый агымы дәүләт дине буларак кабул ителә. 1503 елда Исмәгыйля Ак-
Коюнлу дәүләтен тар-мар итә һәм җимереклекләр өстендә баш каласы Тәбриз белән
яңа дәүләт төзи. Сәфәвиләр династиясе чорында Иранның иң үсешкән чоры Бөек
Габбас вакытында була. Ул Госман империясен тар-мар итә, үзенә хәзерге Гыйракны,
Әфганстанны, Әзербайҗан, Әрмәнстан, Гөрҗистән биләмәләрен куша. Шулай ук Гилән
һәм Мазендеранны да кушып, биләмәсен Тигр елгасыннан алып Һинд ярларынача
киңәйтә.

Басып алулар Иранга байлыклар китерә. Мәдәният алга китә, Иран үзәкләштерелгән
илгә әйләнә, кораллы көстәр яңартыла. Бөек Габбас вафатыннан соң империя аска
тәгәри. Җитәкчелек итә белмәгәнлектән Кандагар һәм Багдадны югалта. 1722 елда
әфган-гизәйлеләр Иранга яу чаба, алар шунда ук Исфаһанны алалар һәм Сәфәвиләрнең
җитәкчеләрне үтерәләр. Иранда Әфшарләр хакимияткә килә.

Иранның төп административ берәмлеге булып останнар (фар. استان — ostān; мн.ч. —
استانﻫﺎ — ostānhā) торалар; алар, үз чиратында, шәһрестаннарга бүленәләр (фар.
شهرستان), ә инде шәһрестаннар — бахшларга (фар. بخش) бүленәләр. Гадәттә,
останның иң эре шәһәре башкаласы (мәркәзе, фар. مرکز — markaz) да булып тора.
Һәр остан губернатор (остандар — استاندار) тарафыннан идарә ителә. Әлеге вакытта
31 останга бүленә:



https://tt.wikipedia.org/wiki/DMOZ

Ачык Төргәк Проекты (ODP) (инг. Open Directory Project (ODP), рус. Открытый
Каталог (ODP)) шулай ук DMOZ (ODPның башлангыч домен исеменнән килә -
Directory.MOZilla.org) исеме белән танылган бөтендөнья пәрәвез сәхифәләренә
сылтамаларны туплаучы ачык эчтәлекле күптелле сайтлар төргәге.

Ачык төргәк, инсаннар тарафыннан тулыландырылган һәм Интернет эчтәләген
чагылдыручы иң зур проектлардан берсе. Төргәк фидакяр мөхәррирләр тарафыннан
тулыландырыла. Һәрбер сайт үзенә туры килгән бүлеккә бушка өстәлә, акчага өстәү
катгый тыела. Пәрәвезнең иң зур эзләгечләре һәм порталлары төргәкләрен Ачык
төргәкнең мәгълүмат җыелмасын кулланып төзиләр. Шуларның арасында: Netscape
Search, AOL Search, Google, Lycos, HotBot, DirectHit, Alexa, Yahoo, MSN һәм
йөзләрчә башка сайт. Шулай итеп, сайтның төргәккә эләгүе аның сәхифә абруен
(PageRank) шактый үстерә ала. Шулай ук, кайбер вакыт Google эзләү
нәтиҗәләрендәге сниппетларны сайтның DMOZда язылган тасвирламасыннан ала.

Ачык төргәк 1998 елның 5 июнендә (Һиҗри - 10 Сәфәр 1419) Ричард Скрента һәм Боб
Труел тарафыннан ачылды. Беренче вакытларда проект GnuHoo, NewHoo һәм ZURL
исемнәрен ташый иде. 17 ноябрьдә (28 Рәҗәп) Netscape ширкәте төргәкне сатып алуы
турында игълан иткәч, проект бүгенге исемен алды. Ачык Төргәк Проектының хәзерге
сәхибе - Netscape. Исемендә Mozilla сүзе булуына карамастан, Mozilla вакфы һәм
Mozilla проектлары белән һичбер нинди бәйләнеше юк.

2011 елның 17 март (12 Рабигыль-ахыр 1432) көненә төргәктә туплам 4 855 147 сайт
1 005 887 бүлеккә өстәлгән, төргәк 88 телгә бүленгән, 103 тел бүлеге Сынау
режимында. Бөтен тарихы буенча төргәктә 90 367 мөхәррир катнашкан.

Татар, Африкаанс, Инглиз, Гарәп, Әрмән, Астриану, Азәрбайҗан, Индонезия, Мәлай,
Бангладеш, Башкорт, Беларус, Босния, Бретон, Болгар, Каталон, Чех, Гади Кытай,
Гадәти Кытай, Дания, Алман, Эстон, Испан, Эсперанто, Баск, Франсыз, Уәлс, Фриз,
Фриул, Фарей, Ирланд, Шотланд, Галия, Грек, Гуҗарати, Еврей, Һинд, Хорват,
Интерлингва, Исланд, Итальян, Япон, Каннада, Кашыб, Казакъ, Суахили, Корея,
Корд, Латвия, Люксембург, Литва, Латин, Маҗар, Македон, Мараси, Нидерланд,
Төнъяк Фриз, Норвегия, Үзбәк, Окситан, Осетин, Фарсы, Польша, Португалия,
Пәнҗәби, Румын, Романш, Урыс, Сардин, Шәрык Фриз, Албан, Сицилия, Синһал,
Словен, Серб, Фин, Швед, Тагал, Тайван, Тамил, Телугу, Тай, Вьетнам, Төрек,
Төрекмән, Украин, Уйгыр, Кыргыз телләре.

Ачык Төргәк Проектының җыелма һәм эш итү өчен кулланылган программа тәминатының
чыганак коды ябык рәвештә. Ачык Төргәк буенча эзләү програм тәминаты итеп
Mozilla Public License буенча таратылучы үзгәртелгән Isearch программасы
кулланыла. Мөхәррирләр интернет-җыены исә үзгәртелгән phpBB белән эшли.

ODP мәгълүмат җыелмасы RDF-нөсхә рәвешендә дә чыгарыла. Нөсхә түләүсез таратыла,
һәм аны бары тик Open Directory License шартнамәсенә буйсынарак кулланырга ярый.
2000 елдан RDF-нөсхә, ә бөтен төргәк 2004 елдан башлап UTF-8 кодировкасында
эшли.

Ачык Төргәк мөххәррирләре өстәлгән сайтларны озак эшкәртәләр дип ODP зур
тәнкыйтьләргә дучар була. Моның берничә сәбәбе бар: беренчедән, мөхәррирләр эшне
түләүсез, үз вакытларын фида кылып башкаралар. Икенчедән исә, кайбер бүлекләрдә
өстәленгән сайтлар саны бик зур, аларны барысын да карап чыгу өчен байтак вакыт
кирәк, шулай ук, мөхәррирләр гади кулланучылар өсләгән сайтларны эшкәртүдән
башка үзләре дә кызыклы һәм файдалы сайтларны өстиләр. Әлегә Татар бүлегендә
сайтлар саны бик күп түгел, шуңа күрә, сайтларны карап чыгу кыска дәвер эчендә
үтә.

DMOZ төргәгенең татарча беренече бүлеге 2003 елның 6 гыйнварында (Һиҗри - 11
Зөлкагъдә 1423) ачылган. Башта бүлек һәр яңа тел бүлеге сыман "Сынау" режимында
эшләп, соңрак гомуми World бүлегенә күчерелгән. Татар бүлегенең беренче
мөхәррире Альберт Фазлый (alber) әфәнде иде. Ул заманнарда Татар сайтлары күп
булмавына карамастан, ул 1400гә якын гамәл (өстәү, үзгәртү, бетерү) эшләгән.
ДМОЗ логларында соңгы гамәле 2004 елның 25 июнь (5 Җөмәдел-әүвәл 1425) көнендә
теркәлгән. Беренче мөхәррир 100дән артык файдалы сылтама җыйган иде. Соңрак
Альберт әфәнде урыс мөхәррирләре белән сүзгә килешеп, аларның
милләтчелекләреннән туеп, төргәктән аерылды.

Хәзерге вакытта Татар бүлегедә ике мөхәррир бар: Альберт Азат углы Әхәтов
(muhtac), һәм Айдын Салис углы Мәммәдов (salis). Шулай ук урыс бүлегенең милләте
татар булган мөхәррир raouf Татар бүлегенең мөхәррирләренә даими рәвештә ярдәм
итә.

2011нчы елның 17 март (12 Рабигыль-ахыр 1432) көненә проектның Татар өлешендә
381 сәхифә өстәлгән, 200дән артык сайт әле тикшерелмәгән, яисә исем/тасвирламасы
төзелмәгәнгә мөхәррирләр тарафыннан хупланмаган. Татар сайтларын ясаучылар DMOZ
төргәген белмәгәнгә, яисә татнетта сайтларның үзара көрәшү булмаганга өстәлгән
сайтларның күбесе мөхәррирләр тарафыннан өстәлә. Хәлбуки, төргәккә эләгү сайтның
эзләгечләр каршысында абруен үсүвенә бик тәэсир итә.

Берничә вакыт элек Татар бүлеге Үзбәк бүлеген узып, Төрки телләрдәге бүлекләр
арасында 3нче урынга чыкты (Төрекчә - 43 090, Азәрбайҗанча - 1 145). Русия
Федерациясендәге телләр арасында исә 2нче урында (Урысча - 81 800).



https://tt.wikipedia.org/wiki/%D0%A1%D1%8B%D1%87%D1%83%D0%B0%D0%BD%D1%8C

Сычуа́нь ((||四川 Sìchuān) — Кытайның үзәк өлешенең көньягындагы провинция.
Башкаласы һәм иң эре шәһәре -Чэнду. Халкы 80 418 200 кеше (провинцияләр арасында
4-енче урын, 2010 ел бирелгән мәгълүматы). Атамасы 川峡四路 («дүрт Чуанься өлкәсе»)
дигәннән кыскартылма һәм Сун империясе вакытында бу территориядә Чуанься өлкәсе
булганга һәм соңыннан дүрт өлкәгә - "лу"га бүленгәнгә бәйле.

2008 елның 12 маенда Сычуаньда көчле җир тетрәү булган, ул провинция
шәһәрләренең күп өлешен җимергән. Җир тетрәүнең магнитудасы 7,9 балл булган. 22
майга торыш буенча хөкүмәт 50 мең һәлак булган кеше турында мәгълүмат бирә.

Неолит һәм Бронза гасыры чорында монда Сансиньдуй мәдәнияте булган (безнең эрага
кадәр III—I меңьеллык). III гасырда Сычуань территориясе Шу патшалыгының нигезен
хасил иткән. IV гасырда монда Чэн варвар патшалыгы оешкан. V гасырда Сычуань
өстеннән гегемония табгачларга күчкән.

1911 елда провинциядә Сычуань фетнәсе башланган, ул Синьхай инкыйлабына кадәр
булган.

Провинциядә авыл хуҗалыгы үскән - дөге һәм бодай үстерелә; провинция Кытай
провинцияләре арасында дуңгыз ите җитештерү буенча беренче урынны һәм тут ефәк
тукучы коконнары җыю буенча икенче урынны алып тора. Илдә хәмер җитештерүнең
провинциянең өлеше 20%-тан артык. Провинция территориясендә Кытай Халык
Җөмһүриятендә ванадий, кобальт һәм титан ятмаларының яртыдан артыгы һәм шулай ук
әһәмияткә ия тимер руда һәм башка минераль казылмалар запаслары бар. Провинциядә
сәнәгатьнең автомобиль, аэрогаләм, металлургия, азык-төлек тармаклары үскән.
Провинция Кытайның саклау сәнәгате һәм фәнни-техник потенциал үсеше ягыннан
стратегик булып тора.

ЮНЕСКОның Дөнья мирасы исемлегенә провинция территориясендә булган түбәндәге
объектлар кертелгән:

2016 елның 4 маенда Татарстан-Сычуань Бизнес Форумы узды. Анда Казан
Университетлары ректорлары һәм Сычуань университетлары ректорлары арасында
килешүләргә имза куелган. Сычуань икътисады, мәдәнияте турында сөйләнгән. Форум
"КОРСТОН" үзәгендә үткән.



https://tt.wikipedia.org/wiki/%D0%9A%D0%B8%D1%82%D0%B0%D0%BF

Кита́п (гарәп. كتاب‎) — нинди дә булса текстны эченә алган, битләре билгеле бер
тәртиптә бергә җыйналып төпләнгән басма (элек – шулай ук кулъязма, хәзерге
заманда шулай ук электрон) әсәр.

Беренче китаплар кулъязма хәлендә булган. Папирус яки кәгазьне уйлап тапканчы
кәгазь хезмәтен бик авыр балчык такталар үтәгән. Аларга чокып яза торган
булганнар. Андый “кәгазь”дән эшләнгән китапларның авырлыгы йөзләрчә килограммга
җиткән. Соңыннан папирус, ефәк һәм кәгазьгә яза башлаганнар. Аннары китап итеп
теккәннәр.

Беренче кәгазь Кытайда табыла. Ул ефәктән эшләнә. Кәгазь эшләүне зур сер итеп
саклаганнар. Ләкин 751 елда әсирлеккә төшкән кытайлылар ярдәмендә бу сер
мөселман илләрендә дә ачыла. Татар милләтендә дә китап басу барлыкка килгәнче
кулъязма китаплар гамәлдә булган. Аларны матур язу осталары –
каллиграф-хаттатлар күчереп язган. Безнең көннәргә кадәр сакланып калган әдәби
әсәрләрнең иң борынгыларыннан берсе – Кол Галинең XIII гасырда иске әдәби татар
телендә язылган Кыйсса-и Йосыф поэмасы. Казан яулап алыну һәм ислам динен
эзәрлекләү аркасында татар ханлыклары чорына караган күпчелек тарихи кулъязмалар
юкка чыга.

Русия колониализмы шартларында татар кулъязмаларын махсус туплау һәм өйрәнү эше
18 гасырның беренче чирегендә башлана. Бу эштә татар зыялылары һәм
мәгърифәтчеләре белән беррәттән башка милләт миссионерлары һәм галимнәре актив
катнашкан. Татар кулъязмаларын туплау һәм өйрәнү эшенә Габдерәхим Утыз Имәни
(1754-1834), Ибраһим Хәлфин (1778-1829), Хөсәен Әмирханов (1816-1893),
Шиһабетдин Мәрҗәни (1818-1889), Хөсәен Фәезханов (1828-1866), Галимҗан Баруди
(1857-1921), Ризаэтдин Фәхретдинов, Нигъмәтулла Кармашев һәм башка язучылар,
галимнәр, дин эшлеклеләре керешәләр. Шулай ук И.Н. Березин, А.Казембек,
В.Вельяминов-Зернов, Н.Ильминский һ.б галимнәр бу эштә күп хезмәт куялар. Әлеге
галимнәр, кулъязма китапларны эзләп, табып, туплап, еш кына борынгы язма
истәлекләрне текстологик яктан тикшереп, эшкәртеп, чордашларына аңлаешлы телдә
бастырып та чыгарганнар.

Татар кулъязма китабы хәзинәләре төрле географик киңлекләрдә урнашкан: Казан,
Петербург, Мәскәү, Ташкент, Алма-Ата, Уфа, Баку, Истанбул, Париж, Берлин кебек
шәһәрләрнең фәнни китапханәләрендә сакланалар.

Күчерелергә тиешле әсәр хаттат (күчереп язучы) каршында ләүхә дип аталган җиһаз
өстенә куелган. Хаттат, китапның күләмен чамалап, үзенә кирәк кадәрле кәгазь
хәзерләгән. Кулъязма китапка тотылган кәгазь күләме табак дигән берәмлекләр
белән үлчәнгән. Хаттат иң элек битләр зурлыгында кәгазьләр хәзерләгән һәм шул ук
зурлыкта трафарет эшләгән. Әлеге трафаретка китап битләренең кырлары киңлеге,
бер биттәге юллар саны, юллар арысындагы интервалның киңлеге турында исәпләүләр
ясалгач, трафарет битенә булачак язу юллары санынча, тиешле киңлектә юллар
калдырып, җепләр тарттырып куелган.Ул җепләр дүрт яктан да кысага алынган. Шул
трафаретны языласы кәгазьнең астына тәңгәл китереп куеп, кәгазь өстеннән кул
белән басып ышкыгач, кәгазь битендә юллар рәвешендә җеп эзләре калган.

Оста каллиграфлар күчергән кулъязма битләрендә текст алтынланган кысалар эченә
урнаштырылган. Андый кысаларның тышкы як-якларына алтын йөгертелгән декоратив
бизәк үрнәкләре төшерелгән, сирәк кенә чәчәк сурәтләре ясалган. Китапның
ахырында автор яки күчерүченең исемнәре, китап күчерелгән торак урыны,
мәдрәсәнең, укыткан остазның исемнәре, китапны язып яки күчереп төгәлләнү вакыты
күрсәтелгән.

Татарларга басма китап XIV гасырдан бирле таныш. Дөньяда иң беренче типография
Италиядә 1464 елда ачыла. Мәскәүдә типография 1553 елда ачыла. Беренче китап
басучы Иван Федоров була. Беренче китаплар Италия, Төркия, Һиндстан, Мисыр
илләрендә басыла башлый.

Казан университеты китапханәсендә 1593 елда Италиядә басылган Әбу Гали ибн
Синаның гарәп телендәге китабы саклана. Шунда ук Ван Кулиның 1727 елда
Истанбулда чыккан ике томлык “Төрки-гарәпчә сүзлек” саклана.

Гарәп шрифты белән татар телендә басылган беренче китап Лейпциг шәһәрендә 1612
елда табыла. Соңгы елларда Голландиянең Лейден университеты китапханәсендә 1618
елда Львов шәһәрендә төрки телдә басылган бер китап табылды. Бу – татар
телендәге безгә билгеле булган иң борынгы китапларның берсе. Ләкин ул әрмән
хәрефләре белән басылган.

XVIII гасырның 20 нче елларында Петр I Персия походы уңаеннан “Манифест” чыгара.
1722 елда бу “Манифест” татар телендә аерым китап булып бастырыла. Ул дүрт
биттән тора һәм Русиядә чыккан беренче татар китабы дип исәпләнә.

Казанда гарәп шрифты белән баса торган беренче типография 1801 елны, рус шрифты
белән баса торган типография 1805 елда эшли башлый.

1778 елда Мәскәү университеты типографиясендә беренче татар Әлифбасы дөнья күрә.
Аның авторы – күренекле мәгърифәтче, галим Сәгыйть Хәлфин.

20 йөз башында басмаханәләр саны тагын да арта, Казанда һәм татарлар яшәгән күп
шәһәрләрдә (Ырынбур, Уфа, Әстерхан, С.-Петербург, Мәскәү һ.б.) китап нәшер итү
һәм сату ширкәтләре барлыкка килә (Кәримевләрнең китап сату фирмасы, "Сабах",
"Милләт", "Мәгариф" һ.б.). Татар китапларын бастыру эшендә Казанда
Б.Л.Домбровский, В.В.Вараксин, И.В.Ермолаева, Ырынбурда "Кәримев-Хөсәенев китап
ширкәте", Петербургта Ильяс Бораганский, Троицкида "Хезмәт" нәшрияты, Орскида
"Шәрекъ", Эстәрлетамакта "Каләм", Мәскәүдә Карамышев нәшриятлары һ.б.
басмаханәләре зур тырышлык күрсәтәләр. 1910 елда Казанда 26 басмаханә була,
аларда 1000 нән артык исемдә китап, ш.и. 418 татар китабы дөнья күрә (гомуми
тиражы 586,8 мең данә). Русиядә нәшер ителгән татар китапларының 85% ка якыны
Казанда басыла. Дөньяви эчтәлекле, уку-укыту һәм матур әдәбият китаплары арта.
Фәнни басмалар арасында беренче урынны Р.Фәхретдин, М.Рәмзи, һ.Атласи,
Г.Әхмәрев, Х.Фәйзиләрнең гомуми һәм милли тарихка караган әсәрләре алып тора.
М.Бигиев, З.Камали, З.Кадыйри, Габдулла Буби, Р.Фәхретдин һ.б. тарих һәм ислам
фәлсәфәсенә караган хезмәтләре басылып чыга.

Китапның төрен билгеләү (классификация) индекслары, ягъни УДК һәм ББК саннары
махсус таблицалардан файдаланып төзелә. Алар китапханәдә һәр басманың үз
«оясы»-координаты булсын өчен кирәк. Авторлык таблицаларын XIX гасыр ахырында
америкалы Ч. Кеттер төзегән. Рус теленә туры килүче вариантын Л. Б. Хавкина
эшләгән. Әлеге таблица 1916 елдан бирле берничә тапкыр басылып чыккан (24 нче
басмасы 1986 елда дөнья күргән). Авторлык таблицаларын татарчага җайлаштыруны
Татарстан Милли китапханәсе хезмәткәрләре башкарган.

ISBN - ул халыкара стандарт саны. ISBNның һәр саны аерым мәгънәгә ия. Әйтик,
5-7761-1231-1 санын алып карасак, биредә: 5 — ил (Русия), 7761— нәшрият
(«Мәгариф»), 1231— китапның шушы нәшриятта басылу буенча тәртип саны, 1 —
ISBNның дөреслеген тикшерү өчен кирәк (контроль сан). 2007 елдан башлап, ISBN
унөч урынлы сан белән билгеләнә. Ул гадәттә китапның тышлыгындаштрих-код
рәвешендә дә кабатлана.

Китапханә — басма һәм язма истәлекләрне саклаган, аларны ачык куллану мөмкинлеге
булган махсус бина. Хәзерге вакытта китапханәләрдә шулай ук электрон язмалар
сакланырга мөмкин. Милли китапханәнең максаты булып шушы дәүләттә чыгарылган,
аңа берәр бәйләнеше яки укучыларның ихтыяҗы булган барлык әдәбиятның саклануын
һәм укучыларга аларны уку өчен уңай шартларны тәэмин итү тора. Милли
китапханәләрдә мөһим булган басмаларның иң кимендә бер данәсен булдыру өчен
нәшер итүчеләргә басманың бер данәсен бу китапханәләргә җибәрү шарт буларак
куела. Шулай ук киң кулланылышта булган әдәбият белән тәэмин итүче китапханәләр,
уку йортлары китапханәләре, сукырлар өчен һәм махсус әдәбият (ноталар, дәүләт
стандартлары, рәсми документлар һ.б.) саклаучы китапханәләр һ.б. була.

Беренче китапханәләр безнең эрага кадәр үк борынгы Көнчыгышта килеп чыга.
Гадәттә беренче китапханә буларак б.э.к. 2500 елларда Вавилон шәһәре Ниппурда
урнашкан балчык тактачыклар китапханәсе санала. Мисырда яңа патшалык чорында
Рамзес II 20 000 папирусны бер урынга җыюга ирешә. Иң танылган борынгы чор
китапханәсе — б.э.к. VII гасырда Әссүрия патшасының Ниневиядәге сараендагы чөй
язулы балчык тактачыклар китапханәсе. Тактачыкларның төп өлеше хокукый мәгълүмат
ташый. Шулай ук заманында зур гыйлем үзәге булып б.э.к. III гасырда
Александриядә патша Птолемей I тарафыннан төзелгән Александрия китапханәсе тора.

Электрон китап — санакта җыелган гади текст, яки гадәти китапның
скан-күчермәсе,яки махсус программалар ярдәмендә эшләнгән файллар җыелмасы.
Соңгылары бизәлеше, структурасы ягыннан экраннан укуга җайлаштырылган була. Моңа
fb2, exe кебек форматлар керә. Шулай ук pdf формат та Adobe Reader
программасында җиңел укыла. Ә exe форматка картиналар гына түгел, хәтта музыкаль
бизәлеш тә өстәргә мөмкин. Электрон китапларны телефон экраныннан да,
компьютердан да, башка җайланмалардан да укырга мөмкин. Электрон китап
сәүдәсенең 95 проценты Төньяк Америка һәм Көнбатыш Аурупа өлешенә төшә.
Американың электрон китап базары 2007 елда 4,2 миллиард доллар белән бәяләнсә,
2011 ел азагына бу сан 10 миллиардка җитәр дип көтелә.



https://tt.wikipedia.org/wiki/%D0%98%D1%81%D0%BB%D0%B0%D0%BD%D0%B4%D0%B8%D1%8F

Исла́ндия, рәсми исем Исла́ндия Җөмһүрияте (исл. Lýðveldið Ísland) – Атлантик
океанның төньяк өлешендә урнашкан утрау-дәүләт. Дәүләт территориясе Исландия
утравыннан һәм тагын берничә кечкенә утраудан тора. Илнең исеме Бозлы дәүләт дип
тәрҗемә ителә.

Исландия Норвегия, ә аннары Дания колониясе саналган, бары тик 1944 елда аерым
дәүләткә әйләнгән. Илгә 900 нче елларда Норвегия ягыннан килгән викинглар нигез
сала.

Исландия соңгы берничә дистә ел эчендә тормыш дәрәҗәсе гаять югары булган,
эшсезлек проблемасының нәрсә икәнен белмәгән дәүләткә әверелде. Халыкны эш һәм
акча белән өч алюминий заводы тәэмин итә. Исландия Төньяк Атлантик һәм Арктик
Океан арасында урнашкан төньяк дәүләт. Аның халык саны 332 529 кеше һәм мәйданы
103 000 кв. км (40 000 кв. миля) бу аны Аурупада халык иң тыгыз түгел урнашкан
ил итә. Башкаласы һәм иң зур шәһәре Рейкьявик. Рейкьявик һәм аның күрше өлкәләре
халыкның өчтән икесе өчен өй булып тора. Исландия вулканик һәм геологик яктан
актив. Аның эче ком һәм лава кырлары, таулар һәм бозлыклар белән сыйфатлана, шул
ук вакытта күп елгалар үзәннәр аша диңгезгә коя. Исландия Гольфстрим агымы
тарафыннан җылына һәм аның климаты уртача, гәрчә киңлеге югары һәм Арктик
Боҗрасыннан әз генә чыгып торса да. Аның югары киңлеге һәм диңгез тәэсире
җәйләрне салкынча итә, шул ук вакытта архипелагның күпчелегендә тундра климаты
хөкем сөрә. Landnámabók мәгълүматына караганда Исландиядә кешеләр безнең эраның
874-енче елында яши башлаган, ул вакытта җитәкче Ингольфр Арнарсон утрауда
беренче даими яшәүче булган. Моннан соңгы гасырларда күбесенчә норвегиялеләр һәм
азрак дәрәҗәдә скандинавиялеләр Исландиягә күченгәннәр, үзләре белән Гэллик
чыгышлы колларны алып килеп. 1262-енче елдан 1814 елга кадәр Исландия Норвегия
һәм аннан соң Дания тарафыннан хөкемдарлык ителгән. 20-нче гасырга кадәр, ил
күбесенчә балыкчылык һәм авыл хуҗалыгына таянган. Исландия 1918 елда бәйсез
булган һәм 1944 елда җөмһүрият булган. Балыкчылыкның индустриализациясе һәм
Икенче Бөтендөнья Сугышыннан соң Маршалл планы муллылык китергән һәм Исландия
дөньяның иң бай һәм үскән илләренә әверелгән. 1994 елда ул Аурупа Икътисади
Өлкәсенең өлеше булып киткән, икътисади һәм финанс хезмәтләрен
диверсификацияләп. Исландияның икътисады базар икътисады, чагыштырмача түбән
салымнар белән. Ул Төньяк социаль системасын тәэмин итә, бу гражданнар өчен
гомуми сәламәтлек саклауны һәм өченчел белем бирүне тәэмин итә. Исландияның
икътисади, сәяси һәм иҗтимагый тотрыклылыг һәм тигезлеге рейтинглары югары. 2013
елда ул Берләшкән Милләтләр Оешмасы Кеше Үсеше Индексы буенчы үсеш буенча
13-енче ил булган. Исландия тулысынча диярлек яңартыла торган энергиягә таяна.
Килгән дөньякүләм кризисы булып, дәүләтнең банк системасы бөтенләе белән 2008
октябренда уңышсызлык кичергән, бу авыр депрессиягә, әһәмияткә ия сәяси
тәртипсезлеккә, Исландияне саклап калу бәхәсенә һәм капитал күчүен контролена
китергән. Күп банкирлар төрмәгә утырган һәм икътисад әһәмияткә ия дәрәҗәдә
торгызылган, күбесенчә туризмда үсешкә бәйле рәвештә. Исландияның мәдәнияте
дәүләтнең Скандинавия мирасына нигезләнгән. Күпчелек исландиялеләр Германик һәм
Гэлик (Кельт) чыгышлы. Исландия теле, төньяк германик тел булып, борынгы
Норвегия теленнән килеп чыккан һәм Фарер теленә һәм Көнбатыш Норвегия
диалектлары белән тугандаш. Илнең мәдәни мирасына йола Исландия кухнясы,
Исландия әдәбияты һәм урта гасыр сагалары керә. Исландия теләсә нинди НАТО
әгъзасыннан кечерәк халык санына ия һәм бердәнбер даими армиясе булмаган ил,
аның җиңелчә коралланган яр буе саклавы иминлекне саклау өчен җаваплы.

Исландия – бозлыкларга бай ил (илнең 12 процент территориясен бозлыклар били, ә
Ватна дигән иң зур бозлыкның мәйданы 8400 квадрат километр тәшкил итә, бозның
калынлыгы 1 километр). Шул бозлыклар астында вулканнар ята.



https://tt.wikipedia.org/wiki/%D0%A2%D0%B5%D0%BB

Тел – кешеләргә үзара аңлашу, фикерләү, уй-фикер казанышларын беркетү өчен
хезмәт итә торган һәм, гадәттә, һәр халыкта үзгә, үзенчә була торган сүзләр һәм
грамматик чаралар системасы.

Бүтән аралашу формаларыннан аермалы буларак, тел хәрефләрне бер-берсе белән
берләштереп, яңа мәгълүмат белдерергә мөмкин.

Кешеләрнең аралашу телендә хәрефләр буларак сүзләр һәм кул ишарәләре кулланыла.
Шулай ук тел сакланып калу өчен язма рәвештә дә бирелергә һәм сакланырга мөмкин.
Ишарәләр һәм интонациялар шулай ук мәгълүмат җиткерү өчен кулланыла, әмма аларны
язма формага әйләндереп булмый. Кайбер ясалма, уйлап чыгарылган аралашу телләре
тулысынча визуаль ишарәләрдән тора.

Дөньяда меңләгән тел бар, һәм шуларның күбесе уртак үзенчәлекләргә ия
(Универсаль Грамматиканы кара).

Дөньяда барлыгы 3-6 мең тел бар дип исәпләнә. Татар теле - Төрки телләр
гайләсенә керә. Үзенең 6,8 миллионлап сөйләшүчесе белән, 100 иң киң кулланылган
телләр исемлегенә керә.

Телләр дөньясында, төрара яки төрэче биологик көндәшлек (ингл.) һәм дәүләтара
мөнәсәбәтләр дөньясындагы империализм дип аталган феноменнары кебек үк,
телләрара көндәшлек һәм лингвистик империализм (ингл.) феноменнары күзәтелә.

Аралашу телләреннән тыш, кешеләр шулай ук эсперанто, идо, интерлингва, клингон,
ложбан телләре, программалау телләре һәм төрле математик формаль телләр сыман
ясалма телләрне дә кулланалар.



https://tt.wikipedia.org/wiki/%D0%9F%D0%BB%D0%B0%D1%81%D1%82%D0%BC%D0%B0%D1%81%D1%81%D0%B0%D0%BB%D0%B0%D1%80

Пластма́ссалар (пласти́к ма́сса) яки пла́стик – полимерлар нигезендә ясалучы,
җылытканда тиешле формага кереп, суытканнан соң шул форманы саклый торган
органик материаллар. Синтетик полимерлар нигезендә ясалган пластмассалар аеруча
киң таралган.

Беренче пластмассаны инглиз металлургы Александр Паркс 1855 елда ясый. Паркс аны
үзе хөрмәтенә «паркезин» дип атый, соңрак аны целлулоид атамасы кысрыклый.
Паркезин азот кислотасы һәм эреткеч сыекча белән эшкәртелгән целлюлозадан
эшләнгән булган.

Пластмассалар җитештерү үсеше табигый пластик материаллардан (сумаладан ясалган
сагыз, шеллак) башланды, химик яктан модификацияләнгән табигый материаллар белән
дәвам итте (резин, нитроцеллюлоза, коллаген, галалит), ахырдан тулысынча
синтетик молекулаларга җитте (бакелит, эпоксид сумала, поливинилхлорид,
полиэтилен һ.б.).

Пластик калдыкларны утилизацияләү максатлары өчен 1988 елда махсус тамгалар һәм
идентификация кодлары системасы уйлап чыгарылган. Пластик тамгалары өчпочмак
формадагы өч уктан һәм аның эчендәге пластик төрен күрсәтүче саннан тора.

Полиэтилен – ак төстәге термопластик каты материал. Ул кулга парафин кебек майлы
булып тоела. Полиэтиленның янучанлыгы, аның реагентларга карата химик
тотрыклылыгы турында алдан әйтергә мөмкин. Полиэтилен аз гына яктыра торган
зәңгәрсу ялкын белән яна. Кислота, селте, оксидлаштыручы (калий перманганаты)
эремәләр аңа тәэсир итми. Куертылган нитрат кислотасы полиэтиленны җимерә.
Полиэтиленның химик яктан тотрыклы булуы, аны төрле торбалар, химик аппаратлар
төзү эшендә детальләр эшләү, химик агрессив сыеклыкларны саклау һәм күчереп
йөртү өчен савытлар ясауда кулланырга мөмкинлек бирә

Полипропилен тотып карауга майлысыман, ак төстәге термопластик материал. Ул үтә
чыдамлы изоляция, торбалар, машина детальләре, химик аппаратуралар ясау өчен
тотыла. Күп тапкырлар бөгелү-сыгылуларга һәм ышкылуларга шактый чыдам булуы
аркасында аннан бик нык арканнар ишәргә, ятьмә ясарга, техника өчен тукымалар
әзерләргә мөмкин. Полипропиленнан эшләнгән әйберләр, полиэтиленнан
эшләнгәннәренә караганда, югарырак температураларда (120—140 °С ка кадәр)
кулланыла ала.

Поливинилхлорид — сызыкча макромолекулалары «баштан — койрыкка» тибында төзелгән
термопластик полимер (Mr 10000 нән 150000 гә кадәр). Аны табу, таркалганда
чылбырны үстерә башлау өчен, ирекле радикаллар бирүче инициатор катнашында
хлорвинилны (винилхлоридны) радикаллы полимерлаштыруга нигезләнгән.

Полистирол — сызыкча структуралы полимер. Аның молекуляр массасы 50 000 нән 300
000 гә кадәр җитә. Аны мономерны радикаллы полимерлаштыру юлы белән инициатор
катнашында табалар. Полистирол — бик яхшы диэлектрик үзлекле термопластик
материал, селтеләр тәэсиренә һәм нитрат кислотасыннан кала барлык кислоталарга
химик бирешмәүчән.

Үтә термопластик материал буларак, полистиролдан төрле формадагы бик күп төрле
әйберләр ясыйлар. Яхшы диэлектрик буларак, аны электр- һәм радиоаппаратура
детальләре, кабель изоляциясе җитештерү өчен тоталар. Аннан декоратив бизәү
әйберләре, төрле панельләр, тышлагыч плиталар һәм бик күп башка нәрсәләр
ясыйлар. Ул көнкүреш әйберләре — яктырту аппаратурасы, савыт-сабалар, галантерея
әйберләре, балаларга уенчыклар һәм башка нәрсәләр эшләү өчен киң кулланыла.
Полистиролның куллану мөмкинлекләрен чикләп килгән кимчелекләреннән берсе —
бәрелгәндә чагыштырмача тиз уалучан булуы. Хәзерге вакытта полимерны синтезлау
процессында каучук кулланып, бәрелүгә чыдамлы полистирол (бәрелү үзлеге зур
булган) табалар. Хәзер күбрәк шундый полистирол кулланалар. Полистирол полимерга
күбекләндерүче матдәләр өстәп пенополистирол табалар. Андый полистирол ябык
күзәнәкле катып калган күбек структурасын ала. Бу материал бик җиңел.
Пенополистирол, җылылык һәм тавыш изоляцияләүче материал буларак, төзелештә,
суыткычлар техникасында, мебель җитештерү промышленностенда кулланыла. Аның
белән үткәргеч торбаларны изоляциялиләр, транспортлана торган приборларны, азык
продуктларын һ. б. төрәләр.

Полиметилметакрилат — төссез, үтә күренмәле һәм яктылыкка чыдамлы каты матдә. Ул
бәрелгәндә уалмый, кислота һәм селте эремәләренә бирешми. Үтә күренмәле булуы
аркасында полимерны органик пыяла дип йөртәләр. Аны буярга да мөмкин. Гадәттәге
силикат пыяладан аермалы буларак, органик пыяланы механик ысуллар белән
теләгәнчә эшкәртергә, ябыштырырга мөмкин. Полиметилметакрилат очкыч, кораб,
автомобиль тәрәзәләренә кую, яктылык техникасы кирәк-яраклары эшләү, линзалар,
зурайтып күрсәтүче пыялалар ясау өчен һәм лазер техникасы материалы буларак һ.б.
файдаланыла.

Фенолформальдегид пластмассалар. Пластмассалар нигезен тәшкил итүче югары
молекуляр фенолформальдегид сумаланы полимерлаштыру юлы белән түгел, бәлки
поликонденсация реакциясе ярдәмендә синтезлыйлар. Сыйфатлары белән ул
термопластик түгел, бәлки термореактив сыйфатлы санала. Башка пластмассалардан
ул шушы ике билгесе белән аерыла. Сумала синтезлау өчен фенолны формальдегид
белән, катализатор сыйфатында кислота яки селте катнашында җылыталар.
Фенолформальдегид сумалаларны төрле композиция материаллары белән бергә
файдаланалар. Бәйләгеч ролен уйный торган полимер белән беррәттән, аларга
тутырмалар, катыручы матдәләр, буягычлар һ. б. компонентлар өстиләр. Әйберләрне
ясау процессында, мәсәлән, җылытып пресслаганда, башта — форманы тигез тутыра
торган термопластик үзлекле пластмасса, соңрак җылыту һәм басым тәэсире астында
пространстволы структура ала: каты монолит эшләнмәгә әверелә. Фенолформальдегид
пластмасса нигезендә эшләнгән әйберләр механик яктан нык, җылытуга үтә чыдамлы,
кислоталарга бирешмәүчән булулары һәм диэлектрик сыйфатлары яхшы булу белән
характерланалар.

Тутырма сыйфатларында җепселле материаллар, мәсәлән, киҗе-мамык чүбе, тукыма
калдыгы файдаланып, волокнит дип атала торган пластмассалар табалар. Алардан күп
кенә техник детальләр, рейкалар, втулкалар, фланецлар, электр ялгагычлары һ. б.
ясыйлар.

Тутырма итеп агач онын файдаланып, фенолформальдегид пластмассалардан
пресс-порошок әзерлиләр. Ә аны җылытып пресслау юлы белән, радио һәм
электротехника кирәк-яракларының киң ассортиментын (штепсельләр, розеткалар,
радиодетальләр, телефон трубкалары һ. б.) һәм шулай ук көнкүрештә кулланыла
торган күп кенә приборлар ясыйлар.

Тутырма сыйфатында киҗе-мамык тукыма файдаланганда текстолит (текстиль таш) дип
йөртелә торган нык пластмасса барлыкка килә. Аннан машиналарның аеруча җаваплы
детальләрен: шестерня, подшипник вкладышлары, детальләр арасына кыстыру
балдаклары, шкивлар һ. б. эшлиләр.

Агач-катламлы пластиклар киң таралган. Мондый пластикларны бик юка итеп ясалган
агач табакларын — агач шпоннарны — фенолформальдегид сумала белән эшкәртеп
(аннары пресслап) ясыйлар. Алар нык та, арзан да һәм шуңа күрә машиналар төзүдә
конструкцияләү материалы буларак, транспортта, техниканың башка өлкәләрендә һәм
шулай ук йорт җиһазы җитештерүдә уңышлы кулланылалар.

Тутырма сыйфатында пыяла тукыма кулланып эшләнгән пластиклар — пыяла
текстолитлар (стеклотекстолитлар) бик киң кулланыла. Алар — аеруча нык, җылытуга
бик чыдамлы, яхшы электр изоляцияләү материалы. Аларны автомобильләр, кораблар
төзү эшендә, транспортта зур габаритлы һәм катлаулы конструкцияләр җитештерү
өчен файдаланалар.

АКШ галимнәре раслаганча, кеше организмында табылган "пластик" матдәләрнең 80
проценты пластик тәрәзәләр, җиһазлар, ә иң күбе савыт-саба аша кергән. Зарарлы
матдәләр савыттан ашамлыкка күчә. Полимерлар үзләре генә зыянлы түгел, аларны
төрле технологик өстәмәләр, эретмәләр кушып ясыйлар, шулар кеше организмын
агулый. Зарарлы матдәләр азыкны савытта саклаганда яки җылытканда бүленеп чыга.
Әйтик, бер төрле пластикны микродулкынлы мичтә җылыту тыелса, икенче төрен юарга
да ярамый. Мисал өчен: полихлорвинил – аның төп өлеше хлордан тора. Бу төр
пластиктан эчемлекләр салу өчен шешәләр, косметика савытлары, бер тапкыр
кулланылыштагы савыт-сабалар эшлиләр. Полимер берникадәр вакыттан соң зыянлы
матдә бүлеп чыгара башлый. Ул шешәдән суга, тәлинкәдән ашамлыкка күчә һәм
турыдан-туры организмга эләгә.

Пластик шешәләргә чәй яки исерткеч эчемлекләр салучылар да бар. Базарларда
пластик шешәләрдә сөт яки май сатыла. Бакчачылар өчен биш литрлы шешәләр чиләк,
канистр ролен үти. Ә кайберәүләр шул шешәләрне күтәреп, шифалы, изге су алырга
йөри һәм суны айлар, еллар буе шунда саклый. Экспертлар фикеренчә, ул шешәләргә
судан башка әйбер дә салырга ярамый һәм пластик савыт-саба бер тапкыр
файдаланылганнан соң кабат кулланылырга тиеш түгел. Дөрес, шешә ябык вакытта,
анда кислород кергәнче, пластикның зыяны юк. Ачкач кына шешә тотрыклы үзлеген
югалта. Изге суларны пластик шешәдә түгел, пыяла савытларда саклыйлар. Аңа чәй
яки алкоголь эчемлекләр дә салмагыз.

Пластик тустаганнар чыдамрак булсын өчен стабилизатор кушалар, мондый савытка
чәй яки аракы салуга зарарлы матдәләр бүленеп чыга башлый. Җәйге кафеларда
шашлык салу өчен кулланылучы полистирол тәлинкәләрнең дә зыяны бар. Тәмле ит,
китчүп белән бергә организмга агу да керәчәк. Пластмасса стаканнан аракы эчсәң,
бөерләргә генә түгел, күзләргә дә тәэсире булачак. Пластик савытка майлы
азык-төлек салып ашарга да киңәш ителми. Ул савытларны җылытканда зарарлы
матдәләр бүленеп чыгу тагын да көчәя.



https://tt.wikipedia.org/wiki/%D0%9C%D1%83%D0%B7%D1%8B%D0%BA%D0%B0

Му́зыка (грек. μούσα — муза сүзеннән грек. Μουσική, «музалар сәнгате») —
сәнгатьнең бер төре, чынбарлыкның чагылышы, кешеләрнең аңына һәм хисләренә
үзенең билгеле мәгънәгә ия авазлар багланышы белән тәэсир итүгә сәләтле сәнгати
күренеш. Музыка вакыт эчендә төрлечә оештырылган тавыштан гыйбарәт.

Музыка примитив формада борынгы кыргый сәнгатенең кабиләләр җәмгыятендә үк
барлыкка килгән. Моның сәбәбе турында беренче теорияләр килүе XIX гасырда туа
башлый. Г. Спенсер (1820-1903) музыканың тәүге формасын кешеләрнең
эмоциональ-ярсулы интонацияләрендә күргән. Ч. Дарвин (1809—1882) музыканың
барлыкка килүен кешеләрнең кошлар сайравына, шулай ук ата кошларның ана кошларны
чакыру авазларына иярүләре дип аңлатырга тырышкан. K. Бюхер (1847—1930) музыканы
борынгы кешеләрнең хезмәт процессындагы ритмнарына бәйле күренеш дип фикер
йөрткән. K. Штумпф (1848—1936) музыкадагы беренче тәҗрибәләрне кешеләрнең тавыш
сигналларында күргән, ә Ж. Комбарьё (1859—1915) әлеге сәнгати күренешне
әфсенчелек белән бәйләп аңлаткан.

Хәзерге заман материалистик философиясе музыканың барлыкка килүе турында тулырак
мәгълүмат бирә. Төрле археологик һәм этнографик чыганаклар борынгы җәмгыятьтә
музыканың меңнәрчә еллар дәвамында барлыкка килүе турында сөйли. Ул башта
борынгы кешеләрнең практик эшчәнлеге өлкәсендә мөстәкыйль төрләргә бүленмәгән
(синкретизм дәрәҗәсендәге) синтезда яралгы рәвешендә генә хәрәкәт иткән. Әлеге
синтезның эчтәлеген бию, үтә нык гади такмаклар чыгару, образлы сүзләр әйтү,
гомумән, образлы фикерләү сәләтен шәкелләндерү, чокып бизәкләр төшерү һәм сырлау
һ. б. шундый күренешләр тәшкил иткән. Алар барысы да кешеләрнең үзара
аралашуында, тәрбия эшендә билгеле бер роль уйнаганнар. Музыканың тәүге
чагылышлары башта бернинди тәртипкә дә буйсынмаган, система булып оешмаган,
хаотик авазлар җыелмасы рәвешендә хәрәкәт итә торган булган. Соңрак примитив
(бер-ике аваздан торган) көйләр чыгарылган, аларны башкару өчен примитив
кораллар эшләнгән. Шулай итеп, әкренләп музыкаль авазлы тәүге системалар
барлыкка килә башлаган, борынгы кешеләр тәҗрибәсендә музыка үлчәме (рус. метры)
һәм гармониясе (рус. лады) барлыкка килгән.

Музыка – сәнгатьнең катлаулы төре, ул сәнгатьнең башка төрләреннән күпкә аерыла.
Кайсыбер белгечләр, музыканың матур әдәбият, гомумән, сөйләү интонациясе белән
уртак якларын күрсәтеп, аның үзенчәлекле булуын интонацион табигатеннән күрә.
Башкалара лад белән гармонияне музыканың үзенчәлекле чаралары дип атый. Әлеге
үзенчәлекле чаралар үзләренең тәэсир итүчән чараларына үзенчәлекле булмаган
чараларны буйсындыралар. Үзенчәлекле булмаган музыкаль чараларны ул авазлар
югарылыгы сызыгында, интонациядә, мелодиядә, ритмда, темпта, динамикада,
тембрда, фактурада, артикуляциядә һ. б. күрә.

Опера (ит. opera — әсәр) — синтетик сәнгать әсәре. Ул үзендә сәхнә, сәләте таләп
вокал (ялгыз, ансамбль, хор белән җырлау) һәм иткән уен коралында уйнала торган
(симфоник) музыканы, драматургия, шулай ук сурәтле сәнгать әсәрләрен (декорация,
костюмнар һ. б.), еш кына хореография (балет) номерларын бергә җыя. Операның
структурасы аның идеясе, төп фикере, әдәби сценарийның (либреттоның) сюжеты
белән билгеләнә. Операның төп авторы — композитор. Ул, әдәби либретто тексты
белән гамәл итсә дә, музыка драматургиясен тудыра. Опера музыкасының түбәндәге
формалары бар: вокаль (ария, ариозо, монолог), ансамбль (дуэт, трио, квартет
һ.б.), хор номерлары; биюләр, оркестр номерлары (увертюра, антракт, симфоник
картина һ.б.). Опера, мөстәкыйль жанр буларак, Торгызу чоры идеяләре яктылыгында
XVI гасырда Флоренциядә (Италия) барлыкка

Музыкаль драма формасын да опера жанры структурасына кертеп карыйлар. «Музыкаль
драма» термины ике төрле мәгънәгә ия һәм шуның белән бәйле рәвештә аның ике
тарихи этабы бар. 1) Бу термин башта опера жанрының атамасы булган һәм XVI-XVII
гасырлар бусагасында Италиядә (ит. cirаttа per (la) musica, dramma in musica)
кулланылган. 2) Аурупаның кайбер илләрендә XIX гасырның икенче яртысында яңадан
«опера» мәгънәсендә кулланышка кергән. Бу юлы ул опера әсәрләрендә урнаша
башлаган шартлылыкка каршы, драма театрына хас кайбер принципларны кайтару
омтылышларын чагылдырган. Алман композиторы Рихард Вагнер музыкаль драма проб-
лемаларын теоретик эшкәртүгә зур өлеш кертә. Аның карашынча, иҗатчының максатын
драма тәшкил итә, музыка исә гәүдәләндерүче чара вазифасын үти. Вагнер театрның
күңел ачу, күңел юату, шулай ук бизәкләү сыйфатларына каршы чыга, ул XIX гасыр
башында операда урнашып өлгергән принципларны тәнкыйть итә, операны музыкаль
драма принциплары нигезендә үзгәртергә чакыра.

Симфоник музыка жанрындагы әсәрләр сим-музыка фоник оркестр тарафыннан башкарылу
өчен иҗат ителә. Симфоник музыка — инструменталь музыканың иң катлаулы формасы.
Ул киң диапазонга ия, аның структурасына бай идея эчтәлекле монументаль һәм күп
өлештән торган формаларда, шулай ук кайбер җиңел кече формаларда язылган әсәрләр
дә керә. Симфония (грек. symphonia — аһәңдәшлек) — имфония симфоник музыканың
мөһим жанрларының берсе. Ул — соната формасында, ягъни бер-берсенә каршы
темалардан һәм төрле тональлекле кисәкләрдән торган әсәр. Симфония, кагыйдә
буларак, 4 бүлектән тора. Гомумән, ул оркестр тарафыннан башкарыла, ә оркестрлар
төрле булырга мөмкин: кыллы оркестр, тынлы оркестр, халык уен кораллары
оркестры. Оркестрда ниндидер коралда башкарыла торган соло, шулай ук
җырчы-солист партияләре дә булырга мөмкин. Симфония түбәндәге бүлекләрдән тора:
беренче бүлек — аллегро, ягъни тиз башкарыла торган музыка; икенче бүлек —
анданте, ягъни салмак башкарыла торган, өстәвенә лирика белән сугарылган музыка;
өченче бүлек — менуэт (аристократлар даирәсендә башкарыла торган нәзакәтле бию)
яисә скерцо, ягъни шаян өлеш; дүртенче бүлек — финал, кагыйдә буларак, кабатлану
нигезендә башкарыла. Бу нормалар Аурупа композиторлары әсәрләрендә XVIII гасырда
гына урнашып җитәләр, симфонияләр аңа кадәр дә иҗат ителә (һәм башкарыла), ләкин
(мәсәлән, Италия белән Алманиядә) алар иреклерәк композицияләрдә башкарыла.
Симфония жанрының шушы характерда һәм структурада шәкелләнүендә традициягә кереп
киткән увертюраларның роле зур була.

Соната формасы ике теманың каршылыклы Форшмы Үсештә бирелүе белән характерлы.
Аңа ике тональлекнең капма-каршылыгы, сюжетның, кагыйдә буларак, тизләтелгән
темпта баруы хас. Соната XVII гасырда ук барлыкка килә. Бер цикл эчендә темп
ягыннан дүрт өлеш: тизле темп - акрын - тиз - акрын темп. Ләкин бу форма
әкренләп үзгәрешкә дучар була. Соната үзенең иң югары дәрәҗәсенә һайдн, Моцарт,
Бетховен иҗатларында ирешә. Бетховен сонаталары тирән эчтәлеклелек, образларның
көчлелеге, эчке конфликтлылыгы белән характерлана.

Сюита — берничә мөстәкыйль өлештән торган, ләкин ниндидер уртак фикергә
буйсынган форма. Ул соната формасына кадәр үк һәм бию сәнгатенә бәйле булып туа.
Бу формадагы әсәрләрнең югары үрнәген И. C. Бах (1685—1750) һәм Г. Ф. Һендель
(1685—1759) бирә. Бию сюиталарын П. И. Чайковский (вальс), А. Дворжак («Чехлар
сюитасы»), Г. M. Римский-Корсаков («Шахерезада»), балет сюиталарын C. C.
Прокофьев һәм А. И. Хачатурян һ. б иҗат итә.

Музыка үсеше һәрвакыт җәмгыять үсеше белән бәйләнештә барган. Шуңа күрә һәр
чорның үзгәреп торучы үз музыка теле, жанрлар системасы бар. Бу төр сәнгать
үсеше Болгар чорыннан ук башлана. Ул вакытта Коръәнне көйләп уку киң таралган.
Соңрак, көйләүгә нигезләнеп, мөнәҗәт, бәет дип аталган фольклор жанрлары
барлыкка килә. Идел буе халыкларында такмак дип аталган жанр да булган. Музыка
сәнгате Алтын Урда һәм Казан ханлыгы чорында нык үсеш ала. Бу турыда язма
истәлекләр сөйли: Мәскәүгә илчеләр белән бергә җырчылар һәм музыкантлар җибәрелә
торган була.

Музыкаль нотация | Музыкаль ачкыч | Альтерация билгеләре | лига | Фермата |
Хроматизм | Аккорд | Арпеджио | Сольфеджио | Интервал | музыкаль әсәр | зона |
тембр | Экмелика | Такт | Функциональ музыка



https://tt.wikipedia.org/wiki/%D0%9B%D0%B8%D0%B2%D0%B8%D1%8F

Ли́вия (гарәпчә ليبيا‎‎) — Төньяк Африкада, Урта диңгез ярында урнашкан дәүләт,
Мәгърибнең иң көнчыгыш иле.

Мәйданы 1 759 540 км², шуның 90 % чүлләр алып тора. Ливия – мәйданы буенча
Африкада дүртенче, дөньяда 17 нче ил. Башкалада, Триполида, 6, 3 миллион
ливиялеләрнең 1,7 миллионы яши. Ливия традиция буенча, 3 өлешкә бүленә:
Триполитания (көнбатыш), Киренаика (көнчыгыш) һәм Феззан (көньяк). Ливия байрагы
—яшел төстә, бернинди сурәтсез.

Көнбатышта ил Алжир белән, төньяк-көнбатышта Тунис белән, көньякта Чад һәм
Нигер, көньяк-көнчыгышта Судан, көнчыгышта Мисыр белән чиктәш. Ливиянең төнья
чиген Урта диңгез юа.

Яр линиясе – 1770 км, Урта диңгез Африка илләре арасында иң зурысы. Урта
диңгезнең Ливиягә якын өлешен Ливия диңгезе дип атыйлар. Климат, гадәттә, коры
чүл климаты, диңгез буйларында йомшак Урта диңгез климаты, ә Бенгази районында –
илнең көнчыгышында – дымлы. Тузан бураннары- сирокко еш. 1922 елда Әл-Газизия
шәһәрендә 57, 8 0С (136, 0 оF) температурасы — Җирдә иң зур температура теркәлә.



https://tt.wikipedia.org/wiki/%D0%98%D1%81%D1%80%D0%B0%D0%B8%D0%BB

Исраил, тулы рәсми исеме Исраил Дәүләте (ивр. מדינת ישראל, гарәп. دولة اسرائيل‎)
- Азиянең көньяк-көнбатышында, Урта диңгезнең көнчыгыш яр буенда урнашкан
дәүләт. Төньякта Ливан, төньяк-көнчыгышта Сүрия, көнчыгышта Үрдүн һәм Иордан
елгасының Көнбатыш яры территориясе белән һәм көньяк-көнбатышта Мисыр һәм Газа
секторы белән чиктәш. Дәүләт буларак 1948 елның 14 маенда (5708 елның 5 ияры)
БМО Генераль Ассамблеясенең 1947 елның 29 ноябрендә кабул ителгән № 181
резолюциясе нигезендә игълан ителә.

Бәйсезлек Декларациясе нигезендә, Исраил яһүд дәүләте булып санала. Шул ук
вакытта Исраил күпмилләтле һәм демократик дәүләт, анда яһүдиләр белән бергә
тигез хокукларга нинди дин тотуга карамастан, башка этник төркемнәр дә:
гарәпләр-мөселманнар, гарәпләр-христианнар, друзлар, бәдәвиләр, самаритлар
(«шомронимнар»), адыглар һәм башкалар ия. Мәсәлән, друз һәм бәдәви депутатлары,
гарәп фиркалары һәм депутатлары кнессетка кергәннәр.



https://tt.wikipedia.org/wiki/%D0%93%D0%BE%D1%81%D0%BC%D0%B0%D0%BD_%D0%B8%D0%BC%D0%BF%D0%B5%D1%80%D0%B8%D1%8F%D1%81%D0%B5

Госман Империясе, рәсми исеме Югары Госман Дәүләте (госм. دولت عالیه عثمانیه‎ —
Devlet-i Âliyye-i Osmâniyye) - күпмилләтле, госман солтаннары идарәсе астындагы
куәтле дәүләт-империя. 1299 елдан 1922 елга кадәр яшәгән.

Бөтендөнья мәйданына чыгуы Константинополь каласын яулау белән башлана дип
әйтергә була. Соңыннан бу шәһәргә Истамбул исеме бирелә һәм ул империянең
башкаласына әверелә. Иң зур куәткә ирешкән чакта дәүләтнең биләмәләре Аурупа,
Азия һәм Африканың шактый өлешен били. Хәрби, икътисади һәм сәяси куәте ягыннан
күп кенә алдынгы Европа илләрен артта калдырган.

Кырым ханлыгын 1783 елда рус дәүләтенә көчләп кушуның сәбәбе Кырымның хәрби
көчсезлегенә түгел, ә Русия империясе белән Төркия арасындагы сугышына
бәйләнгән. Шул сугыш нәтиҗәсендә ханлык рус йогынтысына астына кертелде.
Кечек-Кайнарҗа солыхы буенча Кырым Русия империясенә кушылырга тиеш булмады,
ләкин рус гаскәрләре 1783 елда, аннексия үткәреп, аның территориясенә
искәртмәсез керәләр.

1791 елда Ясск солыхы буенча Госман империясе Кырымның Русия империясенә ия
булуын хөрмәтләгәннәр. 29 декабрьнә – Кырым Русия империясенә керә.



https://tt.wikipedia.org/wiki/%D0%92%D0%B8%D0%BA%D0%B8%D0%BC%D0%B5%D0%B4%D0%B8%D0%B0_%D0%A4%D0%BE%D0%BD%D0%B4%D1%8B

Викиме́диа Фонды (ингл. Wikimedia Foundation, Inc.) — Викимедиа проектларын
берләштерүче һәм аларны тикшереп торучы американ табышсыз фонды.

Баш фатиры АКШның Калифорния штатындагы Сан-Франциско шәһәрендә урнашкан. Төп
проекты булган Википедия дөньяда иң күп зыярәт ителә торган 10 веб-сәхифә
исемлегенә керә.

2011 елның май аенда фондның 65 хезмәткәре бар иде. Хезмәткәрләр исемлеген the
Wikimedia Foundation's staff page сәхифәсендә карагыз.

Киңәшчеләр шурасы — Фондка регуляр рәвештә төрле тармакларда (хокук, оешма
үсеше, технология, сәясәтләр, кулланучылар белән эшләү) үз тәҗрибәләре белән
әһәмиятле ярдәм итәргә килешкән халыкара экспертлар челтәре. Гамәлдәге
әгъзалары:

Википедия күп телле гади энциклопедиядан тыш, фонд идарә иткән проектлар
иселмегенә керүчеләр үрнәкләре:



https://tt.wikipedia.org/wiki/%D0%90%D0%BD%D0%B3%D0%BB%D0%B8%D1%8F

А́нглия (инг. England [ˈɪŋɡlənd]) — Бөекбританиянең иң зур тарихи һәм
административ өлеше. Британ утравының көньяк-көнчыгыш өлешендә урнаша. Гадәттә,
инглизчә mainland дип йөртелә. Англия халкы Бөекбритания халык санының 84 %-н
тәшкил итә.

Англия элек көндәш булган графлыкларның 927 елда берләшүе нәтиҗәсендә барлыкка
килде. Исеме герман кабиләләренең берсе булган англар атамасына бәйле. Башкаласы
— Бөекбританиядә һәм Аурупа Берлегендә иң зур булган Лондон шәһәре.

Англия — инглиз теле һәм Англикан чиркәве барлыкка килгән урын, монда
нигезләнгән инглиз хокукы күп илләрнең юридик система нигезенә тәэсир иткән.
Лондон — Британ империясенең башкаласы иде. Сәнәгать инкыйлабы нәкъ Англиядә
барлыкка килде, ул — дөньяда иң беренче сәнәгати үсеш алган ил иде. Илнең
парламент демократиясе, конституцион, хөкүмәт, юридик үзенчәлекләре күп башка
илләрнең нигезенә ятты.

1707 елда Англия (аның эченә кергән Уэльс белән) Шотландия белән Бөекбританиягә
берләшә. Административ яктан Англия 9 регион һәм 48 графлыктан тора.

Англия Бөекбритания утравының өчтән ике өлешен биләп тора. Төньякта ул —
Шотландия, көнбатышта Уэльс белән чиктәш.

Англиянең иң зур алты шәһәре: Лондон, Бирмингем, Лидс, Шеффилд, Ливерпуль һәм
Манчестер.



https://tt.wikipedia.org/wiki/%D0%A4%D1%83%D1%82%D0%B1%D0%BE%D0%BB

Футбо́л (инг. Football, «аяк тубы») — такымлы спорт төре. Футбол уеның максаты –
көндәш такымның капкасына тупны көндәшләрдән күбрәк ату (гол ату).

Футболга охшаган уеннар төрле халыкларда элек-электән булган. Хәтта Борынгы
Мисыр һәм Борынгы Кытайда да хәзерге футболга охшаган уеннар булдылар. Футболның
туган җире дип Англия санала. Анда 1863 елда Футбол ассоциациясе төзелгән иде.
1908 елдан бирле футбол Олимпия уеннары программасына кертелә.

Футбол уйный торган мәйдан футбол кыры дип атала. Аның озынлыгы 90-120 метр,
киңлеге 45-90 метр. Футбол уенында ике такым катнаша. Бер такым 11 уйнаучыдан
тора, шуларның берсе капкачы. Капкачылар гына кул белән дә уйный алалар. Ике
такымның да максатлары бер: көндәш такымның капкасына күбрәк туп кертү һәм үз
капкаңны туп кертүдән саклау. Күбрәк туп керткән такым җиңүче була. Уен башланыр
алдыннан капка сайлау һәм уен башлау хокукын алу өчен жирәбә уздырыла. Уенның
дәвамы 90 минут (матч). Матч 45 минуттан торган ике таймнан тора. Таймнар
арасында 15 минутлык тәнәфес бар. Тәнәфестән соң такымнар капкалары белән
алышыналар.

Хәзерге вакытта футбол дөньяда иң популяр спорт төрләренең берсе буларак санала.
Җиңел атлетикадан соң киң таралу буенча ул икенче урында тора дигән фикерләр дә
бар. Футбол уенын дөньякүләм үстерү, төрле футбол оешмаларын берләштерү, зур
футбол ярышлары уздыру белән Футбол Ассоциацияләренең Халыкара Федерациясе
шөгыльләнә. Аның карамагында 208 милли ассоциация тора.

Тулы инг. association football исеме башка аяк уеннарынан аеру өчен уйлап
чыгарырган. 1880-елларда инг. soccer «соккер» аталышы туып чыккан. Ул Англиядән
башка бөтен инглиз телле дәүләтләрдә таралган.



https://tt.wikipedia.org/wiki/%D0%A2%D0%B0%D1%82%D0%B0%D1%80_%D3%99%D0%BB%D0%B8%D1%84%D0%B1%D0%B0%D1%81%D1%8B

Татар әлифбасы (tat. lat. Tatar älifbası) — татар теленең язылышында кулланыла
торган әлифба. Татарлар берничә әлифба кулланган: иң борынгысы — төрки рун язуы,
X йөздән 1927 елга кадәр — гарәп язуында, 1928-1939 елларда — латин графикасы,
аннан соң — кириллица.

Татар әлифбасы нигезендә борынгы һәм гаять бай әдәби мирас тупланган. Сакланып
калган әдәби ядкарьләрдән иң борынгысы — XIII йөздә иске татар телендә язылган
Кол Галинең «Кыйссаи Йосыф» дастаны. Татар телендәге кулъязма мирас берничә
дистә мең данә санала. Татарча китап басу башланганнан алып (XVIII гасыр
ахырыннан) 1917 елга кадәр гарәп графикасында татарча якынча 15 мең исемдә 50
млн данә китап чыккан. 1905 елдан башлап совет чоры башланганчы, Русиядә ел саен
якынча 20 исемдә исемдә татар газета һәм журналлары нәшер ителүе билгеле
(барлыгы — 100 дән артык). Илдә руслардан кала татарлар төсле бай мәдәни мираска
ия башка халык булмаган.

XIX йөзнең икенче яртысыннан киң халык массаларына бик үк аңлашылып бетмәгән
иске татар (төрки) әдәби теле урынына Идел буенда таралган диалектларга
нигезләнгән яңа - бүгенге милли әдәби тел формалаша башлый. Бу процесс 1910
елларга төгәлләнеп, милли әдәби тел иҗтимагый тормышта төп урынны ала. Шунысын
да искәртеп китү мөһим: революциягә кадәр гомуммилли әдәби телгә чикләнгән
сандагы милләтләр генә күчкән.

Уң якта: 1907 елда Кытайның Дуньхуан (ингл.) җирлегендәге (бүгенге Ганьсу
провинциясе) Могао мәгәрәлере (ингл.)комплексына кергән Китапханә мәгәрәсендә
табылып, бүген Лондонның Британ китапханәсендә (ингл.) сакланучы бердәнбер
кәгазь документ - VIII-IX гасырларга караган дип исәпләнүче 104 битле Билгеләр
китабы (ингл.).

Сул якта: Монголияның Орхон елгасы үзәнлегендә (ингл.) табылган .Татарларны искә
алучы беренче тарихи документ - VIII гасыр башында ясалган Билге ханга куелган
һәйкәлташындагы (рус.) язу - отуз татар токуз татар буларак яза. Иң борынгы
язулар (күбесенчә һәйкәлташлар) VI-VIII гасырда яшәгән Көнчыгыш Төрки каһанлыгы
дәүләте заманына карый. Сүзләр уңнан сулга языла иде.

VI—X гасырларда борынгы болгарлар яшәгән дәүләтләрдә ( Бөек Болгар, Дунай буе
Болгары, Идел буе Болгары һәм Хәзәр каһанлыгы) кулланылган рун язуында сүзләр,
орхон язуларыннан аермалы буларак, сулдан уңга языла иде.

Түбәндә китерелгән таблицада Болгария фәннәр академиясенең (болг.) өлкән фәнни
хезмәткәре Петер Добрев (болг.) туплаган борынгы болгарларның руннарын күрсәтә.

Яңа имлә 1920—1927 елларда гарәп графикасы нигезендә кулланылган татар алфавиты.
1927 елда Яңалиф белән алыштырыла.

Яңа татар латин әлифбасы «Яңалиф-2» дип атала (1920—30нчы елларда кабул ителгән
«Яңалиф» дигән әлифбага нигезләнеп).

Ул Татарстан Республикасының №232 нче кануны нигезендә 1999 елның 15 сентябрендә
кабул ителә. Ләкин Русия Федерациясенең Конституцион мәхкәмәсе №16-П кануны
нигезендә әлифбаны 2004 елның 16 ноябрендә канунсыз дип таный.

Элек Уникодта «койрыклы » N  n юк иде, шуңа  санакларда аңа охшаш Ŋ ŋ (latin
letter eng) хәрефе кулланылды.  N n «койрыклы » Юникодка 6.0 A790 и A791
позициясендә кертелә (latin capital letter n with descender, latin small letter
n with descender).

"Яңалиф-2"не компьютерда кулланганда Ə Ɵ Ꞑ хәрефләре урынына Ä (уникодта C4), Ö
(уникодта D6), Ñ (уникодта D1) кулланылырга тиеш була.

Заманалиф - Үзәк Европа шрифтлары нигезендә ясалган әлифбасы, Ə, Ɵ, койрыклы N
хәрефләре күп шрифтларда юклык аркасыннан Ä, Ö, Ñ тәкъдим ителгән. Моннан тыш
Заманалифта нечкә "i" авазына каты ише - аерым хәреф "í" (ıy=ый) өстәлә. Шулай
итеп, тулы сузык сингармонизмы булдырыла:

Заманалиф-1 әлифбасының яхшы ягы - барлык хәрефләр күпчелек шрифтларда бар.
Ләкин i авазына каты пары í хәрефен булдыру татар теленең зур лингвистик
үзгәрешенә китерергә тиеш, фактик рәвештә яңа хәреф кертелә һәм барлык сүзлекләр
шактый үзгәрергә тиеш булыр: икътисад - íqtísad, инкыйлаб - ínqílab, ихлас -
íxlas, илһам - ílham һ.б., әлбәттә, бу әлифба татар теле өчен чын инкыйлабка
әверелер. Шуңа күрә Татарстан Фәннәр Академиясе í хәрефен кертүдән баш тартырга
карар итә һәм 2012 елда Татарстан парламенты í хәрефсез Заманалиф сыман әлифбаны
кабул итә, бу рәсми расланган татар әлифбасы (2012) Заманалиф-2 дип йөртелә.

Рәсми матбугатта нәкъ Заманалиф-2 кулланыла: Интертат, Татар-Информ, Безнең
Гәҗит, ТRT. Татар Википедиясенең кагыйдәләре буенча тик Заманалиф-2 кулланыла,
элек Заманалиф-1 имләсендә язылган мәкаләләр Замалиф-2 кә күчерелә. Заманалиф-2
Уртак төрки әлифбага охшаган.

Дифтонг имләсе яки Диалиф - дифтонг принцибында нигезләнгән татар латин имләсе.
Дифтонг - ике хәреф бер авазны билгели, татар махсус авазлары: ә, ө, ү, ы, ң,
гъ(ğ), ш, ч, ый Диалифта дифтонг белән гади инглиз латиницада билгеләнә.

Яңалиф-2 кабул иткәнче Алман телендә Умляут хәрефләре ä=ae,ö=oe,ü=ue язуын татар
теле өчен тәкъдим ителә иде:

Махсус дифтонг кагыйдәсе: уы=uwee , үе=uewe (бер мәгънәлек өчен): баруы-baruwee
, килүе-kiluewe , куык-quweeq

Бу Дифтонг имләсе Сәгыйть Рәмиев тәкъдим ителгән әлифбасы белән охшашлыгы бар.
Диалиф гади латин клавиатурасында нигезләнә, бернинди өстәмә хәрефләре таләп
итмәде, ләкин бердәм Төрек әлифбасыннан ерак булганлыктан, аннан рәсми рәвештә
баш тартты, әмма санак технологияләрендә Диалиф кулланыла.

Гади латин клавиатурасы куллану өчен Иналиф (Интернет әлифбасы) 2002 елда килеп
чыкты. Бу имлә дифтонг әлифбасы тәҗрибәсе күзгә тотып санак белгечләре
тарафыннан эшләнгән [чыганагы?]. Апостроф ' билгесе кулланып татар хәрефләре
билгеләнә:

Иналиф нигезендә Татар Онлайн Сүзлеге(үле сылтама) ясалган. Дифтонг һәм аеруча
Иналиф имләсе - техник әлифбалары булып торалар, гади латин клавиатурасында
нигезләнгән Дифтонг һәм Иналиф имләсе компьютер технологияләрендә киң кулланып
була (Эзләү, операцион системалары, SQL, Perl, PHP, Oracle санак телләрендә, һәр
яңа гаҗетләрдә).

2012 елның 24 декабрендә Татарстан дәүләт шурасы депутатлары “Татарстанда татар
телен дәүләт теле буларак куллану турында” канун өлгесен кабул итте. 2012 елгы
татар латин әлифбасы í хәрефсез Заманалиф була, шуңа күрә Заманалиф-2 дип
йөртелә.

1939 елның 5 маенда ТАССР Югары Шурасы Президиумы татар язуын латин алфавитыннан
рус графикасы нигезендә төзелгән алфавитка күчерү турында Указ чыгара.

2012 елның 24 декабрендә Татарстан дәүләт шурасы депутатлары “Татарстанда татар
телен дәүләт теле буларак куллану турында” канун өлгесен кабул итте. Бу канун
кирил, латин һәм гарәп әлифбасын куллану мөмкинлеген дә бирә: төп мәкалә - Татар
теле Кирил, Латин, Гарәп әлифбасы кануны

Татар теле Кирил, Латин, Гарәп әлифбасы кануны буенча татар телендә өч әлифба
кулланып була. Киләсе текст мисал өчен Гарәп, Латин һәм Кирил әлифбасында
язылган:



https://tt.wikipedia.org/wiki/%D0%A1%D0%B0%D0%BB%D0%BA%D1%8B%D0%BD_%D1%81%D1%83%D0%B3%D1%8B%D1%88

Салкын сугыш — 1946 елдан башлап 1991 елга кадәр дәвам иткән, ССРБ - аның
союздаш илләре һәм АКШ - аның союздаш илләре арасында барган глобаль геосәяси,
хәрби, икътисади һәм идеологик каршылык. «Сугыш» атамасы бу очракта шартлы
кулланыла, чөнки ул чын мәгънәсендә кораллы низаг булмый, шулай да шул чорда
булган кайбер кораллы сугышларны әлеге «салкын сугыш» төшенчәсенә кертәләр.

Каршылыкның нигезе идеологиядә була. Салкын сугышның төп сәбәбе — капиталистик
һәм социалистик модельләр арасында булган тирән упкын. Икенче бөтендөнья
сугышында җиңү яулаган ике зур мәмләкәт дөньяны үз карашлары буенча төзәргә
тели.



https://tt.wikipedia.org/wiki/%D0%A0%D1%83%D1%81%D0%B8%D1%8F_%D0%B8%D0%BC%D0%BF%D0%B5%D1%80%D0%B8%D1%8F%D1%81%D0%B5

Руси́я импе́риясе (рус. Российская империя) — 1721 елдан 1917 елга кадәр Авразия
кыйтгасында булган дәүләт. 1713—1728 елларда ил башкаласы Санкт-Петербург шәһәре
булган, 1728—1730 елларда ул Мәскәүгә күчерелде, 1730—1917 елларда янә
Санкт-Петербургка кайта.

Кайберәүләр Русияне империя дип Казанны яулап алганнан соң, ягъни 16 гасырда
атый башлый.

Пётр I эчке һәм тышкы сәясәтендә кискен үзгәрлешләрне үткәрә. 1700—1721
еллардагы Төньяк сугышы нәтиҗәсендә көчле швед армиясе тар-мар ителә, Балтыйк
диңгезенә чыгу ачыла, Нева тамагында Санкт-Петербург шәһәре төзелә.

Пётр I үлеменнән соң Русиядә сарай переворотлар чоры башлана — 1725—1762 елларда
рус тәхеттә алты патша алышынды.

Елизавета Петровна заманында Мәскәү университеты нигезләнә, рус армиясе
Җидееллык сугышында Пруссия белән уңышлы сугыша.

Екатерина II патшабикәсе заманында 1768—1774 еллардагы рус-төрек сугышы
нәтиҗәсендә Русия Кара диңгезгә чыга; кәгазьле акча барлыкка киләләр, Идел
буенда алман колонистлары килеп урнашалар, 1783 елда Русия составына Кырым
ханлыгы керә, Америка үзләштерүе башлана. 1791 елда Ясск солыхы буенча Госман
империясе Кырымның Русия империясенә ия булуын хөрмәтләгәннәр. 29 декабрьнә –
Кырым Русия империясенә керә.

1794 елның 25 июнендә Бөек француз инкыйлабы сәбәпле Русия империясендә француз
тауарларын сату тыела.

XVIII гасырның ахырында Русия революцион Францияга каршы коалициягә керә һәм
Наполеон сугышларында катнаша. 1805 елның 15 сентябрьдә — Русия Наполеонга
беренче сугышны игълан итә. Союзниклар Аурупада җиңеләләр, сугыш Русия
территориясенә күчә. Наполеонның Мәскәүне басып алуына карамастан, сугыш
Наполеон армиясенең тар-мар ителү белән тәмамлана. 1813 елда рус армиясе француз
гаскәрләреннән Алманияне азат итә, ә 1814 елда Парижны басып ала.

Сугыштан соң Русиягә революцион идеяләре тарала башлаганнар, бу декабрьчеләр
фетнәсенә алып китерә.

1813 ел 5 ноябрь — Русия империясе белән Персия арасында Гөлестан тынычлык
килешүе имзалана.

XIX гасырның икенче чирегендә Русия Төньяк Кавказ халыкларның буйсындыру белән
тәмамланган Кавказ сугышын башлый; шул ук вакытта Русия составына казакъ жузлары
керәләр.

Александр II заманында Русиядә крепостной хокукы юкка чыгарыла (1861), һәм тагын
берничә либераль реформа үткәрелә.

1877—1878 еллардагы рус-төрек сугышы нәтиҗәсендә Русия составына Карс өлкәсе һәм
Дунай дельтасы кертеләләр, балкан илләре (Болгария, Сербия һәм Черногория)
бәйсезлеккә ирешәләр.

XIX гасырның ахырында — XX гасырның башында Русиядә сәяси партияләр барлыкка
киләләр: кадетлар, большевиклар, эсерлар, һ. б.

1904—1905 елларның Рус-япон сугышы нәтиҗәсендә Русия Сахалинның көньяк өлешен
һәм Курил утрауларны югалта.



https://tt.wikipedia.org/wiki/%D0%9F%D0%BE%D0%BB%D1%8C%D1%88%D0%B0

Польша (польча Polska, рәсми исеме Польша Җөмһүрияте́, польча Rzeczpospolita
Polska — Жечпосполита Польска) — Үзәк Аурупада урнашкан дәүләт. Польша башкаласы
— Варшава.

Төгәл рәсми исеменең тәрҗемәсе — Поляк Республикасы, чөнки Polska — поляк
дигәнне аңлата (лат. Respublica Polona —Polonia (Польша) түгел) . Рәсми исемендә
хәзерге поляк сүзе «republika» (республика) кулланылмый, ә искергән
«Rzeczpospolita» (Жечпоспо́лита) сүзе кулланыла.

Польша сүзе борынгы славян сүзе полъ (ачык, ирекле, буш) сүзеннән килеп чыккан,
илнең рельефында тигезлек өстенлек иткәнен күрсәтә.

Висла һәм Одра елгалары бассейнында, төньякта Балтыйк диңгезе һәм көньякта
Карпат һәм Судет таулары арасында урнашкан. Территориясенең 90% өлешеннән
күбрәге тигезлек һәм түбәнлекләр алып торалар, көньякта таулар бар. Диңгез
ярлары тәбәнәк, комлы. Климаты уртача, океан климаты белән континенталь климат
уртасында. Гыйнварның уртача температурасы -1...- 6°С, июльнең уртача
температурасы 10—19°С. Еллык явым-төшемнәр саны 500—1800 мм. Одра, Висла, Буг,
Нотец һәм Варта елгалары — көймә йөрешле. Польшада 9000дан артык күл бар, иң
зурлары: Снярдви (113,8 км²), Мамри (104 км²).

Польша территоиясендә палеолит дәвереннән кешеләр яшәгән. Б.э.к. 1 меңъеллык һәм
б.э. 1 меңъеллыкның беренче яртысында Польша территоиясендә славян кабиләләрнең
формалаштыру урыны булган. 8—9 гасырларда кабилә кенәзлекләре барлыкка
килгәннәр. 10 гасырда Одра, Висла һәм Буг елгалары арасында яшәүче полян
(Польша, поляклар атамалары шуннан килеп чыккан), мазовшан, вислян, поморян
кабиләләренең кенәзлекләре берләштерелде һәм бердәм Польша дәүләте барлыкка
килде. Ләкин, 12 гасырда Польша дәүләте янә кенәзлекләргә бүленеп китте.

13 гасырның азагында кенәз Пшемысл ІІ җитәкчелеге астында Польша җирләрене
берләштерү өчен көрәш башланды. 14—15 гасырларда бердәм дәүләт пәйда булды,
мәдәният үсеш алды, поляк теле формалашып бетте. 15 гасырның бернче яртысында
Краковтагы Ягайло университеты (1364 елда нигезләнгән) поляк фәне үзәгенә
әйләнде. 1569 елда Польша белән Бөек Литва кенәзлеге берләшүе нәтиҗәсендә Речь
Посполитая дәүләте пәйда булган. 1609—12 елларда Польша Русиягә һөҗүм ясады.

Берничә гасыр дәвамында Польша Аурупадагы иң кодрәтле дәүләтләрдән берсе булып
торды. Әмма авыр сугышлар сәбәпле дәүләт инкыйразга очрап, өч мәртәбә (1772,
1793, 1795 елларда) Пруссия, Австрия, Русия арасында бүленгән. 1807 елда
Наполеон І көчләре Пруссияне җиңеп, Франциягә бәйле Варшава һерцоглыкны төзде.
1814—15 елларда Вена конгрессында Польша янә бүленгән. Варшава һерцоглыгының зур
өлеше Польша патшалыгына әйләндерелеп, Русиягә тапшырылган.

Пруссия Варшава һерцоглыгының бер өлешен алды, Силезия һәм Померанияне үзендә
саклап калды. Австриягә (1867 елдан Австрия-Маҗарстан) Галиция бирелде. Краков
җөмһүрияте төзелгән. Поляк халык азатлык өчен туктаусыз көтәшкән (1794 елда Т.
Костюшко җитәкчелегендәге күтәрелеш, 1830—31, 1846, 1848, 1863—64 еллардагы
күтәрелешләр).  

Пруссия составындагы поляк җирләрендә көчле алманлаштыру сәясәте алып барылган.
Русия империясендә дә, чигенешләр белән булса да, урыслаштыру сәясәте
үткәрелгән, урыс хөкүмәте хәтта поляк телен кирилл язуына күчерергә ният иткән.
Австриядә полякларның хәле чагыштырмача җиңел булган — 1861 елда Галициянең эчке
мәсьәләләрне хәл итү өчен төбәк сеймы оештырылган; поляк теле мәктәпләрдә,
тәшкиләтләрдә һәм мәхкәмәдә кулланылган, Краков һәм Львов университетлары
гомумполяк мәдәният үзәкләренә әверелгәннәр.  

Беренче бөтендөнья барышында урыс Польшасы җирләрен Алмания һәм
Австрия-Маҗарстан басып алганнар; басып алынган территориясендә Польша
кыйраллыгы игълан ителгән. 1918 елның 6 октябрендә Польша бәйсез дәүләт булып
игълан ителә.

1920 елның апрелдә Совет-Польша сугышы башланды. 1921 елгы Рига солых килешүе
буенча, Көнбатыш Украина һәм Көнбатыш Белорусия Польшага күчте. 1939 елның 1
сентярбенда Алмания Польшага һөҗүм итеп, икенче бөтендөнья сугышын башлап
җибәрде; 17 сентябрендә Польшага совет гаскәре бәреп керде һәм көнбатыш
төбәкләрне басып алды. 1945 елның майда поляк җирләре фашистлардан азат
ителгәннәр. Берлин конференциясе карары буенча, Польша составына Көнбатыш
Пруссиянең өчтән ике өлеше, көнбатыш чиге исә Одер һәм Нейсе елгалары буенча
урнаштырыла. 1952—1989 елларда дәүләт Поляк Халык Җөмһүриятедип аталган.

1980-еллар башында дәүләттә тирән иҗтмагый-икътисади төшенкелек башлады. 1981
елның декабрендә хәрби халәт игълан ителгән. 1989 елда «Бердәмлек» (Solidarność)
берлеге вәкилләре хакимияткә килде һәм дәүләт исеме Польша Җөмһүрияте итеп
үзгәртелгән. 1997 елның 25 майда үткәрелгән референдумда дәүләтнең яңа
конституциясе кабул ителде.

Польша — җөмһүрият. Гамәлдәге конституциясе 1997 елның 25 майда кабул ителгән.
Дәүләт башлыгы — президент, ул Польша ватандашлары тарафыннан
гомуми тигез һәм турыдан-туры сайлау хокукы нигезендә яшерен тавыш бирү юлы
белән 5 ел мөддәткә (срокка) сайлана.

Тулаем эчке продуктында сәнәгатьнең өлеше 31,2%, авыл хуҗалыгының өлеше 4,5%,
хезмәт күрсәтү тармагының өлеше 64,3%. 2012 елгы хәле буенча, экспорт буенча төп
партнерлар —  Алмания (26.0%), Бөекбритания (7.0%), Чехия
(6.5%), Франция (6.0%), Русия (5.2%), Италия (5.0%), Нидерландлар (4.6%).
Экспорт маддәләре — машиналар һәм транспорт җиһазлары (37,8%), ярымфабрикатлар
(23,7%), башка сәнәгый таварлар (17,1%), ашамлыклар һәм тере хайваннар (7,6%).

Импорт буенча төп партнерлар —  Алмания (27.3%), Русия (12.2%),
 Нидерландлар (5.9%), Кытай (5.4%), Италия (5.2%), Чехия (4.3%), Франция (4.2%)
(2012). Импорт маддәләре — машиналар һәм транспорт җиһазлары (38,8%),
ярымфабрикатлар (21,0%), химик матдәләр (15,0%), минирәл матдәләр, ягулык,
майлау материаллары һәми тыгыз бәйләнештә булган материаллар (12,6%), башка
сәнәгый таварлар (9,0%).

Польшада ташкүмер, күкерт, табигый газ, көмеш казып алына, корыч эретүдә ил
Аурупада адынгы урыннардан берсендә тора. Күмер дәүләт ягулык-энергетика
балансының нигезен тәшкил итә. Ташкүмер Югары Силезиядә, Валбжих һәм Люблин
бассейннарында, көрән күмер дә казып чыгарыла. Электр станцияләре, нигездә,
күмер кәннәре (шахталары) тирәсендә төзелгән. Җылылык электр станцияләрдә елга
уртача 135,3 млрд. кВсәг электр эшләп чыгарыла. Бакыр, кургаш рудалары, азрак
микъдарда нефть тә чыгарыла.

Дәүләт ихтыяҗлары өчен зарур нефтьнең 90% өлешеннән күбәрәге чит илләрдән сатып
алына. Нефтьне эшкәртү сәнәгатенең төп үзәкләре — Плоцк һәм Гданьск. Читтән
китерелгән тимер руда һәм җирле кокс нигезендә эшләүче металлургия заводлари
(шул исәптән, Краковтагы металлургия комбинаты һәм мәшһүр "Катовице" комбинаты)
Югары Силезия агломерациясендә урнашкан. Төсле металлургия сәнәгате тәркибендә
бакыр (Глогув, Легница), кургаш, рух (Катовице, Буковно, Мястечко-Слёнске) вә
алюминий (Конин) заводлары бар. Сәнәгатьнең төп тармаклары булып торучы
машиналар төзү һәм металл эшкәртү сәнәгате төрле мәхсулат эшләп чыгара. Көймәләр
төзү (Гданьск, Гдыня, Щецин), очкычлар төзү (Варшава, Мелен, Свидвин), вагон вә
локомотивлар төзү (Свидница, Зелена-Гура, Вроцлав, Познань, Хшанув),
автомобильләр төзү (Варшава, Стараховице, Елч, Люблин, Ныса), тракторлар төзү
(Варшава) үсеш алган. Шахта һәм металлургия заводлары өчен технология
әсбап-җиһазлары, кою, химия, азык-төлек, агач эшкәртү, төзелеш материаллары
эшханәләре өчен комплект әсбап-җиһазлары, станоклар, көймә йөрткечләре, электр
моторлар, һ.б. нәрсәләр эшләп чыгарыла. Химия сәнәгатендә күкерт әчелеге,
минирәл ашламалар, сода, хлор, пластмасса, синтетик тола, каучук эшләп чыгаручы
эшханәләре бар. Төп үзәкләре — Тарнув, Освенцим, Плоцк, Быдгощ. Фармацевтика,
фотохимия, парфюмерия (Варшава, Лодзь, Краков), резина, цемент, шешә,
фарфор-фаянс, агач эшкәртү, целлюлоза-кәгазь, аяк киеме, тегүчелек сәнәгате бар.
Тукымачылык (җеп, җитен, трикотаж), азык-төлек (шикәр, спирт-аракы, ит, май,
балык, тәмәке) сәнәгать тармаклары үсеш алганнар. Урманнарда агач хәзерләнә.

Дәүләт мәйданының 61% — авыл хуҗалыгына яраклы җирләр. Хосусый
фермер хуҗалыклары өстенлек итәләр. Дәүләт хуҗалыклары, ширкәтләр һәм авыл
хуҗалыгы түгәрәкләре да бар. Иң мөһим авыл хуҗалыгы культуралары: арыш, бодай,
арпа, солы, бәрәңге, шикәр чөгендере һ.б. Терлекчелек өлеше зур. Мөгезле эре
терлек, дуңгыз, сарык, ат һ.б. сугымга симертелә.

Транспортның нигезен тимер юллар тәшкил итәләр. Тимер юллар озынлыгы — 23 420
км, автомобиль юллары озынлыгы 412 264 км. Елга көймәчелеге үсеш алган. Төп
диңгез портлары — Гданьск, Гдыня, Щецин. Диңгез сәүдә флотының тоннажы — 1,8
млн. тонна дедвейт. Төп халыкара аэропорты — Окенсе (Варшава янында).



https://tt.wikipedia.org/wiki/%D0%9C%D0%BE%D0%BB%D0%B4%D0%B0%D0%B2%D0%B8%D1%8F

Молда́вия (молдав. Moldova/Молдова, рәсми исем Молдо́ва Җөмһүрияте́, молдав.
Republica Moldova/Република Молдова) – Аурупаның көньяк-көнчыгышында урнашкан
дәүләт.

2004 елның җанисәбе буенча, халык саны — 3 383 332 кеше (Днестр буе Молдован
Җөмһүриятен исәпләмичә).

Дәүләт төзелеше — унитар дәүләт, парламент республикасы. 39
административ-территориаль берәмлеккә бүленә, шул исәптә 32 район, 5 муниципий
һәм 2 автономияле берәмлек — Гагаузия һәм Днестр сулъягы.

Молдавия Көнчыгыш Аурупа тигезлегенең көньяк-көнбатышында, Днестр һәм Прут
елгалары арасында урнаша.

XIV гасырына кадәр Молдавия территориясе төрле кабиләләрнең (готлар, антлар,
гет-даклар) һәм дәүләтләр (Киев Русе, Алтын Урда, Галич-Волын кенәзлеге)
биләмәләрнең өлеше булган. 1359 елда беренче молдав дәүләте — Молдав кенәзлеге
оештерыла. XVI—XVIII гасырларда — Госман империясе составында.

1711 елда, Яссы шәһәрендә молдав господаре Дмитрий Кантемир Русиягә присяга
бирә; ләкин Прут походы нәтиҗәсендә, Госман империясе составында кала.

XVIII гасырның ахырында, Рус-төрек сугышы нәтиҗәсендә, Русия составына Днестр
сулъягы керә; 1812 елда, чираттагы рус-төрек сугышы нәтиҗәсендә, Русия составына
Бессарабия керә.

1917 елда Молдав Демократик Республикасы игълан ителә, 1918 елның гыйнварында
Бессарабиягә румын гаскәрләре керәләр, шул ук елның мартында Бессарабия Румыния
составына кертелә. 1924 елда Днестр сулъягында Молдав Автономияле Совет
Социалистик Республикасы (МАССР) оештырыла.

1940 елда, Молотов-Риббенроп пактның шартлары буенча, Румыния Советлар Берлегенә
Бессарабияне һәм Төньяк Буковинаны бирергә мәҗбүр ителә. Бессарабия
территориясендә Молдав Совет Социалистик Республикасы (МССР) оештырыла, аның
составына элекке МАССР территориясе кертелә.

1941 елда, Бөек Ватан сугышы барышында, МССР территоряне алман һәм румын
гаскәрләре басып алалар. 1944 елның яз-җәйдә, Яссы-Кишинёв операциясе
нәтиҗәсендә, Молдавия алман-румын гаскәрләреннән азат ителә.

1991 елның 27 августта Молдавия бәйсезлеген игълан итә. 1989—1992 еллардагы
Приднестровье конфликты нәтиҗәсендә, Молдавия, фактта, Днестр сулъягы
территорияне югалта, анда танылмаган Днестр буе Молдован Җөмһүрияте оештырыла.

Икътисад нигезен авыл хуҗалыгы тәшкил итә. ЦРУ белешмә китабы буенча, Молдавия
эшче көченең 25% өлеше чит илләрдә эшли.

Экспорт — азык-төлек товарлары, текстиль. Төп импортёрлары — Русия (29 %),
Румыния (15 %), Италия (10 %).

Импорт — минирәл чималы һәм ягулык, машиналар, җиһазлар, химикатлар. Төп
экспортёрлары — Русия (21 %), Румыния (16 %), Украина (15 %).



https://tt.wikipedia.org/wiki/%D0%91%D0%B5%D1%80%D0%BB%D3%99%D1%88%D0%BA%D3%99%D0%BD_%D0%9C%D0%B8%D0%BB%D0%BB%D3%99%D1%82%D0%BB%D3%99%D1%80_%D0%9E%D0%B5%D1%88%D0%BC%D0%B0%D1%81%D1%8B

Берләшкән Милләтләр Оешмасы, БМО (инг. United Nations, рус. Организация
Объединённых Наций, гарәп. الأمم المتحدة‎) — үз максаты итеп дөньяда тынычлык
һәм иминлекне саклау куйган халыкара оешма. Шулай ук дәүләтләр арасында
элемтәләрне үстерүгә көч куя. БМО карарлары Берләшкән Милләтләр Оешмасы
системасының күп санлы махсус максатчан агентлыклары, бәйле оешмалар, шуралар
һәм әгъза илләренең структуралары аркылы үтәлә.

Оешма эшчәнлеге һәм структурасы Икенче дөнья сугышы вакытында Һитлерга каршы
коалиция илләре тарафыннан төзелгән. «Берләшкән Милләтләр» исеме беренче тапкыр
1942 елның 1 гыйнварында имзаланган Берләшкән Милләтләр Декларациясендә телгә
алына.

БМО Низамы 1945 елда Сан-Франциско конференциясендә раслана, шул ук елның 26
июнендә 51 дәүләт вәкиле тарафыннан имзалана. Уставның көчкә керү датасы (24
октябрь) Берләшкән Милләтләр Оешмасы көне дип билгеләнә.

Башта БМОга Уставны имзалаган 51 ил кергән. 1946—2006 елларда оешмага тагын 141
дәүләт кергән.



https://tt.wikipedia.org/wiki/%D0%91%D0%B5%D1%80%D0%BB%D0%B8%D0%BD

Берли́н (алман. Berlin) — Алманиянең башкаласы, халык саны һәм мәйданы буенча иң
зур шәһәре. Лондоннан соң Берлин Аурупа Берлегенә кергән шәһәрләр арасында халык
саны буенча икенче, ә мәйдан зурлыгы буенча бишенче урында тора.

Берлин Алмания Федератив Республикасының составына кергән 16 җирнең берсе. Шәһәр
Шпрее елгасы (моның белән Берлинның «Spree-Athen» ягъни «Шпрее Афинары» кушаматы
бәйле) һәм Хафель елгасы ярларында урнашкан.

1200 елга кадәр хәзерге заман Берлин шәһәре урынында Кёльн һәм Берлин исемле ике
сәүдә итү торак урыны булган. Аларның шәһәр исеме алу датасы төгәл билгеле
түгел. Кёльнның беренче тапкыр шәһәр буларак искә алынуы 1237 елда, ә Берлинның
1244 елда теркәлгән. 1307 елда ике шәһәр берләшә һәм гомуми шәһәр идарәсе
оештырыла. 1400 елда Берлинның халык саны 8 000 кеше тәшкил итә. Тарихи «Кёльн»
исеме хәзерге заманда Берлинның «Нойкёльн» районында чагылыш таба.

Берлин 1417 елдан Бранденбург маркграфлыгының/курфюрлыгының башкаласы һәм
Бранденбург белән Пруссия герцоглыгы кушылгач Пруссия башкаласы була. Соңрак
Германия империясе оешкач аның башкаласы була.

Икенче бөтендөнья сугышы тәмамланганнан соң, Берлин Алманиянең совет оккупациясе
зонасында урнашуына карамастан, Ялта конференциясе нәтиҗәсендә сугышта җиңүче 4
ил арасында оккупация секторларына бүленә. Соңрак 3 оккупация секторлары
Көнбатыш Берлинга берләшә. Көнбатыш Берлин аерым дәүләт оешмасы статусын алса
да, АФР белән тыгыз элемтәдә тора. Берлин секторлары арасында күчеп йөрү озак
вакыт ирекле була, әмма Алмания Демократик Республикасы хөкүмәте халык санын
киметмәү максаты белән Берлин диварын төзергз карар кыла. Бу дивар 1961 елның 13
августыннан Көнбатыш Берлинны урап ала. Салкын сугышның символларының берсе
булган Берлин дивары 1989 елга хәтле тора. 1990 елда Алмания кушылгач аның
башкаласы булып Берлин шәһәре була. 1994 ел ахырына кадәр Боннан Берлинга
бундестаг, президент һәм федераль канцлер администрацияләре күчерелә.

Бүгенге көндә Берлин сәнәгый, фәнни һәм мәдәни үзәкләрнең берсе булып тора.
Берлинда велосипедта йөрү киң таралган. Күп кенә юлларда велосипедчылар өчен
махсус өлешләр калдырылган, аларда йөрүләрне аерым светофор секцияләре тәртипли.

Берлин Алманиянең көнчыгышында, Польша чигеннән 70 км ераклыкта урнашкан. Берлин
тулаем Бранденбург федераль җирендә урнашкан, ләкин үзе федераль җир хокукларына
ия. Шәһәрнең тарихи үзәге уйсу җирдә Шпрее елгасы тугаеның Барним һәм Тельтов
калкулыклары арасында урын алган. Хәзерге заманда да шәһәрнең шактый зур өлеше
шул ике калкулыкта урнашкан: Барнимда Райникендорф һәм Панков районнарының зур
өлеше, ә Тельтовта Шарлоттенбург-Вильмерсдорф Штеглиц-Целендорф,
Темпельхоф-Шёнеберг районнарының күпчелек өлеше.

Шәһәр уртача климат зонасында урнашкан. Елның уртача температурасы +9,2 °C
тәшкил итә. Иң җылы айлар булып тәүлек буена уртача +16,6 дан +18,4 °C белән
июнь, июль, август айлары, иң салкыннары -0,5 тән +1,8 °C белән декабрь, гыйнвар
һәм февраль айлары торалар.

Берлин кушма Берлин-Кёльн шәһәреннән барлыкка килә. Кёльн Шпрее елгасының
утравында, ә Берлин аңа каршы көнчыгыш ярда урнашкан була. Кёльн беренче мәртәбә
1237 елда (28.10), ә Берлин — 1244 елда (26.01) искә алына. 1307 елда шәһәрләр
кушылып уртак ратуша төзи. «Берлин» сүзенең килеп чыгуы турында төрле фикерләр
йөри: сүз полаб теленең berl/birl сүзеннән («сазлык») барлыкка килгән дигән
версия бар. Әмма Алманиянең үзендә башка фикер йөртәләр. Мәсәлән, Теодор Целль
(Theodor Zell) шәһәр исемен «аю» (алман. Bär) сүзеннән килеп чыккан дип саный.
Шулай ук кимендә 1280 елдан бирле аюның Берлин шәһәренең символы булуы да
билгеле.

1415 елда курфюрст Фридрих I Бранденбург маркграфлыгын нигез сала һәм 1440 елга
кадәр аны җитәкли. Шул чактан башлап Гогенцоллерннар династиясе әгъзәләре
Берлинда 1918 елга кадәр баштан Бранденбург җире маркграфлары буларак, соңрак
Пруссия патшалары буларак һәм, ниһаять, алман императорлары (кайзерлар) буларак
идарә итәләр. Шәһәр халкы идарәдәге үзгәрүләрне гел уңай яктан кабул итми.
Мәсәлән, 1448 елда Тимер Фридрих IIнең курфюрст замогын төзүгә каршы халыкның
дулкынлануы билгеле. Әмма бу протест уңышка китерми һәм шәһәр халкы, үз
чиратында күп кенә икътисадый һәм сәяси ирекләреннән мәхрүм ителә. 1451 елда
Берлин бранденбург маркграфлары һәм курфюрстлары шәһәр-резиденциясе дип игълан
ителә һәм ирекле сәүдә шәһәре статусын югалта. 1618 елдан алып 1648 елга кадәр
барган Утызъеллык сугыш шәһәргә зур зыян ясый: биналарның өчтән бер өлеше
җимерелә, халык саны яртылаш кими. 1640 елда Бөек Бранденбург курфюрсты дип
танылган Фридрих Вильгельм әтисеннән соң идарә итә башлый. Аның сәясәтенә
иммиграцияне яклау һәм дини түземлелек хас була. Хаким итүенең икенче елында ук
ул Фридрихсвердер, Доротеенштадт һәм Фридрихштадт бистәләренә нигез сала. 1671
елда Фридрих Вильгельм Австриядән килгән 50 яһүд гаиләләрен үзенең җирендә
сыендыра. 1685 елда Потсдам эдикты белән ул Бранденбургка француз гугенотларын
чакыра. 15 000 француз килә һәм 6 000 Берлинда яшәп кала. 1700 елларда Берлин
халкының 20 % французлар тәшкил итә, Франциянең мәдәни тәэсире гаять зур була.
Шулай ук шәһәрдә Богемиядән, Польшадан һәм Зальцбургтан килгән иммигрантлар саны
да шактый зур була.

1701 елда узган Фридрих I коронациясе нәтиҗәсендә Берлин Пруссиянең башкаласы
дип игълан ителә. 1709 Берлин, Кёльн, Фридрихсвердер, Доротеенштадт һәм
Фридрихштадт шәһәрләрекушыла. Ләкин алар инде күптәннән Берлин шәһәренең
өлешләре дип саналып килгән була. 1760 елның 9 октябрендә Җидееллык сугыш (1756
– 1763 еллар) вакытында Берлин генерал граф З.Г. Чернышев җитәкчелегендәге рус
корпусына бирешә. Әсирлеккә 4500 солдат алына. Ганимәт (трофей) буларак руслар
143 корал, 18000 мылтык һәм пистолет, контрибуция буларак 2 миллионга якын талер
акча алалар. Шул вакытта рус генералына бирелгән Берлинның символик ачкычы әле
дә Санкт-Петербургның Казан соборында саклана. Берлинда дүрт көн торганнан соң,
Чернышев дошманның шәһәргә якынаюы турында хәбәр ала һәм корпусын кышкы
фатирларга күчерә.

1806 елның 14 октябрендә Йен һәм Ауэрштедт тирәсендә узган Наполеон гаскәрләренә
каршы сугышта Пруссия җиңелә. Бу прусс дәүләте үсешендә мөһим роль уйнаган
реформаларга китерә. «Прусс реформалары» икътисад һәм мәгариф үсешенә зур
этәргеч була. 1806 елның ноябрендә француз гаскәрләре Берлинга керә. 1806 елның
21 (9) ноябрендә Наполеон Англиягә каршы континенталь блокада игълан итә.
Наполеон армиясенең калдыкларын куганда, 1813 елның февралендә рус гаскәрләре
кабат Берлинны ала. 1861 елга Берлинга Веддинг, Моабит, Темпельхоф һәм Шёнеберг
бистәләре кушыла.

1918 елда Беренче бөтендөнья сугышы тәмамлангач Берлинда алман республикасы
төзелүе игълан ителә. 1920 елда Зур Берлин турында канун чыга. Ул Берлин
янындагы барлык шәһәрчекләрне, бистәләрне, төрле җирләрне бер шәһәргә куша.
Монардан соң Берлинның халык саны арта һәм 4 миллион кешене тәшкил итә башлый.

1933 елда хөкүмәт башына национал-социалистлар килү сәбәпле, Берлин Өченче рейх
башкаласы дип таныла башлый. 1936 елда шәһәрдә җәйге Олимпия уеннары уза һәм
нацистлар аларны үзләренең пропаганда максатлары белән дә куллана. Альберт Шпеер
җитәкчелегендә Берлинның булачак «Алмания дөньясы башкаласы» төзелеш буенча
генераль планы булдырыла. Бу планның тормышка ашуын Икенче бөтендөнья сугышы
боза.

1945 елда сугыш тәмамлангач Берлинның шактый зур өлеше җимерек хәлдә була. Кызыл
армия шәһәрне алгач, Алмания тулы һәм берсүзсез капитуляция игълан иткәч,
Берлин, бөтен Алмания кебек, чит ил идарәсе астында булган өч секторга бүленә.
Көнбатыш союздашларның (АКШ, Бөек Британия) секторлары шәһәрнең көнбатыш өлешен,
ә Советлар Берлегенең секторы шәһәрнең көнчыгыш өлешен ала. 1945 елның 26
июлендә шәһәрдә шулай ук француз секторы булдырыла.

Көнбатыш союздашлар белән Советлар Берлеге арасында булган каршылыклар 1948-1949
елларда Көнбатыш Берлинның икътисадый блокадасына китерәләр. Аны узар өчен һава
күпере дип аталган халыкны тәэмин итү юлы оештырыла.

Бу каршылыклар ахыр чиктә оккупацияләнгә җирләрдә ике алман дәүләте оештыруга
китерә: алдан көнбатыш зонада Алмания Федератив Республикасы, соңрак көнчыгышта
— Алмания Демократик Республикасы (икесе дә 1949 елда).

1953 елда Көнчыгыш Берлинда хөкүмәткә каршы массакүләм халык дулкынлануы уза. Ул
Советлар Берлеге гаскәрләре тарафыннан басыла.

Көнбатыш Алмания үзенең башкаласы итеп Бонн шәһәрен сайласа, Көнчыгыш Алманиянең
башкаласы булып Берлин шәһәре кала. Берлинның көнбатышы һәм көнчыгышы арасында
булган конфликтлар шәһәрне бүлеп стена төзүгә китерә. Аның инициаторы булып
социалистик Көнчыгыш Алмания чыга. Гражданнарның бер яктан икенче якка күчү чик
контроль үткәрү урыннары аша гына рөхсәт ителә. 1971 елда Көнбатыш Берлинның
статусын раслый торган Дүртъяклы килешү имзалана.

1949 елдан соң көнчыгыш һәм көнбатыш Берлин архитекторлары сәяси чынбарлыкны
санга сукмау күзәтелә. Мәсәлән, 1965 – 1978 елда көнчыгышта эшләнгән «Көнчыгыш
Берлин территориясен куллану планы»нда демография һәм транспорт мәсьәләләре
бөтен Зур Берлин территориясен күзгә ала. Әлеге планның 1984 елда чыккан планның
яңа редакциясендә әлеге хаталар булмый.

Көнчыгыш Берлинның генераль планын төзүдә шундый ук тенденция күзәтелә. 1949
елдан ук төзелә башланган әлеге планда шулай ук бөтен шәһәр районы турында сүз
бара.

1990 елның 3 октябрендә Алмания Демократик Республикасы Алмания Федератив
Республикасының төп канунына буйсына. Алмания бердәм ил була. 1991 елда
бундестаг, Алмания хөкүмәтенең кайда урнашуы турында бәхәскә нокта куеп,
Берлинга күчүенә карар чыгара. 1999 елның 1 сентябрендә Алманиянең хөкүмәте һәм
парламенты үзләренең эшләренә Берлинда керешә.

Берлин Алманиянең 16 җиренең берсе. Ул үзе 12 административ округка (алман.
Bezirk) һәм аларга кергән 95 районга (алман. Ortsteil) бүленә.

Районнардан тыш Берлин шулай ук «статистик территория»ләргә (алман.
Statistisches Gebiet) бүленгән. Алар торак районнарга тиң һәм өч санлы номер
белән билгеләнәләр. Мисал өчен Шёнеберг районында урнашкан Бавария кварталын
китереп була (районның күпчелек урамнары Бавария шәһәрләре исемен йөртә).
Статистик территорияләр шәһәр районнарына туры килмәскә дә мөмкин. Мәсәлән,
Рудов статистик территориясе Рудов һәм Громиусштадт районнарын ала.

Берлин метрополиясендә 5370 квадрат километрда 3 950 887 кеше яши (2005 елның 1
гыйнварына). Халыкның тыгызлыгы бер квадрат километрга 736 кеше тәшкил итә,
шәһәр тирәсендә бу күрсәткеч — 123.

2004 елның декабрендә Берлинда якынча 185 илдән 450 900 чит ил кешесе яшәгән. Бу
халыкның 14 % дигән сүз. Шуларның 36 000 Польшадан, 119 000 Төркиядән.

2005 елгы статистика документлары буенча Белинның 60 % халкы бернинди дә дини
оешмага керми, 22 % — евангелие христианнары, 9 % — католиклар, 6 % —
мөселманнар.

Шәһәр үзенең урта гасырда төзелгәнгән кайбер элементларны саклап кала алган.
18-19 гасырларда дөрес сызыклы мәйданнар (мәсәлән, Жандарменплатц), киң урамнар
(Унтер-ден-Линден), барокко стилендәге биналар төзелә.

20 гасыр башында төзелеш аеруча зур үсеш ала. 1920 елда «Шәһәр төзүнең төп
принциплары» исемле күргәзмәдә Ауропа шәһәре үрнәге һәм Берлиның омтылышы
чагылыш таба. Икенче бөтендөнья сугышы тәмамлангач шәһәрне җимерелгән тарихи
урыннары, һәйкәлләре кабат торгызыла. Шулардан тыш яңалары да өстәлә: көнчыгышта
Лихтенберг һәм Марцан районнары, көнбатышта Меркишес Фиртель районы. Иске
төзелешләрдән Берлинда Опера театры, Кызыл ратуша, Бельвю Сарае, Бранденбург
капкалары, Изге Мария чиркәве, Рейхстаг (1999 елда яңадан төзелә) сакланганар.

Шәһәрнең көнбатышында һәм көньяк-көнчыгышында киң урманнар урнашкан. Каланың һәр
урамы диярлек агачлар белән бизәлгән. Шулай итеп Берлинны Алманиядәге иң яшел
метрополия дип атап була. Берлинда 2500 артык парклар һәм ял итү урыннары бар.
Аларның гомуми мәйданы 5500 һектар. Парклар, урманнар, елгалар, күлләр һәм
каналлар шәһәр мәйданының 30 % җирен били.

Тиргартен паркыннан тыш Трептов-парк та зур мәйдан алып тора. Ул 1876-1882
елларда Берлинның беренче бакча төзелеше директоры Иоганн Генрих Густав Мейер
җитәкчелегенә төзелә. 1896 елда Трептов-паркта һөнәрләр күргәзмәсе үтә.

Шуннан тыш Берлинда 2 зоопарк бар: Берлин зоология бакчасы һәм Фридрихсфельде.
1844 елда нигезе салынган Берлин зоопаркы Алманиядә иң искеләрдән санала һәм ул
иң зур коллекциягә ия (14000 хайван, 1500 төр). Икенче зоопарк Көнчыгыш
Алманиядә төзелә һәм Аурупада мәйданы буенча иң зур зоопарк булып санала (160
һектар).

Берлин — музейлар шәһәре. Аларның тарихы Алманиянең тарихына бәйле. Элекеге
Пруссия патшалары җыелмасы сугыш вакытында өлешчә эвакуацияләнә, өлешчә
качырыла. Сугыш тәмамлангач коллекциянең бер өлеше Көнчыгышта, икенчесе
Көнбатышта булып чыга. Хәзерге Берлинның берничә музейлар үзәкләре бар. Беренче
чиратта, үзенә Иске милли галереяне, Боде һәм Пергам музейларын сыйдырган,
Көнчыгышта урнашкан Музейлар утравы. Көнбатыштагы музейлар исә аурупа рәсем
сәнгате һәм башка әсәрләрнең байлыгы белән дан тота. Мисыр музее, Далем-Дорфада
урнашкан Далем музейлары (этнология музее, Һиндстан сәнгате музее һ.б.) шулай ук
игътибарга лаек.

Берлин — зур транспорт үзәге. Каналлар челтәре шәһәрне Эльба һәм Одер елгалары
белән тоташтыра. Тегель — Берлинның халыкара аэропорты. Берлинның үзәк вокзалы —
Аурупадагы иң зур вокзал. Шәһәр транспорт челтәре төрле транспорт (S-Bahn,
U-Bahn, трамвай, автобус ) белән күрсәтелгән. Велосипедта йөрү дә зур үсеш
алган.

Берлинның Пруссия, соңрак Алман империясе башкаласы булуы, аның фәнни үзәккә
әверелүен алдан ук билгели. Икенче бөтендөнья сугышы тәмамлангач, белгәнебезчә,
шәһәр бүленә. Көнчыгыш өлешендә зур фәнни оешмалар яңадан торгызыла. Шулар
арасында Алмания фәннәр академиясе, Гумбольдт исемендәге Берлин университеты,
Берлин техник университеты, Берлин сәнгать университеты бар. Көнчыгыш Берлинда
Ирекле университет һәм Макс Планк җәмгыяте һәм башка фәнни үзәкләр ачыла.
Алмания берләшкәч, Берлин Аурупаның алдынгы фәнни үзәкләрнең берсе булган
статусын кире кайтара. Хәзер Берлин студентлары саны якынча 140 000 кеше тәшкил
итә.



https://tt.wikipedia.org/wiki/%D0%91%D0%B5%D0%BB%D1%8C%D0%B3%D0%B8%D1%8F

Бе́льгия (нидерл. België, ХФА: [ˈbɛlɣijə]; фр. Belgique, алман. Belgien),
Бе́льгия Корольлеге́ (нидерл. Koninkrijk België, фр. Royaume de Belgique, алман.
Königreich Belgien) — Көнбатыш Аурупада урнашкан федератив дәүләт. Аурупа
Берлеге әгъзасы һәм шул оешмадагы күп структураларның штаб-фатирлар урнашу
урыны. Шулай ук НАТО штаб-фатиры да Бельгиядә урын тота. БМО әгъзасы.

Бельгия мәйданы — 30,528 км². Халык саны — якынча 11 миллион кеше. Башкаласы —
Брюссель каласы.

Тарихи процесслар нәтиҗәсендә Бельгия ике милли регионга бүленә. Илнең
төньягында нидерландтелле фламаннар яшәгән Фландрия урнаша. Көньякта
французтелле Валлония урын тота. Әлеге милли һәм тел бүленеше күпсанлы
конфликтларга сәбәп булып чыга.

Бельгиядә татарларның яшәве мәгълүм. Ләкин күпме һәм ничек яшәүләре турында
мәгълүматлар юк.

Алман империясе хәрби идарәсе Шлиффенның стратегик максаты буенча эш итә, һәм
Бельгиялеләрнең каршылыгын сындыра-сындыра, Алманиянең алдынгы хәрби төркеме Чик
буе сугышта тиз-тиз Франция—Бельгия чигенә таба хәрәкәт итә.



https://tt.wikipedia.org/wiki/%D0%91%D0%B0%D0%BD%D0%B3%D0%BB%D0%B0%D0%B4%D0%B5%D1%88

Бангладеш Халык Җөмһүрияте, (бенг. গণপ্রজাতন্ত্রী বাংলাদেশ), Бангладеш (бенг.
বাংলাদেশ [ˈbaŋlad̪eʃ] – Көньяк Азиядәге дәүләт. Бөтен чикләре буенча диярлек
Һиндстан тарафыннан уратып алынган, бары көньяк-көнчыгышта күпмедер өлештә Бирма
һәм Бенгалия култыгы белән чиктәш. Хәзерге Һиндстан штаты Көнбатыш Бенгал белән
бергә Бенгалия этнолингвистик регионын тәшкил итә. Бангладеш атамасы рәсми
бенгали телендә «Бенгалия иле» дигәнне аңлата.

Ил чикләренең хәзерге урнашуы Бенгал һәм Һиндстанның 1947 елда бүленүе
вакытында, регион «Көнчыгыш Пакъстан» исеме белән яңадан төзелгән Пакъстан
дәүләтенә кергәндә ачыклана. Әмма ул чакта «Көнчыгыш Пакъстан» «Көнбатыш
Пакъстаннан» 1600 чакрымга сузылган чик белән аерылган була. Сәяси һәм тел
дискриминациясе, өстәвенә, икътисади яктан кысу Пакъстанга каршы күтәрелешләр
барлыкка килүенә китерә һәм 1971 елгы бәйсезлек өчен сугыш нәтиҗәсендә,
Бангладеш дәүләте төзелә. Бәйсезлек алган яшь дәүләткә ачлык, табигый
катаклизмнар, коточкыч ярлылык, сәяси тотрыксызлык һәм хәрби түнтәрешлеләр
күрергә туры килә. Демократик институтларны кире торгызу бары 1991 елда гына,
сәяси көрәш тынгач һәм икътисадый үсеш башлангач кына мөмкин була. Хәзерге көндә
Бангладеш дөньяви демократик дәүләт булып санала.

Бангладеш халык саны буенча дөньяда җиденче урында тора һәм ул дөньяның халык иң
тыгыз урнашкан, ярлылык дәрәҗәсе югары булган дәүләтләр исемлегенә керә. Ләкин
илдә азмы-күпме икътисадый үсеш көчәя бара һәм хәзерге ярлылык дәрәҗәсе
1990-еллар дәрәҗәсеннән 20% ка кимрәк.

Географик яктан дәүләт Ганг һәм Брахмапутра елгалары арасындагы уңдырышлы өлкәдә
урнашкан. Бангладешта муссоннар һәм циклоннар аркасында һәр елны су басулар
була.

Бангладеш хөкүмәте парламент демократиясе булып тора. Ил Британия Дуслыгы, Ислам
Конференциясе Оешмасы һәм башка халыкара оешмалар әгъзасы.



https://tt.wikipedia.org/wiki/%D0%90%D1%84%D1%80%D0%B8%D0%BA%D0%B0

А́фрика – Авразиядән соң зурлыгы буенча икенче кыйтга. Атлантик океаннан
көнчыгышта һәм Һинд океаныннан көнбатышта урнашкан. Шулай ук Африка янында яткан
утраулар белән – дөнья кисәге. Африка мәйданы – 30 065 000 км² (дөнья
мәйданыннан – 6%), утраулар белән берлектә – 30,2 миллион км². Африка
территориясендә 53 дәүләт, 4 танылмаган ил һәм 5 буйсынылган территория
урнашкан.

Африка бик күптәннән инде Көньяк Европа һәм Көньяк-Көнбатыш Азия халыкларының
игътибарын җәлеп итеп килгән. Бу халыклар Африканың төньяк һәм өлешчә көнчыгыш
буйларын яхшы белгәннәр. Байлыклары турында легенда итеп сөйләнгән Һиндстанга
бару өчен диңгез юллары эзләгән португаллар европалыларның Африка яр буйлары
турындагы белемнәрен киңәйткәннәр. Бөтен XV гасыр буена португаллар әкренләп
көньякка таба үткәннәр. Көнбатыш яр буйларыннан Европага алар беренче булып зур
гына төркем коллар алып чыкканнар. Шул вакыттан башлап тарихның хурлыклы
сәхифәсе ачыла — коллар белән сәүдә итү башлана, ул миллионлаган кешенең
тормышын боза.

1498 елда Португалия диңгез сәяхәтчесе Васко да Гама, Һиндстанга диңгез юлы
ачуны тәмамлап, Көньяк Африканы борылып үтә, кыйтганың көнчыгыш ярлары буйлап
бара, европалылардан беренче булып Һинд океаны аша чыга һәм Һиндстан ярларына
барып җитә. Шулай Һиндстанга диңгез юлы ачыла һәм көньякта кыйтганың яр
сызыклары билгеләнә. XVI гасырдан алып коллар белән сәүдә итүче европалылар
аларны Африкадан Америкага ташый башлыйлар. Алар көнбатыш яр буендагы кайбер
урыннарны — танылган кол базарларын гына белгәннәр, анда, пыяла муенсаларга һәм
башка шундый юк-барга алмаштырып, коллар сатып алырга мөмкин булган.

Африканың эчке районнарын европалылар XIX гасыр ахырында гына тикшерә башлыйлар,
чөнки Европаның бик тиз үсә барган илләренә, промышленность өчен арзанлы чимал
табу, әзер товарларны файда белән сату өчен, яңа җирләр кирәк була. XIX гасыр
уртасында күренекле инглиз тикшеренүчесе Давид Ливингстон континентның эченә
таба берничә сәяхәт ясый. Ул Көньяк Африканы көнбатыштан көнчыгышка таба кисеп
үтә, Замбези елгасын тикшерә, анда матур зур шарлавык ача, аңа Виктория дип исем
бирә, Конго (Заир) елгасының югарыгы агымына, Ньяса күленә тасвирлама төзи. Ул
Африканың бөек елгасы Нил башланган урынны табарга бик тели, әмма үлем аңа бу
ниятен тормышка ашырырга мөмкинлек бирми.

Ливингстонның тикшеренүләре география фәненә кыйтганың ул вакытта билгеле
булмаган районнары турында бик күп кызыклы яңалыклар өсти. Ливингстон җирле
халыкка кешелекле мөнәсәбәт күрсәтә, африкалыларның хөрмәтенә һәм мәхәббәтенә
лаек аз санлы сәяхәтчеләрнең берсе була.

Соңрак экваториаль Африка турындагы белемнәрне Англия-Америка экспедициясе
киңәйтә һәм тирәнәйтә, ул Виктория һәм Танганьика күлләрен тикшеренүне төгәлли,
Рувензори тау массивын ача, Конго һәм Нил елгаларының югарыгы агымнарын билгели.

Африканың табигатен һәм андагы халыкларның тормышын өйрәнүгә Русия галимнәре зур
өлеш кертә. Алар билгесез, ерак илләрне өйрәнүне һәм җыелган фәнни материалларны
бөтен кешелек дөньясы казанышы итү максатын куялар. Рус тикшеренүчеләре арасында
Василий Васильевич Юнкер аерым урын алып тора. Ул XIX гасыр ахырында Үзәк һәм
Көнчыгыш Африка буйлап сәяхәт итә, кыйтганың бу районнарындагы табигать һәм анда
яшәүче халыкның тормышы турында кызыклы мәгълүматлар җыя, топографик эшләр
үткәрә, гидрологик һәм метеорологик күзәтүләр алып бара. Материкның
төньяк-көнчыгыш өлешен өйрәнүгә Егор Петрович Ковалевский, Александр Васильевич
Елисеев һәм башка галимнәр зур өлеш кертәләр.

Африка табигатен һәм аның халкын өйрәнүгә совет галимнәре зур хезмәт куя.
1926—1927 елларда кыйтганың төньяк-көнчыгыш өлешенә, культуралы үсемлекләрне
өйрәнү өчен, экспедиция оештырыла. Аны зур галим Николай Иванович Вавилов
җитәкли. Культуралы үсемлекләрнең 6000 нән артык үрнәге җыела. Н. И. Вавилов
кыйммәтле (каты) сортлы бодайның ватаны Эфиопия икәнлеген ача. Русия
тикшеренүчеләре һәм галимнәр Африканың күп кенә илләрендә эшләделәр һәм хәзер дә
эшлиләр, Африканың яшь дәүләтләренә туфракларны, эчке суларны, үсемлекләр һәм
хайваннар дөньясын тикшерүдә, файдалы казылмалар эзләүдә һ.б. эшләрдә булышалар.

Башка кыйтгалар арасында Африка Җир өслегендә үзенә бертөрле урын алып тора.
Бары тик шушы кыйтганы гына экватор уртадан кисеп үтә. Африканың төньяктагы һәм
көньяктагы кырый нокталары экватордан чама белән бертигез ераклыкта ята.
Африканың күпчелек өлеше ике тропик арасында экваториаль, суб-экваториаль һәм
тропик поясларда урнашкан. Бары тик аның төньяк һәм көньяк кырыйлары гына
субтропик поясларга үтеп керә.

Африканы Европадан сай һәм тар Гибралтар бугазы белән Урта диңгез аерып тора.
Төньяк-көнчыгышта тар гына Суэц муены аны Евразия белән тоташтыра. Төньяк
Африка, Көньяк Европа һәм Көньяк Азиянең үсемлек һәм хайваннар дөньясындагы зур
охшашлык аларның якынлыгы белән аңлатыла. Бу хәл Төньяк Африканың халык
составына, аның мәдәниятенә, теленә дә йогынты ясаган. Башка кыйтгалардан
Африканы зур океаннар аерып тора.

Африканы юа торган суларда балык (сардин, тунец, акула) күп, дельфиннар да
очрый. Башка континентлардагы илләр белән сәүдәнең төп өлеше диңгезләр аша алып
барыла. Бөтендөнья суднолар йөрешендә Сүәеш каналы гаять зур әһәмияткә ия, ул
XIX гасырда Сүәеш муены аша казылган. Дөньяның бик күп илләре шул канал аша йөк
ташыйлар.

Африканың яр сызыклары аз кискәләнгән: коры җиргә бераз гына кереп торган зур
култык — Гвинея култыгы һәм бер зур ярымутрау — Һинд океанына чыгып торган
Сомали ярымутравы бар. Бу исә диңгез портлары төзүне кыенлаштыра.

Әгәр дөньяның физик картасына күз салып, Африканы башка кыйтгалар белән
чагыштырып карасагыз, анда 200 метрдан алып 1000 метрга кадәр биеклектәге
тигезлекләр өстенлек иткәнен күрерсез. Африкада түбәнлекләр аз, алар океан һәм
диңгез яр буйларында урнашкан. Материкта Кордильер һәм Анд таулары кебек биек
һәм озын тау тезмәләре юк. Материк нигезендә яткан платформадагы тау
токымнарының яше 2—3 млрд ел һәм аннан да артып китә. Монда элек барлыкка килгән
биек тау системалары Җирнең тышкы көчләре тәэсирендә җимерелә барган. Таулар
урынында дулкынсыман гаять зур тигезлекләр барлыкка килгән, алар өстендә
анда-санда гына кристаллик массивлар калкып тора.

Эчке көчләр тәэсирендә Африка платформасының аерым урыннары күтәрелгән, бу биек
яссы таулыклар хасил булуга китергән. Кайбер урыннар түбән төшкән, шунлыктан зур
казанлыклар барлыкка килгән (Чад, Конго, Калахари һ. б.). Хәрәкәтләр Җир
кабыгының ярылуы, калкымнар, убылмалар ясалу, вулканнар ату, җир тетрәүләр белән
бергә барган. Көнчыгыш Африкада Җир кабыгының коры җирдәге иң зур ярылу урыны
ята. Ул Кызыл диңгез буйлап Эфиопия таулыгы аша Замбези елгасы тамагына кадәр
сузылган. Бу урында Африка литосфера плитасының аерылу (як-якка китү) процессы
бара, шуңа күрә җир тетрәүләр һәм вулкан атылулар еш була.

Материкның төньяк-көнбатышында Атлас таулары урнашкан, аларның төньяктагы яшь
сыртлары ике литосфера плитасы тиеп торган урында ята.

Африканың көнчыгыш өлешендә Җир кабыгының кузгалулары нәтиҗәсендә бик нык
күтәрелгән һәм ватылып бүлгәләнгән Көнчыгыш Африка яссы таулыгы ята. Биредә
кыйтганың иң биек түбәләре, сүнгән һәм сүнмәгән гигант вулканнар Килиманджаро,
Кения һ. б. урнашкан. Көнчыгыш Африка яссы таулыгының төньягындарак Эфиопия
таулыгы урнашкан. Ул һоризонталь ята торган утырма һәм вулканик токымнардан
оешкан биек платодан — калку тигезлекләрдән тора. Платоның кырыйларын күтәренке
киртләчләр чикли. Көньяк Африка яссы таулыгы үзәк өлешендә түбәнәя һәм
казанлыкларга күчә. Материкның иң көньягын яссы түбәле Кап таулары каймалап
алган. Көнчыгыш һәм Көньяк Африкада еш кына җир өстенә борынгы кристаллик
токымнар чыгып тора.

Материкның утырма токымнар өстенлек иткән түбәнрәк урыннарында файдалы
казылмаларның утырма чыганаклары — ташкүмер, төрле тозлар, марганец рудалары һәм
башкалар таралган. Төньяк Африкада һәм Гвинея култыгы яр буйларында бик зур
нефть чыганаклары табылды. Африка шулай ук фосфоритларга да бай, алардан ашлама
җитештерәләр. Аларның төп чыганаклары кыйтганың төньягында ята.

Үзенең географик урыны аркасында Африка — Җирдә иң эссе кыйтга. Ул теләсә нинди
башка кыйтгага караганда кояш җылысын һәм яктысын күбрәк ала. Тропиклар арасында
Кояш бөтен ел буена һоризонт өстендә югары тора, ә елга ике тапкыр теләсә кайсы
ноктада зенитта була.

Конго (Заир) елгасы бассейнының бер өлешен һәм Гвинея култыгы яр буйларын үз
эченә ала. Экваториаль климат даимилеге белән аерылып тора. Гадәттә иртән күк
йөзе аяз була. Көндез Җирне Кояш нык җылытуы сәбәпле, дымга туенган экваториаль
һава зур тизлек белән өскә күтәрелә. Өем болытлар барлыкка килә. Төштән соң
яңгыр коя башлый, ул еш кына яшенле һәм давыллы була. Тыныч кына басып торган
агачлар, давыл башлангач котырынып як-якка чайкала башлый, әйтерсең лә куркудан
урыннарыннан кубарга телиләр, әмма нык тамырлар куәтле кәүсәләрне тотып тора.
Күктә өерелгән болытларны яшен камчылары телгәли, ул кара төскә кереп куерган
болытларны соңгы тапкыр яктыртып ала да, тропикларга хас ярсу белән яңгыр коя
башлый, бөтен нәрсә буталып беткәндәй тоела. Әмма берничә минуттан яңгыр бу утлы
давылны сүндергән сыман була урман, мәһабәт кыяфәткә кереп, яңадан тынып кала.
Кичкә таба тагын көн аяза. Экваториаль климат поясын киң полоса бу-'1мм
субэкваториаль пояс уратып алган, ул экватордан төньякка һәм көньякка таба и
кынча 15—20° лы киңлеккә кадәр җитә. Сезгә билгеле булганча, монда ике сезон
ачык аерылып тора — коры кыш һәм дымлы җәй. Кояшның лониттагы торышы килү белән
яңгырлар чоры башлана. Ул көтмәгәндә, кинәт килә, һәм са-ншша өч атна буена зур
су ташкыннары астында кала. Су барлык ярыкларга, иңкүлекләргә тула һәм кипкән
җирне дымга туендыра. Сазлыклар су белән каплана, уйсулыклар күлгә әйләнә. Тиз
арада саванна куе үлән белән каплана.

Ике ярымшарның да тропик киңлекләренә туры килә. Төньяк Африкада барысына
караганда да корырак. Биредә Африканың гына түгел, бәлки бөтен Җир шарының иң
эссе һәм коры урыны — Сахара чүле урнашкан. Сахарада җәй чамадан тыш эссе, күк
йөзе бөтенләй диярлек болытсыз. Кояш таш һәм ком өсләрен 70° С ка кадәр кыздыра,
һава температурасы 40° С ка кадәр һәм аннан да югарырак күтәрелә. Болытлар
булмаганлыктан, җир өсте һәм һава төнлә бик тиз суына. Шунлыктан биредә
тәүлеклек температура тирбәлешләре зур. Көндез кызган һаваны сулавы бик авыр.
Бар тереклек иясе таш ярыкларына, кипкән үлән тамырлары арасына яшеренә, һәм чүл
җансыз булып тоела. Җәен, ком болытлары күтәреп, бик көчле сәмум җиле исә. Ком
барханнары күзгә күренеп җанлана, һоризонт тоныклана, кояшны тузан каплый,
кызгылт тузан болыты арасында ул ут шары гына булып күренә. Чыдый алмаслык
бөркү, кешеләр һәм хайваннарның тыны кысыла. Авыз-борынга ком тула. Бу ком
бураныннан вакытында яшеренеп өлгермәгән кешенең эше харап.

Африканың җылылыкны бик күп микъдарда алуы кыйммәтле тропик культуралар: каһвә,
какау, хөрмә Һәм май пальмалары, ананас, банан һәм башка үсемлекләр үстерергә
уңай шартлар тудыра.

Африка — кешенең иң борынгы ватаны. Борынгы кеше сөякләре һәм аның хезмәт
кораллары 27 млн еллык токымнарда Танзаниядә, Кениядә, Эфиопиядә табылган.
Африканың хәзерге халкы оч төп расага — европеоид, экваториаль һәм монголоид
расаларга керә. Материкта яшәүчеләрнең төп өлешен җирле халык, ягъни
элек-электән даими шунда яшәгән халык тәшкил итә. Европеоид раса вәкилләре
күбесенчә Африканың төньягында яши. Болар — гарәп телендә сөйләшә торган гарәп
халыклары (алжирлар, марокколылар, мисырлылар һ. б.), шулай ук бәрбәр телендә
сөйләшүче бәрбәрләр. Алар кара тутлы, кара чәчле һәм кара күзле, баш сөякләре
озынча, тар борынлы һәм озынча түгәрәк йөзле.

Сахарадан көньяктарак кыйтганың күпчелек өлешендә негроидлар яши, алар
экваториаль расаның африкалы тармагын тәшкил итә. Негроидлар арасында тән
төсендә, буй озынлыгында, йөз сызыкларында, баш формасында шактый аерымлыклар
бар. Африканың иң озын буйлы халыклары кыйтганың төньяк өлешендә саванналарда
яши (тутсилар, нилотлар, масаилар һ. б.). Ал арның буе уртача 180—200 см, гаҗәеп
зифа һәм сылу гәүдәлеләр. Нилның югары агымы районнарында яшәүче негроидлар бик
кара тәнле булулары белән аерылып торалар.

Экваториаль урман зонасы кешеләре — пигмейлар — кыска буйлы (150 см дан
кыскарак). Аларның тән төсе башка күп кенә негроидларга караганда аксылрак,
иреннәре юка, киң борынлы, базык гәүдәлеләр. Пигмейлар — урман халкы. Алар өчен
урман — әй дә, яшәү өчен кирәкле барлык нәрсәнең чыганагы да. Пигмейлар — иң аз
санлы Африка халыкларыннан берсе, һәм аларның саны туктаусыз кими бара.

Көньяк Африканың ярымчүлләрендә һәм чүлләрендә бушменнар һәм готтентотлар яши.
Тән төсләре коңгырт-сары, киң яссы йөзле булулары белән алар монголоидларга
охшыйлар. Бушменнар пигмейлар кебек үк кыска буйлы, ләкин нәфис сөяклеләр.

Кайбер белгечләр эфиопларны арадаш расага кертәләр. Аларның тәне кызгылт
төсмерле аксыл булуы белән аерылып тора. Тышкы кыяфәтләре белән эфиоплар
европеоид расаның көньяк термигына якынрак торалар. Малагасиялеләр (Мадагаскар
кешеләре) монголоид һәм негроид расалар кушылудан килеп чыккан.

Читтән килгән европалылар күбесенчә климат шартлары яхшы булган урыннарда яшиләр
һәм кыйтга халкының аз гына өлешен тәшкил итәләр. Африканың төньягында Урта
диңгез ярлары буйлап французлар урнашкан, ә кыйтганың иң көньяк читендә
африканерлар (Нидерландтан күчеп килүчеләрнең нәселләре), инглизләр һәм пашкалар
яши.

Африканың күп дәүләтләре, мәсәлән, Мисыр, Эфиопия, Гана, Бенин, Судан бик
борынгы мәдәнияткә ия. Аларда һөнәрчелек, сәүдә, төзелеш эше алга киткән була.
Африка халыклары, бик олып үсеш юлы үтеп, бөтендөнья мәдәнияте тарихына зур өлеш
керткәннәр. Гүзәл сәнгать һәйкәлләре: борынгы төзелеш техникасының могҗизасы
булган Мисыр пирамидалары, фил сөяген һәм агачны кисеп ясаган әйберләр, бронза
сыннар сакланып калган. Кайбер галимнәрнең фикеренчә, кешелек дөньясы мәдәният
үсешендәге беренче уңышлары өчен барыннан да бигрәк Африкага бурычлы. Күпчелек
илләре колониаль коллыктан азат ителгәннән соң, Африка мәдәнияте үз үсешендә яңа
күтәрелеш кичерә.

Картаны анализлаудан күренгәнчә, Урта диңгез яр буйларында, Гвинея култыгында
һәм кыйтганың көньяк-көнчыгыш яр буйларында халык чагыштырмача тыгыз утырган.
Нил елгасының дельтасында халык тыгызлыгы югары, анда 1 км² га 1000 кеше туры
килә. Материкның 1/4 енә якынын алып торган Сахара чүлендә барлык халыкның 1%
тан да кимрәге яши, ә кайбер өлкәләрдә кешеләр бөтенләй юк.

Материкны колонияләштерү урта гасырларда ук башлана. Ә XX гасыр башына Европаның
капиталистик илләре Африканың бөтен территориясен диярлек үзара бүлешеп
бетерәләр һәм аны колонияләр материгына әверелдерәләр (колония — политик һәм
хуҗалык мөстәкыйльлеген югалткан ил). Колонизаторлар җирле халыкны изәләр һәм
эксплуатаңия-лиләр, иң яхшы җирләрне тартып алалар, туган җирләреннән аерып,
яшәү өчен җайсыз урыннарга куалар. Алар ул илләрне аяусыз талыйлар, файдалы
казылмалар (алтын, алмаз, бакыр рудасы һ. б.), кыйммәтле агач, шулай ук авыл
хуҗалыгы продуктлары (какау, каһвә, банан, лимон һ. б.) чыгаралар.
Африкалыларны, чынлыкта колларга әверелдереп, колонизаторлар арзанлы, бушлай
диярлек эш көче сыйфатында рудникларда, плантацияләрдә файдаланалар, ә качып
китәргә омтылучыларны рәхимсез җәзалыйлар.

XX гасыр башында Африкада бары тик ике ирекле дәүләт — Либерия белән Эфиопия
генә булса, хәзер кыйтгадагы барлык дәүләтләр дә бәйсез. XX гасыр ахырында
Африка колонияләр материгыннан бәйсез дәүләтләр материгына әверелә.



https://tt.wikipedia.org/wiki/%D0%90%D0%B7%D3%99%D1%80%D0%B1%D0%B0%D0%B9%D2%97%D0%B0%D0%BD

Азәрбайҗан (рәсми исем Азәрбайҗан Республикасы, азәрб. Azərbaycan Respublikası)
— Кавказ арты регионының көнчыгыш өлешендә, Каспий диңгезенең көнбатыш ярында
урнашкан дәүләт.

Төньякта Русия (Дагстан) һәм Грузия (Квемо-Картли һәм Кахети) белән, көнбатышта
Әрмәнстан һәм көнькта Иран белән чиктәш. Азәрбайҗанның эксклавы булган Нахчыван
Автономияле Республикасы төньякта Әрмәнстан, көньякта Иран һәм көнбатышта Төркия
белән чиктәш.

Азәрбайҗан территориясенең бер өлеше танылмаган Таулы Карабах Җөмһүрияте, бер
өлеше (Кәрки, Бархударлы, Югары Әскипара) Әрмәнстан контроле астында. Үз
чиратында Азәрбайҗан Әрмәнстан территориясендәге Арцвашен эксклавын контроль
астында тота.

Азәрбайҗан төньяктан Кавказ таулары белән читләнгән. Азәрбайҗанның төп өлеше Зур
Кавказ һәм Кече Кавказ таулары көньяк-көнчыгыш өлешләрендә урнашкан. Көньякта
Урта Аракс түбәнлеге һәм аның көньяк тармагы бар, көньяк-көнбатышта исә Талыш
таулары урнашканнар.Каспий диңгезенең ярлары аз ергаланган. Яр сызыгы озынлыгы
якынча 800 километрны тәшкил итә. Эре ярымутраулары — Апшерон, Кура борыны,
Сара; култыклары — Апшерон, Кызылагач, Бакы култыкчасы; эре утраулары — Артём,
Жилой.

Урманнар мәйданы 1146 мең һектар. 2200–2500 м биеклекләрдә субальп вә альп
болыннар бар. Хайваннар дөньясы төрле-төрле: сөйрәлүчеләр, кимерүчеләр, кыргый
дуңгыз, нутрия, янутсыман эт, җәйран, барс, аю, кыргавыл, кәклик, каз һәм
үрдәксыманнар. Каспий диңгезе вә Кура елгасы балыкларга (сөләйман, мәрсин,
укбаш, кырпы балыклары) мул. Закаталы, Турианчәй, Кызылагач, Ширван һ.б.
тыюлыклар бар.

Азәрбайҗан палеолит дәвереннән кешеләр яшәве мәгълүм. Борынгы заманнарда хәзерге
Азәрбайҗан җирләрендә яшәгән күп кенә кабиләләр (каспийлар, кадусыйлар,
албаннар) тарихи үсеш процессында кабилә иттифакларына берләшеп, соңрак беренче
дәүләт берәмлекләргә нигез булганнар. Безнең эрага кадәр IX гасырында Мана
патшалыгы, ә б.э.к. VII гасырның азагында Мидия дәүләте барлыкка килде. Б.э.к.
VI гасырында хакимият Ахәменидләр кулына күчте. Бу дәүләтне Искәндәр Зөлкарнәйн
чирүе тар-мар иткәч, Атропатена дәүләте барлыкка килде. Б.э.к. III–II гасырларда
хәзерге Азәрбайҗан җирләре Кавказ Албаниясе исеме астында мәгълүм булганнар.

VIII гасыр башында Азәрбайҗан Гарәп хәлифлеге кулына күчте, ислам дине тарала
башлады. XI гасырның уртасында Азәрбайҗанга сәлҗүкләр басып керә. 12 гасырда
Бөек Сәлҗук дәүләте үз көчен югалткан, Илдегезидләр дәүләте барлыкка килгән.
XIII гасырның башында ул Харәзмшаһлар тарафыннан юк ителгән.
Якынча шул ук вакытта, Азәрбайҗанга монголлар, XIV гасырның азагында Әмир Тимер
гаскәрләре басып кергәннәр. XIV–XV гасырларда Ширваншаһлар патшалыгы көчәйде.
Кара куюнлылар вә Ак куюнлылар дәүләтләре барлыкка килделәр. Сәүдә үсеш алды.
Сәфәвиләр дәүләте (XVI гасыр) дәверендә халык хуҗалыгынең һәм мәдәниятенең
күтерелүе булганн. Шаһ Әббас ІІ (1587–1629 елларда хакимлек иткән) Сәфәвиләр
дәүләте башкаласының Ирандагы Исфаһанга күчереше нәтиҗәсендә Азәрбайҗан Иранның
чик өлкәсенә әверелгән. 

XVIII гасыр башында Кавказ артына ия булу өчен Госман империясе һәм Иран
арасындагы көрәш көчәйде. XIX гасырда шул көрәшкә Русия империясе дә кушылган.
1805–1813 һәм 1826–1828 еллардагы Русия–Иран сугышлары нәтиҗәсендә Азәрбайҗанның
зур өлеше Русия составына керде. Русия белән Иран арасындагы Гөлстан шартнамәсе
нигезендә билгелнгән Азәрбайҗанның көньяк чикләре хәзер дә гамәлдә тора.  

1917 елның ноябрьдә шура хакимияте урнаштырылган. 1918 елның Кавказ арты
демократик федератив җөмһүрияте барлыкка килгән, әмма ул, милләтара каршылыклар
булуы сәбәпле таркалды һәм 1918 елның 28 маенда Азәрбайҗан Җөмһүрияте игълан
ителде. 1920 елның 27 апрелендә Азәрбайҗанга Кызыл Гаскәр өлешләре бәреп керә
һәм икенче көнне Азәрбайҗан Совет Социалистик Республикасы игълан ителде.  

1922 елның 12 мартында Азәрбайҗан Кавказ арты Совет Федератив Социалистик
Республикасы (ЗСФСР), соңрак, ул юкка чыгарылгач (1936), беректәш җөмһүрият
сыйфатында ССРБ составына кертелде. 1991 елның февралендә исеме Азәрбайҗан
Җөмһүрияте итеп үзгәртелде. 1991 елның 30 августында Азәрбайҗанның Югары Шурасы
дәүләт мөстәкыйльлеге турында декларацияне кабул иткән. 1988 елда Таулы Карабах
сәбәпле Азәрбайҗан һәм Әрмәнстан арасында килеп чыккан низаг кораллы
бәрелешләргә әйләнеп китте. 1994 елның маеннан вакытлы солых төзелә, мәсьәләне
тыныч хәл итү турында бәхәсләр башланды.  

Азәрбайҗан җиренә татарлар 19 гасырның 1 нче яртысында килеп урнаша башлыйлар.
19-20 гасырларда Бакы нефть-газ ятмалары сәнәгый районында эш башлангач, 1920-30
еллардагы ЯИС, сәнәгатьләштерү һәм күмәкләштерү чорында монда Идел-Урал
төбәгеннән халык күпләп килеп урнаша. Азәрбайҗанда Кавказдагы иң зур татар
җәмгыяте (1989 елгы халык исәбе буенча — 28019 кеше) барлыкка килә. Татарларның
98%ы — шәһәрләрдә, шул исәптән Бакыда 24,3 мең кеше яши. 1970-еллар ахырыннан
татар халкы кими бара, 1990-еллар башында эмиграция массакүләм төс ала.
Татарларны һәм Татарстанны Азәрбайҗан белән тарихи, сәяси, икътисади, фәнни,
мәдәни һ.б. элемтәләр бәйләп тора. Борынгы татар әдәбиятына Низами Ганҗәви
иҗаты, яңа чор татар шагыйрьләренә (С. Рәмиев, Н. Думави һ.б.) С. Нәсими
әсәрләре сизелерлек йогынты ясый. 1906 елда Санкт-Петербургта татар һәм
азәрбайҗан телләрендә «Дума» газетасы нәшер ителә. 1908 елда Кавказда Г. Кариев
җитәкчелегендә составында Азәрбайҗан әртисләре, репертуарында Азәрбайҗан
авторларының пьесалары да булган татар театр труппасы гәстрүлләре булып үтә.
ССРБ төзелгәч, Татарстан белән Азәрбайҗан арасындагы традицион мәдәни һәм
хуҗалык-икътисади бәйләнешләр тагын да үсә. Азәрбайҗан һәм татар галимнәре уртак
тырышлыгы белән гарәп язуыннан латин графикасына күчүнең төп мәсьәләләре хәл
ителә, Бакының фәнни институтлары һәм югары уку йортларында атаклы татар
галимнәре Г.С. Гобәйдуллин, С.А. Габдерәшитов, Х.И. Әмирханов һ.б.; М. Азизбәков
исемендәге Азәрбайҗан театрында СССРның халык артисты М.Й. Даутова эшли. 1930-38
елларда Бакыда атна саен татарча «Бакы эшчесе» газетасы нәшер ителә.
1940-елларда Азәрбайҗан Татарстанның нефть сәнәгате өчен кадрлар әзерләү үзәге
була. Татарстан нефть машиналары төзү институты Азәрбайҗан нефть машиналары төзү
фәнни-тикшеренү һәм проект-конструкторлык институтының Казан филиалы буларак
оештырыла.

1993 тән Бакыда ТРның Азәрбайҗандагы тулы вәкаләтле вәкиллеге эшли; «Туган тел»
татар мәдәни җәмгыяте (1990 нан), «Азәрбайҗан татар җәмгыяте» (1996дан),
«Азәрбайҗан-Татарстан» татар җәмгыяте гамәлдә. Ш. Мәрҗани исемендәге Татар
хәйрия фонды бар. Казанда «Азәрбайҗан» милли-мәдәни автономиясе (2000 нән) эшли.

Административ ягыннан Азәрбайҗан территориясе 66 районга, 12 җөмһүрият
буйсынуындагы шәһәргә һәм 1 автономияле җөмһүриятенә (Нахчыван Автономияле
Җөмһүрияте) бүленә.

Азәрбайҗан — сәнәгый-аграр дәүләт. Нефть, тимер руда, алунит чыганкалары бар;
күкерт колчеданы, барит, кобальт, молибден, мышьяк һ.б. сәнәгый юл белән
чыгарыла лар. Тулаем эчке продутындңа сәнәгатенең өлеше өлеше 54,2 %, авыл
хуҗалыгының өлеше 26,1 %.

Тимер юллар онзынлыгы — 2 мең километрдан артык, автомобиль юллары озынлыгы як.
36,7 мең км, шуларның 32 мең км каты түшәмәле. Диңгез транспортының әһәмияте
зур. Төп порты булы Бакы санала. Бакы — Төрекмәнбашы диңгез паромы бар. Көймәләр
йөрешле елгасы — Кура елгасы. Бакы — Батуми һәм Әли-Бәйрәмле (Ширван) — Бакы
нефть үткәргече, Каратау — Акстафа, Каратау — Сумгает газүткәргечләре бар.
Бакыда метрополитен төзелгән.

Азәрбайҗан — җөмһүрият. Дәүләт башлыгы — президент. Ул гомумхалык тавыш бирү юлы
белән биш елга сайланыла. Канунбирү хакимиятне парламент (Милли мәҗлес),
башкрама хакимиятне Вәзирләр Кәбините гамәлгә ашыра.



https://tt.wikipedia.org/wiki/%D2%AE%D1%81%D0%B5%D0%BC%D0%BB%D0%B5%D0%BA%D0%BB%D3%99%D1%80

Үсемлекләр (лат. Plantae яки лат. Vegetabilia) — күпкүзәнәкле организмнарының
төп төрләренең берсе. Еш кына үсемлекләргә шулай ук суүсемнәрне кертәләр.

Хәзерге дөньяда үсемлекләрнең 350 меңнән артык төре исәпләнә. Алар планета
биомассасының, ягъни анда яшәүче барлык тере организм­ләр — Җир йөзендәге
органик матдәне төп җитештерүчеләр (продуцентлар).

Хәзерге чор флорасын күп төрле төзе­лешле һәм экологик үзенчәлекле үсем­лек
организмнар барлыкка китерә. Мә­сәлән, түбән төзелешле үсемлекләр — суүсемнәрнең
тәне органнарга бүлгә­ләнмәгән, ә югары төзелешлеләрнең (мүкләр, плауннар,
наратбашлар, аба­галар, ачыкорлыклылар һәм ябыкор­лыклылар) тамыры, сабагы һәм
яфрагы була. Экологиясе ягыннан үсемлекләр яктылык яратучыларга һәм күләгә
яра­тучыларга, дымлы (тропик, субтропик) яки коры җирдә үсүчеләргә бүленә.

Төрле климат зоналарында нәкъ менә төрле үсемлекләр бергәлекләре биомнар­ның
структурасын билгели. Биом — бил­геле бер җирлектә: тундрада, яфраклы урман,
дала, тропик урманнар, саванна һ. б. урыннарда таралган тере организм­нар
(хайваннар, үсемлекләр, гөмбәләр һәм микроорганизмнар) җыелмасы ул.

1. Үсемлек организмнар — барысы да автотрофлар, һәм алар фотосинтезга сәләтле,
ягъни яктылык энергиясе исәбенә неорга­ник молекулалардан органик молекулалар
барлыкка китерәләр. Шуның аркасында үсемлекләрдә матдәләр алмашы
процессларын­да, матдәләрнең таркалуына караганда, органик молекулаларның
биологик синтезы реакцияләре өстенлек итә. Нәтиҗәдә үсемлекләр барлык гетеротроф
организмнар, шул исәптән хайваннар туклануы өчен кирәкле органик биомассаны
барлыкка китерәләр.

2. Үсемлекләрнең пластидларда ясала торган үзенчәлекле пиг­ментлары, мәсәлән
хлрофилы бар. Башка пигментлар — кыз­гылт сары һәм кызыл каротиноидлар яфраклар
саргайганда барлыкка килә һәм үсемлекнең аерым өлешләренә (җимешенә, чәчәгенә)
төрле төс бирә. Бу пигментлар, фотосинтезда катнашып, үсемлекнең тереклек
эшчәнлегендә мөһим роль уйный.

3. Үсемлек организмының тереклек эшчәнлеге процессларын үсемлек гормоннары —
фитогормоннар көйли. Аларның үзара тәэсир итешүе үсемлекнең үсүен, үсешен һәм
башка физиологик процессларны тәэмин итә. Моның мисалы булып үсемлекнең
картайган тукымаларында барлыкка килә торган этилен яки үсүне тизләтүче матдәләр
— ауксиннар хезмәт итә. Фитогормоннар бик аз микъдарда синтезлана һәм
организмның үткәргеч системасы буйлап күчә.

4. Үсемлек күзәнәкләре цитоплазма мембранасының тышкы ягында урнашкан калын
күзәнәк стенкасы белән әйләндереп алынган. Ул башлыча целлюлозадан тора. Мондый
күзәнәк тышчасы булу — үсемлекләргә генә хас үзенчәлек: хайваннарда ул юк.
Һәрбер үсемлек күзәнәгенең каты тышчасы үсемлекләрнең хәрәкәтчәнлеген нык
киметә. Нәтиҗәдә үсемлек организмының туклануы һәм сулавы аның әйләнә-тирәлек
белән бәйләнештә булган тән өслегенә бәйле булып кала. Ә бу исә, эволюция
про­цессында үсемлекләрнең тәне—хайваннарныкы белән чагыштыр­ганда, ныграк
бүлгәләнүгә — тамыр системасының һәм бәбәкләр­нең тармаклануына китерә.

5. Үсемлекләрнең матдәләр алмашында даими ясала торган продукт — күзәнәк
сыекчасы. Бу — төрле органик (аминокисло­талар, аксымнар, углеводлар, органик
кислоталар, туплау матдә­ләре) һәм неорганик (нитратлар, фосфатлар, хлоридлар)
матдәләр эремәсе. Цитоплазмада җыелып, күзәнәк сыекчасы эчке басымны арттыра,
күзәнәк стенкасын киерелдерә. Бу тургор дип атала. Тургор үсемлек тукымаларына
ныклык бирә.



https://tt.wikipedia.org/wiki/%D0%98%D1%80%D0%BB%D0%B0%D0%BD%D0%B4%D0%B8%D1%8F

Ирландия (ирл. Éire, Poblacht na hÉireann; ингл. Ireland, Republic of Ireland) –
Көнбатыш Аурупада урнашкан дәүләт. Ирландия утрауның күпчелегендә урын ала.
Мәйданы – 70,2 мең км². Илнең исеме ирланд Éire сүзеннән килә. Башкала – Дублин
шәһәре (1,4 млн. кеше яши). БМОга 1955 елдан керә.

1937нче елда кабул ителгән Конституциягә күрә дәүләтнең исеме Éire, инглизчә
әйткәндә Ireland. 1949нчы елда Ирландия Җөмһүрияте исеме кабул ителде, бу исем
бары тик Description of the State буларак, ягъни дәүләтне сурәтләү буларак кабул
ителде. Исеме "Ирландия" булып калды. Бу бөтен утрауга претензия белән бәйле.
Ләкин рәсми һәм рәсми булмаган сорауларда Ирландия Җөмһүрияте сүзе кулланыла.

Хәзерге Конституция 1937нче елның 1 июлендә плебисцит нәтиҗәсендә кабул ителгән.

2005нче елның апрелендә кабул ителгән канун буенча урамдагы топографик исемнәр
ирланд телендә булырга тиеш. Теле- һәм радио-тапшыруларда ирланд теле кулланыла.
Ләкин ирланд теле бик үк популяр түгел: 2002нче елда узган сораштору нәтиҗәсендә
1,57 млн кеше ирландча сөйләшә ала.

Ирландидә безнең эра алдыннан яшәгән кешеләрдән (мезолит, неолит чорлары) шушы
чор мәдәнияте һәйкәлләре калды. Бу таш һәйкәлләр һәм таштан эшләнгән фортлар.
Тимер чоры вакытында кельтлар килүе белән, мәдәният яңарышны кичерә. Vнче
гасырда Патрик әүлия ярдәме белән Ирландия христиан динен кабул итте.

Ирландларның милли спорт төрләре арасында кёрлинг һәм гэл футболы исемле уеннар
бар.

Ирландия музыкантлары Аурупада инде XIIнче гасырда мәгълүм булганнар. Алар
арасында иң данлыклысы арфада уйнаучы сукыр Турлаф O’Каролан (Turlough
O`Carolan). Аның музыкасын хәзер дә бөтен дөньяда уйныйлар. Ә 18нче гасырда Фейш
фестивале барлыкка килә. Фестивальнең максаты – флейтада уйнауны саклау.



https://tt.wikipedia.org/wiki/%D0%93%D0%B8%D0%BF%D0%B5%D1%80%D1%81%D1%8B%D0%BB%D1%82%D0%B0%D0%BC%D0%B0

Санак белемендә, укучының турыдан туры мөрәҗәгать итә алу мөмкинлеге булган, яки
анарга автоматик рәвештә юнәлдерелгән искәрмә мәгълүматын гиперсылтама (яки
сылтама) дип атыйлар. Гиперсылтама тулы бер документка яки документ эчендәге
махсус бер элементка ишарә итә. Гиперсылтамалар эчендә күрсәтелгән текстны
гипертекст дип атыйлар.

"Гиперылтама" термины Xanadu проекты (ингл.) башында 1965 (яки 1964) елда by Тед
Нельсон (ингл.) тарафыннан уйлап табылган иде.

Бер документ эчендәге төрле урыннарга сылтау өчен (1966) һәм аерым документлар
эчендәге параграфларны бәйләү өчен (1968) гиперсылтама концепциясе беренче булып
Дуглас Энгельбарт (ингл.) җитәкләгән (төп программалаучы Джефф Рулифсон (ингл.)
булган) такым булдырган иде.



https://tt.wikipedia.org/wiki/%D0%A5%D0%B8%D0%BC%D0%B8%D1%8F

Хи́мия (гарәпчә خيمياء‎‎, «chemi» – кара) – матдәләр, аларның үзлекләре,
матдәләрнең әверелешләре һәм бу әверелешләргә хас күренешләр турындагы фәнне
белдергән термин. Табигый фәннәрнең иң әһәмиятлеләрнең берсе.

Химия халык хуҗалыгының барлык өлкәләренә үтеп керә. Химия файдалы казылмаларны
кирәкле продуктларга: металларга, аларның эретмәләренә, ягулыкка эшкәртүне
тәэмин итә.

Табигать белеме һәм биология курсларыннан сезгә билгеле булганча, авыл хуҗалыгы
производствосының продуктлылыгы күп дәрәҗәдә химия сәнәгате аны минераль
ашламалар һәм үсемлекләрне корткычлардан саклау чаралары белән тәэмин итүгә
бәйле. Химиянең роле төзелеш материаллары, синтетик тукымалар, пластмассалар,
сабын һәм кер порошоклары, медикаментлар җитештерүдә дә аз түгел.



https://tt.wikipedia.org/wiki/%D0%9C%D0%B8%D1%81%D1%8B%D1%80

Мисы́р (гарәп. مصر‎‎‎ – Миср, мәсри مصر – Маср), рәсми атама Гарә́б Мисы́р
Җөмһүрияте́ (гарәп. جمهورية مصر العربية‎‎‎ – Җүмһүрийәт Миср әл-Гарәбиййә, мәсри
جمهورية مصر العربية – Гумхурийет Маср эль-Арабийя) – төньяк-көнчыгыш Африкада
һәм Синай ярымутравында урнашкан дәүләт. Исраил, Фәлистыйн, Судан һәм Ливия
белән чиктәш. Төньякта Урта диңгез белән, ә көнчыгышта Кызыл диңгез белән юыла.

Мисырның мәйданы — 1 001 450 км². Ләкин илнең климатик корылыгы аркасында, халык
күбесенчә Нил елгасы буенча яши. Ягъни Мисыр халкының 99 проценты җирнең якынча
5,5 процентын гына куллана.

Мысыр көнбатышта — Ливия, көньякта — Судан, төньяк-көнчыгышта Фәлестыйн һәм
Исраил илләре белән чиктәш. Төньяктан ул Урта диңгез, көнчыгыштан — Кызыл диңгез
сулары белән юыла. Согуд Гарәбстаны һәм Үрдүн белән Мысыр диңгез аша чиктәш.

Мысыр урнашкан урын әһәмиятле геополитик роль уйный, чөнки ул Синай ярымутравы
аша Африка һәм Азия күпере булып тора. Шулай ук Суэц каналы да Урта диңгез белән
Һинд океанын тоташтыра.

2011 ел фаразларына күрә Мисырда 80 миллион 800 меңнән артык кеше яши. Бу
күрсәткеч белән ил дөньяда 16 нчы урында тора. Ел саен халык саны 2 %-ка арта.

Милли состав: гарәпләр — 98 %, калган халыкны нубиялеләр, бәрбәрләр һ. б.
халыклар тәшкил итә.

2005 ел мәгълүматларына караганда ирләрнең 83 %-ы белемле булса, хатын-кызларның
59 %-ы — белемле.

Халыкның 43 %-ы шәһәрләрдә яши. Иң Эре шәһәрләр — Каһирә, Александрия, Гиза,
Шубра әл-Һәйма, Порт-Сәид, Суэц.



https://tt.wikipedia.org/wiki/%D0%9A%D1%8B%D0%B7%D1%8B%D0%BB%D1%87%D0%B0

Кызылча (лат. rubella) яки өченче авыру — эпидемик вируслы авыру якынча 15-24
көнле инкубацион чор белән. Бу авыру, гадәттә, куркыныч түгел, күп очракта
балаларда була, әмма, әгәр хатын йөклелек башында аны йоктырса, ул тумыштан
килгән кискен зәгыйфьлекләр китереп чыгара ала. "Өченче чир"  исеме балалар
тимгелен китереп чыгарган авырулар исемлеге төзелгәннән соң, анда кызылча өченче
урында торганнан соң, килеп чыккан.[чыганак күрсәтелмәгән 328 көн]

Бу нык иммунитет эшләп чыгаручы йогышлы авыру. Rubella
virus тудыргычы Togaviridae гаиләсенә, Rubivirus ыругына карый.

Балаларда җиңел үтеше булса да, кызылча йөкле хатыннарга яралгының карындагы
инфекциясе өчен куркыныч. Аналары йөклелек вакытында кызылча белән авырган
балаларга тумыштан килгән үсеш зәгыйфлекләре хас (ешрак тумыштан килгән
саңгыраулык). "Ауропада 80% алып 95 % кадәр хатын-кызларга прививка ясалган, һәм
бу сан системалы рәвештә бала чактагы вакцинация белән бергә арта бара.
Йогышлылык тимгелләр чыккакнчыга кадәр бер атнадан башлана һәм алардан соң 2
атна дәвам итә.

Вакцинация сәясәте нәтиҗәсендә авыру көннән-көн көнбатыш иләрдә сирәк очрый
башлады. Ул АКШта 2002 елдан башлап юкка чыкты диярлек. 2004 елда  дөньяда 29000
кызылча очрагы теркәлгән. Бөтендөнья сәламәтлек саклау оешмасы 2010
елда кызылчаны юкка чыгарырга исәп тотты. 2015 елда Панамерикан сәламәтлек
саклау оешмасы, ВОЗның өлкә бүлеге, Төньяк һәм Көньяк Америка территориясен
кызылчаны эндемик тапшырылуы буенча ирекле дип игълан итте.

Анага кызылча йогуы күп санлы зәгыйфлекләр синдромына китерә ала  — Грегер
(тирадасы) синдромы: йөрәк-кан тамырлары системасы, күзләр һәм ишетү аппараты
зарарлануын эченә ала.

Кагыйдә буларак — иммуноферментлы анализ; үлем очрагында вирус туган сабыйның
төрле әгъзаларыннан күзәнәкле үрчетүдә бүленеп чыгарыла ала.

Инкубацион чордан соң, 2-3 атна  дәвам итә, уртача температура белән баш
авыртуы, фарингит, муен аденопатиесе, конъюнктивит барлыкка килә. Чабыртма 48
сәгатьтән соң барлыкка килә, ул макулез (тимгелле) кычытучан түгел, башта йөздә,
аннары бөтен тәнгә берничә сәгать эчендә төшә; башта чабыртма морбилиформлы
(кызамыкныкы кебек), аннары скарлатинаныкы сыман. Ул йөздә, бил һәм
утракса өлкәсендә, кулларның, аякларның турайткыч өслегендә күбрәк була.
Чабыртмалар 2-4, сирәк 5-7 көн саклана, аннары пигментациясез һәм кубалакланусыз
юкка чыга. Шунысын әйтергә кирәк, бик еш җиңел һәм асимптомлы  формалар очрый.



https://tt.wikipedia.org/wiki/%D0%92%D0%B5%D0%BD%D0%B5%D1%81%D1%83%D1%8D%D0%BB%D0%B0

Болива́р Венесуэ́ла Җөмһүрияте́ (исп. República Bolivariana de Venezuela,
«кечкенә Венеция») – Көньяк Американың төньягында урнашкан дәүләт.

Халык саны – 29 335 489 кеше (2011). Халыкның биштән бер өлеше Венесуэланың
башкаласында, Каракаста яши. Иң тыгыз халык урнашкан район илнең үзәк яр буе
районы, анда Каракас, Маракай, Валенсия шәһәрләре бар. Икенче бөтендөнья
сугышыннан соң Венесуэлага Европа илләреннән якынча 1 млн испан, итальян,
португалияле кеше күчкән. Аклар халыкның 21%-ын тәшкил итә, метислар - 67%,
негрлар - 10%, индеецлар - 2%. Венесуэланың дәүләт теле - испан теле. Индеецлар
якынча 40 төрле группа телләрендә сөйләшә.

Сәнгать һәм архитектура. Каракас. С. Боливарга һәйкәл; беренче ел колонизациясе
җир тетрәве тарафыннан җимерелгән чиркәү урынында кафедраль җәмигъ (1641); Креол
музее; Колониаль сәнгать музее; Хәзерге сәнгать музее (иң яхшы Венесуэла
рәссамнарыннан башка музей экспозициясенә Миро, Шагал, Лежер һәм Пикассо
рәсемнәре керә); Милли сәнгать галереясы (400 гә якын испан чоры авторлары
эшләре һәм испан яулауларына кадәр индеец халыкларның сәнгатен күрсәтүче
археологик табылмалар); Нәзек сәнгатьләр Музее, изге Роза часовнясы (монда 1811
елның 5 июленда Венесуэланың бәйсезлеге игълан ителгән); изге Франциск чиркәве
(бай инкрустацияләнгән алтаре өчен мәшһүр); Пантеон (Пантеон авышлы өслекләре
1830-ынчы елларда С.Боливар тормышыннан күренешләр күрсәтүче Тито Салас
рәсемнәре белән бизәлгән); Капитолий биналары комплексы; Ботаник бакча.



https://tt.wikipedia.org/wiki/%D0%91%D1%80%D0%B0%D0%B7%D0%B8%D0%BB%D0%B8%D1%8F

Брази́лия, рәсми атамасы Брази́лия Федерати́в Респу́бликасы (порт. República
Federativa do Brasil) – Көньяк Америкада урнашкан дәүләтләр арасында өслек
мәйданы һәм халык саны буенча беренче урында торучы дәүләт. Кыйтганың көнчыгыш
һәм үзәк өлешләрен алып тора.

Француз Гвианасы, Суринам, Гайана, Венесуэла, Колумбия, Перу, Боливия, Парагвай,
Аргентина һәм Уругвай белән чиктәш. Коры җирдәге чикләренең озынлыгы якынча 16
мең км. Көнчыгыштан берничә утравы (иң мөһиме – Фернанду-ди-Норонья)
Бразилиянеке булган Атлантик океан белән юыла. Яр сызыгы озынлыгы – 7,4 мең км.

Бразилия территориясендә кешенең пәйда булуы неолит дәверенә туры килә. 16
гасыргача Бразилиядә берничә эре индей кабилә яшәгән. Алар күчмә хәят алып
барганнар, тупи-гуарани кабиләсе генә утрак яшәгән. Индей кабиләләре аучылык,
балыкчылык белән беррәттә игенчелек белән шөгыльләнгән. 1500 елның апрельдә
Португалия диңгезчесе Педру Кабрал Бразилия ярларына барып җитә һәм кәшеф иткән
җирне Португалия биләмәсе итеп игълан итә.

Бразилия – Латин Америкасының иң зур дәүләте, континентның яртысын диярлек биләп
тора. Башкаласы – Бразилиа. Территориясе коры җир өслегенең 5,7 %ын тәшкил итә
(8 514 215,3 км²). Бразилия – зурлык буенча дәүләтләр арасында бишенче урында
тора (Русия, Канада, Кытай һәм Америка Кушма Штатларыннан соң).

Илнең төньгында Амазония үзәнлеге урнашкан. Төньякта ул Гвиана яссы таулыгының
төньяк өлешенең калкулыклы тигезлегенә күчә. Калган территория исә тулысынча
диярлек Бразилия яссы таулыгында урнашкан.

Югары мәхкәмә хакимияте Бразилия Конституциясенең дөрес шәрехләнүе һәм
кулланылуы өчен җавап бирүче Югары Федераль Суд тарафыннан чынлыкка ашырыла.

Телләр – португалча (рәсми һәм иң таралган), шулай ук испанча, немецча,
итальянча, японча, инглизчә һәм индеец телләре.

Диннәр – католицизм (номиналь рәвештә) 73,6%, протестантизм 15,4%, спиритуалим
1,3%, банту/вуду 0,3%, башкалар 2%, атеистлар 7,4% (2004 елгы исәп буенча).

Бразилия — куәтле аграр җи­тештерүгә ия, продукцияне күпләп читкә сатучы ил. Соя
һәм терлекчелек продук­цияләре белән бергә экспорт күләме 100 миллиард доллардан
арта. Тимер рудасына бай. Русия кебек үк, Бразилия дә күпләп чимал сатуны
арттырырга сәләтле.



https://tt.wikipedia.org/wiki/%D0%91%D0%B5%D1%80%D0%BB%D3%99%D1%88%D0%BA%D3%99%D0%BD_%D0%93%D0%B0%D1%80%D3%99%D0%BF_%D3%98%D0%BC%D0%B8%D1%80%D0%BB%D0%B5%D0%BA%D0%BB%D3%99%D1%80%D0%B5

Берләшкән Гарәп Әмирлекләре (БГӘ, гарәп. الإمارات العربية المتحدة‎ ’Әл-’Има̄ра̄т
’әл-ʻАраби́йя ’әл-Мутта́һида) — көньяк-көнбатыш Азиядә, Гарәбстан ярымутравының
көнчыгыш өлешендә урнашкан дәүләт. Көнбатышта һәм көньякта Согуд Гарәбстаны
белән, көньяк-көнчыгышта һәм төньяк-көнчыгышта Оман белән чиктәш.

Берләшкән Гарәп Әмирлекләре халкының саны 4,8 млн. кеше, боларның 70 % кадәр —
көньяк һәм көньяк-көнчыгыш Азиядән эшчеләр. Җирле халык күбесенчә суннит
мөселманнары белән тәкъдим ителгән. Берләшкән Гарәп Әмирлекләре 7 әмирлектән
тора: Әбу-Даби, Гаҗман, Дөбәй, Рәэсел-Хәймә, Өммел-Кайвәйн, Фөҗәйрә һәм Шарҗә.
Башкала — Әбу-Даби шәһәре.

VII нче гасырда монда урнашкан кечкенә шейхлыклар Ислам динен кабул итеп, Гарәп
халифатына керделәр. Шул чорда Дөбәй, Шарҗә, Фөҗәйрә шәһәрләре барлыкка
килделәр. Халифат кечсезләнүе белән, шәехлыкларның автономиясе үсте. X–XI нче
гасырларда Гарәбстан ярымутравының көнчыгыш өлеше карматлар дәүләтенә керде, ә
аның таркалуыннан соң Оман шаукымы астына ләкте.



https://tt.wikipedia.org/wiki/%D0%91%D0%B5%D0%BB%D0%B0%D1%80%D1%83%D1%81%D0%B8%D1%8F

Белоруссия Җөмһүрияте (Белоруссия, белор. Рэспубліка Беларусь) – Көнчыгыш
Аурупада урнашкан дәүләт. 1991 елга кадәр – Белорусс Совет Социалистик
Республикасы. Күршеләре: Русия, Латвия, Литва, Польша, Украина.

Белорусь Көчыгыш Аурупа тигезлегендә урнаша, илнең иң калку өлеше үзәк өлеше
була — шунда Белорус таулар тезмәсе урнаша; Белорус таулар тезмәсененең Минск
калкулыгында Белорусиянең иң биек ноктасы — Дзержинский тавы (345 м) урнаша.
Белорусиянең иң түбән ноктасы — Неман елгасы (Литва белән чиге янында) (90 м).

Белорусь климаты — континенталь климатыннан диңгез климатына күчә торган уртача
климат. Иң җылы ай — июнь (урта температурасы — 17°С…19°С), иң салкын ай —
гыйнвар (уртача температура — -4,4°С…-8°С). Уртача еллык явым-төшем күләме —
600-700 мм.

Төп елгалар — Днепр, Көнбатыш Двина, Неман, Припять. Иң зур күл — Нарочь күле
(80 км²). Беларусь территорянең 1/3 өлешен сазлыклар биләп тора, алар күбесенчә
Полесьеда урнаша.

Беренче сәяси берләшмәләр хәзреге Беларусь территориясендә VI—IX гасырларда
барлыкка килә. Славяннар һәм балтлар мәдәниятләре кушылу нәтиҗәсендә кривич,
дрегович, радимич, ятвяг, литва кабиләләре барлыкка килә.

IX гасырның ахырында Киев Русе барлыкка килә, аның тәркибенә акрынлап Беларусь
территориясе дә керә.

Борынгы Русьның таркалу процессы вакытында XI гасырның ахырында — XII гасырның
башында Полоцк, Смоленск һәм Туров кенәзлекләре аерылып чыга; XII гасырда
Гродно, Слуцк, Орша, Мстиславль, Новогрудок, Логойск, Друцк һ. б. кенәзлекләр
барлыкка килә.

Монгол-татар ябырылуыннан соң хәзерге Беларусь җирләре акрынлап Бөек Литва
кенәзлеге составына кертеләләр.

XVIII гасырның ахырында, Речь Посполитаяның бүлүләре һәм Тилзит солыхы
нәтиҗәсендә Белорусия территориясе Русия империясе составына кертелә.

1812 елгы сугышы вакытында Беларусь территориясенә зур зыян китерелә, күп кеше
һәлак була.

1871 елда Беларусь территориясендәге беренче тимер юл (Мәскәү —Смоленск—Брест)
төзелә.

1917 елның революциягә кадәр хәзерге Беларусь җирләре Витебск, Могилев, Минск,
Гродно, Житомир (өлешчә) һәм Вильно (өлешчә) губерналары составында булганнар.

1914—1918 елларда Беларусь — Беренче бөтендөнья сугышы хәрәкәтләре мәйданы. 1915
елда Горлица-Тарново арасындагы рус фронтын өзү нәтиҗәсендә Алмания
Двинск—Поставы—Барановичи—Пинск сызыгы кадәр көнбатыш җирләрен, ә 1918 елның
Брест солыхы нәтиҗәсендә — бөтен территориясен басып ала.

1918 елның 25 мартында алман оккупациясе астындагы территорияләрдә Белорусия
Халык Республикасы игълан ителә. Алманнар китүдән соң БХР территориясе зур
каршылыксыз Кызыл Армия тарафыннан басып алына. Смоленскида узган 1918 елның
30-31 декабрьдагы Русия империясе Төньяк-Көнбатыш өлкәләренең РСДРП (б)
оешмалары конференциясендә Белорусиянең совет хөкүмәте оештырыла; 1919 елның 1
гыйнварында Совет Социалистик Беларусь Республикасы игълан ителә. 8 гыйнварда
ССБР хөкүмәте Смоленскидан Минскига күчә. 31 гыйнварда ССРБ РСФСР составыннан
чыгарыла, аның бәйсезлеген Совет Русиянең хөкүмәте таный.

27 февральдә Совет Социалистик Беларусь Республикасы Литва Совет Социалистик
Республикасы белән Литва-Белорус Совет Социалистик Республикасына (кыскача
Литбел) берләштерелә.

1919 елның яз-җәй эчендә Литбел территориясе Польша гаскәрләре тарафыннан
басыла. Кызыл Армиянең 1920 елның яз-җәйге каршы һөҗүме нәтиҗәсендә Белорусиянең
зур өлешен кире ала һәм яңабаштан анда Белорус Совет Социалистик Республиканы
игълан итә. 1921 елгы ССРБ һәм Польша арасындагы Рига килешүе нәтиҗәсендә
Көнбатыш Белорусия Польша составына күчә.

1924 һәм 1926 елларда БССР составына Витебск (Витебск белән), Смоленск (Орша
белән) һәм Гомель (Гомель белән) губерналары өлешләре кертеләләр. 1936 елга
кадәр БССРда дүрт рәсми тел булган — белорус, рус, поляк һәм идиш.

1941 елның 22 июньдә Алмания Совет Берлегенә һөҗүм итә. БССР территориясе алман
гаскәрләре тарафыннан 1941 елның җәй-кыш эчендә тулысынча басып алына. Оккупация
чорында Беларусь территориясендә киң партизан хәрәкәте җәелеп китә. Беларусь
территориясе 1943—1944 елларда «Багратион» операциясе нәтиҗәсендә азат ителә.
1945 елда Белорус Совет Социалистик Республикасы Берләшкән Милләтләр Оешмасының
дәүләт-нигезләүчеләрнең берсе була.

1986 елның 26 апрельдә Чернобыль атом электростанциясендә һәлакәте була, аның
нәтиҗәсендә Белорусия территорясенең зур өлеше радиацион агуына дучар була.

1990 елның 27 июнендә Белорус ССРы Дәүләт суверенлыгы турында Декларация кабул
ителә.

1995 елда Александр Лукашенко тәкъдиме буенча үткәрелгән референдумы буенча
Белорусиядә рус теленә дә дәүләт теле статусын бирелә, яңа флаг һәм герб кабул
ителә.

Моны да карагыз: Беларусия шәһәрләре исемлеге 2009 елның җанисәбе буенча
Белорусиядә 112 шәһәр, 94 шәһәр тибындагы бистә һәм 23 549 авыл торак пункт
исәпләнә.

Халыкара аэропортлар Минскида, Брестта, Витебскида, Гомельдә, Гроднода һәм
Могилёвда урнашалар.



https://tt.wikipedia.org/wiki/The_Beatles

The Beatles («Битлз»; аерым төркемнең катнашучыларын «битллар» дип йөртәләр) —
1960 елда оешкан инглиз рок-төркеме, Ливерпуль шәһәреннән: Джон Леннон
(ритм-гитара, соло-гитара, клавишалылар, перкуссия, бас-гитара, вокал), Пол
Маккартни (бас-гитара, клавишалылар, гитара, вокал), Джордж Харрисон
(соло-гитара, ритм-гитара, ситар, перкуссия, клавишалылар, вокал), Ринго Старр
(барабанлар, перкуссия, клавишалылар, вокал).

The Beatles төркеме рок-музыкага зур йогынты ясаган һәм белгечләр тарафыннан XX
гасырның иң уңышлы төркемнәреннән берсе дип санала, төркемнең уңышлары табыш
ягыннан да, иҗат ягыннан да бик күп. Күп куренекле музыкантлар үз иҗатларында
The Beatles җырларының йогынтысын таныйлар. 1963 елда «Please Please Me / Ask Me
Why» синглы чыккач, төркем бөтен дөньяда таныла һәм шул ук вакыттан битломания
дип исемләнгән глобаль куренешне башлана. Төркемнең музыкантлары һәм аларның
продюсеры һәм тавыш режиссеры Джордж Мартин тавыш яздыру тармагында, төрле
музыкаль юнәлешләрен кушуга һәм видеоклиплар төшерүгә өлеш керткәннәр.

The Beatles төркемең купчелек җырлары автордашлыкта барлыкка килгән һәм Джон
Леннон һәм Пол Маккартни исемнәренә язылган. Rolling Stone журналының «500 бөек
альбомнар» тезмәсендә төркемнең Sgt. Pepper’s Lonely Hearts Club Band альбомы
беренче урында (тагы дүрт альбомнары беренче дистәдә). Шулай ук, төркем Rolling
Stone журналының "50 бөек башкаручылар" тезмәсендә беренче урында. The Beatles
музыкасына «Let it Be» фильмы ике Оскар премиясен алган. Бар квартет, ил алдында
казанышлары өчен, MBE орденнары белән бүләкләнгән.

1970 елдан The Beatles бергә эшләүләрен туктаталар. Төркем таралгач, музыкантлар
һәрберсе аерым карьера эшли башлый. 1980 елда Джон Леннон үз өе алдында һәлак
була, 2001 елда Джордж Харрисон яман шеш чиреннән үлә. Пол Маккартни һәм Ринго
Старр иҗат эшләрен дәвам итәләр.



https://tt.wikipedia.org/wiki/%D0%A7%D0%B5%D1%85%D0%B8%D1%8F

Че́хия (чех. Česko), рәсми атамасы Че́х Җөмһүрияте (чех. Česká republika) — Үзәк
Аурупада урнашкан дәүләт. Төньякта Ләхстан, төньяк-көнбатыш һәм көнбатышта
Алмания, көньякта Аустрия, көнчыгышта исә Словакия белән чиктәш. Чикләрнең
гомуми озынлыгы — 1 880 км. Илнең башкаласы — Праһа каласы. Хәзрге Чехия
составына түбәндәге тарихи өлкәләр керәләр: Боһемия (чех. Čechy), Моравия (чех.
Morava) һәм Чех Силезиясе (чех. české Slezsko). Элек Боһемия Чех кыйраллыгының
үзәге булган.

Чехия — Үзәк Аурупада урнашкан дәүләт. Төньякта Ләхстан, төньяк-көнбатыш һәм
көнбатышта Алмания белән, көньякта Аустрия белән, һәм көнчыгышта Словакия белән
чикәтш. Чикләрнең гомуми озынлыгы — 1880 километрга тиң. Чехия ландшафтлары бик
төрле. Көнбатыш өлешендә (Боһемия) илнең иң биек ноктасы — 1602 м биеклектәге
Снежка тавы урнашкан. Көнчыгыш өлеше — Моравия дә шактый калкулыклы һәм нигездә
Морава елгасы бассейнында урнашкан; шулай ук Одер елгасы башын үз эченә алган.
Диңгезчыгыш булмаган Чехия териториясеннән елгала өч диңгезгә барып кушылалар:
Төньяк, Балтыйк һәм Кара диңгезләр.

Беренче меңъеллык уртасында Чехиядә славян кабиләләре күпчелекне тәшкил итә
башлады. 7 гасырда Чехия җирләрендә Само дәүләте, 9—10 гасыр башында Бөек
Моравия дәүләт составына кергән. 10 гасырда пәйда булган Прага кенәзлеге
башлангыч чех дәүләтенең үзәге булып калды. 1198 елда кыйраллыкка әйләнде.
1310—1437 елларда чех җирләре Люксембурглар династиясе биләмәсе составында
булган.

15 гасырның беренче ярымында Чехиядә көчле иҗтимагый-инкыйлаби, милли-азатлык
хәрәтләре булып үтте (мәсәлән Гусчылар хәрәкәте). 1526 елда Чехия Һабсбурглар
империясе составына мохтарият (автономия) хокукы белән кергән. 1618—20 елларда
чех күтәрелешләрне бастырылганнан соң, аның провинциясенә әйләнде. 18 гасырның
азагы — 19 гасырның беренче ярымында чех телен, милли мәдәниятне саклау һәм
үстерү өчен милли хәрәкәт үсеш алды. 19 гасырның 30—40 елларында ул сәяси төс
ала башлады. 1867 елда Аустрия-Маҗарстанның Аустрия өлеше составына керде.

1918 елда Аустрия-Маҗарстан таркалгач, Чехия Словакия белән берләшеп мөстәкыйль
Чехословакия Җөмһүриятене тәшкил иттеләр.

1938 елның октябрь башында Алмания Чехословакиянең Судет өлкәсен, 1939 елның
мартта барча чех җирләрене басып алды һәм аны «Боһемия ва Моравия протектораты»
бип игълан итте. Икенче бөтендөнья сугышыннан Чехословакия совет тәэсире
зонасына эләкте һәм социалистик дәүләтенә әверелде. Фирка җитәкчелегенең
либераллаштыру һәм «кеше йөзле социализм»ны булдыру омтылышлары Варшава килешүе
дәүләтләре тарафыннан бастырыла.

Чехия 13 крайдан һәм башкаладан гыйбарәт. Крайлар районнарга (okresy) һәм статут
шәһәрләренә (statutární město), районнар шәһәрләргә (město) һәм җәмгыятьләргә
(obec), статут шәһәрләре шәһәр бүлгеләренә (městský obvod) бүленә. Башкала шәһәр
бүлгеләренә һәм шәһәр өлешләренә (městská část) бүленә.

Чехия — суверен, демократик дәүләт. Гамәләдге конституциясе 1992 елның 16
декабрендә кабул ителгән һәм 1993 елның 1 гыйнвардан көчен кергән. Дәүләт
башлыгы — президент, ул парламентның ике пулатлары тарафыннан 5 ел мөддәтенә
сайланыла. Канун чыгаручы органы — депутатлар палатасы һәм Сенаттан гыйбарәт
парламент. Башкарма хакимият органы — президент тарафыннан тәгаенләнгән хөкүмәт.



https://tt.wikipedia.org/wiki/%D0%A5%D0%BE%D0%B4%D0%B0%D0%B9

Бу мәкалә монотеизм һәм һенотеизм контекстында "Ходай" турында. Төп политеист
кулланышы өчен - Тәңре төшенчәсен карагыз. Бу төшенчәнең гарәп версиясе өчен
Аллаһ битен карагыз. Башка мәгънәләр өчен - "Ходай (disambiguation)"

Ходай - монотеизмда бердән-бер тәңре яки политеизмда монист илаһине билгеләүче
термин. Ходай галәмне тудырган һәм тәртибен күзәткән табигатьтән өстен җан иясе
(зат) дип сурәтләнә.

2000 елга, дөнья халкының якынча 53% өлеше төп өч Авраамик дин (33% Христианлык,
20% Ислам, <1% Яһүдилек), 6% - Буддизм, 13% - Һинд дине, 6% - Гадәти Кытай
ышанычлары, 7% - төрле башка диннәр белән бәйләнешен күрсәткән иде. Үзләренең
дини ышанычлары булмаганлыгын 15% кеше белдерткән иде. Бу дини ышанычларның
күпчелегендә ходай яки илаһиләр төшенчәсе бар. Христианлык, Ислам һәм
Яһүдилектән тыш, Авраамик диннәргә тагын Бахаи, Самаританизм, Растафари
харәкәте, Язидизм, һәм Берләштерү чиркәве керә.)



https://tt.wikipedia.org/wiki/%D0%A3%D0%BA%D1%80%D0%B0%D0%B8%D0%BD%D0%B0

Украи́на (укр. Україна - Украйина) – Көнчыгыш Аурупада урнашкан дәүләт.
Тулысынча Аурупада урнашкан иң зур дәүләт. Украинада 350 000 татар яши.

2001 елның җанисәбе буенча, халык саны — 48,457 миллион кеше, 2012 елда халык
саны — 45 559 235 кеше.

Дәүләт теле — украин теле, кайбер регионнарда рус, румын/молдав, һәм венгр
телләрнең рәсми статусы бар.

Дәүләт төзелеше — унитар дәүләт, Парламент-президент республикасы. 2014 елның 22
февралендә дәүләт түнтәрелеше нәтиҗәсендә Евромәйдан көчләре хакимиятне басып
ала, президент булып сайланган Виктор Янукович Киевтан кача, Югары Рада 23
февральдә президент вазифаларына Александр Турчиновны вакытлыча билгели. 25
майда узган сайлауларда Пётр Порошенко беренче турда яңа президент булып
сайлана, ләкин Яңарусия танылмаган дәүләтенә кергән Донецк һәм Луганск Халык
Җөмһүриятләре сайлауларда катнашмый диярлек.

27 административ-территориаль берәмлеккә бүленә, шул исәптә 25 өлкә, 2014 елга
кадәр 2 дәүләт буйсынудагы шәһәр (Акъяр һәм Киев) һәм Кырым Автономияле
Җөмһүрияте, әмма Акъяр шәһәре һәм Кырым АҖ Кырым кризисыннан соң Русия эченә
керде.

Украина күбесенчә Көчыгыш Аурупа тигезлегендә урнаша, ләкин илнең кайбер
өлешләрендә таулар урнашалар: 2014 елга кадәр Кырымда Кырым таулары урнашалар
иде (иң биек ноктасы — Роман-Кош тавы, 1545 м); көнбатышта — Карпат таулары
урнашалар (иң биек ноктасы — Говерла тавы, 2061 м, шулай ук Украинаның иң биек
ноктасы).

Гыйнварның урта температурасы — -8°…+4°С, июльнең урта температурасы —
+18°…+23°С. Уртача еллык явым-төшем күләме — 300—700 мм, Кырым тауларында —
1000-1200 мм, Карпат тауларында — 1200-1600 мм.

Елгалар күбесенчә Кара һәм Азак диңгезләре бассейнына керәләр. Төп елгалар —
Днепр, Северский Донец, Көнбатыш Буг, Днестр, Дунай. Иң зур күл — Сасык (Кундук)
күле (204,8 км²).

Хәзерге Украина территориясендә беренче дәүләт берәмлекне безнең эрага кадәр VII
гасырда скифлар оештыралар. Шул ук вакытта Төньяк Кара диңгез буенда грек
колонияләре барлыкка киләләр. Б. э. к. 200-елларда скифларны сарматлар кысып
чыгаралар. III гасырда хәзерге Украина территориясенә төньяк-көнбатыштан готлар
керәләр һәм Ойум патшалыгын оештыралар. 375 елда готлар һуннардан җиңелүгә дучар
булалар һәм Рим империясе территориясенә күчереп урнашырга мәҗбүр ителәләр.

IV гасырыннан хәзерге Украина территориясендә славян кабиләләре урнашырга
башлыйлар. V гасырда Украинаның сулъягы һәм Кырым Хәзәр каһанлыгыннан
бәйлелегенә эләгәләр. 7 гасырда Кара диңгез көньяк буенда Бөек Болгар иле
урнаша.

1920 елның 30 декабрендә РСФСР, Кавказ арты СФСР, Украин ССР һәм Белорус ССР
ССРБ барлыкка килү турнында килешүен имзалыйлар. Ленин карары буенча
"пролетариат санын артырыр өчен" Украинага Новороссия тарихи төбәге тапшырыла.

1920-елларның ахырында — 1930-елларның башында коллективизация сәясәте үткәрелә,
ул 1932—1933 елларның массакүләм ачлыгына китерә.

1939 елда, Алмания белән алдан килешүләре буенча, ССРБ үз гаскәрләрен Көнбатыш
Украинага кертә, ул Украин ССР составына кертелә.

1940 елда, ССРБ гаскәрләре Румыния территориясенә кергәч, Украин ССР составына
Төньяк Буковина, Бессарабия өлеше, һәм Герца районы кертеләләр.

1941—1944 елларда Украина Бөек Ватан сугышының сугыш хәрәкәтләре мәйданы булган.
Украина халкы шул сугышында күп миллионлы югалтуларын күрә, ә республиканың
икътисадына зур зыян китерелә.

1945 елда ССРБның Чехословакия белән килешүе буенча Украин ССР составына Карпат
арты өлкәсе кертелә.

1954 елда, Хрущев карары буенча "«Русия һәм Украина дуслыгының 300-еллыгы»
хөрмәтенә" Украин ССР составына Кырым өлкәсе кертелә.

1991 елның 24 августта УССР Югары Шурасы бәйсезлек турында игълан итә. 1994 елда
Украина атом-төш статусыннан баш тарта, барлык атом коралы Русиягә җибәрелә.

2013 елның декабрь аенда Виктор Янукович Аурупа Берлеге белән Ассоциациягә
керергә баш тарта. Көнбатыш яклы сәяси көчләр шул белән килешмәгәннәр һәм
хакимият белән ризасызлыкларын белдереп "Мәйдан"ны оештыралар. Сәяси һәм кораллы
көрәш нәтиҗәсендә конституцион булмаган хәлдә Евромәйдан көчләре Киевта
хакимиятне басып ала, Янукович Украинадан качып китә. Көнчыгыш Украина
төбәкләре, аеруча Кырым, яңа хакимиятне легитим түгел булып саный.

2014 елның 16 мартындагы референдум нәтиҗәсендә Кырым Республикасы Русия
составына күчкән.

12 майда, 11 майда үткәрелгән референдумнар нәтиҗәләренә туры китереп, Донецк
һәм Луганск өлкәләре үз суверенитеты һәм Донецк һәм Луганск халык республикалары
дәүләтләренең барлыкка килүе турында игълан иткәннәр. 24 майда Донецк һәм
Луганск халык республикалары бердәм Новороссия Берлеген игълан итәләр.

2012 елның 1 гыйнвары хәленә Украинада 459 шәһәр (шул исәптә Припәт һәм
Чернобыль ташланган шәһәрләре), 885 шәһәр тибындагы бистә и 28 450 авыл бар.

Суднолар йөрешле елга юлларның гомум озынлыгы — 1672 км (күбесенчә Днепр
елгасы).

Эре диңгез портлары Одесса, Ильичёвск, Херсонда, Николаевта һәм Мариупольдә
урнашалар.

Халыкара аэропортлары Киевта, Харьковта, Днеприда, Донецкида, Львовда һәм
Одессада урнашалар.

Тимер юл транспорты XIX гасырның уртасында киң үсеш ала башлаган; хәзерге
Украина территориясендәге беренче тимер юлы 1861 елда төзелгән.

Украина тимер юлларның гомум озынлыгы — 22 700 километр, шул исәптә
электрлаштырылган тимер юллар — 9 572 километр (2009).

Украинаның телефон коды — +380, югары дәрәҗәле милли доменнар — .ua (1992 елдан)
һәм .укр (2011 елдан).



https://tt.wikipedia.org/wiki/%D0%A1%D1%83

Су (водород оксиды) — төссез һәм иссез үтә күренмәле сыеклык. Химик формуласы:
Н2O. Каты хәле боз яки кар дип атала, газсыман хәле пар дип. Җир өслегенең 71 %
су белән капланган (океаннар, диңгезләр, күлләр, елгалар, полюслардагы
бозлыклар).

Иң зур төче су запаслары — поляр бозлыкларда. Ул Җир шарындагы барлык су
күләменең 3 процентын тәшкил итә.

Кеше организмының 70-80 проценты судан гыйбарәт. Судан башка организмның күп
кенә функцияләре эшли алмый. Су тән температурасын көйли, организмны чистарта,
туклыклы матдәләр белән баета, күзәнәкләргә кислород белән глюкоза җиткерә, көне
буена җитәрлек энергия белән баета, тәнне һәм тән тукымаларын сулыландыра,
мускулларны ныгыта, ашкайнату системасын нормальләштерә. Кеше тәүлегенә 2-4 литр
су эчә, шулай ук 2-2,5 литр су югалта.

22 март — Бөтендөнья су көне. Ул дөньяда — 1993 елдан, Русиядә “Су — тормыш ул”
девизы астында 1995 елдан үткәрелә. 2013 елда бу көн Берләшкән Милләтләр
Оешмасының Генераль ассамблеясе тарафыннан “Халыкара су хезмәттәшлеге көне” дип
игълан ителгән.



https://tt.wikipedia.org/wiki/%D0%A1%D0%BB%D0%BE%D0%B2%D0%B5%D0%BD%D0%B8%D1%8F

Слове́ния Җөмһүрияте́ (словенча Republika Slovenija) – Үзәк Аурупаның көньягында
урнашкан дәүләт.

VI гасырда илнең территориясендә славяннар яши башлый. 623 елда, Само, элеккеге
франкфурт сәүдәгәре, Лаба елгасыннан Әдрән диңгезенә кадәр территорияне били
торган аерым словен дәүләте төзи. VIII гасыр уртасында словеннарның бәйсезлеге
югалтылган булган, алар бавариялеләр һәм франклар хөкүмәте астына төшкән.
Карантания (Словенияның элеккеге исеме) франк дәүләтенең административ берәмлеге
булып киткән, франклар словен кенәзләрен тәхетләреннән кысрыклап чыгарганнар.
Бер үк вакытта христиан дине тарату башлана. XIV гасыр уртасында словеннар
Габсбурглар династиясе хөкүмәте астына төшкәннәр һәм аларның хөкүмәте астында
600 елдан артык булганнар. XVIII һәм XIX гасыр чигендә словен өлкәсе Наполеон
армиясе тарафыннан өч мәртәбә оккупацияләнгән. Наполеон сугышлары һәм 1848 ел
март инкыйлабы арасында төрле территориаль диалект һәм сөйләмнәрдән бердәм
словен әдәби теле формалаша башлый. 1848 елда Словенияда "Халыклар язы" дип
аталган иҗтимагый хәрәкәт формалаша. Үзләренең программаларында алар таралган
словен өлкәләрен бер дәүләткә - Словенияга берләштерергә, парламент һәм хөкүмәт
хасил итәргә, словен теленең башка телләр белән, аерым алганда немец теле белән
тигезлеген тәэмин итәргә таләп иткәннәр. Бу программа Икенче бөтендөнья сугышына
кадәр актуаль булган. Әмма "Халыклар язы" хәрәкәте тиздән басылган булган, ә
Словенияне берләштерү программасы кәгазьдә калган. XIX гасырның 60 елларында
халык хәрәкәте янә ныгый, шуңа күрә словен либералларының алдынгы канаты
(младословеннар) яңадан Словенияны берләштерү программасы өчен көрәш
башлаганнар. 1918 елның 1 декабренда Серблар, хорватлар һәм словеннар
Королльлеге оеша (Австрия-Венгрия монархиясе төшүеннән соң). 1941-1945 елларда
Икенче бөтендөнья сугышы барышында Словения оккупацияләнгән булган. 1945-1990
елларда союздаш җөмһүрият буларак Словения Югославия составында булган. 1990
елда Словения ирекле сайлаулар үткәргән беренче югослав җөмһүрияте булган; 1990
елның 23 декабренда Словения кешеләре бәйсезлек өчен тавыш биргәннәр. 1991 елның
25 июненда Словения Югославиядан аерылып чыга. Ил яңа конституцияны декабрьда
кабул итә. 1992 елның 15 январенда Европа Дуслыгы тарихта беренче мәртәбә
Словенияны формаль рәвештә бәйсез дәүләт итеп таный.

Словениянең дәүләт гимны тексты итеп доктор Франц Прешеренның (dr.France
Prešeren, 1800-1849) “Zdravljica” (“Исәнлек тосты”) исемле һәм биш куплеттан
торган шигыре сайлап алынган, көен композитор Станко Премрл (Stanko Premrl,
1880-1965) язган. Текстның икенче куплеты гимнның җыйнак варианты буларак
расланган, ул рәсми чараларда уйнала. Словения гимнының тулы тексты Аурупаның
дистәгә якын теленә тәрҗемә ителгән, шул исәптән ил халкының нибары 0,3
процентын гына тәшкил итүче маҗарлар теленә дә.



https://tt.wikipedia.org/wiki/%D0%9D%D0%BE%D1%80%D0%B2%D0%B5%D0%B3%D0%B8%D1%8F

Норвегия корольлеге (норв. Kongeriket Norge, нюнорск Kongeriket Noreg),
Норвегия — Төньяк Аурупада, Скандинавия ярымутравында урнашкан дәүләт.
Көнчыгышта Швеция, Финляндия һәм Русия белән чиктәш. Төньяк-көнчыгышта Баренц
диңгезе, көнбатышта Норвег диңгезе, көньяк-көнбатышта Төньяк диңгез тарафыннан
юыла.

Норвегигә шулай ук Шпицберген архипелагы, Ян-Майен һәм Аю утравы керә. Атлантик
океанның көньяк өлешендә урнашкан Буве утравы Норвегиягә буйсынган территория
булып санала. Моннан тыш Норвегия Антарктикада үз җиренә дәгъва кыла.

Төрле тикшеренүләр нәтиҗәсендә Норвегия дөньяның иң уңышлы илләрдән санала .
Шулай ук илдә хакимиятнең журналистларга басымы юк дип әйтелә .

Норвегия Скандинавия ярымутравының төньяк-көнбатышы территориясе буенча сузыла
(иң киң урында — 420 км). Көнчыгышта һәм көньяк-көнчыгышта Швеция (чик буе —
1630 км), Финляндия (760 км) һәм Русия (196 км) белән чиктәш.

Норвегия — конституцион монархия һәм парламент демократиясе принципларына
нигезләнгән унитар дәүләт. Илдә кайбер төзәтүләр ясалган 1814 елгы конституция
гамәлдә. Дәүләт башлыгы булып король санала. 1991 елдан бирле бу исемне Һаральд
V йөртә.

Илдәге мәгариф һәм сәламәтлек саклау системалары, балалар пособиеләре,
пенсияләр, юл төзелешләре, аэропортлар, шәһәр инфраструктурасы, экология, югары
технологияләр һәм башкалар менә шушы салымнар хисабына финанслана. Туучылар
санын арттыру максатыннан Һәрбер балага 18 яшькә җиткәнче ай саен 150 доллар
пособие бирелә. Пенсиягә 67 яшьтән чыгалар. Пенсиянең күләме иң югары хезмәт
хакының 60 процентын тәшил итә. Эшсезләр (болар гадәттә предприятие банкротлыкка
чыгу сәбәпле эш урыннарын югалтучылар) 3 ел дәвамында үзләренең соңгы хезмәт
хакларының 90 проценты күләмендә пособие алалар.

Иртә мезолит дәверендә Норвегия территориясенә ике аучылар һәм туплаучылар
кардәш мәдәниятле кабилә кергән. Алар Фосна һәм Комса һәйкәлләре буенча
аталганнар. Боз чоры тәмамлануга Норвегия климаты аеруча кешеләр өчен уңайлы
булган, шул сәбәпле Норвегия Җир шарында кешеләр иң күп яшәгән территорияләрдән
булган.

1970 нче елларга кадәр Норвегия диңгезчеләр, балыкчылар һәм урман кисүчеләр яши
торган бай булмаган илләр рәтендә йөргән. Ләкин 1969 елда Ставангер авылы
тирәсендә нефть һәм табигый газ ятмалары табалар. Шуннан соң илдәге тормыш
тамырдан үзгәрә. Норвегиялеләр бу уңайдан референдум үткәрәләр һәм шуның
нәтиҗәләре нигезендә, беренчедән, бу байлыкларны мәңге хосусыйлаштырмаска, ягъни
бары тик дәүләт милке итеп калдырырга дигән фикергә киләләр, икенчедән, нефть
һәм газ сатудан кергән акчаның нәкъ яртысын, әлеге запаслар беткәч файдаланырга
дип, киләчәк буыннар фондына күчереп барырга булалар. Хәер, табышның калган
икенче яртысы аларга Төньяк Европада тормыш дәрәҗәсе иң югары булган илләр
рәтенә керергә мөмкинлек бирә. Норвегия – “кара алтын” сату буенча дөньяда
өченче урында тора. Норвегиянең уңышы илдәге нефть ятмаларында һәм аны сатудан
кергән акчаны дөрес куллануда. Шуңа күрә бүген монда заманында СССР гражданнары
күз алдына китергән коммунизм хөкем сөрә. Биредә хәерчеләр, эшсезлек юк. Хәтта
идән юучы булып эшләүче дә ике дә уйламыйча үзенә йорт сатып ала ала – эшле
кешегә банк һәрвакытта да ссуда бирә.



https://tt.wikipedia.org/wiki/%D0%9A%D0%BE%D1%80%D1%8A%D3%99%D0%BD

Коръән яки Коръән Кәрим, Коръән Шәриф (гар.: القرآن яки القرآن الكريم) – Ислам
галәменең ышануы буенча, Ислам пәйгамбәре Мөхәммәт(с.г.в.)гә Аллаһ тарафыннан
Җәбраил арадашчылыгы аркылы вәхиләр рәвешендә иңдерелгән изге китап. Беренче
тапкыр VII гасырда китап буларак тупланган.

Коръән шулай ук Кәламуллаһ, Китабуллаһ, Фуркан, Тәңзил, Мөсхәф, Китап, Нур һәм
Зикер исемнәре астында билгеле. Фатиха сүрәсе белән башлана, Нәс сүрәсе белән
тәмамлана.

Мөселманнар, Коръән укуның саваплы булуына ышанганга күрә, гади хәрефләр белән
генә язылган очракта нәселдән нәселгә Коръәннең тапшырыла алмаячагын аңлаганнар,
шуңа күрә Коръән тәҗвид кагыйдәләрен аңлатучы билгеләр белән язылган килеш
безнең көнгәчә килеп җиткән.

Коръән сүрәләрдән тора. Аларның саны 114. 86сы Мәккәдә, 28е Мәдинәдә иңгән.
Сүрәләр үз чиратында аятьләрдән торалар. Сүрәләр башындагы бисмиллаларны
санамаганда, аятьләр саны 6236 (бу сан буенча башка фикерләр дә бар).



https://tt.wikipedia.org/wiki/%D0%90%D0%B2%D1%8B%D1%80%D1%83

Авыру, чир, хаста, сырхау (лат. morbus) — көндәлек тереклек эшмәкәрлегенең,
организм функцияләренең, эшкә сәләтлелекнең, эчке һәм тышкы тәэсирләргә,
үзгәрүләргә карата көйләнеш механизмының, җайлашуның ниндидер сәбәпләр белән
бозылуы, гомер өчен куркыныч хәлләр ул. Организм эчке мохитнең даимилеген
(гомеостаз) көйли, саклый алмый башлый. Шуның симптомнары авыру була.

Медицина тарихында авыру турында карашлар кат-кат үзгәреп тора.. Гиппократ чирне
организмда дүрт сыекчаның: канның, лайланың , сары һәм кара үтнең (веноз канның)
дөрес кушылмавыннан килеп чыга дип санаган. Демокрит үзенең атом тәгълимәтеннән
чыгып чирне атомнарның килбәте һәм урнашу үзгәрүдән килеп чыга дип фаразлаган.

Шулай ук, урта гасырларда медицинаның (тыйб гыйлеме) үсешенә көнчыгыш фәлсәфәче,
галиме, күренекле табиб Әбүгалисина зур йогынты ясый. Аныңча чирләр күзгә
күренмәс җан ияләре тарафыннан барлыкка килә.

17-19 гасырларда авыруларның сәбәбен ачыклау белеменә күп кенә галимнәр үз
өлешен иңдерә. Дж. Б.Морган буенча чир — әгъзаларның төзелеше бозылуы дигән
фикер белдерә. М. Ф. К. Биша күп кенә чирләрнең патологоанатомик сурәтләүләрен
эшли. Рудольф Вирхов целлюляр патология теориясе тәгълимәте белән тарихка иңеп
кала.

С. П. Боткин, В. В. Пашутин, И. П. Павлов, А. А. Остроумов авыру хәлен кешенең
яшәү мохитендәге һәм нерв системасындагы тайпылышлар дигән идеяны алга сөрә.

Ә иң мөһиме, авыру кешенең үз чиренә булган мөнәсәбәте. Кемдер өчен суык алдыру
да үтергеч булып күренә. Икенче берәү үзендә яман чирләрне дә җиңеп чыгарга көч
таба. Шуңа да, авыруның хәле чирнең үзенә түгел, ә аерым кешенең күңел торышына,
психик көйләнешенә дә бәйле..

Озаклыгы, билгеләренең үсеше һәм юкка чыгу тизлеге буенча чирләрне кискен һәм
дәвамлы(хроник) төрләргә бүлеп йөртәләр.

Терапия сферасына сулыш системасы чирләре (пульмонология), йөрәк-кан тамырлары
системасы(кардиология), кешенең аш сеңдерү системасы (гастроэнтерология), бүлеп
чыгару системасы (нефрология), тоташтыргыч тукыма (ревматология) һәм башкалар
керә. Хирургик булмаган эчке чирләрне дәвалаучы терапевтлар дип атала
(интернист).

Патоген микроб инфекцион авыру тудырсын өчен, ул вирулент (агулы; лат. virus —
агу) булырга тиеш. Ягъни, организмның каршылыгын җиңеп агулау сәләтенә ия була.

Патоген микроблар тереклек эшмәкәрлегендә бүлеп чыгарган матдәләре белән
агуларга мөмкиннәр - экзотоксин (столбняк, дифтерия). Икенчеләре— үзләренең тәне
таркалганда барлыкка килгән агу (эндотоксин) белән зарар китерәләр (ваба, корсак
тифы).

Инфекцион чирләрнең бер үзенчәлеге булып инкубацион дәвер тора. Бу инфекция
иңгәннән алып үзен белдерә башлаган аралык. Озаклыгы зарарлану юлына һәм
микробның табигатенә бәйле. Берничә сәгатьтән күп елларга (сирәк очракта гына)
кадәр сузылырга мөмкин. Микроорганизмнарның организмга керү юллары була.
Мәсәлән, ваба вибрионы авыз аша гына үтә ала.

Планетада барлык чирлеләр хәленә игътибарны юнәлтү өчен кабул ителгән халыкара
көн.

Ел саен шушы көндә махсус чаралар үткәрелә. 11 февраль, "халыкара чирлеләр көне"
1993 елдан гына үткәрелә башлаган . Рим папасы Иоанн Павел Икенченең 1992 елның
13 маеннан тәкъдиме буенча кабул ителә. Христианнарга -католикларга ясаган
өндәмәсендә: "... барлык медицина хезмәткәрләренә, дин тотучыларга,
җәмәгатьчелеккә авыруларның, кеше көчсезләрнең хәленә керергә , ярдәм
оештырырга, аларга тәрбияне яхшыртырга кирәк икәнлеген җиткерергә чакыра ".
Иоанның үзенә дә 1991 елда табиблар Паркинсон чире диагнозын куялар.



https://tt.wikipedia.org/wiki/%D0%90%D0%9A%D0%A8

Америка Кушма Штатлары (ингл. The United States of America, USA) – Төньяк
Америкада урнашкан дәүләт. Мәйданы буенча дөньяда дүртенче урында тора (9 518
900 км²). Халык саны буенча дөньяда өченче урында тора (304 млн. кеше).
Башкаласы – Вашингтон шәһәре.

Америка Кушма Штатлары төньякта Канада белән, көньякта Мексика белән чиктәш.
Көнбатыштан Тын океан белән, ә көнчыгыштан исә Атлантик океан белән юыла.
Административ яктан ил 50 штатка һәм 1 федераль округка (Колумбия) бүленә.

АКШ җирләренә беренче кешеләр 10 мең ел элек килеп урнашкан дип санала. Алар
Себер аша Аляскага күчүче кабиләләр булган дип фаразлана. XVII гасырга кадәр
алар кыйтгада доминант халык булып торалар. Хәзерге америкалылар бу
территорияләргә урта гасырларда гына килеп урнашалар, АКШның бүгенге халкы
XVII—XX гасырларда Аурупа илләреннән килеп урнашучыларның берләшүеннән барлыкка
килә. Боларның күбесе — Көнбатыш Аурупадан һәм Африкадан чыккан иммигрантлар.
Хәзерге вакытта америкалылар арасында европеоид расасы өстенлек алып тора.
Икенче урында афроамерикалылар, аннары — латиноамерикалылар.



https://tt.wikipedia.org/wiki/Alman_tele

Alman tele (almança Deutsch [Doyç]) German telläre törkemenä kerä häm bügenge
dönyada iñ kiñ qullanıla torğan tellärenä kerä. Awropa Berlegendä dä ul kiñ
qullanıla häm räsmi telläre arasına kerä. Almança söyläşüçeläreneñ kübese
Almania, Avstria, Lixtenstein illärendä yäşi. Alardan tış İswiçrä, Lüksemburg,
İtaliänıñ Südtirol töbägendä, Çığış Belgiä, Rumıniä töbäklärendä, Fransiäneñ
Elzass häm Lorraine töbäklärendä dä Almança söyläşüçelär baytaq.

Alman tele German telläre ğäiläseneñ Batış törkemenä kerep, Hind-Awrupı tellär
ğäiläsenä kertelä.

Almança yazu öçen Latinälif qullanıla. Latínäliftäge ğädäti 24 xäreftän tış,
Almançada öç “umlaut” («ä», «ö», «ü») häm «ss» öçen maxsus «ß» bilgese
qullanıla. Soñğı ğömerlärenä tikle Almança bastıru eşendä “qara xäreflär” wä
Sütterlin qullanılğan. Latinälif xärefläreneñ bu törläre bügenge ğädäti
şäkellärdän bik ayırıla häm alarnı uqu künekmägän keşegä şaqtıy awır.



https://tt.wikipedia.org/wiki/%D3%98%D1%81%D1%82%D0%B5%D1%80%D1%85%D0%B0%D0%BD_%D1%87%D0%B8%D0%BA%D0%BB%D3%99%D0%B2%D0%B5%D0%B3%D0%B5

Әстерхан чикләвеге (лат. Júglans régia) — Чикләвек ыругының агачлар төре,
Чикләвекчәләр (Juglandaceae) гаиләлегенә карый.

Җимешләре - зур бер орлыклы чикләвек, калын сүсчел яшел төсле кабыгына һәм нык
күкәй сыман яки шар сыман төшкә ия. Өлгергәч, кабыгы кибә һәм үзе аерылып китә,
төше үзе ачылмый.

Кыргый хәлдә Кавказ арты ягында, аеруча Талыш тауларында, төньяк Кытайда, төньяк
Һиндстанда, Тән-Шән тауларында, Иранда, Юнанстанда үсә. Шулай ук көньяк
Казакъстанда, Кыргызстанда, Фәрганә тауларында таралган.

Әстерхан чикләвеге орлыкларыннан май ясала, ул ашарга яраклы, шулай ук сабын,
тушь, буяулар җитештерүдә кулланыла.

Яфраклары витамин һәм җәрәхәтне төзәтү чарасы буларак кулланыла. Әстерхан
чикләвегеннән ясалган шулпа яки төнәтмә ашказаны, гинекологик, бөер, сидек
куыгы, стоматит, ангина чирләрен дәвалау өчен кулланыла, шулай ук авитаминоз,
атеросклероз, ябыгу вакытында эчәләр.



https://tt.wikipedia.org/wiki/%D3%98%D1%80%D0%BC%D3%99%D0%BD%D1%81%D1%82%D0%B0%D0%BD

Әрмәнстан Җөмһүрияте (әрм. Հայաստանի Հանրապետություն әйтелеше:|[hɑjɑstɑˈni
hɑnɾɑpɛtuˈtʰjun], айастани́ анрапетутю́н)– Кавказ артының көньяк өлешендә
урнашкан дәүләт. Көнчыгышта һәм көньяк-көнчыгышта Әзербәйҗан, көньякта Иран,
көнбатышта Төркия, төньякта Гөрҗистан белән чиктәш. Диңгезгә чыгышы юк.

Әрмәнстанның хәзерге территориясе 1826-1828 елгы рус-фарсы сугышыннан соң
тулысынча Русия империясе составына керә. 1918 елның 28 маенда монда бәйсез
Әрмәнстан Җөмһүрияте игълан ителә. 1920 елның 29 ноябрендә Әрмәнстанда совет
хакимияте урнаштырыла һәм Әрмәнстан ССР игълан ителә. 1922 ел-1936 елларда
Әрмәнстан ССР ССРБга ЗСФСР составында керә, ә 1936 елның 5 декабреннән – союздаш
җөмһүрият. 1991 елның 23 сентябрендә Әрмәнстанда 21 сентябрьдә үткәрелгән
референдум нәтиҗәләре буенча җөмһүриятнең Югары Шурасы «Әрмәнстанның дәүләт
бәйсезлеге турында Декларацияне» кабул итә. 1992 елның 22 мартында Әрмәнстан
Җөмһүрияте БМОга кабул ителә.

Әрмәнстан территориясы буйлап 9480 елга ага, алардан 379 елганың озынлыгы 10 км
артык. Әрмәнстанның төп елгасы — Аракс.

Әрмәнстанда 100дән артык күл бар, аларның иң зуры — Севан. Әрмәнстанның су
ресурслары байтак булсада, илдә су дефициты сизелә. Шуңа күрә Әрмәнстанда 74
сусаклагыч төзелгән. Эчәргә яраклы суның 96 проценты җир астыннан алына.

Әрмәнстанда бакыр, ташлы тоз, мәрмәр, төрле мәке породалары, асыл ташлар
ятмалары бар. Сәнәгатькә кирәкле кара һәм төсле металлар ятмалары бар. Аларның
исәбендә 3 бакыр, 6-молибден, 5-полиметаллик(цинк, кургаш),4-алтын, 2-тимер, һәм
уран ятмалары.

2012 елның 1 февраленә Әрмәнстан Республикасының халык исәбе буенса Әрмәнстанда
— 3 274 300 кеше яши. Шул исәптән:

Әрмәнстанның милли составы буенса ул республика бермилләтле дип әйтергә була. Ул
илнең халкыннан 96% әрмәннәр. Шулай булсада, Әрмәнстанда езидлар, ассириялылар,
көрдләр, грек халыклары яши һәм урыс, украин диаспоралары бар.

Әрмәнстан Республикасында христианлык тарихы нык бай, мәсәлән Әрмән Дәүләте
христиан динен дәүләт дине буларак игълан иткән илдәр арасыннан иң беренчесе.
Әмма бүген Әрмәнстан Республикасының Конституциясы буенча Әрмәнстанда дәүләт
дине юк, әмма Әрмән Апостол Чиркәвенең иҗтимагый әһәмиәтлелеге танылган, ул
диндә бүген ӘР 94,4 % халкы тора. Калганнары: езидларның милли дине (40000 кеше
яки 1,3%), яһүдилек (500—1000 кеше ), ислам (Ереванда һәм Абовян районында 1000
кешедән артык)

Әрмәнстан Республикасы — унитар республика, аның составы өлкәләрдән (әрм. марз),
өлкәләр аймактардан тора. Аймак берничә торак пункттан тора яки (Еревандагы
кебек) округка бүленә. Өлкәләрдә Дәүләт идарәсы алып барыла, аймаклар муниципаль
хакимиятенә буйсына. Әрмәнстанның башкаласы — Ереван муниципаль хакимиятенә
буйсына.

Әрмәнстанның валютасы — драм (әрм. դրամ). 1993 елның 22 ноябреннән йөри башлый.
Шул вакытка кадәр республикада совет тәңкәләре белән кулланганнар. 1 драм 100
луманан (әрм. լումա) тора. Әрмәнстан валютасының символы Դ — әрмән алфавитының
"да" хәрефен аңлата.

Әрмәнстанның замандаш сәнәгәте Советлар Берлеге вакыттарында төзелгән. Ул
вакытта Әрмәнстан СССР-ның төбәкләренә станоклар, текстиль, һәм башка продукция
җиткергән, ул продукция мәсәлән электроэнергиягә алмаштырылган.

Әрмәнстанда игенчелек алып баруы авыр, чөнки таулы илдә тигез урыннары әз. Алай
булсада Әрмәнстаның күп төбәкләрендә игенчелек кайсы бер техник культуралары,
йөзем үстерүе генә мөмкин. Бодай игенчелеге Арарат төбәгендә генә нык
үзләштерелгән.



https://tt.wikipedia.org/wiki/%D0%AD%D1%81%D1%82%D0%BE%D0%BD%D0%B8%D1%8F

Эстония (эст. Eesti), рәсми атамасы Эсто́ния Җөмһүрияте (эст. Eesti Vabariik) —
Аурупада урнашкан дәүләт.

Эстония Аурупаның төньяк-көнчыгышта урнаша. Төньяктан Фин култыгы, көнбатыштан
Балтыйк диңгезе һәм Рига култыгы белән юыла. Көньякта Латвия, көнчыгышта Русия
белән чиктәш. Яр буе сызыгының озынлыгы — 3794 км. Эстония составына 1521 утрау
керә, аларның арасында иң зурлары — Сааремаа (2673 км²), Хийумаа (1023,26 км²),
Муху (206 км²), Вормси (93 км²), Кихну (16,4 км²). Эстония территориясе буйлап
7000 елга ага, алардан 423 елганың озынлыгы 1 километрдан артык.

Б.э.к. 3 меңьеллыкта Эстония территориясендә фин-угыр кабиләләре яшәгән. Б.э.к 2
меңьеллык уртасында бакырдан, 1 меңьеллык уртасында исә тимердән әсбаплар
эшләнгән. Шул дәвердә Балтыйк буе фин кабиләләрнең (эстлар вә ливлар) оешуы
башланды. 2 меңьеллык башында сәүдә мәркәзләре, гаваньнар (Таллин, Тарту) пәйда
булганнар.

Борынгы кабиләләрнең территориаль оешмасы һәм аларның берлеге барлыкка килгән.
Эстон халкы шәкелләнә башлаган. 1030—1061 елларда Эстониянең көньяк-көнчыгыш
өлеше Киев Русеннән бәйлелектә булган. 13 гасырдан башлап алманнар, соңрак
даниялеләр агрессиясе нәтиҗәсендә Эстониядә дәүләт фомалашу процессы туктап
калган. 13 гасырның икенче яртысы — 16 гасырның арасында алман тәречеләре
тарафыннан басып алына. 1558 елның гыйнварда Русия Ливон сугышын башлап җибәрә.
Урыс гаскәрләреннән җиңелгән Ливон ордены таркалып китә. 1572—1577 елларда Русия
Эстониянең барча өлешен (Таллин һәм утраулардан башка) басып ала, әмма Речь
Посполита һәм Швеция гаскәрләренең каршы һөҗүме (1580—1581) нәтиҗәсендә Төньяк
Эстония (Эстляндия) Швециягә, Көньяк Эстония Реч Посполитага күчте, Сааремаа
утравы Даниягә калды. Швеция белән Реч Посполита арасындагы сугышлар (1600—1611,
1617—1629) нәтиҗәсендә 1625 елга килеп Швеция Эстониянең барча кыйтга өлешен
басып алды. 1645 ел Сааремаа утравы дә Швециягә үтте. 1656—1658 елларда Русия —
Швеция сугышлары нәтиҗәсендә Көнчыгыш Эстония Русиягә кушып алынган, ләкин 1661
ел сугышыннан әүвәлге чик кире кайтарган. Швециягә караган Балтыйк буе Эстляндия
(Төньяк Эстония) вә Лифляндия (Көньяк Эстония һәм Төньяк Латвия) губернияләренә
бүленгән.

Төньяк сугыш (1700—1721) нәтиҗәсендә Эстониянең барча өлеше Русиягә кушып
алынган. Бу 1721 елгы Ништадт солых шартнамәсе белән рәсми рәвештә расланган.

1918 елның 24 февральда Эстония мөстәкыйльлеге игълан ителгән. Азат итү сугышы
барышында Эстония бәйсезлеккә ирешә. 1920 елның 2 февральдә Совет Русиясе һәм
Эстония үзара тану турында солых шартнамәсен төзегәннәр. 1934 елның мартта
дәүләт түнтәрелеше гамәлгә ашырыла һәм диктатура урнаштырыла, парламент таратып
җибәрелә. 1935 елдан барча сәяси фиркаләрнең эшчәнлеге тыела. 1940 елның июльдә
Эстония территорриясенә совет гаскәрләре кертелгәннәр. 1940 елның 21 июльдә
Эстон ССР-ы төзелгән. 1940 елның 6 августта ССРБ тәркибенә кушыла һәм
эстоннарның бер өлеше депортацияләнә. 1941 елның декабрендә алман-фашист
гаскәрләре тарафыннан басып алынган; 1944 елда азат ителә. 1988 елның 1—2
декабрьдә Эстония халык фронты төзелә; ул үз алдына Эстония бәйсезлеген торгызу
максатын куйган. 1990 елның 8 майда Эстон ССР Югары Шурасы Эстония Җөмһүриятен
игълан итә. 1991 елның 20 августта Эстониянең Югары Шурасы Эстония Җөмһүриятенең
милли бәйсеәлеге турында карар кабул ителгән.

Эстония территориясе 15 өязгә (эст. maakond) бүленә; алар, үз чиратында, 241
җирле үзидарәгә бүленәләр.

Эстония — индустриаль-аграр дәүләт. Тулаем эчке продуктта сәнәгать 29,9%, авыл
хуҗалыгы 3,9%, хезмәт күрсәтү тармагы 66,4% тәшкил иткә. 2012 елгы
мәгълүматларына күрә, экспорт буенча төп партнерлар —
Швеция (16.8%), Финляндия (15.3%), Русия (12.7%), Латвия (9.2%), Литва (5.7%),
Алмания (4.8%). Төп экспорт маддәләре — машина һәм җиһазлар (29%), агач вә агач
эшләнмәләре (13%), металлар (10%), азык-төлек (8%), тикстил эшләнмәләре (5%).

Импорт буенча төп партнерлар — Финляндия (15.1%), Алмания (10.7%), Швеция
(10.7%), Латвия (10.0%), Литва (9.0%), Пүлшә (6.6%), Кытай (4.4%), Русия (4.1%)
(2012).

Транспортның төп төрләре — тимер юл һәм автомобиль транспорты. Тимер юллар
озынлыгы якынча 1 200 км, автомобиль юллары озынлыгы 57 565 км, шул исәптә каты
өслекле юллар 12 926 км. Төп диңгез портлары — Таллин,
Mууга, Палдиски, Kунда, Пәрну һәм Силламәэ.

Эстония — парламент җөмһүрияте. Гамәлдәге конституциясе 1992 елның 3 июльдә
көчкә кергән. Дәүләт башлыгы — президент, ул Дәүләт шурасы тарафыннан яшерен
тавыш бирү юл белән 5 ел мөддәткә сайлана. Бер-бер артлы ике мөддәткә генә
сайлануы мөмкин. Канун чыгаручы хакимиятне бер пулатлы парламент — Дәүләт
шурасы, ягъни (эст. Riigikogu), башкаручы хакимиятне баш вәзир җитәкчелегендәге
хөкүмәт гамәлгә ашыра.

2004 елның 1 маеннан Эстония Аурупа берлеге, ә 2011 елның 1 гыйнварыннан
Еврозона әгъзасы булып тора. Шулай итеп, Эстония гомумаурупа базарына һәм Шенген
фәзасына интеграцияләнгән элекке ССРБ өч җөмһүриятләрдән берсе һәм шулай ук
постсовет дәүләтләрдән иң беренче еврога күчкән дәүләт булып тора.

Аурупа берлегендә әгъзалыгы АБ норматив актларның эчке дәүләт хокукый
нормалардан өстенлекне күздә тота (дәүләтнең актлары АБ актларга каршы килгән
очракта хокукый акты гомумберлек нормалар гамәлдә кала).

2004 елның 29 марттан Эстония НАТО әгъзасы булып тора. НАТОның Гыйрактагы һәм
Әфганстандагы миссияләрдә катнаша.

Шуннан тыш, Эстония Аурупа шурасы (1993 елдан),. БМО, ИХҮО, ЕИХО һәм БСО
оешмаларның тулы хокуклы вәкиле.



https://tt.wikipedia.org/wiki/%D0%A2%D0%B0%D1%82%D0%B0%D1%80_%D0%BC%D0%B8%D0%BB%D0%BB%D0%B8_%D1%80%D0%B8%D0%B7%D1%8B%D0%BA%D0%BB%D0%B0%D1%80%D1%8B

Татар милли ризыклары – татар халкының тарихтан килгән милли ашлары,
ашамлыклары. Татар халкы үз милли ашлары белән бик бай, һәм бөтен дөньяга үз
ризыклары белән мәшһүр.

Татар халкының милли традицияләргә бай ашлар әзерләү осталыгы бик күптәннән
килә. Күп гасырларга сузылган тарих дәвамында милли оригиналь ашлар барлыкка
килгән, алар үзләренә генә хас сыйфатларны әлегә кадәр саклаганнар. Аларның
үзенчәлеге халык тормышының иҗтимагый, икътисадый, табигый шартларына, аның
этник тарихына бәйле.

Мәгълүм булганча, татарлар төрки телдә сөйләшүче кабиләләрдән (болгарлардан һ.
б.) килеп чыкканнар. Алар Урта Идел һәм Түбән Кама буйларында монголлар һөҗүменә
кадәр бик күп элек яшәгәннәр. IX гасырның азагы, X гасырның башында монда
беренче феодаль дәүләт барлыкка килгән, аны Болгар йорты дип атаганнар.

Шуннан соңгы тарихи вакыйгалар (аеруча Алтын Урда чоры белән бәйле вакыйгалар),
бу төбәкнең этник процессын шактый катлауландырсалар да, халыкның хуҗалык
мәдәнияте өлкәсендәге тормыш тәртибен үзгәртмәгәннәр. Татарларның матди һәм рухи
мәдәнияте, шул исәптән аларның ашлары да, төрки кабиләләрнең Болгар йорты
чорындагы этник үзенчәлекләрен саклап калган.

Ләкин татар халкының милли ашлары үз этник традицияләре нигезендә генә үсмәгән,
аңа күрше халыкларның — руслар, мари, удмурт һ. б., шулай ук Урта Азия
халыкларының, аеруча үзбәк һәм таҗикларның ашлары йогынты ясаган. Татар халкы
ашларына пылау, хәлвә, ширбәт кебек ашамлыклар, шулай ук рус милли ашамлыклары
бик күптән килеп кергән. Шул ук вакытта башка халыкларга хас ашларны әзерләү,
азыкларның төрләрен ишәйтү татар ашларының төп этник үзенчәлекләрен
үзгәртмәгәннәр.

Милли ашларның формалашуына табигый тирәлек тә җитди йогынты ясаган. Илнең ике
географик зона кушылган җирдә — урманлы Төньяк һәм далалы Көньяк, шулай ук ике
зур елга — Идел һәм Чулман бассейнында урнашуы да бу ике зона арасында табигый
азыклар белән алмашуга, сәүдәнең иртә үсешенә булышлык иткән. Болар барысы да
халык ашларының төрләрен шактый баеткан. Татарлар көнкүрешенә дөге, чәй, кипкән
җиләк-җимеш, чикләвек, төрле аш тәмләткечләр шактый иртә килеп кергән.

Татар халкы элек-электән иген иккән, терлек асраган. Табигый, халык күбрәк он,
ярма кебек азыклар белән тукланган, ә XIX гасыр азагында, XX гасыр башында
бәрәңге күбрәк кулланыла башлаган. Яшелчә үстерү һәм бакчачылык, игенчелек белән
чагыштырганда, азрак урын алып торган. Яшелчәләрдән башлыча суган, кишер, торма,
шалкан, кабак һәм чөгендер, бераз кыяр белән кәбестә үстергәннәр. Бакчалар
Иделнең уң як яр буйларында күбрәк булган. Анда алма, чия, кура җиләге, карлыган
үстергәннәр. Авыл халкы урманнардан җиләк, чикләвек, колмак, балтырган,
кузгалак, бөтнек, кыр суганы җыйган. Гөмбә татар халык ашларына хас түгел, аның
белән соңгы елларда гына, бигрәк тә шәһәр халкы мавыга башлады.

Иген игү белән беррәттән, татарлар терлекчелек белән дә бик күптәннән
шөгыльләнгән. Күбрәк сыер, сарык, кәҗә асраганнар. Атларны эш һәм юл йөрү өчен
генә түгел, бәлки ите өчен дә үрчеткәннәр. Ат итен пешереп ашаганнар,
тозлаганнар һәм каклаганнар. Әмма татарлар аеруча сарык итен яратып ашаган,
дөрес, аңа казахлардагы һәм үзбәкләрдәге кебек өстенлек бирелмәгән. Шулай ук
сыер итен дә шактый күп кулланганнар.

Крестьян хуҗалыкларында кошлар, бигрәк тә тавык, каз, үрдәк үрчеткәннәр. Борын
заманнардан ук урманлы дала өлкәсендә яшәгән татарлар умартачылыкны да бик
күптәннән белгәннәр. Бал һәм балавыз халык кеременең мөһим чыганагы булган.

Татарларда сөт ашлары шактый төрле булган. Сөтне, башлыча, эремчек, каймак,
катык, әйрән һ. б. рәвешендә кулланганнар.

Татар халкында пилмән — бәйрәм көннәрендә һәм кунак чакырганда әзерләнә торган
аш, аны һәрвакыт шулпа белән бирәләр. Пилмән белән кияүне һәм кияү егетләрен
сыйлаганнар, кияү пилмәне әзерләгәннәр. Пилмәнне ит белән генә түгел, бәлки
эченә эремчек, киндер орлыгы һәм борчак салып та ясаганнар.

Икенче итеп бирелә торган ашлар өчен татар халкы элек-электән ит, ярма һәм
бәрәңге куллана. Икенчегә күбрәк шулпада пешкән, яссы кисәкләргә туралган,
кайчагында кишер, суган турап, борыч сибеп, томалап пешергән ит бирәләр. Ашны
тавык шулпасында әзерләгәндә, аштан соң тавык турап чыгаралар. Гарнир итеп күп
очракта пешкән бәрәңге кулланалар, аерым савытта керән куялар. Бәйрәм көннәрендә
йомырканы сөт белән туглап тутырган тавык әзерлиләр.

Ит белән ярмадан чүлмәктә пешергән бәлеш иң борынгы ашамлыклардан санала. Аны
симез ит (сарык, сыер, каз ите, каз һәм үрдәкнең баш-аягы, бүтәкә-бавыры) белән
тары, арпа, дөге ярмасыннан пешерәләр. Тутырманы да шушы ук ашамлыклар рәтенә
кертергә кирәк. Аны терлек эчәгенә чапкан яисә вак итеп тураган бавыр белән тары
яисә дөге ярмасы тутырып әзерлиләр.

Кунак чакырганда, бигрәк тә шәһәр кешеләре, пылау пешергәннәр. Бохар, фарсы
пылавы белән беррәттән, «Казан» пылавы да әзерләгәннәр.

Икенче итеп бирелә торган камырлы-итле ашлар рәтенә күп кенә төрки халыклар өчен
уртак булган пешкән ит белән әзерләгән ашамлыкларны — мәсәлән, куллама яисә
бишбармакны кертергә кирәк.

Итне җәй һәм яз көннәрендә куллану өчен тозлап һәм каклап куйганнар. Ат итеннән
казылык әзерләгәннәр, каклаган каз белән каклаган үрдәк исә тансык азыклардан
саналган. Кыш көне итне туң килеш саклаганнар.

Татар ашлары арасында төрле ярмалардан — тары, карабодай, солы, дөге
ярмаларыннан, борчактан һ. б. пешергән боткалар киң таралган. Аларның
кайберләрен бик борынгы заманнарда ук әзерләгәннәр. Тары боткасын, мәсәлән,
элегрәк берәр төрле йола уңае белән пешергәннәр.

Камыр ашларының төрлелеге традицион табынның үзенчәлеге булып тора. Төче һәм
чүпрә белән изгән әче камырны ике төрле — гади һәм татлы камыр итеп әзерлиләр.
Татлы камырга май, эреткән май (кайчагында ат мае), йомырка, шикәр, ваниль,
дарчин өстәлә. Камырны татар халкы бик тырышып һәм җиренә җиткереп әзерли.

Үзенең формасы һәм нинди максат белән әзерләнүенә карап, төче камырдан
әзерләнгән ашамлыклар игътибарга лаек. Аннан күмәч, кабартма, сумса, чәй ашлары
һ. б. пешергәннәр.

Татар ашларына әче камырдан пешергән азыклар хас. Аларга барыннан да элек ипи
керә. Иписез көндәлек аш та, бәйрәм табыны да узмый, ул — изге азык. Элек бездә
«ипидер» дип ант итү гадәте дә булган. Балаларны кече яшьтән ук ипинең һәр
валчыгын җыярга өйрәткәннәр. Табында ипине гаиләнең иң өлкән кешесе кискән.
Ипине арыш оныннан пешергәннәр. Баерак кешеләр генә, алар да һәрвакыт түгел,
бодай ипие (күмәч) ашаганнар. Хәзерге вакытта без арыш ипиен дә, күмәчне дә
күбесенчә сатып алабыз.

Ипидән тыш, әче камырдан төрле ашамлыклар әзерләнә. Алар арасында иң таралганы —
кабартма. Аны янып торган мич алдында да, кайнап торган майда да пешерәләр.
Элегрәк кабартманы иртәнге ашка ипи камырыннан — арыш оныннан изгән камырдан
пешергәннәр. Кабартманы майлап кайнар килеш ашаганнар.

Сыек камырны да төче итеп тә һәм әче итеп тә изәләр. Мәсәлән, төче коймак һәм
төрле оннардан (солы, борчак, карабодай, тары, бодай, катнаш оннан) чүпрә белән
әчетеп пешергән коймак. Руслар пешерә торган беленнән әче камырдан пешергән
коймак калынрак булуы белән аерыла. Аны гадәттә иртәнге чәйгә әзерлиләр, янына
тәлинкәгә салып май куялар.

Татар халкында эченә берәр нәрсә салып пешергән ашамлыклар үзенчәлекле һәм
күптөрле. Кыстыбый шундый иң борынгы һәм гади ашамлыклардан санала, кайбер якта
аны күзикмәк, якмыш дип тә атыйлар. Аны төче камырдан әзерләгән юка җәймә эченә
тары боткасы салып ясыйлар. XIX гасыр азакларыннан кыстыбый эченә бәрәңге
боламыгы сала башлаганнар. Халыкның яраткан борынгы ашамлыкларыннан берсе — төче
яисә әче камырдан эченә симез ит (сарык, сыер, каз, үрдәк һ. б. ите) һәм ярма
яки бәрәңге салып пешергән бәлеш. Бәлешне зур итеп тә, кечкенә итеп тә
әзерләгәннәр, аеруча тантаналы очракларда аны өсте тишекле тәбәнәк конус
рәвешендә ясаганнар. Соңрак шулай эченә төрле нәрсә салып әзерләгән бөтен
ашамлыкларны бәлеш дип атый башлаганнар.

Өчпочмак та традицион татар ашамлыгы, аның эченә элегрәк симез ит белән суган
гына салганнар, соңрак турап бәрәңге дә куша башлаганнар.

Камырдан пешергән ашамлыклар арасында пәрәмәч үзенә бертөрле урын алып тора.
Элек пәрәмәчне ваклап тураган пешкән ит белән ясаганнар, эремчек пәрәмәче кебек
духовкада пешергәннәр һәм иртәнге аш итеп симез ит шулпасы белән биргәннәр.

Авыл җирләрендә бөккән яисә тәкә киң таралган. Ул — гадәти сумсадан зуррак,
озынча түгәрәк яисә ярым ай рәвешендә ясалган ашамлык, аның эченә гадәттә төрле
яшелчәләр (кабак, кишер, кәбестә) салалар. Кабак бөккәне — аеруча популяр.
Сумсаны да шушы ук төр ашамлыкларга кертергә мөмкин. Аның эченә дә төрле
яшелчәләр, шулай да күбрәк ит салалар.

Гөбәдия дә — бик үзенчәлекле ашамлык, аны күбрәк шәһәр халкы әзерли. Ул
катлы-катлы, түгәрәк биек бәлеш, бер генә тантана, бәйрәм табыны да ансыз гына
үтми.

Татар ашлары тиз өлгерә торган татлы камырдан әзерләгән ашамлыкларга бик бай:
чәлпәк, катлама, кош теле, ләвәш, паштет һ. б. шундыйлар, аларны чәй янына
бирәләр. Татлы камырдан пешерелә торган ашамлыклар камырга нәрсә салынуы һәм
әзерләү ысулы ягыннан күп кенә төрки халыкларга хас булса да, алар оригиналь
милли ашларга әверелеп, тагын да камилләшә төшкәннәр. Шундый оригиналь
ашамлыкларның берсе — чәкчәк, ул һәр туй мәҗлесендә булмый калмый. Чәкчәкне кияү
йортына кәләш һәм аның әти-әниләре алып килә. Юка гына җиләк-җимеш кагына төргән
чәкчәк туйда аеруча хөрмәтле сыйлардан санала.

Традицион татар ашлары өчен майны күп итеп куллану хас. Терлек майларыннан:
атланмай һәм сары май, туң май, ат һәм каз мае, үсемлек майларыннан: көнбагыш
мае, сирәгрәк зәйтүн, гәрчитсә һәм киндер мае кулланалар.

Эчемлекләрдән иң борынгысы булып әйрән санала, аны катыкка салкын су кушып
ясыйлар. Татар халкы һәм бигрәк тә руслар белән күрше яшәүче татарлар квасны да
бик күптәннән беләләр, аны арыш оныннан һәм сосладан ясыйлар. Кунак чакырганда
кипкән өректән компот әзерлиләр.

Татар халкы чәйне элек-электән яратып эчә. Камыр азыклары — кабартма, коймак
белән чәй кайчагында иртәнге ашны алыштыра. Чәйне каты итеп, кайнар көе,
кайчагында сөт белән эчәләр. Чәй белән сыйлау татар халкында кунакчыллыкның бер
билгесе булып тора.

Татарларга хас башка эчемлекләрдән балдан ясаган татлы ширбәтне атап китәргә
мөмкин. XIX гасыр азагында һәм XX гасыр башында аны кайбер йолаларны үтәгәндә
генә әзерләгәннәр. Мәсәлән, Казан татарлары туй вакытында кияү йортында
кунакларга «кәләш ширбәте» чыгарганнар. Ширбәтне эчкәч, кунаклар подноска
яшьләргә дип акча салганнар.

Милли ашларның үзенчәлеген аңлау өчен, ашамлыкларның кайда (мичтә, плитәдә,
духовкада) пешерелүе зур әһәмияткә ия, чөнки аларны әзерләү ысуллары, беренче
чиратта, шуңа бәйле. Татарлардагы мич тышкы яктан рус миченә охшаган. Шуның
белән бергә, халыкның этник үзенчәлекләренә бәйле рәвештә, алар бер-берсеннән
аерыла да. Мич башы зур түгел, мич алды тәбәнәк, ә иң мөһиме мичнең бер ян ягына
сылап казан утыртыла.

Азыкны казанда пешергәннәр, яисә камыр ашларын казанда майда йөздереп
кыздырганнар һәм мичтә пешергәннәр. Барлык төр ашлар, боткалар һәм бәрәңге
күпчелек очракта казанда пешерелгән. Сөтне дә, сөттән кортны да шунда
кайнатканнар, катлама, бавырсак һ. б. шунда пешергәннәр. Мичтә исә камыр ашлары,
барыннан да бигрәк ипи пешергәннәр.

Итне майда кыздырып пешерү традицион татар ашларына хас түгел. Итне пылау
пешергәндә генә кыздырганнар. Кайнар ашлар өчен күбрәк пешкән һәм пешәр-пешмәс
ит кулланганнар. Итне ашка зур-зур кисәкләр итеп салганнар, ашар алдыннан гына
тураганнар. Кайчагында шулпада пешкән яисә пешәр-пешмәс итне (киек итен) кечерәк
кисәкләргә бүлгәләп кыздырганнар яисә казанда томалап парда пешергәннәр. Каз
яисә үрдәк түшкәсен мИитә кыздырганнар.

Ачык ут өстендә ашамлыкларны сирәк әзерләгәннәр. Төче коймак һәм йомырка тәбәсен
генә өчаяк өстенә таба куеп пешергәннәр.

Азыкны мичтә пешерү өчен чуен һәм чүлмәкләр тотканнар. Чуенда — бәрәңге,
кайчагында борчаклы аш, ә чүлмәктә төрле боткалар пешергәннәр. Татар халкында
бәлешләр һәм гөбәдия пешерү өчен зур тирән табалар киң кулланыла.

Элек татарларда, Урта Идел һәм Урал буенда яшәүче башка халыклардагы кебек үк,
агачтан эшләнгән кухня кирәк-ярагы: уклаулар һәм камыр өчен куна такталар, төрле
ашамлыклар әзерләнгәндә болгату һәм бәрәңге изү өчен тукмак киң кулланылган. Су
(квас, әйрән) өчен өрәңге, каен агачыннан чокып ясалган кыска саплы, сабының
ыргагы аска караган озынча чүмечләр файдаланганнар. Казаннан һәм чуеннан азыкны
кечерәк аш чүмече белән алып салганнар.

Ипи пешергәндә дә агач табак-савыт кулланылган. Камырны агач күәс чиләгендә
изгәннәр һәм агач калак белән болгатканнар. Ипине җилпучта әвәләгәннәр, төче
камырны да шунда басканнар. Әвәләгән ипине саламнан үргән яисә агач табакларга
салып кабартканнар, мичкә агач көрәк белән тыкканнар. Катыкны биеклеге 20 см,
диаметры 25 см лы агач савытларда оетканнар һәм шунда тотканнар. Юкә агачыннан
ясалган тәпәннәрдә бал, сары май саклаганнар.

Майны агач гөбеләрдә, сирәк кенә әрҗәсыман май язгычларда яисә чүлмәктә пешкәк
белән язганнар. Гөбе, биеклеге — 1 м, диаметры —25 см лы, юкә агачыннан эшләнгән
озынча кисмәктән гыйбарәт.

XIX йөз азагында — XX йөз башында татарларның кухня кирәк-яраклары арасында ит
чабу өчен кечкенә агач тагараклар, шикәр, тоз, төрле тәмләткечләр, кипкән
шомырт, корт төю өчен агач (сирәк кенә чуен яисә бакыр) килеләр һәм кисаплар
(төйгечләр) булган. Бер үк вакытта авылларда зур авыр килеләр дә булган, анда
ярма ярганнар. Кайчагында ике зур агач түгәрәктән торган (алар тегермән ташын
алыштырган) ярма яргычлардан файдаланганнар.

Шулай да фабрикада эшләнгән савыт-саба татарлар көнкүрешенә бик иртә килеп
кергән. Чәй табынына куела торган савыт-сабага аеруча игътибар иткәннәр. Чәйне,
суынмасын өчен, кечкенә чынаяклардан эчәргә яратканнар. Түгәрәк аслы тәбәнәк
чынаякларны тәлинкәсе белән бергә «татар чынаягы» дип йөрткәннәр. Чынаяклар,
өлеш тәлинкәләре, шикәр һәм сөт савыты, чәй пешерү өчен чәйнек белән бергә
самовар да чәй өстәленең күрке булган. Ялт итеп, өстендәге кечкенә чәйнеге белән
шаулап утырган самовар рәхәтләнеп гәпләшергә өндәп торган, күңелне күтәреп
җибәргән, бәйрәмдә дә, гадәти көннәрдә дә табынны бизәгән.

Татар халкының туклануы, милли аш традицияләрен нигездә саклаганы хәлдә, билгеле
бер үзгәрешләр кичерде. Халыкның тормыш хәле яхшыру һәм мәдәни дәрәҗәсе
күтәрелүгә бәйле рәвештә күп кенә яңа ашлар һәм ашамлыклар барлыкка килде, милли
ашларның төрләре ишәйде. Яшелчә һәм җиләк-җимеш күбрәк урын ала башлады, балык
ашлары төрләнде, гөмбә, томат һәм тозлы әйберләр кулланылышка керде. Татар
ашларына башка халыкларның, бигрәк тә рус халкының милли ашлары берникадәр
йогынты ясады. Хәзер табында, милли ашлар белән беррәттән, щи, борщ, балык
шулпасы, гөмбә һәм котлет кебек ашамлыклар да күрергә була. Шул ук вакытта татар
ашлары бизәлүе, әзерләнүе һәм тәме ягыннан оригинальлеген саклап калды, бу исә
аларның популярлыгы хакында сөйли.



https://tt.wikipedia.org/wiki/%D0%A1%D0%B5%D1%80%D0%B1%D0%B8%D1%8F

Се́рбия (сербча Ср̀биjа), рәсми исем Се́рбия Җөмһүрияте́ (сербча Репу̀блика
Ср̀бија) – диңгезгә чыкмаган, көньяк-көнчыгыш Аурупада урнашкан дәүләт.

Сербия Кануннамәсе буенча аның җыелмасына ике үзидарә край керә: Воеводина һәм
Косово һәм Метохия. Берләшкән Милләтләр оешмасының Иминлек Шурасы буенча Косово
1999 елдан БМО идарәсендә тора һәм Сербия хөкүмәте тарафыннан идарә ителми. 99
БМО әгъзасы Косово бәйсезлеген таный, Русия Косово бәйсезлеген бөтенләй танымый.

Сербия Президент (серб. Председник) 5 елга сайланыла. Сербия Конституциясе
буенча президент Югары баш сәргаскәр булып тора. Халык җыелышы (Народная
Скупщина) кануннарга вето сала ала һәм импичмент игълан итә ала..

Сербия хөкүмәтендә (серб. Влада) башкарма хакимият бар. Ул 20 әгъзадан тора:
министрлардан, вице-премьерлардан һәм премьер-министрдан.

2016 елда Халык җыелышы бүгенге хөкүмәтнең составын хуплады. Александр Вучич
премьер-министр вазифасына керде..

Сербия 80% балканлы ярымутрауда урнашкан, 20% Паннонияле түбәнлектә урнашкан.
Чикләрнең озынлыгы - 2 364,4 км: ( Румыния белән — 546,5 км, с Болгариябелән —
367,1 км, с Македония белән — 282,9 км, с Черногория белән — 249,5 км, с Албания
белән — 11,1 км, с Босния һәм Герцеговина белән — 370,9 км, с Хорватия белән —
261,7 км, с Венгрия белән — 174,4 км



https://tt.wikipedia.org/wiki/%D0%9B%D0%B8%D1%85%D1%82%D0%B5%D0%BD%D1%88%D1%82%D0%B5%D0%B9%D0%BD

Лихтенштейн Кенәзлеге (алм. Fürstentum Liechtenstein [ˈfʏʁstəntuːm
ˈliçtənʃtaɪn]) — Үзәк Аурупада урнашкан кечкенә (160 км²) дәүләт. Көнчыгышта
Австрия белән, көньякта, көнбатышта һәм төньякта Швейцария белән чиктәш.
Башкаласы – Вадуц шәһәре (халык саны - 5 мең кеше).

Лихтенштейнда 30 дан артык торак пункт бар. Вадуцтан кала тагын Шаан (халык саны
— 4,5 мең кеше), Бальцерс (3,3 мең кеше), Маурен (2,5 мең кеше) һәм Тризенбергны
(2,1 мең кеше) мондагы чама белән зур торак пунктлар дип атарга була.
Лихтенштейн ике округка бүленгән.

Илнең халкы 31,7 мең кеше, халыкның уртача тыгызлыгы 1 кв. км га якынча 198
кеше. Этник төркемнәр: аллеманнар - 95%, итальяннар һәм башкалар - 5%. Тел немец
теле (дәүләт теле), аллеман диалекты. Лихтенштейнда Конституциянең 6-нчы маддәсе
буенча немец теле рәсми тел булып тора. Лихтенштейн немец теле бердәнбер рәсми
һәм дәүләт теле булган бердәнбер дәүләт (башка дәүләтләрдә шулай ук башка телләр
дә рәсми яки азчылык телләре таныла). Пресса һәм массакүләм мәгълүмат чаралары
теле гадәттә Швейцария югары немец теле тора. Лихтенштейнда, Швейцариядәге кебек
үк ß хәрефе урынына ике s язалар. Лихтенштейн халкы төрле Лихтенштейн
диалектларында сөйләшә, алар күбесенчә уртаалемман теленнән югары алеманнга күчә
торган диалектларга керә, шулай ук трансчик Рейнтальдә һәм күрше Изге Галлен
Кантонында (Швейцария) һәм күрше Форарльбергта (Австрия) сөйләшелә. Җирле
диалектлар муниципалитеттан муниципалитетка өлешчә әһәмияткә ия аермага ия.

Сәнгать һәм архитектура. Вадуц. Кенәзнең сәнгать предметлары тупланмасы булган
музей, почта маркалары музее, кенәз замогы (XVI гасыр), готик собор (XIV гасыр).

Авыл йолаларның якын күршелеге һәм интенсив халыкара алмашулар Лихтенштейнның
мәдәни тормышының нигезе булып тора.

Театр һәм музыкага төрле оешмалар (клублар) ярдәм итеп тора. Боларның иң
күренекле әгъзалары булып Operettenbühne Balzers, Operettenbühne Vaduz,
Лихтенштейн Музыка Компаниясе һәм Вадуц Опера Берләшмәсе тора. Аталган барлык
дүрт берләшмә дә яңа җитештерүнең ике еллык ритмында эшли. Лихтенштейнның
Сәнгать Музее Вадуцта халыкара хәзерге заман сәнгатенең дәүләт музее.
Лихтенштейнның Вадуцта Милли Музее. Шаанда Чиркәү мәйданында театр Лихтенштейнда
иң мәшһүр театр. 2003 елның октябреннан Вадуцта шулай ук моннан башка
Шлөсскеллер Театры бар, анда "Лихтенштейн Кабаре"сы ел саен яңа программа алып
бара. 1978 елда нигезләнгән Лихтенштейнның P.E.N. клубы халыкара шәхесләрне җыя.
Клуб бүләкләр, стипендияләр бирә һәм укулар ясый.

Лихтенштейнның Сәнгать Музее Вадуцта хәзерге заман сәнгате дәүләт музее.
Архитекторлар Майнрад Моргер, Хайнрихь Дегело һәм Кристиан Керец тарафыннан
эшләнелгән бина 2000 елда төзелеп беткән. Музейның тупланмасы 19-ынчы гасырдан
алып хәзерге вакытка кадәр заманча сәнгатьне үз эченә ала. Моннан тыш, регуляр
рәвештә, Лихтенштейн кенәзе тупланмаларыннан эшләрнең күргәзмәләре була.
Лихтенштейнның Милли Музее зур әһәмияткә ия, ул 2003 елда үзгәртеп корудан соң
янә ачыла һәм анда Лихтенштейнның дәүләт һәм табигый тарихы күрсәтелгән. Башка
музейлар арасында "Чаңгы музее" һәм "Почта музее" бар, һәм шулай ук җирле
музейлар, мәсәлән, Тризен коммунасында Газометер мәдәни үзәге.

15 август Лихтенштейн Кенәзлегенең дәүләт бәйрәме. Беренчедән Лихтенштейнда бу
көндә Мәрьям Ананың Өлгереше бәйрәм ителә, икенчедән элеккеге принц Франц-Иосиф
II (1906–1989) нең туган теле билгеләп үтелә. 16 августта аның туган көне. Ике
бәйрәм беренче мәртәбә 1940-ынчы елда берләштерелгән, чөнки алар икесе дә дәүләт
бәйрәме итеп билгеләп үтелә. Принц үлгәннән соң да саклана һәм Кенәз Бәйрәме дип
атала.

Лихтенштейнда 9 ел уку мәҗбүри. Мәҗбүри уку башлангыч мәктәпкә (биш ел) һәм
икенчел укуга (кимендә дүрт ел), моңа кадәр ирекле рәвештә мәктәпкә кадәр
(балалар бакчасы) белем алырга мөмкин. Икенчел белем үзе укучыларның сәләтләре
буенча өч тармакка бүленгән. "Югары мәктәп" һәм "чын мәктәп"не дүрт елда бетереп
була, шул ук вакытта гимназиядә җиде елдан соң аттестат алып була. Лихтенштейнда
Лихтенштейн Университеты бар, ул бердәнбер дәүләт университеты һәм анда
архитектура, планлаштыру һәм икътисад фәннәренә төп әһәмият бирелә. Семестрына
уку бәясе 850 Швейцария франкы. Башка шәхси югары уку йортлары да бар. Алар
арасында Лихтенштейн Институты, Халыкара Фәлсәфә Академиясе һәм Лихтенштейн
Кенәзлеге Шәхси Университеты бар.

Энциклопедический справочник "Все страны мира", Издательство "ВЕЧЕ", 2003,
авторы-составители И.О.Родин, Т.М. Пименова. Немец Википедиясендәге
"Лихтенштейн" мәкаләсе



https://tt.wikipedia.org/wiki/%D0%9B%D0%B8%D0%B2%D0%B0%D0%BD

Лөбна́н (гарәп.لبنان, Лүбна́н), рәсми исеме Лөбнан Җөмһүрияте (гарәп.الجمهورية
اللبنانية; әл-Җүмһуриййә әл-Лүбнәниййә) – Урта диңгезнең көнчыгышында урнашкан
кечкенә дәүләт. Аның көнчыгыш һәм төньяк ягында Сурия урнашкан,ә көньягында
Израил.

Лөбнан халкы 4 миллион тирәсе. Бу ил гарәп дөньясында дини яктан нык аермлануы
белән үзенчәлекле. Лөбнанда, дәүләтне җәмгыятьнең дини бүленешеннән чыгып
төзелгән, конфессионализм дигән сәяси система эшли.

Гражданнар сугышына(1975-1990) хәтле Лөбнан чәчәк аткан ил, гарәп дөньясының
финанс һәм банклар башкаласы була. Сугыштан соң икьтисадны торгызу башлана,
ләкин Израил белән сугыш дәүләтне яңадан хаос хәленә китерә. Бу сугыш
нәтиҗәсендә Лөбнан халкы авыр югалтуларга дучар була, йөзләгән мең кеше качкын
хәленә кала.

Хәзерге Лөбнан территориясендә беренче торак урыннар б. э. кадәр 6 мең ел элек
барлыкка килә башлый. Библос тирәсендә археологлар борынгы кораллар табалар.
Кайсыбер кораллар бу җирдә балык тоткан кабиләләрнең неолит чорында ук(б. э.
кадәр 8 – 7 мең еллар элек) яшәгәннәрен күрсәтә.

Лөбнан Урта диңгезнең ярлары буенда урнашкан, диңгез сәүдәсе белән алга киткән
Финикия дәүләтенең ватаны була. Финикиянең чәчәк атуы б. э. кадәр 1200-800нче
елларга туры килә. Б. э. кадәр VI гасырда Финикия Бөек Кир II җитәкчелегендәге
фарсыларга буйсына. Б. э. кадәр 322нче елда Александр Македонлы басып ала, ә б.
э. кадәр 1нче гасырда Рим Империясенә буйсына башлый. Гарәб яулары белән
Лөбнанга ислам үтеп керә.

XII гасырда Иерусалим корольлеге, 1261-1516 Мисыр, 1517–1918 Госманлы
империясенең бер өлеше булып тора.

1918нче елдан, Госманлы империясе Беренче Бөтендөнья сугышында җиңелгәннән соң,
Лөбнан 1943нче елга кадәр сузылган Франция протекторатына эләгә. 1943нче елда,
Икенче Бөтендөнья сугышы нәтиҗәсендә бәйсезлек ала. 1975–1990нчы елларда Сурия
һәм Израил катнашуы аркасында катлауланган, мөселман һәм христиан җәмгыятьләре
арасында Гражданнар сугышы була. 1982нче елда Израил үзенең гаскәрләрен Лөбнан
территориясенә кертә, Бәйрутны ала, ә Лөбнанның көньягын 2000нче елга кадәр
оккупациядә тота.

Лөбнанда 1943нче елдан бирле яшәгән конфессионализм дәүләт төзелеше, Франциядән
бәйсезлек алганнан соң барлыкка килә. Илнең сәяси тормышында бөтен дини
конфессияләр дә катнаша алсын өчен, түбәндәге тәртип эшли: илнең президенты –
нәсари- маронит, премьер-министр – сөнни мөселман, парламент спикеры – шигый
мөселман. Конституция буенча Лөбнан – парламент җөмһүрияте.

Лөбнан Якын Көнчыгышта, Урта Диңгез яры буенда урнашкан. Диңгез яр буе 210 км га
кадәр сузылган. Диңгез ярына параллель рәвештә 2 тау тезмәсе урнашкан: Лөбнан
сырты (Җәбәл Лүбнан), Көнчыгыш Урта диңгез яры буендагы иң зур тау массивы һәм
Көнчыгыш сырт (Җәбәл әш-Шәркый). Бу тауларда Көнчыгыш Урта диңгез яры буеның иң
зур өч елгасы башлана: әл-Аси, әл-Литани һәм әл-Урдун (Үрдүн). Яр буеда әс-Сәһл
тигезлеге урнашкан.

Яр буенда инҗир, зәйтүн, цитрус, банан, йөзем, кипарис, пальма агачлары,
югарырак биеклекләрдә алма, шәфталу, өрек, чикләвекләр үсә. Лөбнанның символы
булган эрбет агачлары бик аз күләмдә, 1000-2000 метр биеклектә генә сакланып
калганнар.

Лөбнанда белем бирү ситемасы үз эченә бишьеллык башлангыч һәм җидееллык урта
мәктәпне, шулай ук дүртьеллык училищеларны һәм Бәйруттагы Лөбнан Университетын
ала. Лөбнан укый-яза белүчеләр саны күп булуы белән дә гарәп дөньясында аерылып
тора. Анда 15 яшьтән олырак кешеләрнең 92,5% укый-яза белә (1995нче ел буенча).
Лөбнанда 15 зур китапханә бар.



https://tt.wikipedia.org/wiki/%D0%9A%D1%8B%D1%80%D1%8B%D0%BC_%D1%85%D0%B0%D0%BD%D0%BB%D1%8B%D0%B3%D1%8B

Кырым ханлыгы (кырымтат. Qırım Hanlığı) — 1443 елдан башлап 1783 елга кадәр
яшәгән кырым татарларының тарихи дәүләте. Үзатамасы — Кырым йорты (кырымтат.
Qırım Yurtu , قريم يورتى‎).

Кырым ханлыгы аерым дәүләт булып үсеп чыкканчыга кадәр үк әле анда каты көрәш
барган: берьяктан Идел буена карый торган җирләрне дә кертеп Сарай шәһәре белән
идарә итүче Олы Мөхәммәт һәм икенче яктан — Кырым ярымутравы белән Кара диңгез
буе җирләре өчен Дәүләтбирде арасында. Олы Мөхәммәт җиңеп чыккан, ләкин шунда ук
аның икенче дошманы — Кече Мөхәммәт пәйда булган. Ул үзенең өлкән адашын төньяк
тарафка күчеп китәргә мәҗбүр иткән. Бу вакытка инде таркалган Алтын Урданы
турыдан-туры дәвам иттерүче дәүләт төсендә үсеп чыккан Олы (Бөек) Урда белән
идарә итүдә Кече Мөхәммәт шактый уңышларга ирешкән. Кырым да шушы Урдага
буйсындырылган.

Дәүләтбирдедән соң хакимиятне үз кулына алган күптәнге көндәше Сәетәхмәтне Кече
Мөхәммәт Кырымнан бөтенләйгә куып чыгарган. Ләкин аның юлына яңа дошман —
кайчандыр Алтын Урдада хан булып утырган Гыязетдиннең улы Хаҗигәрәй аркылы
төшкән.

Хаҗигәрәй 1434 елда ук Кырымны үз кулына алырга тырышып караган, тик
уңышсызлыкка очраган һәм Литвага качып киткән.

Хаҗигәрәй тарих мәйданына тагын килеп чыккан. Аны Кырымның һәм тулаем Алтын
Урданың атаклы Шырын, Барын, Аргын һәм Кыпчак ыруыннан торган феодаль аксөякләре
яклаган. Алар Таврияне (Кырым) мөстәкыйль дәүләткә әверергә тырышканнар. Урта
Ауразиянең күптән түгел генә куәтле экономик районы саналган һәм халыкара
сәүдәдә зур урын тоткан бу төбәге Алтын Урда таркалу чорында үзенең элекке
куәтен югалта башласа да, зур шәһәрләре белән һаман әле бай экономик база булып
калган. Кырымның зыялы татар дөньясын үз чиратында Литва кенәзе Казимир яклап
чыккан, һәм 1443 елда Хаҗигәрәй Таврия тәхетенә утырган. Шул вакыттан алып
үзаллы дәүләт буларак Кырым ханлыгы яши башлаган.

Хаҗигәрәй Кырым ханлыгы белән үзе үлгәнче — 1446 елга кадәр идарә иткән. Аның
ханлык итү дәвере көнбатышта урта гасырлар азагында яңа татар дәүләтенең тууы
һәм аякка басуы чоры булып тарихка кереп калган. Ул шуның белән татар ханнарының
бердәнбер һәм тотрыклы династиясе булып танылган Гәрәйләр династиясенә (төгәлрәк
әйткәндә, Жучилар династиясенең Гәрәйләр ыруына) нигез салган. Бу нәсел Кырым
1783 елда Русия империясе составына мәҗбүри кертелгәнчегә кадәр, ягъни 340 ел
буе ханлык белән идарә иткән.

Кырым барлык татар ханлыклары арасында иң озак яшәгәне була. Хаҗигәрәйдән соң
тәхеткә аның олы улы Нурдәүләт утырган. Тик ул ике ел гына ханлык иткән һәм 1468
елда үзенең энесе Миңлегәрәй тарафыннан бәреп төшерелгән. Миңлегәрәй бик озак,
1468 һәм 1475 еллар арасында берничә тапкыр китеп торганнан соң, 1475 елдан 1515
елга кадәр тоташтан, барысы 45 ел ханлык иткән. Миңлегәрәй Кырым тарихында гына
түгел, ә бөтен татар дөньясында иң көчле ханнарның берсе санала.

Миңлегәрәй хан хакимлегенең 1475 елга кадәрге башлангыч чоры бик үк уңышлы
үтмәгән: күпсанлы бертуганнары һәм башка якын туганнары аңа каршы көрәш
башлаганнар. Шушы ызгышларның башында торган Хәйдәр аны тәхеттән баш тартырга
мәҗбүр иткән, һәм Миңлегәрәй күпмедер вакыт генуялыларда яшеренеп торган. Бу
ызгышлардан файдаланып, Кефедә, Мангуп һәм Кырымның көньяктагы башка
шәһәрләреңдә хакимиятне христианнар үз кулларына алганнар.

Бу эшкә Төркия катнашырга карар кыла: 1475 елда солтан Мөхәммәт II зур гаскәр
белән үзенең вәзире Кедүк Әхмәтпашаны Кырымга җибәрә. Төрекләр әлеге шәһәрләргә
бик тиз басып керәләр һәм хакимияттәге христианнарны кулга алып Стамбулга
озаталар. Шушы вакытта Кефедәге итальяннарда яшеренгән Миңлегәрәй алар белән
бергә әсирлеккә эләгә. Солтан шул кырымлыларны җәзалап үтерергә әмер бирә, ләкин
соңгы мизгелдә генә яшь ханны яклап калдыра, аңа югары дәрәҗәдә хөрмәт күрсәтә.
Чөнки Миңлегәрәйнең Кырымдагы яклаучысы, олы әмир Әмәнәк бәк үзенең ханзадәсен
яклауны сорап солтанга мөрәҗәгать итә. Миңлегәрәйне зур кадер-хөрмәт белән,
гаскәр сагында Кырымга кайтарып җибәрәләр. Туган илендә дә аны шулай олылап
каршы алалар һәм икенче тапкыр тәхеткә утырталар. Бу тарихны язып калдырган XVI
йөз авторы әл-Җаннаби Миңлегәрәйне төрки дөньясының иң олы хакимнәреннән берсе
дип атаган.

Солтан булышлыгы белән хан тәхетен үзенә кире кайтаргач, Миңлегәрәй Төркиянең
үзен яклавын һәм гомумән төрек йогынтысын танып яшәргә тиеш була. Әмма бу аңа
Иван III белән дә килешү төзергә комачауламый. Ул Казан ханлыгы белән дә бик
якын мөнәсәбәттә яши, бу эштә аңа хатыны, безгә таныш Казан ханбикәсе Нурсолтан
нык ярдәм итә. Гомумән, Миңлегәрәй тәҗрибәле сәясәтче була, һәм аның Кырым белән
озак, тотрыклы идарә итүе илнең сәяси һәм экономик тормышында бик уңай эз
калдыра.

Табигый ки, башка зур хакимнәр кебек үк, Миңлегәрәй дә үз дәүләтен ныгыту өчен
сәяси көрәш чараларының һәр төрен файдаланырга тырышкан. 1502 елда ул Олы Урданы
тар-мар итә. Урда белән Кырым арасында дошманлык Кече Мөхәммәт белән Хаҗигәрәй
ханлык иткән чорда ук башланган була. Миңлегәрәй Урда җирләренең зур өлешен үз
дәүләтенә куша, шуннан соң Кырым ханлыгында татарлар саны нык арта, анда яшәгән
генуялы, грек, әрмән, яһүд, гот һәм башка халыклар саныннан бик күпкә узып китә.

Миңлегәрәй эчке һәм тышкы сәясәтне җанландырып җибәрә, илнең экономикасын
үстерә, төзелешкә күп игътибар бирә, яңадан-яңа шәһәрләргә нигез сала. Аның
чорында ханлыкның башкаласы Иске Кырымнан Хаҗигәрәй вакытында төзелгән
Бакчасарайга күчерелә. Бакчасарайдагы Ханнар сарае безнең көннәргә кадәр
тулысынча диярлек сакланып калган. Ханнар сарае үзенең Җәмигъ мәчете, ханнарның
Алтын залы, Каһвә бүлмәсе, Җимеш чатыры, Лачын манарасы һәм Александр Пушкинны
илһамландырган «Күз яшьләре фонтаны» һәм башка шундый кызыклы урыннары, үзенең
гаҗәеп архитектурасы, заллары һәм бүлмәләренең зәвыклы бизәлеше, күңелне
дулкынландыра торган серлелеге белән бүген дә күпләрне сокландыра.

Кырым ханлыгын 1783 елда рус дәүләтенә көчләп кушуның сәбәбе Кырымның хәрби
көчсезлегенә түгел, ә Русия империясе белән Төркия арасындагы сугышына
бәйләнгән. Шул сугыш нәтиҗәсендә ханлык рус йогынтысына астына кертелде.
Кечек-Кайнарҗа солыхы буенча Кырым Русия империясенә кушылырга тиеш булмады,
ләкин рус гаскәрләре 1783 елда, аннексия үткәреп, аның территориясенә
искәртмәсез керәләр.

1791 елда Ясск солыхы буенча Госман империясе Кырымның Русия империясенә ия
булуын хөрмәтләгәннәр. 29 декабрьнә – Кырым Русия империясенә керә.

Кырымда Судак (Судаг, Солдайя), Сары Кирмән (Херсон), Мангуп (Готия), Кефе
(Каффа), Балаклава (Чембало), Иске Кырым (Солхат), Чефет Кала яки Кырык Йир
кебек атаклы антик дөнья һәм урта гасыр шәһәрләре яшәүләрен дәвам иттергәннәр.
Яңа шәһәрләр үсеп чыккан, алар арасында Бакчасарай, Кизләү (Евпатория), Ак Мәчет
яисә Солтансарай (Симферополь), Ур капусы (Перекоп), Яңа кала һәм элеккедән бик
нык үзгәргән Ялита (Ялта) һәм башкалар бар. Кырым борынгы антик дөнья чорында ук
югары шәһәр культурасы төбәге булган, Алтын Урда һәм Кырым ханлыгы чорларында да
шулай булып калган.

Саксониядәге Галл университеты профессоры Тунманн Кырым ханлыгы турында бик күп
белешмә туплаган һәм ХVIII гасырның 70нче елларында, ягъни ханлыкның ахыргы
чорында, үзе дә анда булган. Ул анда башында шәһәр торган һәм эре авыллары
булган 48 өлкә, алардан тыш 99 шәһәр һәм 1399 авыл булуын теркәгән - бу Казан
ханлыгындагыдан да күпкә артык.

Бу шәһәрләр, авыллар һәм күчмәләрнең тирмәләре бик зур җирләрне биләгән.
Ханлыкка Кырымның үзеннән тыш тагын түбәндәге җирләр кергән: төньякта рус һәм
поляк-литвалыларның биләмәләре белән чикләнгән, Кара диңгезнең төньяк яры
буендагы, Днепр һәм Буг елгалары арасындагы киң далалар; көнбатышта Днестр һәм
Дунай арасындагы Буҗак дип аталган җирләр (Бессарабия) - болар элекке Алтын
Урданың иң көнбатыш районы. Аннан башка үзәге Тамань (элек - Таматарха) шәһәре
булган Тамань ярымутравын кертеп Кубан бассейнындагы көнчыгыш җирләр һәм урта
гасыр чорының тагын күп кенә шәһәрләре һәм кирмәннәре. Аларның кайберләре шулай
ук антик дөньядан бирле яшәп килгәннәр. Менә шушы борынгы һәм бик бай җирләргә
Кырым ханлыгы ия булган. Аның биләмәләренең көньягында, Кырым ярымутравында,
бигрәк тә яр буе өлешендә зур диңгез һәм кәрваннар сәүдәсе үзәкләре - эре
шәһәр-портлар, һөнәрчелек һәм шәһәр цивилизациясе учаклары урнашкан, ә төньяк
җирләр нигездә далалардан торган.

Урта гасырның гарәп географиясендә ул элеккечә үк һаман Дәшти Кыпчак яки гади
генә - Дәшт (Дала) дип тә йөртелгән. Үзләре күргән кешеләрнең әйтүенә караганда,
бу җирләрнең туфрагы гаҗәеп уңдырышлы булган. Анда үлән кеше биеклегенә җитеп
үскән, шифалы хуш ис бөркелеп торган. Далаларда исәпсез-сансыз мал-туар көтүләре
йөргән, алар арасында хәтта кыргый ат көтүләрен дә очратырга мөмкин булган.

Кырымның үзендә бу даланы Нугай җирләре дип йөрткәннәр. Ул ике өлештән торган:
Днепр буендагы Көнчыгыш Нугай һәм Буг белән Днестр арасындагы Көнбатыш Нугай.
Тунманн аңлатканча, дала татарларын «кайчандыр үзләренең атаклы гаскәр башлыгы
булган кеше исеме белән нугайлар дип атыйлар.

Дәүләт башында хан утырган. Хан каршында югары катлау вәкилләреннән торган диван
(шура) эшләгән. Алар арасында, элекке Алтын Урда һәм башка татар ханлыкларындагы
кебек үк, Шырын, Барын, Аргын, Кыпчак ырулары йогынтылырак саналганнар (Кырымда
тора-бара Аргын һәм Кыпчак ырулары төшеп калган, ә «мангыт» нәселеннән Мансур
ыруы һәм Сучувуд ыруы күтәрелеп чыккан). Шырыннар ыруы иң куәтлесе булган. Ул
Иске Кырымда үзенең аерым резиденциясен тоткан; дәүләт советында иң элек Шырын
бәгенең фикере белән исәпләшкәннәр, кайвакыт аның сүзе хан сүзеннән дә өстен
чыккан.

Биредә, Алтын Урдадагы кебек үк, бәкләр бәге, ягъни олы бәк өлкәнлек иткән, ул
элекке фарсыча бәкләрибәк дип түгел, ә саф татарча бәкләр бәге дип йөртелгән. Иң
югары феодаль баскычта торучылар «Кырым бәкләре» дип аталганнар, асылда алар
улус әмирләре булганнар. Алардан түбәнрәк баскычта бәк балалары - морзалар
(дворяннар) торган. Гәрәйләр ыруыннан чыккан ханзадәләр солтан дип йөртелгәннәр.

Кырым ханлыгының гаскәре дә кирәк чакта чакырып алу тәртибе белән халыктан
җыелган. Кырым гаскәренең сугышчанлыгы билгеле. Алар, мәсәлән, 1687 һәм 1689
елларда Кырымга яу белән килгән рус армиясен тар-мар иткәннәр. Соңгысында дошман
ягында 150 мең сугышчы катнашкан. Русларның шундый зур җиңелүгә дучар ителүе
хәтта кенәз Голицын хөкүмәтен отставкага китәргә мәҗбүр иткән. Кырымлылар
1768-1774 еллардагы рус-төрек сугышында да батырларча көрәшкәннәр.



https://tt.wikipedia.org/wiki/%D0%9A%D0%BE%D1%88%D0%BB%D0%B0%D1%80

Кошлар (лат. Aves) — алдагы очлыгы канат формасында булган умырткалылар. Иң
башта кошларның канатлары очу өчен кулланылган, ләкин хәзер очмый торган кошлар
да бар. Кошларның тагын бер үзенчәлеге — томшыклы булу.

Бүгенге көндә Җир шарында кошларның 9800дән артыграк төре билгеле. Алар 35 — 40
отрядка берләшкән, хәрәкәтләнү ысулы буенча өч төркемгә бүленәләр:
кильсөяклеләр, яки оча торганнар; кильсөяксезләр, яки йөгерә торганнар; йөзә
торганнар, яки пингвиннар.

Галимнәр фикеренчә, беренче кошлар, моннан 180 млн ел чамасы элек, агачларга
үрмәләп менә алган вак сөйрәлүчеләрдән (динозаврлардан) килеп чыкканнар.



https://tt.wikipedia.org/wiki/%D0%92%D0%B0%D0%BA%D1%8B%D1%82

Вакыт - физик һәм психик процесслар үтүе дәрәҗәсе, үзгәрешләр шартларының
мөмкинлеге, вакыйганың вакыт күчәрендә координата яки ике вакыйга арасындагы
интервал. Вакыйгаларны оештыру, озынлыкларын һәм араларын чагыштыру, төрле
үзгәрешләрнең тизлеген билгеләү өчен кулланылучы үлчәү берәмлеген вакыт дип
атыйлар. Күк йөзе буенча күк җисемнәренең хәрәкате яки сәгать кебек
җиһаз-җайланмалар ярдәмендә үлчәнелә.

Бер ноктасында урын алган вакыйганың башка урындагы җирле вакытында кайчан
булуын белү өчен Җир йөзе вакыт зоналарына бүленгән.

Классик физикада: вакыт - өзлексез зурлык, дөньяның сыйфатламасы, фәзадан һәм
материаль җисемнәрдән аерым тора.

Классик физикада вакыт бертөрле бара, табигать күренешләре вакытка тәэсир
итмиләр, шуңа күрә вакыт - абсолют дип йөртелә. Классик физикада вакыт - кире
әверелүчәнле.

Термодинамикада вакытның әверелүчәнлелеге фаразы дөресләнми. Термодинамиканың
икенче кануны һәм Н-Теорема буенча энтропия арта гына, шуңа күрә вакыйгалар
вакыт буенча артка кайта алмыйлар.

Больцман тигезләмәсе буенча H {\displaystyle H} үсә алмый. Больцман тигезләмәдә
бик мөһим нәтиҗәне ача: Энтропия

Квант механикасында һәрбер зурлыклар диярлек квантлана, ләкин вакыт
квантланмаган һәм тышкы параметр булып кала. Квант механикасында үлчәү әсбаплары
йогынтысы сәбәпле вакыт - әверелүчәнсез. Процесслар вакыт буенча симметриясез.
Квант механикасында вакытны үлчәү төгәллеге ℏ / Δ t {\displaystyle \hbar /\Delta
t} була.

Релятив физикада: Махсус чагыштырмалылык теориясендә, Гомуми чагыштырмалылык
теориясендә вакыт һәм фәза бәйсез зурлыклар түгел, алар вакыт-фәза бердәм
континуумның төрле яклары (Минковский киңлеге). Шулай итеп, вакыт - Минковский
киңлегенең дүртенче координатасы булып тизлекккә, импульска, гравитациягә,
гомуми очракта: импульс-энергиягә бәйле, үзгәрүчән зурлык.

Әгәр сәгатьләр хәрәкәтсез S ′ {\displaystyle \textstyle S'} хисап системасында
булсалар , шунда ике эзлекле вакыйгалар өчен Δ x ′ = 0 {\displaystyle \textstyle
\Delta x'=0} . Шул сәгатьләр S {\displaystyle \textstyle S} хисап системасына
чагыштырганда канун буенча Δ x = v Δ t {\displaystyle \textstyle \Delta
x=v\Delta t} баралар, шуңа күрә вакыт аралыгы:

Әгәр сәгатьләр үзгәрүчән u ( t ) {\displaystyle \mathbf {u} (t)} тизлеге белән
хәрәкәт итсәләр, шул хәрәкәт итүче хисап системасында үлчәлә торган вакыт:

Авыр җисемнәр янында - зур абсолют гравитацион потенциаллы нокталарда - вакыт
йөреше әкренәя, кечерәк абсолют гравитацион потенциаллы нокталарга
чагыштырганда.



https://tt.wikipedia.org/wiki/%D0%91%D0%B0%D1%80%D0%B0%D0%BA_%D0%9E%D0%B1%D0%B0%D0%BC%D0%B0

Барак Хөсәен Обама II (инг. Barack Hussein Obama II, 1961 елның 4 августында
туган) – 2009 елның 20 гыйнварыннан башлап Америка Кушма Штатларының 44нче
президенты. Президент булуына кадәр Иллинойс штатыннан сенатор булган.

Барак Обама 1961 елның 4 август көнне Америка Кушма Штатларының Һавайя
штатындагы Гонолулу каласында чыгышы белән Кениянең луо кабиләсеннән булган
ир-ат һәм актәнле америкалы хатын-кыз гаиләсендә дөньяга килә. Атасы да Барак
Хөсәен Обама (1936-1982) атлы булганга күрә, кайвакыт аның исем-фамилиясенә
латинча II саны өстиләр. Анасы – Стэнли Энн Данһем (Stanley Ann Dunham,
1942–1995), Канзас штатыннан, нәселендә чыгышы белән Бөекбританиядән,
Ирландиядән, Алманиядән һәм Швейцариядән булган кешеләр бар.

1979 елда урта мәктәпне тәмамлый. Колумбия университетында белем ала, аннары
Һарвард университетының хокук бүлегендә укый, АКШ конституциясе хокукы буенча
белгечлек ала.

1992 елда АКШның Демократлар фиркасенә килеп кушыла. 1997 ел белэн 2004 ел
арасында Иллинойс штатының жирле сенат әгъзасы буларак өч мәртәбә сайлана. 2004
елда АКШ Сенаты әгъзасы булып китә.

2008 елда Демократлар фиркасеннән АКШ президентлыгына дәгъвачы буларак тәкъдим
ителә һәм сайлауларда Республика фиркасе кандидаты Джон Маккейнны (John McCain)
җиңә. 2012 елдагы сайлауларда Митт Ромнидан (Mitt Romney) өстенрәк була. Ике
президентлык мөддәтендә дә аның белән бергә АКШ вице-президенты булып Джо Байден
(Joe Biden) сайлана



https://tt.wikipedia.org/wiki/%D0%90%D0%BA%D1%8B%D0%BB%D0%BB%D1%8B_%D0%BA%D0%B5%D1%88%D0%B5

Кешеләр (латинча таксономия буенча Homo sapiens, ягъни "хикмәт иясе/акыллы кеше"
буларак билгеле) - Приматлар тәртибеннән Гоминидлар гаиләсеннән Кешеләр ыруыннан
бүгенге көндә яшәүче бердән бер биологик төре. Анатомик төзелеше буенча хәзерге
кешеләр Африкада якынча 200 000 ел элек барлыкка килә, хәзерге кыяфәтенә
тулысынча 50 000 ел элек ирешә.

Кешеләр үз мохитен аңларга һәм аның торышына тәэсир итәргә теләкләре белән, фән,
фәлсәфә, мифология, һәм дин юлы белән феноменнарны аңлатырга һәм үзгәртергә
торышулары белән аерыла. Бу табигый кызыксынучанлык киләчәк буыннарга мәдәният
юлы белән тапшырыла алган комплекслы кораллар һәм сәләтләрне үстерүгә китергән;
кешеләр ашамлыкларны пешерү өчен ялкыннарны оештыручы, шулай ук киемнәр киюче,
һәм күп төрле башка технологияләр һәм сәнгатьләр булдыручы һәм кулланучы бердән
бер билгеле яшәүче төр. Кешеләрне өйрәнүче фәнни белем өлкәсе антропология дип
атала.

Кешеләр эволюциясе өлкәсендәге фәнни эзләнүләр күбесенчә Кешеләр ыруының
үзгәрешләре белән бәйлә, ләкин гадәтенчә австралопитек кебек башка гоминид һәм
гомининларны да каплый. Соңгы генетик эзләнүләр нәтиҗәләре хәзерге кешеләрнең
"иң азыннан ике төркем" борыңгы кешеләре (Неандерталец һәм Аю-Таш мәгарәсе
кешесе) белән җенси якынлыкка керүенә ишарә итә. Иң борыңгы билгеле анатомик
төзелеше буенча хәзерге кешеләрнең калдыклары Африкада табылган, аларның
датировкасы 195 000 ел элек яшәүләрен күрсәтә. Молекуляр биология эзләнүләре
"хәзерге кешеләр" төркеменә кергән барлык субтөрләрнең бердәм ерак бабалардан
чыгу вакыты 200 000 ел элек булуын күрсәтә. Приматларның эволюция тарихының 65
миллион елны каплавы билгеле. Приматлар барлык яшәргә дәвам итүче имезүчеләр
сыйныфы плаценталылар инфрасыйныфының иң борыңгы төркемнәреннән берсе дип
санала. Иң борыңгы билгеле примат имезүче төре (Плезиадапис тәртибе) тамырлары
Төньяк Америкага китә - Палеоцен һәм Эоцен дәверендәге тропик Ауразия һәм Африка
киңлекләрендә таралган иде. Молекуляр мәгълүмат кешеләр һәм башка зур
маймылларның соңгы бердәм ерак бабалары 4–8 миллион ел элек яшәвенә ишарәли.
Кешеләр ыруының иң якын яшәүче туганнары - гориллалар һәм шимпандзе, чөнки алар
иң якын уртак ерак бабаларына ия.

Кешеләрнең ДНК структурасы бүгенге ике төр шимпандзе белән иң охшаш: гади
шимпандзе һәм бонобо. Тулы геном тикшеренүләре "6,5 [миллион] ел дәвамындагы
аерым эволюция нәтиҗәсендә, кешеләр белән шимпандзе арасындагы аерма ике бәйле
булмаган кеше арасындагы аермадан 10 тапкыр зуррак һәм тычкан белән күсе
арасындагы аермадан ун тапкыр кечкенәрәк" дигән нәтиҗәсенә килергә рөхсәт
итте.Калып:Attribution needed Төрле галимнәрнең юраулары буенча, кеше һәм
шимпандзеның функциональ ДНКлары 95-99% охшаш дигән фикердә.

Югары палеолит чоры башлануына кадәр (БК [бүгенгә кадәр] 50 000 ел), анатомик
төзелеше буенча хәзерге кешеләр тулы заманча тотышына ирешә - тел, музыка һәм
башка мәдәни универсалиялар барлыкка килә.

Хәзерге кешеләрнең Африкадан чыгышы якынча БК 70 000 ел урын алган дип
фаразлана. Нәтиҗәдә хәзерге кешеләр Җир шары буенча таралып, иртәнгерәк
гоминидларны алмаштыра: Ауразия һәм Океанлыкта БК 40 000 ел элек, Америкаларда
иң соңгысы БК 14 500 ел элек урнашалар.

Юта университетында эшләүче генетика галимнәре Линн Йордэ (Lynn Jorde) һәм Генри
Харпендинг (Henry Harpending) кеше ДНКда аермалар башка җәнлек төрләренә
караганда юк дәрәҗәдә түбән булу гипотезаны тәкъдим итәләр. Алар шулай ук Соңгы
плеистоцен чорында кешеләрнең үрчәү парлары түбән санына төшүе гипотезасын
тәкъдим итәләр – бу сан 10 000нән 1 000гә кадәр булуы ихтимал – ки нәтиҗәсендә
генетик төрлелеге чикләнгән була. Бу гипотетик тыгым өчен төрле мөмкин сәбәпләр
бирелгән иде - аларның берсе Тоба һәлакәте.

Кешеләрнең күпчелеге якынча 10 000 ел элекке мизгелгә кадәр ау һәм үсемлекләр
җыю белән яшәгән. Алар гадәтенча кешеләр көтүе исеме астында билгеле кечкенә
күчмә төркемнәрендә яшәгәннәр иде. Үсемлекләрне үстерүнең (авыл хуҗалыгы)
барлыкка килүе тарихта беренче тапкыр күчемсез торак пунктларның, хайваннарны
йортлаштыру һәм металларны куллануга китергән Неолит инкыйлабына сәбәпче булды.
Авыл хуҗалыгы сәүдә һәм кооперацияга мөмкинлекләр тудырып, комплекс
җәмгыятьләрнең үсешенә юл ачты. Бу вакыйганың кешеләр җәмгыяте өчен әһәммияте
аркасында, бу чор Холоцен тәкъвиме яки кешеләр эрасы исеме белән билгеле.

Беренче борыңгы дәүләтләр якынча 6 000 ел элек Мезопотамияда, Мисыр'ның Нил
үзәнлеге һәм Һинд елгасы үзәнлекләрендә барлыкка киләләр. Саклану өчен хәрби
көчләр, идарә эшләре өчен хөкүмәт бюрократияләре оештырыла. Ресурсларга ирешер
өчен дәүләтләр кооперация һәм көндәшлеккә, ара-тура сугышка керә. 2 000 – 3 000
ел элек булган арада, Фарсы империясе, Һиндстан, Кытай, Рим һәм Македония
империяләре кебек кайбер дәүләтләр казанышлары нәтиҗәсендә беренче экспансионист
империяләргә әверелде. Борыңгы Грецияның әһәмияте Көнбатыш мәдәниятенең
нигезләрен салучы цивилизация булып, Көнбатыш фәлсәфә, демократия, бөек фәнни
һәм математик казанышлары, Олимпия уеннары, Көнбатыш әдәбияты һәм тарих язуы,
шулай да трагедия һәм комедияны үзенә алучы көнбатыш драманың барлыкка килү
урыны.

Урта гасырларның соңгы өлеше революцион фикерләр тууы һәм технологияләргә
ирешелүе белән билгеле. Кытайда алга киткән шәһәр мәдәниятендә язуларны бастыру
һәм орлыкларны җиргә кертү технологияләрне таба. Һиндстанда математика, фәлсәфә,
дин һәм металлургия өлкәләрендә зур казанышлары күзәтелә. Исламның алтын гасыры
дәвамында мөсельман империяләрендә дәрәҗәле фәнни казанышлар ясала. Аурупада,
яңа аңлаеш белән классик өйрәнүгә игътибар итү һәм басу станогы кебек кәшефләр
14-15 гасырларда Яңарыш чорына китерә. 17нче гасырдагы фәнни-техник инкыйлаб һәм
18-19 гасырдагы сәнәгый инкыйлаблары транспорт өлкәсендә тимер юлы һәм
автомобиль, энергия табу өлкәсендә күмер һәм электр көче; хөкүмәт өлкәсендә -
вәкилле демократия һәм коммунизм кебек зур инновацияләрне китерде.

20нче гасыр соңында башланган Мәгълүмат чоры сәбәпле, хәзерге кешеләр зур тизлек
белән глобалләшә һәм бәйләнешә барган дөньяда яши. 2010 елда, якынча 2 миллиард
кеше Интернет, һәм 3,3 миллиарды кәрәзле телефон аркылы бер-берсе белән элемтәгә
керә алуы билгеле.



https://tt.wikipedia.org/wiki/Microsoft

Microsoft Корпорациясе (Microsoft Corporation, «ма́йкрософт», шулай ук рәсми
булмаган әйтелеше дә таралган «микросо́фт»; NASDAQ: MSFT) — программа белән
тәэмин ителеш чыгаручы буенча дөньядагы иң зур трансмилли компания.
Җитештерелгән продуктлары — шәхси санакларда, уен алкушымчаларында, КПКда,
кәрәзле телефоннарда һәм башка бик күп тармакларны үз өченә ала. Уйлап табучының
иң эре продукты — Windows операцион системалар гаиләсе.

Microsoft акцияләре билгеле бер тәртиптә бүленгән: Билл Гейтска 7,55 %, Стив
Балмерга — 4,66 %, корпорацииянең башка менеджерларына исә бер проценттан да ким
өлеш тия, ә калган барлык бәяле кәгазьләр NASDAQ: MSFT биржасында сатуда тора.
2010 елның май аена ширкәтнең капиталы — $247,23 млрд.



https://tt.wikipedia.org/wiki/%D3%98%D0%BB%D2%97%D3%99%D0%B7%D0%B0%D0%B8%D1%80

Әлҗәзаи́р (гарәп. الجزائر‎‎‎ әл-җәза’ир, фр. Algérie), рәсми атама Әлҗәзаи́р
Халы́к Демократи́к Җөмһүрия́те (гарәп. الجمهورية الجزائرية الديمقراطية
الشعبية‎‎‎ әл-җөмһүриййә әл-җәза’ириййә әд-димуқратиййә әш-шә‘биййә, фр.
République Algérienne Démocratique et Populaire) — Төньяк Африкада, Урта диңгез
бассейнының көнбатыш өлешендә урнашкан дәүләт, Африканың иң зур иле. Әлҗәзаир
көнбатышта Марокко, көньяк-көнбатышта Мавритания һәм Мали, көньяк-көнчыгышта
Нигер һәм көнчыгышта Либия һәм Тунис белән чиктәш. Дәүләт җирләренең шактый зур
өлеше Сахра чүлендә ята. Башкаласы – Әлҗәзаир шәһәре.

XVI гасырдан XVIII гасыргача Әлҗәзаир Госманлы империясенә керә. XIX гасыр
башында француз колонизациясе башлана. 1954 елда Әлҗәзаирдә Милли азатлык фронты
оештырыла. Француз колониаль гаскәрләренә каршы бик күп кан коелган сугыш
нәтиҗәләре буенча Әлҗәзаир 1962 елда бәйсез социалистик дәүләт буларак төзелә.
1980-еллар ахырында дөньяви хакимият һәм исламчылар арасында каршылыклар
гражданнар сугышына әйләнә. Сугыш ислам кадимчеләрен тар-мар итеп тәмамлана.

2009 елга Әлҗәзаирда 39 млннан артык кеше яши дип санала. Илнең төп халкы —
гарәпләр һәм бәрбәрләрдән торган әлҗәзаирлеләр. Яр буе полосасында һәм тау
үзәннәрендә халык аеруча тыгыз утырган. Биредә илдәге халыкның 90 % тан
артыграгы яши.

Төньяктан көньякка таба еракка сузылганга күрә, илне Төньяк Әлҗәзаир һәм
Әлҗәзаир Сахарасына бүлеп йөртәләр. Төньяк Әлҗәзаир каты яфраклы мәңге яшел
урманнар һәм куаклыклар зонасын алып тора, аңа Атлас тауларының төньяк өлеше һәм
аның тирәсендәге яр буе тигезлеге дә керә. Бу зонада җылылык һәм дым җитәрлек.
Шунлыктан Төньяк Әлҗәзаирнең бу өлешенең табигый шартлары яшәү өчен һәм авыл
хуҗалыгы өчен уңайлы.

Яр буендагы уңдырышлы туфракларда әлҗәзаирлеләр кыйммәтле субтропик культуралар
— йөзем, цитруслар, майлы үсемлекләр (зәйтүн), җимеш агачлары һ. б. үстерәләр.
Әлҗәзаирнең субтропикларындагы табигый үсемлекләр кеше эшчәнлеге нәтиҗәсендә зур
зыян күргән һәм тауларның текә битләрендә генә сакланып калган. Элек кисеп
бетерелгән урманнар урынын куаклыклар һәм тәбәнәк буйлы агачлар алган.

Атлас тауларының матурлыгы таң калдыра. Биек тау сыртлары очлы түбәләр һәм текә
кыялар белән тәмамлана. Тирән тарлавыклар һәм матур үзәннәр белән кискәләнгән
тау массивлары тау арасы тигезлекләре белән чиратлаша. Тауларында биеклек
пояслары ачык беленеп тора. Атлас тауларының көньяк битләре — Урта диңгез
буйларыннан Сахарага күчү ул.

Илнең күпчелек өлешен Сахараның ташлы һәм комлы чүлләре били. Чүлләр
территориянең 90 % ка якынын тәшкил итә.

Кешенең хуҗалык эшчәнлеге нәтиҗәсендә, аеруча колонизаторлар хакимлек иткән
чорда, Әлҗәзаир табигате нык зыян күргән. Илдән фосфоритлар, металлар, кыйммәтле
агачлар, мәсәлән бөке имәне чыгарганнар. Әлҗәзаирлеләр субтропик зонада урман
үсемлекләрен торгызуга һәм илнең чүлле өлкәләрендә урман полосалары утыртуга зур
игътибар бирәләр. Әлҗәзаирдә «яшел пояс» барлыкка китерү проекты эшләнгән, бу
проект буенча урман полосасы Тунис чигеннән алып Марокко чигенә кадәр чүлне
кисеп үтәчәк. Аның озынлыгы якынча 1500 км, киңлеге 10—12 км.

Әлҗәзаир — Африканың файдалы казылмаларга иң бай илләреннән берсе. Анда тимер
рудасы, марганец, фосфоритлар һәм башка файдалы казылмаларның запаслары шактый
зур. Төп байлык — сахараның утырма токымнарында табылган бик зур нефть һәм газ
чыганаклары. Аларны үзләштерүгә бәйле рәвештә, чүлдә эшче-горняклар һәм
геологлар яши торган заманча поселоклар барлыкка килде. Эре шәһәрләр арасында
юллар салынган, нефть үткәргечләр, нефть эшкәртү һәм металл эретү заводлары һ.
б. төзелә.

Чүлдә әлҗәзаирлеләр күбесенчә терлекчелек белән шөгыльләнәләр һәм күчмә яисә
ярым күчмә тормыш алып баралар. Алар сарык, кәҗә һәм дөя үрчетәләр. Әлҗәзаир
Сахарасында игенчелек белән оазисларда гына шөгыльләнергә мөмкин, анда хөрмә
пальмалары, ә аларның куе ябалдашлары астында җимеш агачлары һәм бөртекле
культуралар үстерәләр. Әлҗәзаирлеләр кичерә торган кыенлыкларның берсе — күчеп
йөри торган ком өемнәре белән көрәш.

Qässämän binnääziläätil-maaḥiqäät Wäddimaa’iz-zäkiyätiṭ-ṭaahiräät
Wälbwnwwdil-läämiʿaatil-xaafiqäät Filcibääliş-şäämixaatiş-şääxiqäät Näḥnw ṯwrnää
fäḥäyäätün äw mäʿäät Näḥnw ṯwrnää fäḥäyäätün äw mäʿäät Näḥnw ṯwrnää fäḥäyäätün
äw mäʿäät Näḥnw ṯwrnää fäḥäyäätün äw mäʿäät Wä ʿäqädnäl-ʿäzmä än täḥyäl-Cäza’ir
Wä ʿäqädnäl-ʿäzmä än täḥyäl-Cäza’ir Wä ʿäqädnäl-ʿäzmä än täḥyäl-Cäza’ir Wä
ʿäqädnäl-ʿäzmä än täḥyäl-Cäza’ir Fäşhädw! Fäşhädw! Fäşhädw!



https://tt.wikipedia.org/wiki/%D0%9F%D0%B0%D0%BA%D0%B8%D1%81%D1%82%D0%B0%D0%BD_%D0%98%D1%81%D0%BB%D0%B0%D0%BC_%D2%96%D3%A9%D0%BC%D2%BB%D2%AF%D1%80%D0%B8%D1%8F%D1%82%D0%B5

Пакистан яки Пакьстан язылышы да очрый (урду پاکِستان, Пакиста́н [paːkɪsˈtaːn],
– «пакь кешеләр, чисталар җире»), тулы рәсми исем Пакистан Ислам Җөмһүрияте
(урду پاکِستان اسلامی جمہوریہ ) – Көньяк Азиядә урнашкан дәүләт.

Пакстан территориясенең төньяк һәм төньяк-көнбатыш өлешләрен таулар һәм
калкулыклар били, көнчыгыш һәм көньяк-көнчыгыш өлешен исә Һинд-Гаңг тигезлеге
били. Пакстанның көньяк-көнчыгышын Тар чүленең көнбатыш өлеше били. Илнең
көнбатыш һәм төньяк өлешләрендә Һиндукуш, Һималай һәм Иран тау тезмәләре
урнашкан (иң биек ноктасы — Тирич-Мир тавы, 7690 м). Һиндукуш һәм Һималай
тауларында бозлыклар бар. Файдалы казылмалардан нифет, газ, күмер, тимер, сөрмә,
барит, күкерт, таш тоз, гипс, магнезит, хромит, марганис, бакыр, кургаш, һ.б.н.

Искәндәр Зөлкарнәйн (БЭК 356 — 323) яуларыннан соң Пакистанга эллинизм рухы
таратыла. Кушан патшалыгы барлыкка килә. Буддизм тарала башлый.

Бөек Моголлар Империясе таркалганнан соң 18 гасырда сикх милләтчелеге Синд,
Бәлүҗистан, Пәнҗәб төбәкләрендә тарала.

Мөселман Лигасы (1920 елдан президенты Мөхәммәт Гали Җиннаһ) көрәше нәтиҗәсендә
1947 елда бәйсез Пакистан барлыкка килә.

1947 елда 15 августта — Һиндстан ике дәүләткә бүленә — Пакистан һәм Һинд
берлеге.

1977 елда хәрби түнтәрелеш нәтиҗәсендә (оештыручы Мөхәммәт Зыяүлхак) Пакистан
АКШ сәясәтен яклый башлый, Әфганстан мөҗәһидләрен яклый.

1988-1990 һәм 1993-1996 елда беренче тапкыр мөселман илендә хөкүмәт рәисе
хатын-кыз Бенәзир Бһутто була.

2007 елда Әл-Кагыйдә оештырылган террористик акт нәтиҗәсендә Бенәзир Бһутто
үтерелә.

Тулаем эчке продуктта авыл хуҗалыгы өлеше 25,1%, сәнәгать өлеше 21,3%, хезмәт
күрсәтү тармагы өлеше 53,6 процентны тәшкил итә. Төп экспорт партнөрлары —
АКШ (13.3%), Кытай (10.9%), БГӘ (8.6%), Әфганстан (8.5%), Алмания (5.1%).
Экспортлана торган таварлар — тикстил, дөге, мамык таварлары, спорт таварлары,
химикатлар, келәмнәр.

Төп импорт партнөрлары — Кытай (17%), БГӘ (15%), Кувәйт (8.8%), Согуд
Гарәпстаны (8.5%), Малайзия (4.8%).

Иң зур халык — пәнҗабиләр; пуштуннар, синдһиләр, бәлүҗләр дә яши. Пакстанның
төньяк өлешендә тау халыклары — кһуварлар һәм күһистаниләр яши. Рәсми телләре —
урду һәм инглиз телләре; пушту, бәлүҗ, сараики һәм пәнҗаб телләре дә киң
таралган. Халкының 96 % ислам динендә тора. Миллионлы шәһәрләр (2014) — Карачи,
Лаһор, Фәйсалабад, Хәйдәрабад, Рәвалпинди, Мултан, Пишәвәр, Исламабад, Саргодһа,
Бәһавалпур, Кветта.



https://tt.wikipedia.org/wiki/%D0%9C%D3%99%D0%B4%D3%99%D0%BD%D0%B8%D1%8F%D1%82

Мәдәният (гарәп. مدنيات‎ — ватандашлык, цивилизация; مدني - шәһәрдә торучы
ватандашлар сүзләреннән) яки культура (лат. cultura, colo, colere фигыленнән —
эшкәртү, соңрак — тәрбия итү, белем бирү, үстерү, табыну/хөрмәт итү) —
этнография һәм антропология фәннәренә нигез салучы галим Э. Тайлор сүзләре
буенча, "кеше, берәр җәмгыять әгъзасы буларак, үз иткән белем, ышанулар,
сәнгать, әхлак, хокук, гореф-гадәт һәм бар башка сәләтләр һәм гадәтләр
җыелмасы".

Мәдәният — татар теленә гарәптән кергән сүз. Махсус сүзлектә ул «культура» дип
тәрҗемә ителә (кара: Гарәпчә-татарча-русча алынмалар сүзлеге.— Казан, 1965.— 299
б.). Ә «культура» сүзе русларга латин теленнән кергән: «лат. cultura —
возделывание, воспитание, образование, развитие, почитание» күпмәгънәле термин.

Димәк, мәдәният ул — кешеләргә белем, тәрбия бирү вазифаларын үтәүне үз өстенә
йөкләгән күренеш. Дөрес, «культура» терминының иң беренче мәгънәсен татарчага
тәрҗемә иткәндә «җир эшкәртү» «дип бирергә туры килә (чыннан да, «культура»
термины башта бакчада үстерелә торган яшелчә төрләрен күздә тоткан). Ләкин бу
очракта безгә терминның тәүге мәгънәсенә ябышып яту һич тә мәҗбүри түгел (күп
кенә терминнарның тәүге мәгънәләре онытылуга да дучар була). Ләкин «культура»
терминының тагын бер өстәмә мәгънәсе калкып тора, ул да булса «эшкәртү», «эшләп
чыгару», «кеше акылы һәм кулы тарафыннан эшләп чыгарылган кыйммәтләр».

Мәдәният исә «культура» күренешенең фәкать рухи өлешен генә «үзенә сыйдыра».
Ләкин рус телендә «культура» термины, үз структурасына һәм рухи, һәм материаль
өлкәләрне сыйдыра торган булса да, практикада фәкать рухи өлкәне генә күздә
тота. «Культура» дигәндә гамәлдә рухи культура, ягъни мәдәният күздә тотыла.

Мәдәният ул — кешеләр тарафыннан тудырылган рухи кыйммәтләр җыелмасы; кешеләрнең
рухи кыйммәтләр тудыру өлкәсендәге эшчәнлеге; кешеләрнең тудырылган рухи
кыйммәтләрне куллану эшчәнлеге. Әгәр дә бу билгеләмә мәдәният күренешен тулы
рәвештә характерлый ала икән, бер генә нәрсәне ачыклыйсы кала, ул да булса: без
нәрсәләрне рухи кыйммәтләр дип атыйбыз, нинди рухи кыйммәтләр җыелмасы
мәдәниятне тәшкил итә? Мәдәният, җәмгыятьнең рухи күренеше буларак, түбәндәге
кыйммәтләрне үз эченә ала: кешеләрнең дөнья турында белемнәре; милли тел;
җәмгыятьтә урнашкан мәгърифәт системасы; халыкның көнкүрешендә барлыкка килгән
йолалар, традицияләр, ышанулар, риваятьләр; халыкның конкрет чынбарлык
шартларында туган әхлакый принциплары, хокукый карашлар; халыкның сыйнфый һәм
милли (этник) идеологиясе; халыкның дөньяга карашы, шул исәптән дине яисә
атеистик карашлары; халыкның сәнгати фи- керләве һәм шуның иҗат җимешләре; фән,
шул исәптән фәлсәфә һ.б.

XVIII һәм XIX гасырда Аурупа халыклары культура төшенчәсен бүгенге мәгънәдә
куллана башлаганнар, ул авыл хуҗалыгында яки умартачылыктагы кебек үсемлек
үстерү һәм камилләштерү мәгънәләренә туры килгән. XIX гасыр дәвамында ул башта
шәхесне, аеруча уку юлы белән, үстерү яки камилләштерү, һәм соңрак милли
ашкынуларны һәм идеалларны чынбарлыкка ашыру мәгънәләренә дә ия булды.

XX гасырда, "культура" кеше генетикасы билгеләмәгән барлык феноменнар
мәгънәсендә антропологиянең төп төшенчәсе буларак алга чыкты. Аеруча, түбәндәге
ике мәгънәдә:

Бүгенге көндә бу төшенчә җәмгыять тудырган физик артефактлар, ягъни матди
мәдәният, һәм мәдәниятнең нигез тәшкил итүче терминнары буларак кулланылган һәм
матди булмаган барлык башка яклары, ягъни тел, гадәт, һ.б. арасындагы аерма
мәгънәсендә киң таралган.



https://tt.wikipedia.org/wiki/%D0%9B%D1%8E%D0%BA%D1%81%D0%B5%D0%BC%D0%B1%D1%83%D1%80%D0%B3

Люксембург – Көнбатыш Аурупада урнашкан дәүләт. 1957 елдан бирле Аурупа берлеге
әгъзасы. Бельгия, Алмания һәм Франция белән чиктәш. Дәүләт исеме «lucilinburch»
сүзеннән килә – ул "кече шәһәр" сүзен аңлата.

Люксембургның халкы якынча 425 мең кеше, халыкның уртача тыгызлыгы 1 кв. км га
164 кеше. Этник төркемнәр: немецлар һәм французлар. Илдә рәсми телләр булып
француз теле, немец теле һәм люксембург теле (немец теленең Рейн буе
диалектларының берсе) тора; люксембург теле рәсми итеп 1985 елда гына кабул
ителгән. Люксембург телендә урамнарда һәм өйдә сөйләшәләр, француз һәм немец
телләре эш язуы һәм рәсми очракларда кулланыла. Инглиз теле күбрәк башкалада
таралган һәм авылларда кулланылмый диярлек.

Люксембург Герцоглыгы 963 елда барлыкка килгән. 1792 елга кадәр ул башта Испания
Нидерландларының, ә аннары соң Австрия Нидерландларының өлеше булып торган,
1795-1813 елларда Франциягә кушылган. 1815 елда Вена конгрессы карары буенча
Бөек Люксембург Герцоглыгы эшләнгән булган, аның коронасы Голландия һәм Бельгия
короле Вильгельм I гә бирелгән булган. 1891 елга кадәр Люксембург Нидерланд
белән шәхси униядә торган. 1830-1839 елларда Бельгия оешуыннан соң аңа Бөек
герцоглыкның көнбатыш (валлон) өлеше кергән. 1914-1918 елларда Беренче
Бөтендөнья Сугышы барышында ил немец армиясе тарафыннан оккупацияләнгән булган.
1939-1945 елларда оккупация Икенче Бөтендөнья Сугышы барышында янә булган.
1944-1948 елларда Нидерланд, Бельгия һәм Люксембург Бенилюкс таможня берлегенә
берләшкәннәр, ә 1958 елда икътисади берлек оештырганнар.

Сәнать һәм архитектура Люксембург Ходай анасының соборы (элек (1613-1618) иезуит
чиркәве булган, соңрак 1935-1938 елларда шактый киңәйтелгән. Аның эчендә
ренессанс портал һәм барокко органы игътибарга лаек. Соборның криптында Иоанн
Батырның табуты сакланган, ул Креси янында 1346 елда бәрелештә һәлак булган);
1830-1838 елда төзелгән Яңа ратушаның классицистик бинасы; Бөек Герцог сарае;
Милли музей (Эхтернахта казылмалардан Рим чоры казылмалары - Септимий Северның
мәрмәр бюсты, бронза сыннар, табут өсләре һәм урта гасыр скульптурасы
фрагментлары, геологик тупланма, декоратив-гамәли сәнгать бүлеге, берничә
XVIII-XIX гасыр интерьеры, немец, нидерланд рәсемнәренең тупланмасы (Л. Кранах,
Һарлемнан Корнелис, Й. ван Клеве, К. Майссейс, Ф. Һалс, Ф. Болл, А. Остаде һ.б);
XI гасырда төзелгән, әмма XVI гасырда шактый үзгәртеп корылган изге Михаил
чиркәве.



https://tt.wikipedia.org/wiki/%D0%98%D1%81%D1%82%D0%B0%D0%BD%D0%B1%D1%83%D0%BB

Истанбу́л (төр. İstanbul) — Төркиянең иң зур шәһәре, дөньяның иң зур
шәһәрләренең берсе, диңгез порты, сәүдә һәм мәдәни үзәге. Элекке Рим, Византия
һәм Госман империяләре башкаласы. Босфор бугазының ике ягында урнаша.

Шәһәрнең зур өлеше — Аурупада, кечкенәсе Азиядә урын тота. Шәһәрнең Аурупа
яртысы дә ике өлешкә бүленә. Шәһәр мәйданы — 5 343 км². Каланың географик
урнашуы бик уңайлы.

Шәһәр халкының 98%-ы үзләрен төрек этносы белән бәйли, төрек телен туган телләре
дип саный, үзләрен мөселман дип саный.

Зур туристик үзәк булу сәбәпле шәһәрдә инглиз теле киң кулланылышта йөри,
мәсәлән, Истанбул метросында игъланнар төрек һәм инглиз телләрендә ясала.

Б.э.к. 685 елда Грециядәге Мегара шәһәреннән килгән греклар хәзерге Истанбул
җирләрендә колонияга нигез салалар, б.э.к. 667 елда исә бу җирдә Византия исемле
шәһәр корыла.

324 елда Византия императоры Константин шәһәргә Константинополь исемен бирә,
Константинополь Византийнең баш шәһәре булып китә. Географик һәм стратегик яктан
уңайлы урнашуы сәүдә үсешенә һәм шәһәрнең чәчәк атуына китерә. Шәһәр Босфор
бугазы ярында урнашкан.



https://tt.wikipedia.org/wiki/%D0%98%D0%BD%D0%B3%D0%BB%D0%B8%D0%B7_%D0%92%D0%B8%D0%BA%D0%B8%D0%BF%D0%B5%D0%B4%D0%B8%D1%8F%D1%81%D0%B5

Инглиз Википедиясе — Википедиянең инглиз телендәге бүлеге. 2001 елның 15
гыйнварында ачыла. Иң иске һәм иң зур Википедия бүлеге.

2013 елның апрель аенда Википедиядәге дәвам иткән 275 телле бүлекләрендәге
барлык мәкаләләрнең якынча 16.1% Инглиз Википедиясендә урнашкан. Башка телле
бүлекләрнең үсеше аркасында, бу сан 2003 елдагы максимум булган 50% өлешеннән
түбән. 2012 елның гыйнварында, Инглиз Википедиясенең мәкаләләрдәге текст
материалы якынча 9.7 гигабайт булган иде.

Инглиз Википедиясендә мәкаләләр инглиз теленең төрле стилләрендә языла: канада,
англия, америка, австралия. Инглиз Википедиясендә мәкаләләр төрле вариантта
языла алалар. Җирле тематикалы мәкаләләрне җирле вариантта язу сорала: мәсәлән,
Австралия турында мәкаләне нәкъ Австралиядәге инглиз телендә язу хуплана.

Инглиз Википедиясендә Британника энциклопедиясенең 11 нче басмасын куллану
рөхсәт ителә, һәм бу аның эшен шактый җиңеләйтә. Күп мәкаләләрнең башлангыч
формалары нәкъ Британника ядәмендә пәйда булды.



https://tt.wikipedia.org/wiki/%D0%93%D1%80%D0%B8%D0%BF%D0%BF

Грипп (фр. grippe — «басып алу», «яулап алу») — грипп вирусы китереп чыгарган
сулау юлларының инфекцион авыруы, сулыш алу системасының үткен вируслы авырулары
(ОРВИ) арасына керә. Бүген гриппның 2 меңгә якын төре билгеле. Гриппка каршы
профиликатика чарасы буларак, көз көне вакцинация үтәргә киңәш ителә.

Грипп эпидемиясе ел саен, гадәттә, елның суык вакытында кабатлана һәм Җир
шарында яшәүче халыкның 15 процентын зарарлый. Дөньяда грипп авыруы белән 500
миллион кеше авырса, шуның 2 миллионы вафат була.

Кешедә грипп тудыргыч — РНК-лы Mixovirus influenza вирусы, түбән температурага
бирешми, ультрафиолет нурлар, антисептик чаралар белән тәэсир иткәндә үлә. Вирус
күчкәннән соң, организмда инкубацион чор дип аталган, 12-48 сәгатькә сузылган
вакыт үтә. Аннан соң температура 38-40 градуска кадәр күтәрелә, кеше туңа
башлый, башы, күз алмалары, мускуллары, буыннары авырта, укшый башлый. Чирнең
икенче һәм өченче тәүлегендә генә авыруда коры ютәл, томау барлыкка килә.
Авырган вакытта кеше ярдәмгә мохтаҗлык кичерә: гомуми хәлсезлектән, баш
авыртудан, калтыранудан җәфа чигә. Авыруның кискен чоры 3-7 көн дәвам итә.

"Салкын тию" авыруын — йөздән артык төр вирус, гриппны А, В, С вируслары китереп
чыгара. Бу вируслар 1933, 1940, 1947 елларда ачыкланган. Грипп эпидемиясе ел
саен, гадәттә, салкын чорда була һәм Җир шарындагы халыкның 15 процентында
күзәтелә.

А гриппы эпидемиясе — 2-3 елга, В гриппы 4-6 елга бер тапкыр кабатлана. С гриппы
эпидемия тудырмый, аның белән бер генә тапкыр авырырга мөмкин, кешеләр аны
башкача йоктырмый. Шунлыктан, аның белән, асылда, балалар авырый.

Грипп вирусы бик тиз таралучан. Инфекция белән башка кеше ютәлләгәндә, яисә
төчкергәндә зарарланырга мөмкин. Чөнки бу вакытта авыру кешедән яисә вирусны
йөртүчедән авыру тудыручы, шул исәптән грипп вируслы бактерияләр тарала һәм
авыру тирәсендә зарарлы зона барлыкка килә.

Организмда вирус эләккән 4-6 сәгать эчендә үрчи. Таралудан саклану өчен организм
шул урынга иммунитет күзәнәкләрен юнәлтә. Лимфа төеннәрендә вируска каршы торучы
тәнчекләр эшләп чыгарыла башлый, тик алар 1,5—2 атнадан соң гына көчәя.

Катлаулы булмаган грипп 5-10 көн дәвам итә, 4-5 көн температура югары тора.
Өзлегү бактерия микрофлорасы активлашу белән аңлатыла. Пневмония, синусит, отит
күзәтелергә мөмкин.

Гриппның беренче билгеләрен әле б. э. к. V гасырда ук бөек Гиппократ тасвирлап
калдырган. Шул заманнардан бирле кешелек дөньясы әлеге чиргә каршы бик күп
чаралар уйлап тапкан. Түбәндәге чараларның иң яхшы ягы шул — алар йөз процент
натураль. Дөрес, алар чирнең башлангыч чорында нәтиҗәлерәк. Әмма "яулап алу"
бөтен куәтенә барганда да, төп дәвалануга өстәмә буларак, бу чаралар — бик
файдалы.

Людовик XIVнең шәхси табибы Пюрго, грипп эләктергәч, бака белән әкәм-төкәм
шулпасы пешереп ашата торган булган. Әлеге чара Людовикны бик тиз аякка
бастырган. Әлеге экзотик рецептны нәкъ шундый ук файдалы, ләкин бик гади рецепт
белән дә алыштырып була.

Документларда беренче пандемия билгеләре 1580 елда теркәлгән. 1918-19 елларда
"Испанка" пандемиясе төрле чыганаклар буенча 20-50 миллион кешенең вафатына
китерә. Иң күп үлем очраклары яшьләр арасында була. 1957 елда "Азия гриппы" һәм
1968 елда "Гонконг гриппы" пандемияләрендә дә халык күпләп кырыла. Бу
пандемияләргә авыр очракларның күп булуы, авыруның яшьләр арасында таралуы хас.

Диагностика өчен эпидемиологик анамнез (авырулар белән контакт, авыруларның
кискен артуы һ. б.), клиник картина һәм лаборатор тикшерү мәгълүматлары
кулланыла. Дәвалау: дарулар куллану (грипка каршы гамма-глобулин, вируска каршы,
тән температурасын төшерүче дарулар, витаминнар һ. б.), физиотерапия (ингаляция,
УФ-нурланыш һ. б.). Ихтимал булган өзлегүләр: менингит, миокардит, пневмония,
синусит һ. б. Чирне искәртү өчен вакцинация үткәрелә, организмны чыныктыру,
авыруларны изоляцияләү, һәм вируска каршы иммунитетны көчәйтүче препаратлар
тәкъдим ителә һ.б. Грипп һәм кискен тын юллары авырулары — вируслы авыру, аларны
дәвалаганда антибиотик кулланылмый. Алар өзлегүләр булганда гына тәгаенләнә.



https://tt.wikipedia.org/wiki/%D0%91%D3%A9%D1%80%D0%B1%D0%B0%D1%88

Халык саны — 895 тирәсендә[чыганагы?]. Вакыт зонасы — MSK (Мәскәү вакыты) яки
UTC+3. Почта индексы — 422255.

Авылның исеме матбугат чараларында еш кына Борбаш буларак языла. Рәсәй Империясе
документларында авыл Көчек Пүчинкәсе дип йөртелгән.

Бөрбаш авылы турында Александр Артемьевның да кызыклы мәгълүматлары бар. Ул,
елга башланган урында бер генә йорт булганга, елга һәм авыл атамасы да "бер"
сүзе белән бәйләнешле булуы турында әйтә.

А. Артемьев Бөрбаш авылын Кече Чурадан килгән бер татар гаиләсе нигезләгәнлеге
турында язган. Олыларның әйтүе буенча, авылдан читтәрәк элек чирмешләр зираты
булган. Чирмешләр Кирәмәт елгасында балаларын чукындырганнар дигән сүзләр дә
йөри. Алар турында башка мәгълүматлар юк.

Бөрбаш авылының башлангыч чоры тарихы Шиһабетдин Мәрҗанинең «Мөстафадел-әхбар фи
әхвали Казан вә Болгар» дигән китабында яктыртыла. Шушы тарихи хезмәтне
файдаланып, Бөрбашлылар Гайфи Моратов һәм Габделхак Садыйков авыл тарихына
кагылышлы мәгълүматларны тагын да тулыландырганнар. Фазлыев Шәйдулла да авыл
тарихын өйрәнүгә зур өлеш керткән. Авыл халкына шәҗәрәләр төзергә булышуда Җәлил
хәзрәт Фазлыевның роле зур.

Бу юллар Мәчкәрә авылын Бөрбаштан чыккан Ишмән исемле кеше оештырганлыгы турында
сөйли. Мәчкәрә авылын элек Ишмән иле дип йөрткәннәр.

Көчекнең улы Туктаргали Ырынбур һәм Каргалы бистәсе тирәләрендә сәүдә белән
гомер итеп, 1080 (1675-1676) елда вафат була һәм шушы авылның каберлегендә
җирләнә. Каберлекнең уртасында кабере өстенә исемен һәм вафат булу тарихын язган
таш бар. Ташның үлчәме 96х44х19. Алгы яктагы текстның 1-4 нче юлларында җирдәге
дөньяның вакытлыча (фани) һәм авыр, начар булуын, ә бакый дөньяның җиңеллеген,
рәхәтлеген тасвирлаган Мөхәммәд пәйгамбәр сүзләре китерелә. 5 нче юл вафат булу
вакытын һиҗри ел исәбе белән белдерә, милади белән 1675-1676 елларга туры килә.
Алга таба хәрефләрнең анык танылмавы сәбәпле, берничә сүзне ике вариантта укырга
мөмкин: “ташка бу билгедер” яки “тычкан елыдыр”. Таштагы язуларны уку өчен
авылга Татарстан милли китапханәсенең фәнни эшләр буенча директор урынбасары
Ирек Һадиев, филология фәннәре кандидаты, Татарстан милли китапханәсенең әйдәп
баручы фәнни хезмәткәре Раиф Мәрданов килде.

Өч улыннан Мәмәт исемлесе Бөре башында калып, авыл халкының күбрәге шул Мәмәт
нәселеннән килә. Туктаргалинең балалары күп булган: Ишмәмәт, Ишмәкә, Ишмән,
Ишкәй, Ишморад. Алар Бөре елгасы, Үтәмеш елгасы, Утар елгасы тирәләрендә зур
терлек утарлары тотканнар.

Бөрбашта төрле һөнәр ияләре күп булган: чабата ясаучылар, киез итек басучылар,
чыпта сугучылар, морҗачылар, пыялачылар, балта осталары, аучылар, терлекчеләр,
умартачылар. 4 тимерче алачыгы булган. Бөрбашлылар оста игенчеләр дә булганнар.
Арыш, арпа, солы һәм бодай белән беррәттән, борчак, ясмык, киндер, җитен,
шалкан, бәрәңге үстергәннәр. Өсләренә киндер күлмәк-алъяпкыч, киндер чалбар,
аякка тула оек белән чабата, өскә тула чикмән, каеры тун, башка йон эшләпә һәм
бүрек кигәннәр. Оренбург якларына ат белән товар йөртүче ямщиклар шактый булган.
Ирләр Сәрдегән байларына ялланып, итек түшәп, итек басканнар, хатын-кызлар шул
түшәгән итеккә чуар салганнар.

XX гасыр башында авыл 4 өлештән торган. Беренчесе — үзәк (урта), икенчесе әҗәл
ягы (зират ягы). Андагы пыялачылар (тәрәзәчеләр), йөгерекчеләр хәтта өяз буенча
да билгеле булганнар. Өченче, дүртенче кисәкләре – тау башлары.

Авылда 2 мәчет булган. Авыл уртасындагысы 1823 елда салынган, 1883 елда такта
белән төрелгән, түбәсе калай, яхшы буялган. 1938 елда манарасы киселгән, 1982
елның февраленә кадәр клуб (мәдәният йорты) булып торган, 1988 елны сүтелгән,
шул вакыт кайчан салынганлыгы һәм такта белән төрелгәнлеге турындагы язу — такта
табылган. Бу корылма 165 ел торган.

Икенче мәчет, югары мәхәлләдәгесе, 1917 елда салынып, аның да манарасы киселгәч,
башлангыч сыйныф укучылары өчен мәктәп булып тора.

1865 елда туган Гариф Мөхәммәдиев авылда озак кына мулла булып торган. Курса
мәдрәсәсендә укыган, гаскәри хезмәткә барып, русча яхшы белгән, взвод командиры
булган. Ул оста һөнәрче дә булып, бик яхшы мастерской тоткан. Үзе столяр, үзе
көпчәкче, өстәвенә оста сәгатьче дә булган. Сәгать футлярлары да ясаган. Аның
урам яктан өй чарлагы башына куелган зур түгәрәк сәгате, төгәл вакытны күрсәтеп,
урамнан узучыларны шаккатырган. Бакчасында беседка төзегән, мунча белән өй
арасына телефон сузган. Бу мулланың ир туганы Садыйк Мөхәммәдиев абыйсы янында
мөәзин булып торган. Ул тимерче һөнәрен яхшы үзләштергән, җил тегермәне тоткан.
Боларның өченче туганы Җәләл Мөхәммәдиев икенче мәхәлләдә мулла вазифасын
башкарган.

1910 елгы исәп алу буенча авылда 269 крестьян хуҗалыгы булган. 269 хуҗалыкка 100
ат, 90 тирәсе сыер, 150 баш сарык, җир эшкәртү өчен 19 тимер, 30 агач сука, 15
тимер сабан, 40 агач тырма исәпкә алынган. Хуҗалыкларның күбесе үзен-үзе икмәк
белән тәэмин итү өчен бик тырышса да, булдыра алмаган, чөнки бар хуҗалыкта да ат
булмаган, җире дә бик аз булган. Чабата ясап, чыпта сугып тормыш алып барулары
авыр булган. Хәллерәк хуҗалыклар начар яшәмәгән. Укый-яза белүчеләрнең дә саны
күп булган. Иген эшләре булмаган арада ямщик булып Оренбургка кадәр товар
йөрткәннәр. Вәлиулла исемле кеше кибет салып, шунда авыл халкына кирәкле
әйберләр дә сата башлаган.

1921 елда Идел буенда корылык булган. Бу еллардагы ачлык мәңге онытылмаслык
фаҗига булып кешеләр күңеленә кереп калган. Яз көне чәчелгән ашлык тишелә алмый,
көзге арыш көеп бетә, хәтта терлекләр ашарлык та үлән калмый. Кешеләр су
буйларында, урманда үскән сәрдә, кузгалак, кычыткан һ.б. үләннәрне ашыйлар.
Өлгергән алабута җыеп, аннан он ясыйлар. Ачлыктан, ялангачлыктан авыл халкы һәм
аның мал-туары да кырыла. Бары тик хәлле хуҗалыклар, узган елдан калган запасы
булганнары гына исән кала. Ачлыкка түзә алмыйча, үзләрен ачтан үлем көткән
гаиләләр, ипи эзләп, Себер якларына чыгып киткәннәр. Юлда барганда күбесе ачтан
хәлсезләнеп, бетләп, тиф белән авырып дөнья куйганнар. Бөрбаш кешеләренең күбесе
Новосибирск шәһәренә урнашканнар, эшкә яраклыларын эшкә урнаштырганнар,
балаларын балалар йортларына урнаштырганнар. Фазлыйәхмәтов Габдрахман
Новосибирск станциясе начальнигында ат карап, аның йорт эшләрен эшләп торган.
Станция начальнигы аларга Бөрбашка кайтып урнашу өчен барлык шартларны тудырган.
1923 елны махсус вагон, ат, сыер, бер өйлек агач биреп, озатып җибәргән.

Октябрь җилләре Бөрбаш авылына да килеп җиткән. 1918 елда авылда ярлылар
комитеты төзелгән. Авыл кешеләреннән Фәхретдин Баһаутдинов, Нәбиулла Хәкимов,
Гомәр Нигъмәтуллин, Миннемулла Абдуллин, Әсма Галиева шул комитетка кергәннәр.
Алар авыл кешеләренә җирләрне күмәкләп эшкәртүдә, хөкүмәттән бирелгән әйберләрне
гадел итеп бүлеп бирүдә башлап йөргәннәр. Авыл Советлары оештырылгач, аның
беренче председателе итеп Фәхретдин Баһаутдинов (Баһави Фәхретдине) сайлана.
Беренче бөтендөнья сугышында һәм гражданнар сугышында йөреп, дөнья күреп,
шомарып, тел белеп кайткан тәвәккәл бу кеше үз вазифаларын яхшы гына башкара.

Бераздан кулак дип авыл халкын Себергә сөрү башлана. Беренче булып Гариф
Мөхәммәдиев сөрелүгә дучар ителә. Каралты-куралары колхозга алына, бер өендә
авыл советы урнаша. Аның кече улы Казанда укыган вакытта большевикларга кушыла,
авылга кайтып колхозга керә һәм беренче комсомол хәрәкәтен башлап җибәрә.

Яббар Мөхәммәдгалиенең, колхозга кермәгәне өчен, мал-туарын конфисковать итәргә
керәләр. Әтисе колхоз председателенә һөҗүм итмәкче булгач, боларның барысын да
Магнитогорскига сөрәләр.

Авылда бер оешып, бер таралып азапланганнан соң, колхозлашу чынлап башланган.
”Кызыл Татарстан” исеме кушып оештырылган күмәк хуҗалыкка колхозга беренче
җитәкче итеп кул да куя белмәгән Шакир Закировны куйганнар. Белеме булмаса да,
бераз оештыру сәләте булган аның. Ул 1928 елдан 1931 елга кадәр председатель
булган. Колхозга член булып керүчеләр тарту көче булган атларын һәм иген игә
торган эш коралларын, арба-чаналарын түләүсез колхозга тапшырырга тиеш
булганнар. 1935 елга Бөрбаш авылында 2 хуҗалыктан башка (Шаяхметов Хаҗиәхмәт һәм
Гыймадиев Хәйруллалардан башкалары) 270 хуҗалык күмәк хуҗалык булалар. Колхоз
председательләре булып 1931-1932 елларда Гобәйдуллин Фатих, 1932-35 елларда
Кукмарадан килгән Газиз Хөснетдиновлар торганнар. 1932 елда авылга фордзон
тракторы кайта. Бу уңайдан зур демонстрация оештырыла. Пошкырып, гөрләп барган
тракторга кызыл флаглар тоткан крестьяннар иярә, яшьрәкләре җыр такмаклап бара:
”Тимер айгыр кешни-кешни басуларны умыра, сукалый.” 1936-38 елларда колхоз
председателе булып Бөрбаш Сәрдегәне авылыннан Галиев Фатих торган. Бу елларда,
ягъни 1936–37 елның көзенә кадәр, ашлыклар җитешкәнче, халыкның ашарына
такы–токы гына булган. Ипине Казаннан алып кайтып тамак туйдырганнар, ә инде
Казанга үзе бара алмаган кеше шул Казанга йөрүчеләрдән бер кирпеч ипине 5 сумга
сатып алганнар, ә акчаны һаман да шул чабата ясап, чыпта сугып хәзерләгәннәр. Ә
юкәне урманнан кача–поса урлап алып кайтканнар. Ул вакытта урманны бик нык
саклаганнар. Хәтта инде өйгә көч–хәл белән алып кайткан һәм инде эшкәрткән,
ягъни ясаган юкәләрне, үргән чабаталарны да һәр йортка кереп эзләп, тапканын
алып чыгып киткәннәр. 1937 елны җәйләр бик әйбәт килеп, игеннәр бик уңган.
Колхозда хезмәт көненә 8 кг ашлык өләшкәч, кеше тагын туйганчы ашый башлаган.
Колхозда яхшы эшләп, хезмәт көне күп булган хуҗалыкларга атларны матур итеп
киендереп, дугаларга кыңгыраулар тагып, сөлгеләр, яулыклар белән бизәп, алдагы
атка кызыл кадап, бик олылап, хөрмәтләп, өйләренә кертеп биргәннәр. Инде аз
хезмәт көне булганнарга, арба өстенә чыпта ябып, ат дагасына да чыпта бәйләп
керткәннәр. Ә бер дә эшләмәгән иң ялкау хөрәсәннәргә эткә арба, капчыкка берничә
төрле берәр уч ашлык салып, аны буын–буын итеп бәйләп, бөтен халык алдында
мәсхәрә итеп, өенә кертеп биргәннәр. Эткә сбруйларны Галимуллин Шафик (аксак
Шафик) хәзерләгән. Ул елны ашлык шулкадәр күп булган, хәтта салырга амбарлар да
җитмәгән. Келәте зуррак хуҗалыкларга да салып торганнар, ат конюшнясы өстенә дә
салганнар, конюшняның өрлеге сынып төшеп, Хакимулла абзый вафат булган. Шулай
итеп, бу елларда колхоз хәйран тернәкләнеп, авыл халкы ярыйсы гына яши башлаган.

1938-40 елларда колхозны Фатыйхов Гариф җитәкләгән, аннан сугышка китеп, шунда
һәлак булган. Кызыл армиядә яхшы хезмәт итеп, лейтенант дәрәҗәсе алып кайткан,
1907 елны туган Гыйльметдинов Шәйхетдин Гыйльметдин улы авылдагы беренче
коммунистларның берсе, тыйнак, белемле булып өлкәннәр хәтерендә калган.
Комсомолларга беренчеләрдән булып кергән Шәйхи 1931 елдан 1939 елга кадәр авыл
Советы башкарма комитеты секретаре булып эшләгән, фронттан кайтмаган. Бөрбаш
авылы 1938 елга кадәр Кукмара районына кергән булган. Шәйхетдин Гыйльметдинов
инициативасы белән Бөрбаш авылы һәм Бөрбаш Сәрдегәне Балтач районы составына
күчерелгән. Район үзәге 40 км дан 12 генә км га калган. 1935 елда
Балтач–Шәмәрдән юлына таш җәелгән. Авылда Кукмара районы Зур Сәрдек, Сәрдекбаш
һ. б. авыл кешеләре эшләгән. Ә үзебезнең авыл кешеләре Пчеловод авылыннан
Шәмәрдән урманына кадәрге участокта эшләгәннәр. Шәрифулла Нигъмәтуллин бригадир
булган. Барлык эшләр дә кулдан башкарылган. Таш чыгару, аны ваклау, канау казу,
ком җәю, аның өстенә таш җәю эшләре, иренмичә, яхшы сыйфат белән эшләнгән. Шул
юл 1964-65 елларга кадәр бозылмыйча торган. Аннан соң аны күтәреп, өстенә вак
таш җәеп, юл бүлеге карап, тигезләп тора башлаган. Соңга таба юлны авылдан читтә
әйләнеп үтә торган итеп асфальт җәйгәннәр. Бу эшләр 1989-90 елларда башкарылган.

Бөек Ватан сугышына авылдан 224 кеше киткән. Шуларның 85 генә исән-сау кире
әйләнеп кайткан. Сугышка беренче киткәннәр: Нәгыймов Габделкави, Хаҗиев
Тимербай, Фазлыев Тимергали, Хәйруллин Шәйхулла. Авылга сугышта үлгән дигән иң
беренче хәбәр Мингалиев Мөхәммәтгалигә килә.

1941 елда авылда медпункт эшли башлый. Озак еллар медпунктта эшләүчеләр:
Яббарова Гөлсинә (фельдшер), Гыйниятуллина Роза (акушерка).

1956 елның июнь аенда авылда электр станциясе эшли башлый. “КДМ-46“ тракторы
двигателенә ялганган 60 кВт лы генератор булган ул. Станцияне беренче төзүчеләр,
мотористлар, монтерлар булып Кадыйров Миннемулла, Нурмиев Шәйдулла, Габдрахманов
Вәли булган. Урамдагы электр баганаларын да алар 1955 елда үзләре утырткан,
электр чыбыкларын да үзләре сузганнар. Бер өйгә бары бер генә лампочка куелган.
Разетка куерга рөхсәт булмаган. Станция иртәнге сәгать дүрттән башлап
яктырганчы, кичен караңгы төшкәч, төнге унбергә кадәр эшләгән. Станцияне сүндерү
алдыннан кыска гына өч тапкыр утны өзеп сигнал бирелгән. Электр энергиясе көче
белән авылда электр белән эретеп ябыштыру, тегермән тарту һәм такта яру эшли
башлаган.

1958 елда тегермән эшли башлый. Беренче тегермәнче Рахимуллин Рәхмәтулла була.
Шул ук елны пилорама эшли башлый. Анда Мусин Әгъләмҗан эшли.

1959 елда саклык кассасы эшли башлый. 1967 елда авылга дәүләт уты кертелә. Шул
ук елны Бөрбашта урта мәктәп ачыла. 1970 елда авылда газ баллоны кулланылышка
керә. 1974 елда пекарня эшли башлый.

1977 елда авылда суүткәргеч торбалар үткәрелеп, колонкалар куела. 1981 елда
балалар бакчасы ачыла. 1982 елда 320 урынлы ике этажлы мәдәният йорты сафка
баса. Аның икенче этажында китапханә эшли. Китап фонды - 10026 данә. 1984 елда
50 урынга телефон кертелә. 1989 елның октябрь аеннан авыл халкы табигый газ яга
башлый.

1992 елның 5 декабрендә Бөрбаш авылында мәчет ачыла. Мулла булып Җәлил Фазлыев
тора.

1994 елда коммуналь хуҗалык оеша. 2000 елда авылда 218 хуҗалык исәпләнә. Яңа
йортлар, урамнар үсеп чыга: Балтач ягыннан кергәндә яңа урам барлыкка килә. Аңа
“Яшьләр урамы” дип исем бирелде. Авылда бер-бер артлы шәхси кибетләр ачыла.
Бүгенге көндә 3 кибет эшләп килә.

2008 елның 14 августына мәгълуматлар: хуҗалык саны - 225, Халык саны - 877, 11
административ бина, 16 яңа йорт салына, 15 йортта кеше яшәми.

1932 елда авылда башлангыч мәктәп ачыла. 1934–35 нче уку елында яңа җидееллык
мәктәп бинасы салынып бетә. Бөрбашка Чура, Поршур авылларыннан укучылар килеп
укыган. Кукмара районыннан Балтач районына күчкәч, мәктәпкә Кили, Пүскән,
Нормабаш, Алан, Сәрдегән авылларыннан укучылар килеп укый.

1960–61 уку елында җидееллык мәктәп сигезьеллык итеп үзгәртелә. 1965 елда
укытучылар һәм укучылар көче белән яңа бинага өстәп, янкорма төзелә.

1966 елда сигезьеллык мәктәп урта мәктәп итеп үзгәртелә. 1968 елда мәктәпнең
беренче чыгарылышы була.

1950 елда «Кызыл Татарстан» колхозына «Кызыл Дулкын» (Бөрбаш Сәрдегәне авылы)
кушыла. 27 сентябрьдә «Кызыл Татарстан» авыл хуҗалыгы артеле була. Устав
раслана.

“Кирәмәт” елгасы – авылның көньягыннан Бөре елгасына тоташучы коры елга. Ярлары
яшел чирәм белән капланган бу елга исеменең килеп чыгышын картлар борынгы чорлар
– элек монда яшәгән удмурт-мари халыкларының тарихы белән аңлата. Аларның төрле
дини йолалар башкару урыны – “Кирәмәт” елга исеме белән халык теленә кереп
калган.

Бөрбаш авылыннан төньякта якын гына куе урман үсә. Халык телендә ул "Даулы
урман" дип йөртелә. Элекке чорларда урманга якын урнашкан Бөрбаш, Бөрбаш
Сәрдегәне, Алан, Яңгул авыллары кешеләре арасында еш кына бәхәс, гауга килеп
чыккан. Шуңа күрә Даулы урман дип аталган.

Бөрбаш авылында ел саен мөселман балалар Сабан туе үткәрелә. Әлеге чарага
Татарстаннан гына түгел, күрше-тирә төбәкләрдән дә мөселман балалары җыелачак.
Сабыйлар өчен төрле конкурс һәм викториналар, шулай ук традицион татар милли
бәйгеләре дә оештырыла. Билгеле инде, балаларны сый-хөрмәт һәм кыйммәтле
бүләкләр дә көтә.

Климат уртача континенталь. Кёппен-Гейгер климатлар классификациясе буенча
климатның коды: Dfb. Уртача еллык һава температурасы 3.6 °C.



https://tt.wikipedia.org/wiki/%D0%91%D0%BE%D0%BB%D0%B8%D0%B2%D0%B8%D1%8F

Боли́вия (исп. Bolivia), рәсми атама Күпмилләтле́ Боли́вия Дәүләте́ (исп. Estado
Plurinacional de Bolivia) – Көньяк Американың үзәгендә урнашкан дәүләт.

Боливия Көньяк Американың үзәк өлешендә урнашкан дәүләт. Төньякта һәм көнчыгышта
Бразилия белән, көньяк-көнчыгышта Парагвай белән, көньякта - Аргентина белән,
көнбатышта Чили һәм Перу белән чиктәш.

Илнең халкы якынча 7,826 млн кеше, халыкның уртача тыгызлыгы континентта иң
түбәннәрдән берсе: 1 кв. км га якынча 7 кеше. Этник төркемнәр: кечуа индеецлары
- 30%, аймара индеецлары - 25%, метислар - 25-30%, европалылар (күбесенчә
испаннар) - 14%. Телләр: испан теле, кечуа, аймара (барысы да дәүләт телләре,
әмма индеец телләре киңрәк таралган).

Сәнгать һәм архитектура. Ла-Пас. Милли музей һәм 12 мең кеше сыйдыра торган
җәмигъ (1933 елда төзелгән). Потоси. XVI гасыр җәмигы; 1572 елда төзелгән тәңкә
ханәсе.



https://tt.wikipedia.org/wiki/Linux

Linux – Unix операцион системалар гаиләсенә керә торган һәм нигезендә Linux төше
(Linux kernel) булган операцион система (operating system). Хәзерге вакытта
Linux ачык кодлы (open source) программаларның ин күренекле мисалларыннан берсе
булып санала; барлык язылган код һәрбер кеше тарафыннан үзгәртелергә,
кулланылырга һәм таратылырга мөмкин.

Элегрәк бары тик серверларда гына кулланылса, бүгенге көндә аны кесә
телефоннарыннан алып супер-санакларга (supercomputers) кадәр урнаштыралар
(install).

Linux төше 1991 елда Линус Торвальдс тарафыннан языла. Системанын китапханәләре
(libraries) һәм әгъзалары (utilities) гомуми буларак GNU операцион системасыннан
алынган.

GNU Compiler Collection (GCC) күпчелек Linux системаларда стандарт компиляторлар
гаиләсе булып тора. Моннан ары, GCC C, C++, Java телләрен front-end белән тәэмин
итә. Күпчелек дистрибутивлар Perl, Python һәм башка сценар телләрнең
интерпретаторларын үз эчләренә алалар.

Linux'та KDevelop, Eclipse, NetBeans, Lazarus кебек IDE'лар, Emacs һәм Vim кебек
классик текст редакторлары бар.

График кулланучы интерфейсы ясау өчен Qt һәм GTK+ визуаль элементлар
китапханәләре киң кулланыла.

Кайбер телләр һәм технологияләр кулланып программалау, кайбер өлкәләрдә эшләү
өчен Linux, Unix-охшаш булу сәбәпле, Windows'ка карганда уңайлырак ОС булып
санала (Ruby on Rails, Web программау, стандарт булмаган архитектуралар һ. б.)



https://tt.wikipedia.org/wiki/JavaScript

JavaScript (аббр. JS), шулай ук ECMAScript исеме астында танылган (стандартта
шушы, товар билгесе астында булмаган, исеме белән атала), динамик программалау
теле. Бу тел гадәттә, клиент ягында веб-битләргә интерактивлык өстәү,
веб-браузер белән идәрә итү һәм сервер белән асинхроник рәвештә аралашып,
битәрне үзгәртү өчен (AJAX) веб-браузерның өлеше буларак кулланыла. JavaScript
шулай ук "веб өчен ассемблер" дип танылган: кайбер веб кушымталарның клиент
өлешен JavaScript-ка компиляцияләнә торган телләрдә язалар (мәсәлән,
CoffeeScript, ClojureScript яки TypeScript). Шудай да, JavaScript-ның
кулланылышы веб-браузерлар белән генә чикләнми: сервер ягы (Node.js), уеннар
ясау, десктоп һәм мәбил кушымталар язу өчен дә актив кулланыла.



https://tt.wikipedia.org/wiki/%D2%AE%D0%B7%D0%B1%D3%99%D0%BA%D1%81%D1%82%D0%B0%D0%BD

Үзбәкстән көнчыгышта Кыргызстан, төньяк-көнчыгышта, төньякта һәм
төньяк-көнбатышта — Казакъстан, көньякта һәм көньяк-көнбатышта — Төрекмәнстан,
көньякта — Әфганстан һәм көньяк-көнчыгышта Таҗикстан дәүләтләре белән чиктәш.
Чикләр озынлыгы — 6621 км, мәйданы 447 400 км² тәшкил итә.

Климат — кискен континенталь; Урта температуралар: гыйнвар — +4 °C…−8 °C, июль —
+22 °C…+32 °C. Уртача еллык явым-төшемнәр саны: 90–580 мм (тигезле
районнарында), 460–910 мм (таулы районнарында).

Илдә 12 өлкә, 156 район, 123 шәһәр, 104 шәһәр тибындагы поселок һәм
Каракалпакстан Республикасы бар.

Тулаем эчке продуктта авыл хуҗалыгы өлеше 25,9%, сәнәгать өлеше 13,2%, хезмәт
күрсәтү тармагы өлеше 60,9 процентны тәшкил итә. Төп экспорт партнөрлары — Кытай
(25%), Эсвичрә (22%), Казакстан (16%), Рәсәй (14%), Төркия (13%), Франса (2,1%),
Украина (1,2%). Экспортлана торган таварлар — кыйммәтле металлар (алтын),
тикстил (эрләгән җеп, чи мамык, футболкылар, һ.б.), нефть һәм газ, металлар
(бакыр, тутыя), азык-төлек, машиналар, химия мәхсулатлары (радиоактив матдәләр,
азот ашламалары, һ.б.), җиһазат, һ.б. Төп импорт партнөрлары — Рәсәй (25%),
Кытай (21%), Көньяк Корея (16%), Казакстан (8,3%), Алмания (4,9%), Төркия
(4,8%), Украина (2,4%), Италия (1,6%), Һиндстан, Җапан (1,3%), Франса, Польша,
Литва (1,1%). Имортлана торган таварлар — җиһазат (һава суыргычлар, телефоннар,
төзелеш машиналары, җылыту җиһазаты, һ.б.), транспорт чаралары (автомобил
өлешләре, йөк автомобилләре, очкычлар, боралаклар, трактырлар), металлар (тимер
мәхсулатлары, алюминий, химия мәхсулатлары (дарулар, кан, һ.б.), минераль
мәхсулатлар, пластмасса һәм каучук, агач эшләнмәләре, азык-төлек (он, бодай,
чәй, һ.б.), тикстил, кәгазь, һ.б.н.



https://tt.wikipedia.org/wiki/%D0%AD%D0%BB%D0%B5%D0%BA%D1%82%D1%80%D0%BE%D0%BD%D0%B8%D0%BA%D0%B0

Электроника (грек. Ηλεκτρόνιο — электрон) ул вакуум көпшә, транзистор, диодлар
һәм интеграль микросхемалар белән эш итүче фән һәм технология тармагы.
Компонентларның шушы үзен линиялы булмаган тотышы һәм аларның электроннарның
агышын контроль итәргә сәләте зәгыйфь сигналларны көчәйтергә мөмкин итә, һәм
гадәттә мәгълүмат һәм сигнал эшкәртүдә кулланыла. Электроника үткәргеч
чыбыкларны, двигательләрне, генераторларны, электрик батареяларны, ялгау
җайланмаларын, релеларны, трансформаторларны, резисторларны һәм башка пассив
элементларны кулланып, электр энергиясенең генерациясе, аны тарату, ялгау,
саклау һәм башка төргә әйләндерү белән шөгыльләнүче электрика һәм
электромеханика дигән фән һәм технологияләреннән аерылып тора. Бу аерма 1906
еллар тирәсендә, Ли Де Форест зәгыйфь радио- һәм аудиосигналларны механик
булмаган җайланма ярдәмендә көчәйтергә мөмкин иткән триод уйлап чыгарганнан соң
башланган. 1950-нче елларга кадәр бу фән өлкәсе "радиотехнология" дип аталган,
чөнки аның төп кулланылышы - радиотапшыргычлар, радиоалгычлар һәм вакуум
көпшәләр ясау һәм теоретик яктан өйрәнү булган.

Хәзерге вакытта, күпчелек электрон приборларда электрон идарә өчен ярымүткәргеч
компонентлар кулланыла. Ярымүткәргеч приборларны өйрәнү һәм шуңа бәйле
технология каты җисем физикасы тармагы дип таныла, ә практик проблемаларны чишәр
өчен электрон схемаларны уйлап чыгару һәм конструкциясен уйлап чыгару
электроника дип атала. Бу мәкаләдә электрониканың инженер аспектларына игътибар
бирелә.

Электрон компонент дип, электроник системада электроннарга, яки аларга бәйләнгән
кырларга кирәк булган ысулда тәэсир итү өчен кулланылган теләсә нинди физик
асылны атыйлар. Компонентлар күпчелек очракта бергә ялганган була, гадәттә
басылган платага эретеп ябыштырыла. Бу махсус функциясе булган электрон схема
(мәсәлән, көчәйткеч, радиоалгыч я электрон осциллятор) хасил итү өчен эшләнә.
Компонентлар аерым-аерым, яки катлаулырак төркемнәрдә интеграль микросхемада
җыелган булырга мөмкин. Еш кулланыла торган электрон компонентлар -
конденсаторлар, индуктивлык кәтүкләре, резисторлар, диодлар, транзисторлар, һ.б.
Компонентларны еш кына актив (мәсәлән, транзисторлар һәм тиристорлар) һәм пассив
(мәсәлән резисторлар һәм конденсаторлар) категорияләренә бүләләр.

Күпчелек аналог электрон приборлар, мәсәлән радиоалгычлар, берничә тип гади
схемаларның комбинациясеннән конструкцияләнгән. Аналог схемаларда дәвамлы төрле
көчәнеш зурлыклары кулланыла, ә цифралы схемаларда дискрет дәрәҗәләр кулланыла.

Модулятор, бутагыч (рус. смеситель) кебек аналог схемаларда күп кенә линиялы
булмаган эффектлар кулланылса да, аналог схемалар линиялы схемалар дип атала.
Аналог схемаларның яхшы мисаллары итеп вакуум көпшәләр, транзисторлы
көчәйткечләр, операцион көчәйткечләр һәм осцилляторлар китерергә була.

Кайбер вакытта, аналог һәм цифра схемалары арасында аерма үткәрү авыр, чөнки
аларда линиялы һәм линиялы булмаган рәвештә эшләүче элементлар бар. Мисал өчен
компараторны китерергә була. Ул төрле дәрәҗә көчәнешне үз эченә ала, әмма чыгуда
ике дәрәҗәнең берсе генә була (цифра схемада кебек). Тагын бер мисал, overdriven
транзистор көчәйткеч идарә ителгән ялгаучы җайланма характеристикаларына ия
булырга мөмкин, ягъни аның чыгуында ике дәрәҗә сигнал була.

Цифрлы схемалар дип, берничә дискрет көчәнеш дәрәҗәсенә нигезләнгән электр
схемаларын атыйлар. Цифрлы схемалар Буль алгебрасының иң гади физик чагылышы һәм
барлык цифра компьютерларының нигезе булып тора. Күпчелек инженерлар өчен
"цифрлы схемалар", "цифрлы система" һәм "логика" төшенчәләре цифрлы схемалар
турында сөйләгәндә синонимнар булып тора. Күпчелек цифра схемаларында "0" һәм
"1" дип аталган ике дәрәҗә көчәнеш кулланылган икелек системасы кулланыла. Еш
кына логик "0" түбәнрәк көчәнеш дәрәҗәсенә туры килә һәм "түбән" дип атала, ә
логик "1" "югары" дип атала. Әмма, кайбер системаларда кире билгеләмә кулланыла
("0" - "югары") , яисә көчәнешкә түгел, ә электр тогына нигезләнгән бүленеш
кулланыла. Компьютерлар, программаланучы логик контроллерлар цифрлы схемаларга
нигезләнеп конструкцияләнә. Цифрлы Сигнал Процессоры тагын бер мисал булып тора.

Электрон схемалар тарафыннан чыгарылган җылылык шунда ук эш бозылмау өчен һәм
озак вакыт ышанычлы эшләү өчен таратылырга тиеш. Һаваны салкынлату өчен
радиаторлар һәм механик вентиляторлар кулланылырга мөмкин, һәм шулай ук трубада
үтүче су, азот белән салкынлату кулланыла. Мондый ысулларда конвекция, җылылылык
үткәрүчәнлек һәм җылылык энергиясенең нурланышы эффектлары кулланыла.

Кайвакыт электроникада өйрәнү максатлары белән схемада ток агышын торбаларда су
агышы белән чагыштыралар. Монда потенциаллар аермасы биеклекләр аермасына, ә
конденсаторны шешәгә охшаталар (корылма алу өчен су белән тутыру өчен кебек үк
вакыт кирәк). Транзисторны кранны ача торган кеше белән чагыштыралар.
Транзисторны күрсәтү өчен шулай ук ишекне ача торган хезмәтче белән дә
чагыштыралар. Әгәр дә аңа чәйгә акча бирәсең икән, ул ишекне ача, электроннарны
кертә.

Бу класска инерт газ белән тутырылган, я вакуумлаштырылган көпшәдән һәм
электродлар системасыннан торган приборлар керә.

Электрон әсбапларның ышанычлыгы әсбапның үз ышанычлыгыннан һәм электр туклану
ышанычлыгыннан кушыла. Электрон әсбапның үз ышанычлыгы элементлар ышанычлыгы,
контактлар ышанычлыгы һәм схеманың ышанычлыгыннан кушыла. График ярдәмендә
электрон әсбапның ышанычлыгы эштән чыгулар кәкресе (кривая отказа) (эштән
чыгулар санының эксплуатация вакытыннан бәйлеге) белән күрсәтелә. Типик эштән
чыгулар кәкресенең төрле почмактагы иелү белән өч өлеше бар. Беренче өлештә
эштән чыгулар саны әзәя, икенче өлештә эштән чыгулар саны тотрыклана һәм өченче
өлешкә кадәр диярлек даими була, ә өченче өлештә эштән чыгулар саны әсбапның
эксплуатациягә яраклы булмавына кадәр арта.

Гадәттә 40 Вольттан әзрәк булган даими көчәнеш кеше сәламәтлегенә куркыныч түгел
булып санала. Шулай да, мондый көчәнеш белән эш иткәндә дә сак булырга кирәк.
Конденсаторларның "туклану" чылбырын өзгәннән соң да, корылманы тоту алу сәләтен
онытмагыз! Үлчәме чагыштырмача зур булган электролитик конденсаторлар зур
корылма тоталар. Басылган плата өстендәге үткәргечләр һәм үткәрүче сукмаклар
буенча корылма алган конденсатор чыгышлары башка нокталар белән тоташырга мөмкин
икәнен онытмагыз.



https://tt.wikipedia.org/wiki/%D0%A8%D0%B8%D2%BB%D0%B0%D0%B1%D0%B5%D1%82%D0%B4%D0%B8%D0%BD_%D0%9C%D3%99%D1%80%D2%97%D0%B0%D0%BD%D0%B8

Шиһабетдин Мәрҗани (Şihabaddin Mərcani, شهاب الدين المرجانی) – мәшһүр татар
мәгърифәтчесе, фәлсәфәчесе, тарихчысы, дин әһеле, педагог, археолог, этнограф,
көнчыгыш халыклар белгече.

Шиһабетдин Мәрҗани 1818 елның 16 гыйнварында Казан өязе (хәзерге Әтнә районы)
Ябынчы авылында руханилар гаиләсендә дөньяга килә. Аның бабасы Габделкотдус
Мәрҗани авылы кешесе була. Шиһабетдин соңыннан бу авыл исемен үзенә псевдоним
итеп ала.

Шиһабетдин Мәрҗани ун ел укып, әтисе мәдрәсәсен тәмамлаган егет дүрт ел
дәвамында Ташкичү мәдрәсәсендә укыта. Белемгә сусау аны 1838 елда Бохарага алып
килә һәм ул анда төрле мәдрәсәләрдә белемен баета.

1843 елда Шиһабетдин Сәмәркандка килеп “Шердар” мәдрәсәсендә укый, тирә-юнь
авылларга чыгып, балалар укыта, халык белән аралаша. Ике елдан Бохарага яңадан
әйләнеп кайта һәм ул вакытта ук яхшы танылган “Мир гарәп” мәдрәсәсендә белемен
янә тирәнәйтә.

1848 елда туган якларына әйләнеп кайта, Казанның беренче мәчетендә имам (мулла)
булып тора һәм аның янындагы мәдрәсәдә балалар укыта. Гомеренең ахырына кадәр
шунда эшли: руханилык, педагоглык һәм гыйльми-тикшеренү эшләрен бергә үреп бара.
Бу елларда аның Каюм Насыйри, үзенең укучысы булып, зур галим дәрәҗәсенә ирешкән
Хөсәен Фәезхановлар белән аралашуы мәгълүм. Мәрҗани В. Радлов, А. Казембек, И.
Готвальд, В. Вельяминов-Зернов һәм башка профессорлар белән дә хезмәттәшлек итә.
Казан университетында уздырыла торган гыйльми чараларда катнаша. Биредә аның
Археология, тарих һәм этнография җәмгыятендә әгъза булып торуы да билгеле. 1877
елда шушы җәмгыятьнең IV Бөтенроссия корылтае уздырыла. Мәрҗани бу мәртәбәле
мәҗлестә татар телендә доклад ясый. Университет галиме В. В. Радлов аны русчага
тәрҗемә итеп аңлата. Бу доклад һәр ике телдә IV археология съезды материаллары
арасында 1884 елда “Труды IV археологического съезда в Казани” дигән җыентыкта
Казанда басыла. Шулай ук Шиһабетдин Мәрҗанинең 1879-1880 елларда Истанбул аркылы
Гарәбстанга хаҗга баруы билгеле. Аның бу сәфәрдә күргән-кичергәннәре
“Рихләтел-Мәрҗани” (“Мәрҗани сәяхәте”) исеме белән Ризаэддин Фәхреддин
тарафыннан бастырып та чыгарыла.

Шиһабетдин Мәрҗани – гаять тирән, төпле белемле зат. Ул, татар, төрки
телләреннән тыш, гарәп, фарсы телләрен камил белә. Күп кенә хезмәтләрен гарәпчә
яза.

“Мөстәфадел-әхбар фи әхвали Казан вә Болгар” (“Казан һәм Болгар хәлләре турында
файдаланылган хәбәрләр”) – Мәрҗанинең иң танылган әсәре. Кыскартылган, хәзерге
телгә тәрҗемә ителгән тексты 1989 елда басылып чыкты.

Шиһабетдин Мәрҗани 1889 елның 15 апрелендә 71 яшендә Казанда вафат була. Кабере
– Яңа бистә зиратында.



https://tt.wikipedia.org/wiki/%D0%A7%D0%B8%D0%BB%D0%B8

Чи́ли (исп. Chile), рәсми атама Чи́ли Җөмһүрияте́ (исп. República de Chile) –
Көньяк Американың көнбатышында урнашкан дәүләт. Тын океаны һәм Анд таулары
арасында бер тасма булып күренә.

Көнбатышта Тын океан белән юыла, көнчыгышта Аргентина, төньякта Перу белән,
төньяк-көнчыгышта Боливия белән чиктәш.

Чили төньяктан көньякка Тын океан яр буе буйлап 4300 километрга сузылган,
территориясенең шактый өлешен Анд таулары (биеклеге 6880 метргача), төньякны
Атакама чүле алып тора. Көньякта Патагония тигезлеге урнашкан. Чили хөдүде
тәркибенә ярга якын берничә утрау, Утлы Җир утраыының көнбатыш өлеше һәм Тын
океандагы кайбер утраулар (Пасха утравы һ.б.) керә.

Реьлефында 3 буйлы минтака анык күренә: көнчыгышта Андның Баш Кордильера
таулары, көнбатышта яр буе Кордильера тезмәсе һәм тау арасындагы иңкүлегендә Буй
үзәне бар.

Чилида янартаулар күп; җир тетрәүләр еш була. Чили территориясендә бакыр, табгый
силитрә, молибден, саф күкерт, тимер рудасы, марганис, кургашын, алтын, көмеш,
ташкүмер, тутыя, барит, нефть, газ чыганаклар бар.

Елгаларның һәммәсе диярлек бик кыска һәм Тын океан бассейнына карый. Төньяк
Чилидә Лоа елгасыннан башка даими су агымнар юк. Көньякта исә елгалар ел
дәвамында күп сулы.

Төньяк Чилидә туфрак һәм үсемлекләр япмасы яхшы үсмәгән. Урта Чилинең төньягы
ярымчүл, үзәктә аксыл кодгырт һәм коңгырт туфракларда ксерофил куаклыклар үсә.
Анд тауларының урта битләүләре каракаен урманнары белән капланган, аннан
югарырак — тау далалары. Урта Чилинең көньягында көрән урман һәм сазлыланган
туфракларда калын урманнар, Анд тауларында каракаен-ылыслы урманнар һәм альп
болыннары бар. Көньякта субантарктик катнаш урманнары, кырый көньякта
сазлыланган болыннар һәм торфлы җирләр очрый.

Төньякта агуарачай төлкесе, пума, сөйрәлүчеләр, көньякта пуду һәм уэмул
боланнары, ала көзән, кама, Магеллан төлкесе һ.б. яшиләр. Чилидә Вильяррика,
Бернардо О’Һиггинс, Алберто-Агостини, Лос-Парагуас, Перес-Росалес һ.б. милли
парклар һәм тыюлыклар бар.

Чили — Латыйн Америкасында икътисади яктан чагыштырмача үскән дәүләтләрдән
берсе. ТЭПта авыл хуҗалыгының өлеше 5,1%, сәнәгать өлеше 41,8%, хемәәт
күрсәтүнең өлеше 53,1% тәшкил итә.

Чили — дөньяда иң зур бакыр эксопртчысы. Шулай ук табгый силитрә, молибден,
нефть, тимер мәгъдәне, алтын, көмеш, табигый газ, ташкүмер казып алына.
Сәнәгатьнең азык-төлек һәм җиңел сәнәгать тармагы үскән.

Авыл хуҗалыгының төп тармагы — игенчелек. Бодай, арпа, кукуруз, бәрәңге,
бөртекле-кузаклылар игелә. Бакчачылык (алма, цитрус мәйвалар, шәфталу) һәм
йөземчелек үсеш алган. Шикәр чөгендере, җитен, тәмәке, зәйтүн җитештерелә.
Терлекчелектә МЭТ, сарык, кәҗә, дуңгыз, елкы асрала. Эре шәһәрләр янында сөт
терлекчелеге үсеш алган. Диңгездән балык һәм диңгез җанварлары тотыла.
Урманнарда агач әзерләнелә.

Чили — җөмһүрият. Гамәлдәге конституция 1980 елда кабул ителгән һәм 1981 елдан
көчкә кергән. Дәүләт башлыгы — президент, ул гомуми, турыдан туры, яшерен тавыш
бирү юлы белән 4 елга сайлана. Канун чыгаручы хакимиятне сенат һәм депутатлар
пулатыннан гыйбарәт Милли конгресс, башкарма хакимиятне президент гамәлгә ашыра;
президент хөкүмәт башында да тора.



https://tt.wikipedia.org/wiki/%D0%A4%D3%99%D0%BD

Язуның үсеше белән борынгы мәдәният вәкилләрендә табигать, җәмгыять һәм кеше
турында эмпирик белем туплана башлана, математика, логика, геометрия,
астрономия, медицина яралгылары барлыкка килә. Бүгенге көн галимнәренең
элгәрләре булып хакыйкать эзләү һәм уйланулар төп шөгыльләре булган Борыңгы
Греция һәм Рим фәлсәфәчеләре булалар. Борынгы Грециядә белемне төркемләштерү
вариантлары килеп чыга.

Бугенге рәвештәге фән XVI—XVII гасырларда оеша башлый, мәгрифәтчелек чорында
аеруча популярлаша. Үзенең тарихи үсеше барышында ул техника һәм технология
кысалары тышына чыга. Фән җәмгыятькә һәм мәдәнияткә һәр яктан тәэсир итүче
иҗтимагый һәм гуманитар яктан әһәмиятле институтка әверелә.



https://tt.wikipedia.org/wiki/%D0%A0%D0%B5%D0%BA%D0%BB%D0%B0%D0%BC%D0%B0

Рекла́ма — төрле формада, төрле чаралар ярдәмендә физик һәм юридик зат, товар,
идея, башлангычлар турында таратыла торган мәгълүмат. Ул аерым төркем кешеләргә
юнәлтелгән була, рекламалана торган әйбергә карата кызыксыну уяту яки саклау
максаты белән таратыла.

Реклама бирүче дип аны җитештерү, урнаштыру, тарату өчен кирәкле мәгълүматка ия
юридик яки физик зат, аның чыганагы атала.

Реклама җитештерүче – радио, телевизион, элемтә каналлары, эфир вакытына бәйле
техник чаралар кулланып, рекламаны урнаштыру һәм тарату белән шөгыльләнүче
юридик яки физик зат. Ә рекламаны кулланучылар исә реклама җиткерелеп, шуның
нәтиҗәсендә, тәэсир ителә торган юридик һәм физик затлар була.

Реклама сүзенең тамыры латинча reclamare сүзеннән алынган, француз телендә
réclame “кычкырып әйтәм» мәгънәсендә кулланыла.

Игълан – берәр нәрсә турында газета-журналга урнаштырылган яки стенага эленеп
куелган белдерү - берәр нәрсә турында рәсми белдерү, рәсми хәбәр

Плакат - агитация, белешмә яки реклама өчен урамнарда, җәмәгать
учрежденияләрендә эленә торган, гадәттә, эре хәрефләр белән язылган, рәсемле
язу.

Аерым галимнәр бик борынгы заманнарда барлыкка килгән малга, милеккә тамга сугу
күренешен рекламаның иң беренче яралгысы буларак каралырга мөмкин дип исәплиләр.
Чөнки тамгалар «бу әйбер минеке, тимәгез» дип мал иясе турында мәгълүмат
җиткергән. Мондый тамгалар маллардан тыш, колларына яки үзе ясаган әйберләргә
куелган. Мәсәлән, кирпичкә, таш блокларга, керамика әйберләренә. Беренче реклама
текстлары Борынгы Мисырда һәм Грециядә барлыкка килә. Ул чор реклама текстлары
бик гади, күп очракта, хәбәр бирү характерында булган. Аларны өйнең стеналарына
элгәннәр, ә материал булып папирус яки таш кулланылган.

Беренче реклама бюросы Венециядә 1530 елда оешкан. Ә 1630 елда Франциядә беренче
газета чыга һәм анда реклама шактый күп урын алып тора. Көнбатыш Европада
реклама XVIII гасырда барлыкка килә. Радио эфир аша беренче реклама 1920 елда, ә
беренче телереклама 1930 елларда чыга.

Сатып алучыларның фикеренә cөрән салып, кычкырып йогынты ясау борынгы заманнарда
киң колач җәя. Бу, үз чиратында, сөрән салучы һөнәренең таралуына һәм
популярлашуына китерә. Сәүдәгәрләр тарафыннан махсус ялланган бу кешеләрнең төп
бурычы булып, халыкка теге яисә бу товарны мактап, сатып алырга чакыру торган.
Борынгы рус дәүләтендә дә сөрән салучыларның киң таралганлыгы мәгълүм. Тарихтан
төрки, шул исәптән болгар халкының да сәүдәгә һәвәс булуы билгеле. Бу турында үз
вакытында мәшһүр сәяхәтчеләр Ибн Фадлан, әл-Гарнатый да искәртеп китәләр .

Белгәнебезчә, Болгар территориясендә Көнбатыш һәм Көнчыгыш илләрнең сәүдә юллары
кисешкән. X гасыр Болгар илен Ибн Фадлан болай тасвирлый: «Аларның сатучылары
бик күп икән, һөнәрчелек шактый үскән, шәһәрләре саны да күп 160ка җитә: Болгар,
Биләр, Сувар шәһәрләре Болгар иле, өчен генә түгел, ә шул заман Көнбатыш Европа
өчен дә эре шәһәрләр булып исәпләнгән. Алар һөнәрчелек һәм сәүдә үзәге булып
танылганнар».

Шуңа күрә, болгар хәзәр, кыпчак базарларында да сөрән салучыларның булуы
ихтимал. Барыбызга да мәгълүм Кол Галинең «Кыссаи Йосыф» поэмасында түбәндәге
юлларны очратабыз:

Галимнәр В.В. Ученова, Н.В. Старых Идел буе Болгар дәүләте чорыннан алып Казан
ханлыгы җимерелгәнгә кадәр телдән яшәп килгән рекламаның 3 төрен күрсәтәләр:

Г. Тукайның XX гасыр башында иҗат ителгән «Печән базары, яхуд Яңа Кисекбаш»
әсәрендәге юллар шуны раслый:

XIX гасыр башында Русия территориясендә 1700-ләп ярминкә уздырылган. Алар
миллионнарча табыш китергән.

Мәсәлән, XVI гасыр уртасыннан XIX гасыр башына кадәр иң танылган Мәкәрҗә
(Макарьевская) ярминкәсе уздырылган. Бу ярминкә Түбән Новгородтан 88 км. түбән,
Иделнең сул ягында урнашкан, Макарьев монастыре каршында июль аенда уздырылган.
Биредә Русиянең барлык төбәкләреннән һәм Кавказ арты, Урта Азия, хәтта Иран,
Индиядән килгән сәүдәгәрләр катнашкан. Алар җимеш, яшелчәдән алып ашлык,
металлга кадәр сатканнар. XVII гасыр ахырында сатудан кергән табыш 80 мең тәшкил
иткән. Ләкин 1816 елгы көчле янгыннан соң, Мәкәрҗә ярминкәсе Түбән Новгород
шәһәренә күчә.

Бу чорда реклама эшчәнлегендә игътибар күбрәк эленмә такталарга бирелә. Әлеге
эленмә такталар төрле зурлыкта булып, аларда отышлы, яңгыравык сүзләр язылган,
сатылган әйберләренә күрә оригиналь рәсем төшерелгән. Мәсәлән, бакалея
лавкасының эленмә тактасында матур чәй савытлары, кәнфитләр ясалган. Сатучылар,
приказчиклар урамга чыгып, үз кибетләрендә сатылган товарны мактап, сатып
алучыларны кибеткә керергә чакыру эшен дәвам иткәннәр.

Реклама һәрвакыт үзе иҗат ителгән чорның рухын чагылдыра, кешеләрнең көнкүреш
мәшәкатьләрен тасвирлый, психологиясен ачып бирә. Мәсәлән, Хәлим Ахмеровның
сәгать кибетенә рекламасы: «Хәлим Ахмеровның сәгать кибетендә төрледән төрле
сәгатьләр: стена, аш бүлмәсе сәгатьләре, төрле механизмлы кесә сәгатьләре,
будильниклар, музыкаль тартмалар. Һәм Яңалык! Сәгать сукканда әтәч кычкыруын
ишетәсегез килсә, безгә килегез! Печән базары. Сәйдәшев кибеты янында».

Әлеге рекламаларда шул чорның көндәлек тормыш сулышы чагыла. Мәсәлән, сәүдәгәр
Апанай кунакханәсенә реклама: «Шәһәребез кунаклары өчен иң уңайлы һәм кыйбат
булмаган номерлар һәм мебельле бүлмәләр. Печән базары Мәскәү урамындагы
кунакханәдә бер айга һәм бер тәүлеккә номерлар алу: бер тәүлеккә 20 тиеннән 1
сум 20 тиенгә кадәр; бер айга 4 сумнан 15 сумга кадәр. Номерда торучыларга уртак
аш бүлмәсендә аш әзерләү мөмкинлеге бар. Атлар һәм экипажлар өчен уңайлы ишек
алды бар. Номерларга су уздырылган.»

Аерым рекламаларда сәүдә үзәгенең борынгы, тирән тарихы булуына басым ясалган.
Мәсәлән: «Мөхәммәд-Вафа Сәбитов дәвамчылары. Югары булмаган бәядән яхшы сыйфатлы
товарны иң зур күләмдә саткан өчен 1882 елгы Бөтендөнья Мәскәү күргәзмәсендә һәм
1883 елгы Амстердам күргәзмәсендә, 1884 һәм 1885 еллардагы Лондон күргәзмәсендә,
1886-нчы елгы Казан күргәзмәсендә, 1888 елгы Копенгаген күргәзмәсендә грамоталар
белән бүләкләнде, 1888 елгы Бөтендөнья Париж күргәзмәсендә өч медаль белән һәм
1890-нчы елгы Казан күргәзмәсендә Зур Алтын медаль белән бүләкләнде.

Җитештерәбез һәм сатабыз: алтын, көмеш, ука һәм ефәк белән чигелгән баш
киемнәре, ир-атлар түбәтәйләре һәм фәсләр, хатын-кыз калфак һәм шапкалары».
(«Тәржеман». – 1891. – 28 декабря).

Тора - бара реклама сүзе халык аңында басма сүз, газета-журналлар белән
тәңгәлләштерелә башлый. Г.Камал авторлыгында чыккан сәяси сүзлекләрнең берсендә
бу төшенчә болай теркәлгән: «Алучыларның дикъкатен җәлеп итәр өчен нинди булса
бер мал хакында басылып таратылган яки гәзитләрдә бастырылган игълан» .
Күргәнебезчә, рекламаның телдән-телгә генә түгел, ә һәрвакыт басылган булуы ул
чор сүзлекләрендә дә чагылыш тапкан.

Кызганычка каршы, татар матбугаты үсешенә XX гасыр башында гына мөмкинлекләр
ачыла, ягъни 1905 елдан соң гына татар газеталары күпләп басыла башлый.

Мәсәлән, «Бәянелхак» газетасы үзенең төп укучылары итеп шәһәр эшмәкәрләрен,
сәүдәгәрләрне күргән, ә андыйлар бераз русча белгән. Шуңа күрә «Бәянелхак»
редакциясе игъланнарны русча-татарча бирүне уңай күргән. Г. Тукай бу мәсьәләгә
карата ачынып яза: «Татар игъланнарын халык аңын үстерүгә файдаланасы урынына
русларга кирәк булган реклама бастырыла. Ә татар кешесе бит зиһенгә дә, җанга да
яңалык, рухи азыклау өметеннән языла».Ибраһимов Г. Әсәрләр. 8 томда. 5 нче том.
Әдәбият һәм сәнгать турында мәкаләләр, хезмәтләр / Г. Ибраһимов. – Казан: Татар.
кит. нәшр., 1978. – Б. 63.

Шул чор татар зыялыларын борчыган икенче төп мәсьәлә - реклама эчтәлегенең
чынлыкка туры килмәве. Ул дәвердә рекламага, реклама бирүче һәм аны бастыручыга
төрле караш, төрле фикер урнашкан. Халыкның күренекле әдипләре Г. Тукай, Г.
Ибраһимов, Г. Камал да сәүдә-базар мөнәсәбәтләреннән читтә калмыйлар,
газета-журнал битләрендә урнаштырылган, шәһәр урамнарында эленгән игъланнар
турында үз фикерләрен укучыларга җиткергәннәр. Гасыр башының мәшһүр
тәнкыйтьчеләрен реклама текстларында кулланылган тел чаралары, халыкка тәэсир
көче кызыксындыра. Мәсәлән, Г. Ибраһимов 1912 елда «Йолдыз» газетасында басылып
чыккан мәкаләсендә матбугат битләрендә кирәксез, ялган рекламаның күп булуына
борчылып яза. «Русларның урам вә аяк асты гәзитләрен күргәнегез бардыр. Шул
сатлык гәзитләрендә ялганчы җәһүтләрнең һәм җил өстенә корылган Варшау, Лодзь
фабрикаларының, дәхи дә шуларга әхлакта шәрик булган һәртөрле аферистларның
баштанаяк «алдау, куык вә афера» белән кабартылган игъланнары да күзегезгә
чалынгалый булыр.

1917 елгы Октябрь инкыйлабы иҗтимагый, сәяси, мәдәни тормышның барлык өлкәләренә
үзгәрешләр алып килә, реклама тарихында да эзсез үтми. Аерым алганда, базар
мөнәсәбәтләре туктатыла, икътисад дәүләт кулына күчә, игъланнарга карата дәүләт
монополиясе турындагы указга кул куела. Икенче төрле әйткәндә, реклама эшчәнлеге
тулысынча дәүләт карамагына күчә. Бу чорда бары тик сәяси реклама гына рөхсәт
ителә.

1940-1950 елларда рекламаның матбугатта файдалануы сүлпәнәя. Беренчедән,
«реклама» төшенчәсе сәяси идеология астына эләгә. Капиталистик һәм социалистик
реклама капма-каршы куела. Капитализмга хас барлык күренешләр (уңае да,
тискәресе дә) гел яман дип табыла.

Соңгы 20-25 елда Русия дә реклама камилләшә, үсә бара. Реклама текстлары вакытлы
матбугатта гына түгел, ә иң элек телевидение, радиода зур урын алып тора. Радио
безнең тормышка бик тирән үтеп керде. Көн саен радио тыңлаганда, без рекламаны
да тыңларга мәҗбүр булабыз. Тикшеренүләр күрсәткәнчә, укыган информациягә
караганда сүзләр ярдәмендә җиткерелгән информацияне баш мие тизрәк кабул итә,
чөнки ишетү сәләтебез мәгълүматны тизрәк эшкәртә. Язылып куелган сүзне аңлау
өчен 180 миллисекунд, ә әйтелгән сүзгә төшенү өчен 140 миллисекунд вакыт кирәк
икән. Мәгълүматны тыңлау укуга караганда эффективрак, ә кеше тавышының тембры
сүзләргә эмоциональлек өсти.

Радиорекламаның төрләре Иң киң таралган реклама төрләре булып радиоигълан,
радиоролик, төрле радиожурналлар һәм радиорепортажлар санала.

«15 март Сара Садыйкова исемендәге дәүләт филармониясендә якташыбыз Илшат
Хабибуллинның «Җырлыйм туган якта…» дигән концерт программасы була. Карамый
калмагыз».

Хәзерге заман күзлегеннән караганда, социаль реклама –җәмгыятьнең яшәү рәвешенә,
социаль кыйммәтләргә булган караш, мөнәсәбәт. Мәсәлән, Америкада социаль
рекламага бик үзенчәлекле һәм кыйммәтле даруга караган кебек карыйлар, социаль
җитешсезлекләрне булдырмау инструменты итеп кабул итәләр. Алга киткән илләрдә
социаль рекламаны үстерүне күздә тоткан дәүлет һәм дәүләтнеке булмаган
программалар эшләп килә. Русия дә исә бу процесс үзенә генә хас булган
индивидуаль юл белән бара.

Мәсәлән, наркоманияне бары бергә генә җиңеп була! Әгәр сез наркотикларны тарату
яисә куллану очракларын күрәсез икән, шалтыратыгыз: 57-77-001 (радиодан); Балигъ
булмаган балаларны караучысыз калдырмагыз. Шырпыларны аларның кулы җиткән
урыннарга куймагыз. Һәр елны Республикада балаларның ут белән шаяруы аркасында
300гә якын янгын чыга һәм аларда уртача 10 бала һәлак була (радиодан). Өйдән
чыкканда электр көнкүреш җайланмаларын һәм электр җылыткычларын кабызган килеш
калдырмагыз. Ел саен электр җайланмаларын урнаштырганда һәм кулланганда янгын
куркынычсызлыгы кагыйдәләрен бозу сәбәпле бер мең ярымга якын янгын чыга
(радиодан). Җылытыйк нарасый йөрәген! 1 июнь – Халыкара балаларны яклау көне
уңаеннан «Яңа гасыр» радиосы «Җылытыйк нарасый йөрәген» дип исемләнгән хәйрия
акциясен игълан итә. 5075 номерына «Син ялгыз түгел» дигән сүзләрне юлла.
Хәбәрегезне «Бала» сүзе белән башлагыз. СМС хәбәрләрдән килгән акча Мамадыш
милли балалар йортында тәрбияләнүче ятимнәргә кием, музыка кораллары һәм спорт
җиһазларын алуга китәчек. Ятимнәргә бергәләп ярдәм итик! (телевидениедән һәм
радиодан).

Шулай ук, 2008 елның хәйрия елы дип игълан ителүе социаль рекламага тәэсир итте.
ТНВ каналында хәйриячелекне, бигрәк тә ятим балаларга карата мәрхәмәтле булуга,
аларны гаиләле итүгә багышланган роликлар күпләп күрсәтелә башлады. Аларның
үзенчәлеге - кеше күңеленә тирән тәэсир итү, хисләргә йогынты ясау.

2009 елны Спорт һәм сәламәт яшәү рәвеше дип игълан итү Татарстанда социаль
рекламаның үсешенә китерде. Алар сәламәт яшәү рәвешен пропагандалыйлар һәм үткән
2008 Русия дә гаилә елына бәйле - сәламәт яшәүне гаилә белән берлектә алып
барырга өндиләр.

Русия дә социаль, коммерциягә бәйле һәм сәяси рекламаларны шул бер үк кешеләр
ясыйлар. Ләкин реклама ясаучылар сүзенә караганда, социаль рекламалар –
профессионализмның иң биек ноктасы. Чөнки социаль рекламалар көчле эмоцияләр
тудырырга тиеш (шок, курку, шатлык һ.б.). Кер юу порошогы яисә яңа ресторанны
рекламалаый торган текстларга караганда социаль реклама текстларының тәэсир көче
бик күпкә өстен булырга тиеш. Реклама эшләүчеләр үзләре дә социаль рекламаны
яратып иҗат итәләр, чөнки коммерция белән бәйле рекламалар бер төрлегә
әйләнделәр. Ә социаль рекламалар ясаганда иҗади идеяләрне тормышка ашыруда киң
мөмкинлекләр ачыла, эшләгән эшең ләззәт һәм канәгатьлек хисе китерә.

2001 елдан башлап, Түбән Новгород шәһәрендә социаль реклама буенча Халыкара
Фестиваль оештырыла. Идел елгасы ярында уза торган әлеге фистивәл бөтен Русия
һәм СНГдан үзенең фикердәшләрен җыя. Димәк, бүгенге көндә социаль реклама барлык
реклама төрләре арасында иң перспектив, табыш китерүчеләрдән, «элитар» булып
тора дип әйтергә була.

Сәяси листовкаларның тамырлары бик борынгы чорга барып тоташа. Аларның килеп
чыгышын XIV гасырга бәйлиләр. Чөнки бу вакытта, беренчедән, кәгазь эшләү
башлана, икенчедән, листовкалар бик арзан була. Алар иң мөһим сәяси текстларны
халыкка җиткерү чарасы булып хезмәт иткән.Хәзерге көндә сәяси листовкалар
сайлаучыларга тәэсир итә торган бер корал булып исәпләнә. Мәсәлән: «1995 елгы
парламент сайлауларында КПРФ Русия буенча 13 млн. 158 мең листовкалар тараткан.
Бу листовкаларның күбесе радио һәм телевидение үтеп керә алмаган регионнарда
таратылган».

Намуссыз реклама – аерым бер товарны кулланмаган затларны түбәнсетә, үз товарын
башка җитештерүчеләрнең шундый ук товары белән әдәпсез чагыштыра, көндәшләренең
эш репутациясен төшерә торган сүзләр кулланган реклама. Кулланучыларда
чынбарлыкка туры килмәгән ышанулар, фикерләр уята торган рекламаны да шушы
төркемгә кертергә кирәк. Мәсәлән, Русия каналында барган бер рекламада: “Бу сиңа
Кола түгел, Доктор Пеппер!» - дигән җөмлә яңгырый. Ягъни реклама җитештерүчеләр
Кока-кола эчемлеген түбәнәйтеп, кимсетеп, үзләрен мактыйлар, өстенлекләрен
расламакчы булалар. Банкларның үзләрен: «Без киләчәкне төзибез», - дип
рекламалавы да әлеге тыелган төргә карый, чөнки бу реклама белән алар үз
вазифаларын артык күпертеп, башка оешмаларның әһәмиятлелеген кире кагалар. Әлеге
намуссыз реклама законның №6-нчы маддәсендә тыела.

Әдәпсез реклама кешелеклелек һәм әхлак нормаларын бозарлык текст, тавыш, сурәт
ярдәмендә кешеләрнең расасына, милләтенә, һөнәренә, социаль хәленә, яшенә,
җенесенә, теленә, диненә, сәяси һәм башка ышануларына карата кимсетерлек сүзләр,
чагыштырулар, образлар китерүдән гыйбарәт. Мәсәлән, хатын-кызлар гигиенасы
товарларын рекламалау шундый реклама төренә карый. Аерым бер милләт яки
бөтендөнья кыйммәтләре исемлегенә кергән сәнгать әсәрләрен, дәүләт символларын
мыскыллаучы реклама да әдәпсез дип санала. Эротик характердагы рекламаны әдәпсез
төргә кертмиләр. Аларны тарату тыелмый, бары махсус чикләүләр генә билгеләнгән:
радио һәм телепрограммаларда аңы 23-тән иртәнге 4 сәгатькә кадәр генә күрсәтергә
ярый, ә матбугатта басылган очракта, газета-журналның эротик характердагы
темаларга махсуслашуы шарт итеп куела.

Аерым ысуллар белән мәгълүматның реклама икәнлеге аерып күрсәтелмәгәндә, укучы,
тыңлаучы, караучы аның реклама икәнлеген аңламаганда, ул яшерен рекламага
әверелә. Әйтик, тапшыруда кунакка чакырылган артистның аерым бер марка тәмәке
тартмасын күрсәтүе яшерен рекламага карый. «25 кадр» дип аталган алым да яшерен
реклама дип бәяләнә.

1937 елда реклама эшчәнлегенең Халыкара кодексы кабул ителә. 1973 елда
яңартылган бу кодексны Европа һәм Төнъяк Американың 21 дәүләте, ә 1998 елга
Русиянең 143 реклама индустриясе субъекты кабул итте.

Русиядә реклама продукциясенә бәйсез экспертизаны 1995 елның февралендә оешкан
Реклама буенча Иҗтимагый Совет ясый. Кулланучыларның хокукларын яклау, реклама
базарында хезмәт күрсәтү кагыйдәләрен һәм реклама эшчәнлеген контрольда тоту
системасын булдыру -әлеге иҗтимагый советның бурычлары булып тора.



https://tt.wikipedia.org/wiki/%D0%9C%D0%BE%D0%BD%D0%B3%D0%BE%D0%BB%D0%B8%D1%8F

Монго́лия (монг. Монгол Улс ) – Көнчыгыш-Үзәк Азиядәге, диңгезгә чыгышы
булмаган, төньякта Русия, көньякта Кытай белән чиктәш дәүләт.

Рәсми тел – монгол теле, язу – кирил әлифбасы. Монгол телендә халыкның 95 %
сөйләшә. Урта мәктәпләрдә искемонгол язуын өйрәнәләр.

XII гасыр башында таралып урнашкан монгол ырулары дәүләткә берләшүгә чираттагы
омтылыш ясап карыйлар. Бу дәүләт тарихка Хамаг Монгол исеме астында кереп кала.
Аның беренче җитәкчесе Хайду-хан була. Аның оныгы Хабул-хан Цзинь империясенең
күршедәге районнарын вакытлы җиңүгә ирешә, Цзинь империясе ясак түләргә мәҗбүр
була. Шулай да Хабул-ханның дәвамчысын – Амбагай-ханны дошмани татар исемле
монгол ырулары (соңрак татар исеме төрки халыкларга күчә) әсир итә, һәм
чжурчжэннарга бирә, алары исә ханны җәзалыйлар. Берничә елдан татарлар
тарафыннан Тимучинныңның (соңрак Чынгыз-хан) әтисе Есүгәй-Батыр үтерелә.

Тимучин яшьлеген бертуганнары һәм әнисе белән Делун Болдока тауларында үткәрә.
Ул хакимияткә әкрен бара, башта аңа Үзәк Монголиядәге кереитлар җитәкчесе
Ван-хан ярдәм күрсәтә. Җитәрлек көч туплагач, Тимучин өч кәчле илне буйсындыра:
көнчыгышта татарларны(1202), үзенең элеккеге ярдәмчеләре – кереитларны(1203),
көнбатышта найманнарны(1204). 1206 елдагы мнгол җитәкчеләре җыелышы – корылтайда
Тимучинны монголларның бөек ханы дип игълан итәләр һәм аңа Чынгызхан исемен
бирәләр.

Чыңгызхан тарафыннан монгол ырулары берләштерелгәч, 1206 елда монгол империясе
барлыкка килә. Чынгызхан Монголияне 1206 – 1227 еллар буена идарә итә. Монголия
мәйданы Кытай, Идел Болгарстаны, Урта Азия, Иран, Киев Русе территорияләре
хисабына үсә. Ләкин мәдәният, халыкларның төрлелеге аркасында 1527 елдан таркалу
башлана.

1260 елда башкаланы Каракорумнан Пекинга күчергәч, Монголиядә буддизм тарала
башлый. Кытайда монголларга каршы баш күтәрү нәтиҗәсендә Чынгыз нәселе
хакимияттән төшерелә, һәм Кытай Монголиядән аерыла. Үзара сугышлар белән
көчсезләнгән Монголия үзе басып алулар объектына әверелә.

1636 елда маньчжурлар Эчке Монголияне (хәзерге вакытта Кытайның автономияле
районы), 1691 елда Тышкы (хәзер Казакъстан территориясендә), 1755 елда Ойрат
Монголияне (Җунгар иле, хәзер Кытайның Синьцзян автоном районына керә) басып
алалар. Монголия бәйсезлекне 1911 елда, Кытайдагы Синьхай революциясе вакытында
кайтара. Ләкин аны 1945 елга, Кытай таныганчыга кадәр, СССРдандан башка, бер ил
дә танымый.

1924–1991 елларда СССР һәм Коминтерн МХҖФ ярдәмендә совет системасы копиясен
төзергә тырышалар, һәм Монголия социалистик ил итеп таныла. Коминтерн вәкиле
Богдо Гэгэн үлеменнән соң дистә еллар буе, 1930 еллар ахырында хакимияткә маршал
Чойбалсанàны куйгыйнча, милли җитәкчеләрне (Амар, Гэндэн һ.б.) җәзалыйлар. Аның
идарәчелеген сталинизм белән генә чагыштырып була: репрессия мәйданы бик зур
була (бөтен рухи җитәкчеләр, байлар, оппозиөия юк ителә), көчләп
коллективлаштырырга тырышу һ.б. Аның үлеменнән соң гына илдә хәлләр яхшыра.
1952-1984 елларда илнең башлыгы Ю. Цеденбал, аннан соң Ж. Батмунх була. 1990
елдан, социалистик лагерь җимерелгәннән соң илдә демократик һәм икътисади
реформалар үткәрелә: авыл хуҗалыгы, сәнәгать, сәүдә һәм хезмәт күрсәтү
приватизацияләнә,МХҖФ белән конкуренциягә сәләтле оппозицион фиркаләр барлыкка
килә.

Монголия – парламент җөмһүрияте. 1992 елның 12 февраленнән соң Конституция эшли
башлый.

Монгол Улсын Төрийн дуулал Дархан манай тусгаар улс Дайар Монголын ариун голомт
Далай их дээдсийн гэгээн үлс Дандаа энхжиж, үүрд мөнхөжнө Хамаг дэлхийн шударга
улстай Хамтран нэгдсэн эвээ бэхжүүлж Хатан зориг, бүхий чадлаараа Хайртай Монгол
орноо мандуулъя

Өндөр төрийн минь сүлд ивээж Өргөн түмний минь заяа түшиж Үндэс язгуур, хэл
соёлоо Үрийн үрдээ өвлөн бадраая Эрэлхэг Монголын золтой ардууд Эрх чөлөө
жаргалыг эдлэв Жаргалын түлхүүр, хөгжлийн тулгуур Жавхлант манай орон мандтугай

(тәрҗемәсе) Алгарышлы изге Ватан, Монгол халкы учагы, Һичкем сине җиңә алмас –
Мәңгелеккә үскән чагың. Кушымтасы: Моңгол йорты, күңелең иркен Дөньяда бар ил
өчен, Үстерәбез сине, биреп Йөрәк дәртен, кул көчен.

Турылыклы, кыю халкың Үз бәхетен тапты кабат, Бөек Моңгол иле, мәңге Иминлектә
чәчәк ат! Кушымтасы: Моңгол йорты, күңелең иркен Дөньяда бар ил өчен, Үстерәбез
сине, биреп Йөрәк дәртен, кул көчен.

Илнең елгалары тау башларында туа. Аларның күбесе – суларын Тын һәм Төньяк Боз
океанына койган, Себернең һәм Ерак Көнчыгышның бөек елгалары. Иң зур елгалар –
Селенга (600 км), Керулен (1100 км), Онон (300 км), Халхин-гол, Кобдо һ.б.
Шуларның иң күп сулысы – Селенга. Ул Хангай сыртыннан башлана, һәм Орхон,
Хануй-гол, Чулутын-гол, Дэлгэр-мурэн кебек елгалар аңа коялар. Бу елганын агу
тизлеге секундына 1,5 – 3 м. Аның агу тилеге зур булу сәбәпле сулар гөл кара һәм
дуенлы. Селенга ярты елга туңа, һәм аның боз калынлыгы – 2 м дан да ким түгел.
Аның су ташуы елына ике тапкыр: язын(кар сулары) һәм җәен(яңгыр сулары)
күзәтелә. су биеклеге 2 м дан түбән төшми. Селенга Байкал күленә коя.

Монголиядә меңнән артык даими һәм тагын да күбрәк яңгыр вакытында барлыкка
килүче, корылыкта кибүче күлләр бар. Элек Монголия җирләрендә эчке диңгез
барлыкка китерүче күлләр урнашкан булган, хәзерге күлләр аларның калдыклары. Зур
күлләр – Убсу-нур, Хара-Ус-нур, Хиргис-нур илнең төньяк-көнбатыш өлешендә
урнашкан. Аларның тирәнлеге 2 метрдан артмый. Көнчыгышта Буйр-нур һәм Хух-нур
күлләре бар. Хангайның төньягындагы Байкалга ошаган тектоник иңкүлектә Хубсугул
(тирәнлеге 238 м га кадәр) күле урнашкан.

Монголиядә кырыс кышлы, коры кызу җәйле кискен континенталь климат. Илнең
башкаласы Улан-Баторда җәен плюс 25° С ÷ 35° С һәм кышын минус 25° С ÷ 35° С.
төньяк-көнбатышта еллык явым-төшем – 250–510 мм, башкалада 230–250 мм гына, ә
Гоби чүле өлкәсендә явым-төшем тагын да азрак.

Монголия башкала – Улан-Баторга(22) һәм 21 аймакка бүленә: 1 – Ара-Хангай, 2 –
Баян-Хонгор, 3 – Баян-Улэгэй, 4 – Булган, 5 – Дархан, 6 – Көнчыгыш, 7 – Көнчыгыш
Гоби, 8 – Урта Гоби, 9 – Гоби-Алтай, 10 – Гоби-Сумбэр, 11 – Хэнтэй,12 – Кобдо,13
– Хубсугуль,14 – Орхон, 15 – Увэр-Хангай, 16 – Көньяк Гоби, 17 – Селенгин, 18 –
Сухэ-Батор, 19 – Үзәк,20 – Убсунур, 21 – Дзабхан.

Монголиядә соры күмер, ташкүмер, вольфрам ятмалары, молибден-бакыр рудалары бар.
Монголиядә ТМПның 58% ын хезмәт күрсәтү өлкәсе, сәнәгать 21,4%, авыл хуҗалыгы
20,6%, инфляция 9,5% алып тора. ТМПның үсеше 7,5%. Эшчеләрнең 42%ы авыл
хуҗалыгында эшли, эшсезлек 6,7 %. 2005 елда бюджет кереме $702 млн, ә чыгым $651
млн була. Монголиядә 2002 елда сәнәгать үсеше 4,1% тәшкил итә.



https://tt.wikipedia.org/wiki/%D0%9A%D1%8B%D1%82%D0%B0%D0%B9_%D2%96%D3%A9%D0%BC%D2%BB%D2%AF%D1%80%D0%B8%D1%8F%D1%82%D0%B5

Кытай Республикасы (кыт. трад. 中華民國, гади. 中华民国, пиньинь Zhōnghuá Mínguó, палл.
{{{4}}}; еш кына дәүләтнең төп территориясен тәшкил итүче Тайвань утравының
исеме буенча Кытай Республикасын Тайва́нь дип атыйлар) — Көнчыгыш Азиядә
урнашкан өлешчә танылган дәүләт. Элек бер партияле системалы һәм хакимияте
барлык Кытайга җәелгән дәүләт була, бүгенге көндә исә Тайвань утравын һәм аның
тирәсендәге вак утрауларны үз кулында тотучы демократик дәүләт. БМОга нигез
салучыларның берсе була.

«Тайвань өлкәсе» дип үз эченә Тайвань, Пенху, Цзиньмень, Мацзу һәм башка вак
утрауларны үз эченә алучы һәм якынча 36 191 км² мәйдан биләүче территория атала.

Тайвань утравының озынлыгы 394 км һәм иң киң урынында 144 км тәшкил итә. Яр
сызыгы озынлыгы 1566 км (Пенху архипелагы утрауларын да исәпкә кертеп).
Материктан киңлеге 130дан 220 кмга кадәр булган Тайвань бугазы белән аерылган.

2009 ел исәбе буенча Кытай Республикасы халык саны 23 119 772 кеше. Халык
тыгызлыгы буенча ул дөньяда 15 урынны алып тора. Көнбатыш ярында халык тыгызлыгы
көнчыгыш ярына караганда югарырак.

Халыкның күпчелеге шәһәр агломерацияләрендә яши. Алар арасында иң эреләре:
Тайпей (6 607 115 кеше), Гаосюн (2 752 008), Тайчжун — Чжанхуа (2 161 327),
Таоюань (1 814 437), Тайнань (1 237 886), Синьчжу (671 464), Цзяи (373 417).
Барысы да көнбатыш ярда урнашканнар. Иң эре шәһәрләр: Тайпей (2 620 273), Гаосюн
(1 526 128), Тайчжун (1 067 366), Тайнань (768 891), Синьчжу (396 983), Цзилун
(390 299), Цзяи (272 718).

Тайвань халкының 98 % — этник кытайлар (хань), 2 % — «гаошань»-аборигеннар
(Тайвань утравының борынгы халкы). Рәсми тел — кытайча (гоюй), ләкин күпчелек
кытай теленең тайвань һәм хакка диалектларында сөйләшә.

Халыкның 94 % буддизм, даосизм һәм конфуций дине иярүчеләре булып киләләр. 4,5 %
азрагы - христианлык һәм ислам динен тота.



https://tt.wikipedia.org/wiki/%D0%9A%D0%BE%D0%BD%D0%B4%D0%B5%D0%BD%D1%81%D0%B0%D1%82%D0%BE%D1%80

Конденсатор (элек конденсер атамасы астында да мәгълүм булган) — электр
корылмасын туплау һәм саклау өчен кулланылган җайланма. Гамәлдә йөргән
конденсаторларның формалары бик төрле, әмма барысында да үткәрмәүче материал
ярдәмендә аерылган кимендә ике үткәргеч бар. Электр системаларның өлешләре
буларак кулланылган конденсаторлар, мәсәлән, изолятор элпә катламы ярдәмендә
аерылган металл фольгадан тора.

Конденсатор — составында диэлектрик (изолятор) ярдәмендә аерылган пар
үткәргечләр булган пассив электрон компонент. Әгәр дә үткәргеч арасында
потенциаллар аермасы (көчәнеш) бар икән, диэлектрик аша статик электр кыры
барлыкка килә. Бу кыр уңай корылманың бер “тәлинкәдә”, ә тискәре корылманың
икенче “тәлинкәдә” җыелуының сәбәбе була. Энергия электростатик кырда саклана.
Идеаль конденсатор Фарадларда үлчәнә торган бер генә даими зурлык, сыйдырышлык
ярдәмендә тасвирлана. Ул һәрбер үткәргечтәге электрик корылмасының, алар
арасындагы потенциаллар аермасына чагыштырмасы.

Конденсаторлар электрон схемаларда туры токны блоклап, алмаш токны үткәрү өчен,
фильтр ятмәләрендә, егәрлек тәэмин итүче җайланмада чыгышын тотрыклау өчен,
радиоларда эзләнгән ешлыкларны сайлый торган резонанс чылбырларда һәм башка
максатлар өчен киң кулланылыш таба.

Сыйдырышлык зур үткәргеч өлкәләре арасында нечкә аерылыш булганда иң зур була,
моннан чыгып конденсаторның үткәргечләре еш “тәлинкәләр” дип атала, бу элекке
замандагы конструкция ысулларына карый. Гамәлдә исә, тәлинкәләр (рус. обкладки)
арасындагы диэлектрик аз микъдарда агып китү тогы үткәрә һәм аның электр кыры
көченә чикләнеше бар, нәтиҗәдә бәреп үтү көчәнеше (напряжение пробоя) бар, шул
ук вакытта үткәргечләр һәм тоташтыру чыбыклары теләнмәгән эквивалент бер-бер
артлы тоташтырылган индуктивлык һәм эквивалент бер-бер артлы тоташтырылган
каршылыкны кертә.

1745 елның октябренда, Германиядә, Помераниядә Эвальд Георг фон Кляйст югары
көчәнеш электростатик генераторны тимерчыбык ярдәмендә кулда тотылган пыяла
чүлмәктәге су күләменә тоташтырып, корылманы саклап булу икәнен таба.

Киләсе елны, Нидерланд физигы Питер ван Мюсшенброэк охшаш конденсаторны уйлап
тапкан, ул бу галим эшләгән Лейден Университеты исемен алып, Лейден чүлмәге дип
аталган.

Соңрак Лейден банкаларның эчен һәм тышын металл фольга белән каплап, алар
арасында тоташмасын өчен ара калдырып эшләнгән. Иң беренче үлчәү берәмлеге булып
“чүлмәк (банка)” хезмәт иткән, ул якынча 1 нанофарадка тигез булган.

Лейден банкалары яки аннан егәрлерәк яссы пыяла тәлинкәләр белән кат-кат фольга
үткәргечләр кулланылган җайланмалар эксклюзив рәвештә якынча 1900 нче елларга
кадәр кулланылган, моннан соң чыбыксыз (радио) уйлап табуы стандарт
конденсаторларга сорау һәм тотрыклы индуктивлыгы әзрәк булган югары ешлыклы
ихтыяҗ булган конденсаторларга күчешенә этәргеч булып торган.

Элекке заманда конденсаторлар шулай ук конденсерлар буларак мәгълүм, бу термин
хәзерге көннәрдә дә кай вакыт кулланыла. Максатлы рәвештә, бу термин Алессандро
Вольта тарафыннан 1782-нче елда кулланылган, бу җайланманың гади изоляцияләнгән
үткәргечтән күбрәк тыгызлыктагы электрик корылманы саклау сәләтенә сылтаган.

Конденсатор ике үткәрмәүче өлкә ярдәмендә аерылган ике үткәргечтән тора.
Үткәрмәүче өлкә диэлектрик яки кайбер вакытта диэлектрик әйләнә-тирә дип атала.
Гади атамалар кулланганда, диэлектрик ул электрик изолятор гына. Диэлектрик
мисаллары итеп пыяла, һава, кәгазь, вакуум һәм хәтта химик яктан үткәргечләргә
идентик булган ярымүткәргечнең бушату өлкәсен китерергә була. Конденсатор үзе
эчендә һәм изоляцияләнгән, теләсә нинди тышкы электр кырыннан тәэсир булмаган
һәм электр туклану челтәреннән корылма алмаган дип фараз ителә (?). Шулай итеп
конденсатор бер-берсенә “караучы” өслекләрендә тигез һәм капма-каршы
корылмаларны тота һәм диэлектрик электр кырын хасил итә. СИ берәмлекләрендә, 1
Фарад зурлыгындагы сыйдырышлык һәрбер үткәречтәге 1 Кулон коpytka җайланма аша 1
Вольт көчәнешкә сәбәп булуын аңлата.

Конденсатор электрик чылбырлардагы электрик кырларның шактый гомумиләштерелгән
моделе. Идеаль конденсатор тулысынча даими сыйдырышлык C ярдәмендә тасвирлана,
бу зурлык һәрбер үткәргечтәге корылманың ±Q алар арасындагы көчәнешкә
бүленмәсенә (отношение?) тигез:

Конденсатор эчендәге үткәргечләр арасындагы корылманы “хәрәкәткә” китерү өчен эш
сарыф ителгән булырга тиеш. Тышкы тәэсир бетерелгәннән соң корылмалар аермасы
электр кырында дәвам ителә һәм сакланган энергия, корылмага үзенең
тигез-авырлыгы (равновесие) хәленә кайтырга “рөхсәт” ителгәннән соң, иреккә
чыгарыла. Электр кырнын барлыкка китерүгә сарыф ителгән эш һәм аннан соң
сакланган энергия микъдары түбәндәге формула буенча исәпләнә:

Электр схемадагы теләсә нинди компонент аша ток зурлыгы i(t) аның аша үтүче
корылма агымының q(t) дәрәҗәсе дип билгеләнгән, әмма чын корылма ияләре,
электроннар, конденсаторның диэлектрик катламы аша үтә алмыйлар; моның урынына
уңай тәлинкәне (обкладканы) калдыра торган һәрбер электрон өчен тискәре
тәлинкәдә (обкладкада) электрон җыела, нәтиҗәдә электрон бушату була һәм шуннан
чыгып, бер электродта башка электродта җыелган тискәре корылмага тигез һәм
капма-каршы электродлардагы интегралга тигез һәм шул ук вакытта элегрәк
тасвирланганча, көчәнешкә пропорциональ. Теләсә нинди башлангыч (первообразная)
белән кебек, интеграл алу константасы кушу өчен башлангыч көчәнеш кушыла. Бу
конденсатор тигезләмәсенең интеграль формасы:

v ( t ) = q ( t ) C = 1 C ∫ t 0 t i ( τ ) d τ + v ( t 0 ) {\displaystyle
v(t)={\frac {q(t)}{C}}={\frac {1}{C}}\int _{t_{0}}^{t}i(\tau )\mathrm {d} \tau
+v(t_{0})} .

Моннан чыгарылма зурлык (производная) алгач, һәм “С” га тапкырлагач, чыгарылма
зурлык (производная) формасын табабыз:

Конденсаторның “көзге чагылышы” булып индуктивлык кәтүге тора, ул энергияне
электр кырда түгел, ә магнит кырында саклый. Аның ток-көчәнеш мөнәсәбәте
(отношение?) конденсатор тигезләмәләрендә ток һәм көчәнешләрне урыннары белән
алыштыргач һәм C ны индуктивлык L белән алыштыргач, табып була.

Составында бер-бер артлы тоташтырылган резистор, конденсатор, ялгау җайланмасы
һәм даими ток чыганагы гына булган схема “корылма алу схемасы” атамасы астында
билгеле. Әгәр дә t = 0 дә конденсатор корылма алмаган, ә ялгау җайланмасы ачык
икән Кирхгоф законыннан чыгып:

Чыгарылма зурлык (производная) чыгару һәм аны “С” га тапкырлау беренче тәртип
дифференциаль тигезләмәсен бирә:

t = 0 булганда, конденсатор аша көчәнеш нульгә тигез һәм резистор аша көчәнеш
V0. Шуннан чыгып, башлангыч ток i (0) =V0 /R. Шуны исәпкә алып, дифференциаль
тигезләмә түбәндәге тигезләмәне бирә:

Конденсатор чыганакның көчәнеше белән тигез-авырлыкка (equilibrium, равновесие)
җиткәч, резистор аша көчәнеш һәм бөтен схема аша экспоненциаль кими. Корылма
алган конденсаторның корылмасын “бетерү” экспоненциаль кимүнең мисалы булып тора
ала, тик монда конденсаторның башлангыч көчәнеше V0ны алыштыра һәм ахырдагы
көчәнеш нульгә тигез.

Бирелгән ешлыкта синусоидаль рәвештә үзгәрүче көчәнеш һәм синусоидаль рәвештә
үзгәрүче ток мөнәсәбәтен (отношение) һәм фаза аермасын электр импеданс, электр
реактивлыкларның вектор суммасы һәм электр каршылык тасвирлый. Фурье анализы
ярдәмендә теләсә нинди сигнал ешлыклар спектры ярдәмендә күрсәтелергә мөмкин,
шуннан чыгып схеманың төрле ешлыкларга реакциясен табарга була.
Конденсаторларның реактивлыгы һәм импедансы (шул ук тәртиптә күрсәтелгәнчә):

монда j - уйланма берәмлек һәм ω синусоидаль сигналның почмак тизлеге. -j фазасы
алмаш көчәнеш V = Z I алмаш токтан 90ока калышканын ? күрсәтә; токның уңай
фазасы конденсатор корылма алганда, көчәнешнең артуын күрсәтә; нуль тогы билгеле
мизгелдәге даими көчәнешкә карый.

Сыйдырышлыкның артуы һәм ешлыкның артуы белән импедансның кимүен исегездә
тотыгыз. Ягъни, югарырак ешлыктагы сигнал яки зуррак сыйдырышлык булганда, ток
амплитудасына караган түбәнрәк көчәнешнең сәбәбе була – алмаш токның “кыска
ялганышы” (яки AC coupling). Һәм киресенчә, бик түбән ешлыклар өчен реактивлык
югары булачак, хәтта конденсатор алмаш ток анализында ачык чылбыр диярлек
булганга кадәр – ул ешлыклар фильтрлана. Конденсаторлар, резистор белән индуктив
кәтүкләреннән аермалы буларак, импеданс тасвирлаучы характеристикаларга
(мәсәлән, сыйдырышлыкка) “инверс” рәвештә пропорциональ булуы белән аерылып
торалар.

Иң гади конденсатор үткәрүчәнлеге (һава кебек) ε булган диэлектрик ярдәмендә
аерылган ике параллель тәлинкәдән тора. Модель шулай ук башка геометрияле
җайланмалар өчен сыйфатлы алдан фараз итүләр өчен кулланылырга мөмкин.
Тәлинкәләр бер формада “А” өлкәсендә колач алган һәм аларның яссылыгында ±ρ =
±Q/A корылма тыгызлыгы бар дип фараз ителә. Тәлинкәләрнең киңлеге аларның арасы
d дан күпкә зуррак дип фараз итеп, җайланма үзәгендә электр кыры амплитудасы E =
ρ/ε га тигез булып, бертөрле булачак. Көчәнеш тәлинкәләр арасындагы электр
кырыннан линиялы интегралга тигез:

C = Q/V ны куеп, сыйдырышлыкның мәйдан арту белән артуы һәм ара арту белән кимүе
ачыклана:

Шулай итеп, югары үткәрүчәнлекле материаллардан ясалган, зур мәйданлы
тәлинкәләле һәм тәлинкәләр арасында ара кечкенә булган җайланмаларда сыйдырышлык
иң зур була. Шулай да, озынлык берәмлегенә диэлектрик көчен Vd ны кулланып,
энергия саклануның максимумын табабыз:

Энергия максимумының диэлектрик күләменең, үткәрүчәнлекнең, һәм озынлык
берәмлегенә диэлектрик көчнең функциясе булганын күрәбез. Шулай итеп, тәлинкә
мәйданнарын арттырып, шул ук вакытта аларның арасын киметү диэлектрик күләм бер
үк дәрәҗәдә булганда конденсаторның күпме микъдар энергия саклавына үзгәреш
кертми.

Бер-бер артлы тоташтыру шулай ук электролитик конденсаторны алмаш ток схемасында
эшләргә яраклы итү өчен дә кулланыла.

Конденсаторлар идеаль конденсаторлар тигезләмәсеннән берничә үзенчәлеге белән
аерылып торалар.Шуларның кайберләре (мәсәлән, агып китү тогы һәм паразит
тәэсирләр) сызыкча рәвештә, яки сызыкча рәвештә икәнлеген фараз итәргә була
торган, һәм алар белән конденсаторның эквивалент схемасына виртуаль
компоненталар өстәп, эш итәргә була. Шуннан соң схема анализының гади методлары
кулланылырга мөмкин. Башка очракларда, мәсәлән, бәреп үтү көчәнеше белән, тәэсир
линиялы рәвештә түгел, һәм нормаль (сызыкча) схема анализын кулланылырга мөмкин
түгел булганда, бу тәэсир белән аерым эшләргә кирәк. Шулай ук тагын бер, линиялы
булырга мөмкин, әмма сыйдырышлыкның даими дигән фаразны инкяр итә торган төркем
бар. Моның мисалы булып, температурага бәйлелек тора.

Диэлектрик көч атамасы алган Eds билгеле бер электр кыры куелгач,
конденсатордагы диэлектрик үткәргечкә әверелә. Шул эффект күзәтелгәндә, куелган
көчәнеш бәреп үтү көчәнеше дип атала һәм ул диэлектрик көчнең продукты һәм
конденсаторлар арасындагы аермага бәйле:

Конденсаторда саклана ала торган энергия бәреп үтү көчәнеше белән чикләнгән.
Сыйдырышлык һәм бәреп үтү көчәнеше диэлектрик “юанлыгы” белән шкала
куелганлыктан, билгеле бер диэлектрик кулланып эшләнгән конденсаторларның
максималь энергия тыгызлыгы чагыштырмача бер дәрәҗәдә,( to the extent that the
dielectric dominates their volume.) Диэлектрик өчен һава кулланганган
конденсаторларның кырның бәреп үтү көче 2 дән 5 MВ/м тирәсе; слюдадан
ясалганнары өчен бәреп үтү 100 дән 300 MВ/м га кадәр, май кулланылганнарында 15
тән 25 MВ/м га кадәр, һәм диэлектрик өчен башка материаллар кулланганда күпкә
кечерәк булырга мөмкин. Диэлектрик бик нечкә катламнар рәвешендә кулланыла, шуңа
күрә конденсаторларның әпсәлүт бәреп үтү көчәнеше чикләнгән. Гомуми
электроникада кулланылган конденсаторлар өчен типик дәрәҗәләр берничә вольттан
алып 100В ка яки шул чама кадәргә була. Көчәнеш арту белән, диэлектрик калынрак
булырга тиеш, бу югары-көчәнеш конденсаторларны кечерәк көчәнеш
конденсаторлардан үлчәмнәре буенча зуррак итә.Бәреп үтү көчәнешенә
конденсаторның үткәрүче өлешләренең геометриясе кебек факторлар критик рәвештә
тәэсир итә; очлы кырыйлар яки нокталар бу ноктада электр кыр көчен арттыралар
һәм бу урында бәреп үтүгә сәбәп булырга мөмкиннәр. Бу күренеш урын ала башлагач,
бәреп үтү диэлектрик аша капма-каршы тәлинкәгә кадәр җитеп һәм кыска ялганышка
сәбәп булганчы, тиз үтәчәк. Бәреп үтүнең гадәти маршруты – ул электр кырның
артканлыктан, диэлектриктагы электроннарны атомнарыннан тартып алып, шулай итеп
үткәрүгә сәбәп булуы. Башка сценарийлар да мөмкин, мәсәлән, диэлектрикта
“пычрак” урыннар, һәм әгәр диэлектрик кристалл табигатьле булса, кристалл
структурасында камил булмаган урыннар, ярымүткәргеч әсбапларда күрергә булган
кар ишелүе бәреп үтүенә сәбәп булырга мөмкин. Бәреп үтү көчәнешенә шулай ук
басым, дымлылык һәм температура тәэсир итә.

ЭБАТК (ESR) параметры белән кебек үк конденсаторның чыгышлары компонентка
эквивалент бер-бер артлы тоташтырылган индуктивлык яки ЭБАТИ (ESL) (эквиалентная
последовательная индуктивность) параметрын өсти.

Ток пульсацияләре – ул куелган чыганакның (еш кына импульслы егәрлек чыганагы)
алмаш ток компоненты, бу компонентаның ешлыгы даими яки алышынып торучан булырга
мөмкин. Билгеле конденсатор типларның, мәсәлән электролитик тантал
конденсаторларның максималь ток пульсацияләренә (ешлык һәм амплитуда буенча да)
чикләнеше бар. Бу ток пульсацияләре зарар итүче җылылык генерациянең сәбәбе
булырга мөмкин. Бу җылылык токның конденсаторда кулланылган материал эчендә
резистив камил булмаган урыннар, (гадәттә эквивалент бер-бер артлы тоташтырылган
каршылык (ЭБАТК, ESR) дип аталган), аша ток үтүе аркасында килеп чыга. Мисал
өчен, электролитик тантал конденсаторларның ток пульсацияләренә чикләнешләре бар
һәм аларның конденсаторлар гаиләсендә (ЭБАТК, ESR) дәрәҗәләре иң югары. Шул ук
вакытта керамик конденсаторларның ток пульсацияләренә чикләнеше юк һәм аларның
(ЭБАТК, ESR) дәрәҗәләре иң түбәннәрнең берсе.

Компонентның картаюы белән билгеле конденсаторларның сыйдырышлыгы кими. Керамик
конденсаторларда, моңа диэлектрикның җимерелүе сәбәп булып тора. Диэлектрик типы
һәм тышкы эшләү һәм саклау температуралары картайдыручы факторларның иң
әһәмиятлеләреннән санала, ә эшләү көчәнеше әзрәк тәэсир итә. Картаю процессын
компонентны Кюри ноктасынан югарырак җылытып кире борырга мөмкин. Картаю
процессы компонент тормышының башы янында иң тиз була, ә вакыт үтү белән
җайланма тотрыклана. Электролитик конденсаторлар электролит парга әйләнү белән
картаялар. Керамик конденсаторлардан аермалы буларак, бу компонентның тормышы
ахырына якынрак була.

Сыйдырышлыкның температурага бәйлелеге гадәттә 1 °C ка миллионнан өлешләрдә
үлчәнә. Гадәттә аны киң диапазонда линияле функция буларак кабул итәргә мөмкин,
ләкин температура экстремумнарында ул үзен шактый линиялы булмаган рәвештә тота.
Хәтта шул ук типтагы конденсаторларның төрле үрнәкләре арасында да, температура
коэффициенты я уңай, я тискәре булырга мөмкин. Башка сүзләр белән әйткәндә,
температура коэффициентларының диапазоны үз эченә нульне алырга мөмкин. (Мисал
өчен агып китү тогы бүлегендәге бирелгән зурлыклар таблицасын карагыз).

Конденсаторлар, бигрәк тә керамик конденсаторлар, һәм кәгазь конденсаторлар
кебек искерәк җайланмалар, тавыш дулкыннарын абсорбцияләп, нәтиҗәдә микрофон
эффекты килеп чыгарга мөмкин. Тирбәнешләр тәлинкәләрне (обкладкаларны) хәрәкәткә
китерә, нәтиҗәдә сыйдырышлык үзгәрә, ә бу үз чиратында алмаш ток чыганагы була.
Кайбер диэлектриклар шулай ук пьезоэлектр генерациялиләр. Нәтиҗәдә килеп чыккан
буталышлар бигрәк тә аудио кулланышларында проблемалы, чөнки потенциаль рәвештә
кире бәйләнеш яки теләнмәгән язуга сәбәп булырга мөмкиннәр. Кире микрофон
эффектында, конденсатор тәлинкәләре (обкладкалары) арасында үзгәреп торучы
электр кыры физик көч ясап, аларны динамик (тавыш әйткеч) кебек хәрәкәткә
китерә. Бу ишетелә торган тавыш генерациясенә сәбәп булырга мөмкин, ләкин
энергияне сарыф итә, һәм диэлектрикка (электролит булырга мөмкин) стресс ясый.

Булган дәрәҗәләре арасында бик кечкенәләрдән (пикофарад дәрәҗәсендә; теләсә
нинди кечкенә дәрәҗәләр дә булырга мөмкин, тик теләсә нинди схемада очраклы
(паразитик) сыйдырышлык чикләүче фактор булып тора) килоФарадлар белән үлчәнә
торган суперконденсаторларга кадәр элементлар бар .

Күпчелек тип конденсаторларда аларның сыйдырышлыгын арттыра торган диэлектрик
аергыч бар. Шулай да, тәлинкәләре арасында вакуум белән әз сыйдырышлыклы
җайланмалар да бар, бу аларга аеруча югары көчәнеш куелганда эшләргә һәм
югалтуларны киметергә рөхсәт итә. Тәлинкәләре атмосферага ачык булган алмаш
конденсаторлар радио көйләү схемаларында киң кулланыш тапканнар. Соңрак
конструкцияләрдә хәрәкәтләнә торган (ротор) һәм хәрәкәтләнми торган (статор)
тәлинкәләр арасында диэлектрик өчен полимер фольга кулланыла, шул ук вакытта
тәлинкәләр арасында ара чагыштырмача кечкенә була.

Конденсатор тота алган корылманы максималь дәрәҗәгә җиткерү өчен, диэлектрик
материалның үткәрүчәнлеге мөмкин кадәр югары булырга тиеш, шул ук вакытта мөмкин
кадәр югары бәреп үтү көчәнешенә ия булырга тиеш.

Кулланыла торган күп каты җисем диэлектрик бар, монда кәгазь, пластик, пыяла,
mica (?) һәм керамик материаллар керә. Кәгазь искерәк җайланмаларда киң
кулланылган һәм чагыштырмача югары көчәнештә эшне тәкъдим итә. Шулай да, ул су
үтеп керүенә бирелүчән һәм күбесенчә пластик элпә конденсаторлар белән
алмаштырылган. Пластикның картайдыру (искертү) үзенчәлекләре әйбәтрәк, һәм бу
аларны таймер схемаларында файдалы итә, гәрчә алар түбән эш температурасы һәм
түбән ешлыклар белән чикләнсә дә (?). Керамик конденсаторлар, гомумән алганда,
кечкенә, арзан һәм югары ешлык кулланышлары өчен файдалы, гәрчә аларның
сыйдырышлыгы көчәнешкә бәйле шактый үзгәрүчән һәм алар тиз “картайса” да. Киңрәк
классификацияләгәндә, алар температурага бәйле сыйдырышлыгы үзгәрүен алдан әйтеп
була торган 1 класс диэлектрик ка яки югарырак көчәнештә эшли алган 2 класс
диэлектрикка бүленәләр. Пыяла һәм mica конденсаторлар аеруча ышанычлы, тотрыклы
һәм югары температура һәм көчәнешләргә түземле, әмма күпчелек массакүләм
кулланышлар өчен аларның бәясе кыйммәт.

Электролитик конденсаторлар һәм суперконденсаторлар, аталган тәртиптә кечкенә
һәм зуррак микъдар энергия саклау өчен кулланыла, керамик конденсаторлар
резонаторларда еш кулланыла, һәм теләмәстән схема ятышы конфигурациясе
тарафыннан гади үткәргеч-изолятор-үткәргеч формалашканда, паразит сыйдырышлык
хасил була.

Электролитик конденсаторларда оксид диэлектрик катлам белән алюминий яки тантал
тәлинкә кулланыла. Икенче электрод - схемага тагын бер фольга тәлинкә белән
тоташтырылган сыек электролит. Электролитик конденсаторлар бик югары сыйдырышлык
тәкъдим итә, әмма начар түземлелектән (допуски), югары тотрыксызлык, бигрәк тә
җылылык йогынтысы булганда тора-бара сыйдырышлык югалту һәм югары агып китү
тогыннан зыян күрәләр. начар сыйфатлы конденсаторлар электролитның агуына сәбәп
булырга мөмкин, ә бу басылган платалар өчен зарарлы. Электролитның үткәрүчәнлеге
түбән температураларда кими, ә бу эквивалент бер-бер артлы тоташтырылган
каршылыкны арттыра. “Туклану” чыганакларында теләнгән шартларга китерү өчен киң
кулланылса да, түбән югары ешлык характеристикалары аларны күп кулланылышлар
өчен яраксыз итә. Электролитик конденсаторлар билгеле период (якынча 1 ел)
кулланылмаса, үзеннән-үзе деградацияләчәк, һәм тулы “туклану” бирелгәндә, кыска
ялганырга һәм конденсаторга даими зыян китереп, еш кына саклагычны
(предохранитель) эштән чыгаруга һәм ректификацион көпшәләрдә чаткылар чыгуга
сәбәп була. Аларны куллану (һәм зарар күрү) алдыннан торгызырга була, моның өчен
эш көчәнешен әкренләп куялар, бу еш кына искергән вакуум көпшә җиһазларында 30
минут вакыт эчендә, алмаш ток “туклануын” җайлаштыру өчен алмаш трансформатор
кулланып, эшләнә. Кызганычка каршы, мондый техниканы куллану кайбер каты җисем
җайланмалар өчен әзрәк файда бирергә мөмкин, чөнки аңа нормаль туклану
дәрәҗәсеннән түбәнрәк эшләү зарар китерергә мөмкин, бу “туклану” чыганагын башта
кулланучы схемалардан изоляцияләргә таләп итә. Мондый ысулны хәзерге югары ешлык
“туклану” чыганаклары өчен кулланырга яраксыз булырга мөмкин, чөнки алар
киметелгән керү (input) белән дә тулы чыгыш көчәнешен тәэмин итәләр.

Тантал конденсаторлар алюминийдан яхшырак ешлык һәм температура
характеристикалары тәкъдим итәләр, әмма аларның диэлектрик абсорбциясе һәм агып
китүе күбрәк. OS-CON (яки OC-CON) конденсаторлар – алар стандарт электролитик
конденсаторлардан арзанрак бәягә озынрак яшәү дәвере тәэмин итә торган
полимерлашкан органик ярымүткәргеч каты җисем – электролит тибындагы
конденсаторлар.

Махсус кулланышлар өчен тагын берничә тип конденсаторар бар. Суперконденсаторлар
зур микъдар энергия саклыйлар. Карбон аэрогельдән, карбон көпшәләрдән, яки
электродлары югары куышлыклы (высокопористый) материаллардан ясалганнары аеруча
югары сыйдырышлык тәкъдим итәләр (2010 елга 5 кФ ка кадәр) һәм кайбер
кулланышларда аккумуляторларны алмаштыра алалар. Алмаш ток конденсаторлар махсус
алмаш ток “туклану” схемаларында эшләү өчен конструкцияләнгән. Алар еш электрик
мотор схемаларында кулланыла һәм еш югары токларга чыдар өчен конструкцияләнгән
була, шулай итеп, аларның физик яктан зур булырга тенденциясе бар. Гадәттә алар
шома булмаган урыннары булган, еш кына җиргә җиңел ялгарга булган металлик
корпуслар эчендә була. Алар шулай ук даими ток бәреп үтү көчәнешләре максималь
алмаш ток көчәнешеннән кимендә биш мәртәбә артык булып конструкцияләнә.



https://tt.wikipedia.org/wiki/%D0%98%D0%BB%D0%B4%D1%83%D1%81_%D0%A2%D3%99%D0%BB%D0%B3%D0%B0%D1%82_%D1%83%D0%BB%D1%8B_%D3%98%D1%85%D0%BC%D3%99%D1%82%D2%97%D0%B0%D0%BD%D0%BE%D0%B2

Илдус Әхмәтҗанов, Илдус Тәлгат улы Әхмәтҗанов, рус. Ахметзянов Ильдус Талгатович
(1966 елның 20 июле, Чистай, ТАССР, РСФСР, ССРБ) — хуҗалык эшлеклесе, сәясәтче,
Чистай районы башлыгы (2010-2014), РФ Федераль Мәҗлесенең Федераль шурасы
әгъзасы (ТР Дәүләт шурасыннан Татарстан вәкиле) (2014 елның 1 октябреннан).
«Бердәм Русия» сәяси фиркасе әгъзасы.

1966 елның 20 июлендә Татарстан АССР Чистай шәһәрендә туган. Чистай
совхоз-техникумын кызыл дипломга (1988), «икътисадчы-менеджер» белгечлеге буенча
ЛИНК халыкара менеджмент институтын (Бөекбритания Ачык университеты) (2002),
«мөһәндис-конструктор» белгечлеге буенча А.Н. Туполев исемендәге Казан дәүләт
техник университетын (2004) тәмамлаган. 1984-1986 елларда хәрби хезмәттә булган.

Чистай шәһәрен РФ туристлык «энҗесе»нә әйләндерү максатыннан кабул ителгән
«Чистай-2020» («Чистай шәһәр-музей») программасы .



https://tt.wikipedia.org/wiki/%D0%98%D0%BB

Ил - билгеле бер чикләргә ия, дәүләт суверенлыгына ия яки аның буйсынуындагы
географик территория (мәс. колония, унитар дәүләтнең төбәге, федератив дәүләтнең
субъекты, һ.б.).

Ил белән дәүләт охшаш сүзләр булсалар да, төрле мәгънәләргә ияләр. Дәүләт - ул
билгеле бер территориядәге хакимиятнең сәяси система булып тора. Ә ил мәдәни,
территория, җирләр берлеген үз эченә ала дип әйтү дөресрәктер.

Мәсәлән, Британия империясе күп илләрдән торучы бердәнбер держава булып тора. Ә
бүгенге Польша, коммунистик Польша Халык Җөмһүрияте һәм Польша Җөмһүрияте бер үк
илләр була торып та, өч төрле дәүләт булып торалар.



https://tt.wikipedia.org/wiki/%D0%90%D0%B9_(%D0%B8%D1%8F%D1%80%D1%87%D0%B5%D0%BD)

Ай — Җирнең бердән-бер табигый иярчене. Кояш системасы планеталарының
иярченнәреннән зурлыгы буенча бишенче урында тора, планета зурлыгына карата —
беренче урында.

Безнең эрага кадәр II гасырда Гиппарх Айның күктәге хәрәкәте буенча тикшеренүләр
алып барса, инде безнең эраның II гасырында аның теориясен астроном Клавдий
Птолемей үстерә һәм “Альмагест” дигән хезмәт яза. 1609 елда Галилей телескоп
уйлап тапкач, Айны өйрәнүдә зур прогресска ирешелә, ә 1651 елда Джованни
Риччиоли Айның беренче картасын төзи, шушы ук галим Айдагы кратерларга билгеле
шәхесләрнең исемнәрен бирә башлый.

Космик эра башлангач, Ай турындагы мәгълү­матлар шактый тулыланды: андагы
туфракның составын Җиргә алып кайтып өйрәнделәр, Айның арткы ягының да картасы
төзелде.

Дөнья тарихында Айга иң беренче булып “йомшак” төшеп утыру миссиясен 1966 елның
3 февралендә советлар иле­нең “Луна-9” автоматик станциясе тормышка ашырды һәм,
шулай ук дөнья­да беренче булып, Айның панорамасы фотоларын Җиргә тапшырды. Ә
икенче көнне, 4 февральдә, ССРБның бар­лык киң­күләм мәгълүмат чаралары совет
фәне һәм техни­касының яңа һәм искиткеч казанышы турында бөтен дөньяга хәбәр
таратты: “1966 елның 3 февралендә, Мәскәү вакыты бе­лән 21 сәгать 45 минут 30
секундта, 31 гыйнварда очырып җибәрелгән “Луна-9” автоматик станциясе Ай
өслегенә, аның Давыллар океаны районында, Рейнер һәм Марий кратерларыннан
көнба­тыштарак йомшак итеп төшеп утырды”.

“Луна-9” станциясе академик Сергей Королев җитәкчелегендә эшләнә һәм Айга
космонавтика легендасы вафат булганнан соң 20 көн үткәч төшеп утыра, шуңа күрә
бу аппарат Айда С. Королевка мәңгелек һәй­кәл булып калды.

Шулай итеп, 60нчы еллар уртасында җиһанны үзләштерү­дә АКШның ССРБдан күпкә
калышуы аңлашыла. Шуннан Президент Дж. Кеннеди “Кешенең Айга аяк басуы 1970 елга
кадәр булачак” дип белдерә һәм НАСА Айга кеше очыру буенча берьюлы берничә
программа өстен­дәге эшен активлаштыра. Ул прог­раммаларның иң уңыш­лысы
“Аполлон” дип атала. 1968 ел­ның де­каб­рендә астронавтлы “Аполлон-8” Айны урап
очып кайта, 1969 елның маенда Айга төшми генә “Аполлон-10” белән репетиция ясап
кайткач, шул ук елның 20 июлендә “Аполлон-11” белән очкан астронавтлар беренче
булып Айга аяк баса. 21 июльдә Ай өслегенә беренче булып баскан кешенең исеме
билгеле була: Нил Армстронг – башта, икенче булып Эдвин Олдрин төшә, экипаж­ның
өченче әгъзасы Майкл Коллинз орбиталь модульдә кала. Бу җиһан сәфәреннән алар
Җиргә 21,5 килограмм туфрак алып кайта.

1990 еллардан моңа кадәр ССРБ белән АКШ кына “хуҗа” булган җиһанга башка илләр
дә аяк басты. Шулардан иң беренче­ләрдән булып Япония уңышка иреште, 1990 елда
ул — “Хитен”, 1998 елда “Нодзоми” аппаратларын очырды, 2007 елда җиһанга
озатылган “Кагуя” белән аның ярдәмче станция­ләре “Окина” белән “Оюна” да юл
алды. Шул ук елда Кытайның — “Чанъэ-1”, бер елдан Һинд­станның “Чандраян-1”
станция­ләре Айга очты. 2010-14 елларда Кытай тагын берничә аппарат очырды, ә
Япония 2018 елга планлаштыра. Әлбәттә, бу елларда АКШ та тик ятмады, төрле
тә­гаен­ләнештә булган берничә зонд һәм станция очырды.

АКШ — үзенең “Аполлон”, ә ССРБ “Луна” проектларын япкач, җиһан бераз тынып
калган иде. Ләкин гасыр башында Кытай Айны өйрәнү генә түгел, луноход һәм
экспеди­цияләр җибәреп, анда даими эшләү­че базалар төзергә ният­ләү
программасын да игълан иткәч, башка “космик державалар” янә йокыларыннан уянды.
Киләчәктә Айга экспеди­цияләр оештырырга планнары турында Русия, Европа,
Һиндстан, Япония белдерделәр, ә 2004 елда Президент Дж. Буш АКШның 2020 елга
Айда беренче базалар төзүгә юнәлтелгән “Созвездие” программасын гамәлгә ашыра
башлавы турында игълан итте, ләкин 5 елдан ул программаны Барак Обама кире
какты.



https://tt.wikipedia.org/wiki/Re%C3%A7_Pospolita

Reç Pospolita — 1569 yılda Lüblin berläşmäse näticäsendä barlıqqa kilgän häm
1795 yılda Räsäy, Prussiä häm Avstriä arasında däwlätne bülü näticäsendä yuqqa
çıqqan Polşa Qıyrallığı häm Böyek Litva kenäzlege federatsiäse.

Kübesençä bügenge Polşa, Ukraina, Belarus, Litva illärendä häm öleşçä Räsäy,
Latviä, Estoniä, Moldova, Slovakiä cirlärendä urnaşqan bulğan.

Däwlät başlığı seym saylanğan ğömerlek monarx bulğan, ul Polşa qıyralı häm böyek
Litva kenäze dip yörtelgän.

Reç Pospolita (läxçä rzecz — eş, ğämäl, pospolita — urtaq) - latin telennän läx
telenä süzdän süz Res Publika tärcemäse bula, yäğni tatarça Urtaq Eş digän süz.

XVII ğasırdan Polşa Reç Pospolitası (läxçä Najjaśniejsza Rzeczpospolita Polska)
dip atala.

Xäzerge waqıtta İke xalıq Reç Pospolitası (Rzeczpospolita Obojga Narodów) yış
atala.

1569 yılda Polşa häm Böyek Litva kenäzlege Lüblin uniäsenä qul quya häm ber
däwlätkä berläşä.

1618-1648 yıllarda Utız yıllıq suğış waqıtında Yan Xodkeviç citäklägän läx
ğäskäre berniçä tapqır ciñä.

XVII ğasırda Reç Pospolita tübän töşä başlıy: Bogdan Xmelnitskiy baş kütärüe,
Räsäy-Polşa suğışı (1654-1667), Şvetsiägä qarşı suğış däwlätne bik zäğifli.

Yan III Sobeski citäklägän Reç Pospolita üz qüäten beraz torğıza, 1683 yılda
Vena bäreleşendä Ğosmanlı imperiäse ğäskären ciñä.

1791 yılnıñ 3 mayında Reç Pospolitada Awrupada berençe Konstitutsiä qabul itelä.

Läkin Reç Pospolitanı Räsäy, Prussiä, Avstriä arasında öç tapqır bülenä häm
yuqqa çığa.

1795 yılda läx patşası Stanislav Avgust täxettän baş tarta häm däwlät yuqqa
çığa.



https://tt.wikipedia.org/wiki/Madrid

Madrid (исп. Madrid [maˈðɾið]) - İspaniä däwläteneñ başqalası häm iñ zur şähäre.
Şulay uq isemdäş töbägeneñ başqalası.

Madrid şähäre ğäräplär tarafınnan 927 yılda Mawritan kirmäne bularaq
nigezlängän.

Rekonkista (yañadan buysındıru) waqıtında 1085 yılda Alfonso IV patşası ğäräp
Mäcirit şähären yawlap alğan.

1561 yılda Filipp II patşası Madrid şähäre Valiadolid urınına patşalıq başqalası
itep yasağan.

1561 yılğa qädär ğäräplär häm ispannar arasında mönäsäbätlär üzgärüçän bulğan,
suğişlar yış bulğan.

1734 yılda iske sarayı yanıp betä. Anıñ urınında Yaña Patşa Sarayı "Palacio
Real" tözelgän.

1808 yılda Madridta buysındıruçılarğa qarşı zur kütäreleş bulğan, läkin ul qatı
bastırılğan.

Ferdinand VII patşası häm İzabella II patşabikäse idärä itkän çorda Madrid bik
üskän.

1936-1939 yılda İspaniä Watandaşlar suğışı waqıtında respublikaçıları tarafınnan
şähär saqlanuı suzılğan.



https://tt.wikipedia.org/wiki/%D3%98%D1%84%D0%B3%D0%B0%D0%BD%D1%81%D1%82%D0%B0%D0%BD

Әфганста́н (tat. lat.Äfğänstan, /æfˈɡænᵻstæn/, пушту һәм дари افغانستان
Afğānistān), рәсми атамасы — Әфганстан Ислам Җөмһүрияте (пушту د افغانستان
اسلامي جمهوریت, дари جمهوری اسلامی افغانستان, үзб. Afg'oniston Islom
Respublikasi ) — Урта көнчыгышта урнашкан дәүләт. Дөньяның иң фәкыйр илләренең
берсе. Соңгы 30 ел дәвамында (1978 елдан башлап) илдә гражданнар сугышы бара.

Әфган атамасы беренче тапкыр 982 елда килеп чыга. Гарәп сәяхәтчесе Ибн Баттута
ил хакында боларны әйтә: «Без Кабулда булдык. Кабул бик зур шәһәр булган, ә
хәзер монда фарсы кабиләре яши. Алар үзләрен әфган атыйлар».

Илдә күп таулар, тигезлекләр бар. Төньякта Бактрий тигезлеге урнаша. Якында
Караком чүле, Әфганстанның көнбатышында Наомид чүле, Дашти-Марго чүле урын ала.
Дәүләтнең иң зур тавы — Ношак (7492 м). Илдә иң зур елгалар: Амудәрья, Һерируд,
Һилмәнд.

Файдалы казылмаларга килгәндә, илдә 1400 гә якын файдалы казылмалар чыганагы
бар, шулар арасында, барит, хромит, күмер, бакыр, тимер рудасы, кургаш, табигый
газ, нифет, кыйммәтле һәм ярымкыйммәтле ташлар, тоз, күкерт, тәлк, тутыя һәм
башка минерллар.. Айнак исемле бакыр чыганагы Ауразиядә иң зур санала.

Беренче кешеләр бу җирләрдә 5000 ел элек пәйда булган. Хәзерге Әфганстан
территориясендә БЭК 1 нче меңъеллыкта берничә вак дәүләт булган, Бахтыр
(Бактрия) шуларның иң көчлесе иде. Алар гасырлар дәвамында Ахәмәниләр,
Сәләүкиләр, Гарәп хәлифәлеге, Газнәвиләр, Мугыллар, Тимуриләр, Бабуриләр,
Сәфәвиләр хакимлеге астында булган. 1747 елда Әхмәтшаһ Дөррани Хөрәсән, Систан,
Синд, Бәлүҗстан, Пәнҗаб, Кәшмир һәм Балхны, шула ук Амудәрьяның сул ярындагы
аерым җирләрне кулга төшереп, беренче мәртәбә мөстәкыйль Әфганстан дәүләтенә
нигез салган. Ләкин ул 1818 елда берничә ханлыкка таркалды. 1825 елда Кабул
хакиме Дусмөхәммәт әфган җирләрен бербөтен дәүләт итеп берләштермәкче булган,
ләкин Британ империясе башлап җибәргән ингиз-әфган сугышлары (1838-1840,
1878-1880) моңа комачаулаган. Британия Әфганстанны үз мөстәмләкәсенә әйләндерә
алмаган, ләкин 1879 елда тышкы сәясәт аның кәнтрүле астына үткән. 19 гасыр
азагында — 20 гасыр башында Әфганстанда үзәкләштерелгән дәүләт формалашу
процессы бетеп килгән. Беренче бөтендөнья сугышы вакытында Әфганстан үзен
битараф дип игълан итте. Кулай халыкара шартларның барлыкка килүе Әфганстан
әмире Әмануллаханга 1919 елның 28 февралендә Әфганстанны бәйсез дип игълан итүгә
мөмкинлек бирде.

Әфганстан — күпмилләтле дәүләт. Анда төрле телләр төркемнәренә караган утыздан
артык халык яши. Халкының яртысы диярлек — пуштуннар (42%). Таҗиклар
(27%), үзбәкләр (9%), һәзаралар (8%), чәраймаклар (4%), төрекмәннәр (3%),
бәлүҗләр (2%), пәшәиләр, нуристаниләр, гарәпләр, памириләр, браһвиләр,
гурҗарлар, кыргызлар, һәм хәтта аз санда татарлар да бар.

Сөйләшелә торган телләр: дари — 50%, пушту — 35%, төрки телләр — 11%, бәлүҗ теле
— 2%, башка телләр — 4%.

Халкының 100% диярлек ислам динендә тора, шуларның якынча 90% — сөнни
мөселманнар, 7-19% — шигый мөселманнар. Шәһәрләрдә 26% яши. Эре
шәһәрләр: Кабул, Мазары-Шәриф, Кандаһар, Һәрат, Кондыз, Талукан, Пулы-Хөмри,
Шеберган, Чарикар.[3]

Әфганстан 34 вилаятькә (ولايت , wilåyat) бүленә. Вилаять башында Әфганстан
президенты тарафыннан тәгаенләнгән губернатор тора.[1] Һәр вилаять Әфганстан
хөкүмәтенең Агайлар пулатында ике кеше белән вәкиллек ителгән, шуларның берсе
вилаять шурасы тарафыннан дүртьеллык мөддәткә сайлана, икенчесе исә өчьеллык
мөддәткә район шуралары тарфыннан сайлана. Халык пулатына депутатлар
турыдан-туры районнардан (гомуми саны — 388) сайланыла; вилаятьне тәшкил итүче
районардан сайланган депутатлардан иң кимендә икесе хатын-кыз булырга тиеш.

Әфганстан — өч хакимият тармагыннан (канун чыгару, башкарма һәм мәхкәмәи) торган
ислам җөмһүрияте. Гамәлдәге конституция 2004 елда кабул ителгән. Дәүләт
башлыгы — президент. Ул гомуми, тигез һәм турыдан-туры тавыш бирү нигезендә 4
еллык мөддәткә (срокка) сайлана һәм бу вазыйфага тагын фәкать бер тапкыр гына
сайланырга мөмкин. Башкарма хакимиятне президент җитәкчелегендәге хөкүмәт
гамәлгә ашыра. Иң югары канун чыгару органы — ике пулаттан (югары – Агайлар
пулаты, аскы – Халык пулаты) торган Милли мәҗлес.

Тулаем эчке продуктта авыл хуҗалыгы өлеше 79,8%, сәнәгать өлеше 5,7%, хезмәт
күрсәтү тармагы өлеше 15,7 процентны тәшкил итә. Төп экспорт партнөрлары —
 Һиндстан (42,2%), Пакстан (28,9%), Таҗикстан (4.6%, 2015). Экспортлана торган
таварлар — әфьюн, бодай, җиләк-җимешләр, чикләвекләр, келәмнәр, йон, мамык,
җәнлек тиреләре, кыйммәтле ташлар. Төп импорт партнөрлары — Пакстан (38,6%),
Һиндстан (8,9%), АКШ (8,3%), Төрекмәнстан (6,2%), Кытай (6%), Казакстан (5,9%),
Aзәрбайҗан (4,9%). Импортлана торган таварлар — җиһазат, азык-төлек, тикстил,
нефть мәхсулатлары.



https://tt.wikipedia.org/wiki/%D0%AD%D0%BA%D0%B2%D0%B0%D0%B4%D0%BE%D1%80

Эквадо́р (исп. Ecuador), рәсми атама Эквадо́р Җөмһүрияте́ (исп. República del
Ecuador) – Көньяк Американың төньяк-көнбатышында урнашкан дәүләт. Илнең исеме
испан телендә экватор сүзен аңлата.

Көнбатышта Эквадор Тын океан белән юыла, төньякта Колумбия белән чиктәш,
көнчыгышта һәм көньякта Перу белән чиктәш. Эквадор составына Галапагос утраулары
керә.

Эквадор төньякта Колумбия, көньякта вә көнчыгышта Перу белән чиктәш. Көнбатышта
Тын океан сулары белән юыла. Эквадор территориясе табигать ягыннан 3 өлешкә
бүленә: Ориенте (тауалды тигезлекләр), Сьерра (Анд таулары) һәм Коста, ягъни "яр
буе" (Анд таулары итәге һәм Гуаяс үзәнендәге түбәнлекләр). Сүнгән (Чимборасо —
Эквадорның иң биек ноктасы, 6262 м) һәм хәрәкәттәге (Котопахи һ.б.) янартаулар
бар.

Файдалы казылмалар: нефть, табигый газ, алтын, көмеш, күкерт, ташкүмер,
марганис, бакыр һәм полиметалл рудалары. Климат Ориентеда экваториаль, Сьеррада
тау-экваториаль, Костада субэкваториаль. Уртача айлык температура Китода (2800 м
биеклектә) +13°С, көньякта +23°…+27°С. Еллык явым-төшемнәр саны 100 ммдан
(көньякта) 6000 ммгача (Анд тауларының көнчыгыш битләүләрендә).

Эре елгалар: Гуаяс, Путумайо, Напо, Тигро. Территориясенең 75%ы урман (нигездә
дымлы тропик урман). Урманнарда аю, ягуар, кыргый мәче, һ.б. сөт имезүчеләр яши.
Елан, ташбака, варан, диңгез игуанасы, тимсах (крокодил), кошлар күп. Туфраклары
көлсу-кызыл, тау-болын һәм аллювиаль.

Эквадор территориясендә борынгыдан 16 гасыр башларына кадәр индей кабиләләре
яшәгән. 15 гасыр азагында бу җирләрне инклар басып алган. 1526 елда Эквадор
ярына испан конкистадорлары килеп җиттеләр. 1531—33 елларда Франсиско Писарро
җитәкчелегендәге конкистадорлар экспедициясе Экавадор территориясен басып алды.
1540-елларда җирле халык испаннарга каршы гыйсъян күтәргән. 1563—1739 елларда
Эквадор Кито ауденциясе буларак Перу вицекыйраллыгы, 1739—1822 елларда Яңа
Гранада вицекыйраллыгы составында. 

1822 елда бәйсезлек игълан ителгән. 1830 елның майгача Кито вилаяте буларак Бөек
Колумбия составында булган. 1830 елда мөстәкыйль дәүләткә әйләнгән.

Эквадор — җөмһүрият. Гамәлдәге конституциясе 1998 елда кабул ителгән. Дәүләт
башлыгы — президент, у 4 еллык мөддәткә сайлана; икенче мөддәткә сайлану мөмкин.
Канун чыгучы хакимиятне Милли конгресс (берпулатлы парламент), башкарма
хакимиятне президент һәм аның тарафыннан билгеләнә торган хөкүмәт гамәлгәа
ашыра; президент хөкүмәт белән дә җитәчелек итә.



https://tt.wikipedia.org/wiki/%D0%A7%D1%8B%D2%A3%D0%B3%D1%8B%D0%B7%D1%85%D0%B0%D0%BD

Үз гаскәрләре белән Чыңгызхан Кытай, Урта Азия җирләрен басып алган. Монгол
империясен нигезли һәм аның беренче каһаны була.

Темуҗин Монгол кәбиләсендә Бурхан Халдун тавы, Онон һәм Керулен елгалары
эргәсендә, Монголиянең хәзерге башкаласы Улан-Батордан ерак түгел урынында туа.
Аның туу вакыты анык түгел, төрле чыганакларда төрле даталар күрсәтелгән -
Рашид-ад-Дин язылган Мэн-да бэй-лу китабы буенча, ул 1155 елда туган, «Юань
дәүләтнең династияләре» 1162 ел билгеләнгән. Монгол тарих китабы буенча, ул
кулында кан төерә белән туа, бу аның киләчәктә зур юлбашчы булыуына күрсәтә.
Аның атасы Есугей – тайчиут кабиләсе нойонларының берсе - һәм шулай итеп
Оэлунның тәүге уллары була.

1202 татарларга каршы канлы сугышны оештырган. Җиңгәннән соң Темуҗин бөтенесе
татарларны юк итәргә боерган (тәгәрмәчкә түбәнрәк булган балалардан тыш). Шулай
Темуҗин әтисенең үлеменә үч алган.

1203-1205 елда эчке сугышлар нәтиҗәсендә Темуҗин җиңеп бөтен даланы
берләштергән.

1207-1211 елда урман кабиләләренең җирләрен буйсындырган - Себер халыкларын, һәм
аларны ясак түләткән.

1207 елда тангыт дәүләте - Си-Ся - буйсындырган, 1213 елда Кытай дәүләтен Цзинь
һөҗүм иткән, 1214 елда төньяк Кытай өлешенә Шәндүнгә кадәр килеп җиткән.

1218 елда Урта Азиянең Җидесу җирләрен буйсындырган, 1223 кадәр бөтен Үзәк
Азияне диярлек буйсындырган.

1223 елда Калка елгасында монголлар рус-кыпчак гаскәрен тар-мар иткән, соңрак
Идел буе Болгары дәүләтенә юнәлгән, ләкин анда Сарык сугышында Чыңгыз хан һәм
аның гаскәрләре җиңелгән, шулай итеп Идел болгарлары Чыңгызханның Көнбатыш
һөҗүмен туктатканнар.



https://tt.wikipedia.org/wiki/%D0%A5%D0%B0%D0%B9%D0%B2%D0%B0%D0%BD%D0%BD%D0%B0%D1%80

Хайваннар (лат. Animalia яки Metazoa) — хәзерге вакытта биологик патшалык
буларак каралган организмнар төркеме. Төркем инде Аристотель тарафыннан аерылган
иде.

Аларны зоология (грекча «зоон»— хайван һәм «логос» — фән; тәгълимат) фәне
өйрәнә. Хайваннарның үзләренә генә хас билгеләре бар: бу — гетеротроф туклану,
нык күзәнәк стенкасы булмау, күзәнәкләрдә центриольләр булу, матдәләр алмашының
үзенә бертөрле үзенчәлекләре, хәрәкәтчәнлек, чикләнгән үсү һ. б.

Бу билгеләрнең кайберләре, мәсәлән, күзәнәкчел төзелешле булу һәм туклануга,
сулау, үсү, үсеш һәм үрчүгә сәләтлелек хайваннарга гына түгел, бәлки
үсемлекләргә, гөмбәләргә, бактерияләргә дә хас. Хайваннарның башка билгеләре
үсемлекләрдә булмый. Боларга, мәсәлән, гетеротроф туклану һәм актив хәрәкәтләнү
керә. Барлык хайваннарга хас булганча, әзер органик матдәләр белән туклану
гөмбәләрдә, күпчелек бактерияләрдә һәм паразит үсемлекләрдә генә күзәтелә. Актив
хәрәкәтләнү — күпчелек хайваннарга хас билге. Үсемлекләрдән, гөмбәләр һәм
бактерияләрдән аермалы буларак, күпчелек хайваннарның органнар системалары — аш
кайнату, сулыш, нерв системасы һ.б. бар.

Барлык хайваннар өчен тәннең төгәл симметрияле булуы хас. Күбесендә, мәсәлән май
коңгызында, елга кысласында, бака һәм бүредә, тәннең уң һәм сул якларында бер үк
төрле парлы органнар урнаша. Мондый хайваннарның тәне аша уйда хайванны
көзгедәгечә чагы­лыш тапкан ике яртыга бүлә торган бер генә яссылык үткәрергә
мөмкин. Парлы органнары симметрияле урнашкан хайваннар — ике яклы
симметриялеләр, ә тән симметриясе ике яклы симметрия дип атала. Ике яклы
симметриялелек актив хәрәкәтләнүче барлык хайваннарга хас.

Хәзерге вакытта зоологлар хайваннар патшалыгын ике аспатшалыкка —
Беркүзәнәклеләргә һәм Күпкүзәнәклеләргә бүләләр.



https://tt.wikipedia.org/wiki/%D0%A4%D1%83%D1%82%D0%B1%D0%BE%D0%BB_%D0%B1%D1%83%D0%B5%D0%BD%D1%87%D0%B0_%D0%90%D1%83%D1%80%D1%83%D0%BF%D0%B0_%D1%87%D0%B5%D0%BC%D0%BF%D0%B8%D0%BE%D0%BD%D0%B0%D1%82%D1%8B_2016

2016 елгы футбол буенча Аурупа чемпионаты (инг. UEFA Euro 2016, фр. Championnat
d'Europe de football 2016) — футбол буенча Аурупаның 15-нче чемпионаты. Чара
2016 елның 10 июненнән 10 июленә кадәр үткәрелергә тиеш. Бу турнирда тарихта
беренче тапкыр 24 такым катнашачак. 2010 елның 28 маенда Женевада үткәрелгән
тавыш бирү нәтиҗәсендә чемпионат хуҗасы булып Франция сайланган.

Чемпионат җиңүчесе 2017 елда Русиядә үткәреләчәк Конфедерацияләр кубогында
катнаша алачак.

Ур — урын, У — уеннар, Җ — җиңүләр, УИ — уртак исәпләр, Җ — җиңелүләр, Г —
кертелгән һәм керттерелгән голлар, ± — голлар аермасы, О — очколар

Ур — урын, У — уеннар, Җ — җиңүләр, УИ — уртак исәпләр, Җ — җиңелүләр, Г —
кертелгән һәм керттерелгән голлар, ± — голлар аермасы, О — очколар

Ур — урын, У — уеннар, Җ — җиңүләр, УИ — уртак исәпләр, Җ — җиңелүләр, Г —
кертелгән һәм керттерелгән голлар, ± — голлар аермасы, О — очколар

Ур — урын, У — уеннар, Җ — җиңүләр, УИ — уртак исәпләр, Җ — җиңелүләр, Г —
кертелгән һәм керттерелгән голлар, ± — голлар аермасы, О — очколар

Ур — урын, У — уеннар, Җ — җиңүләр, УИ — уртак исәпләр, Җ — җиңелүләр, Г —
кертелгән һәм керттерелгән голлар, ± — голлар аермасы, О — очколар

Ур — урын, У — уеннар, Җ — җиңүләр, УИ — уртак исәпләр, Җ — җиңелүләр, Г —
кертелгән һәм керттерелгән голлар, ± — голлар аермасы, О — очколар



https://tt.wikipedia.org/wiki/%D0%A4%D0%B8%D0%BB%D0%B8%D0%BF%D0%BF%D0%B8%D0%BD%D0%BD%D0%B0%D1%80

Филиппиннар Җөмһүрияте (тагал. Republika ng Pilipinas), яки Филиппиннар
(Pilipinas) — Көньяк-көнчыгыш Азиядә урнашкан дәүләт. Тын океанда урнашкан күп
утраулардан тора.

1521 елның язында Магеллан соңрак Филиппиннар дип аталган утрауларга барып җитә.
Магеллан ике идарәче арасында туган җирле конфликтта берсенең ягына күчә һәм 27
апрельдә сугышта һәлак була. Испания короле хакимияте астына күчкән Себу
утравының раджасы, Магелланның үлеменнән файдаланып, испаннарны мәҗлескә чакыра
һәм берничә дистә кешене үтертә. Берничә айдан кораблар Молук утрауларына барып
җитәләр.

Молук утрауларында тәмләткечләр сатып алына. Анда булганда испаннар Португалия
короленең Магелланны качкын буларак игълан итүе турында ишетәләр. Шуңа күрә аның
кораблары әсирлеккә алынырга тиеш була. «Консепсьон» ташланып ут төртелгән була.
Бары тик ике кораб калган була. «Тринидад» көнчыгышка, испаннарның Панамадагы
биләмәләренә юнәлә, ләкин каршы җил чыгып, алар кире кайтырга мәҗбүр булалар һәм
португалларга әсирлеккә төшәләр. Испаннарның күпчелеге Һиндстанда сөргенлектә
үлеп бетә. Хуан Себастьян Элькано җитәкчелегендәге «Виктория» корабы көнбатышка
юл тота. Африканы көньяктан урап узып, 18 кеше өйләренә әйләнеп кайта.



https://tt.wikipedia.org/wiki/%D0%A3%D0%B8%D0%BB%D1%8C%D1%8F%D0%BC_%D0%A8%D0%B5%D0%BA%D1%81%D0%BF%D0%B8%D1%80

Уи́льям Шекспи́р (ингл. William Shakespeare; 1564 елның 23 апреле — 1616 елның
23 апреле) — инглиз драматургы һәм шагыйре. Дөньяның иң мәшһүр драматургларның
берсе, иң азында 17 кәмит, 10 хроника, 11 трагедия, 5 поэма авторы.

«Ромео һәм Джульетта», «Король Лир», «Ричард III», «Венеция сәүдәгәрләре»,
«Отелло», «Гамлет» кебек дөньякүләм танылган әсәрләрне язган. Аны еш кына иң
мәшһүр инглиз язучысы дип атыйлар.

Уильям Шекспир Уорикшир графлыгында урнашкан Эйвондагы Стратфорд шәһәрендә 1564
елда дөньяга килә. Шекспир Стратфорд грамматик мәктәбендә укыды дип санала,
кайбер галимнәр фикеренчә, ул патша Эдуарда VI мәктәбендә дә белем ала, ләкин бу
фактларны хәзер дәлилләп булмый.

1582 елда Уильям аннан сигез яшькә өлкәнрәк булган Анна Хатауэйга өйләнә, 1583
елда аларда Сюзанна исемле кыз, ә 1585 елда Хемнет белән Джудит туа. Якынча 1587
елда Шекспир Лондон шәһәренә күчә.

1592 елда ул Лондон театр труппасына керә. 1612 елда гаиләсе яшәгән Стратфордка
кире кайта. Аннан соң ул җитди авырган дип санала. 1616 елның 23 апрелендә
драматург вафат була.



https://tt.wikipedia.org/wiki/%D0%A1%D0%B0%D1%80%D1%8B%D1%82%D0%B0%D1%83

Шәһәр Идел елгасының уң яры 34 километрга буйлап сузылган, Мәскәүдән 856
километр көньяк-көнчыгыштарак урнаша.

Иделдән башка, шәһәр территориясендә Елшанка, Разбойщина, 1-нче һәм 2-нче
Гусёлка, Назаровка, Черниха, Березина һ. б. елгалар агалар.

Сарытау халыкара стандарт буенча Moscow Time Zone (MSK/MSD) сәгать поясында
урнаша. Бу сан, UTC системасы буенча исәпләгәндә, +4:00 гә тигез.

Идел буе Болгары чорында биредә мөһим сәүдә ноктасы (фактория) барлыкка килә.
Болгарлар Фарсы Иле белән актив сәүдә иткәннәр һәм Идел юлы кулланганнар.

XIII гасырның 50-елларында хәзерге Сарытау янында татарлар тарафыннан Үкәк
шәһәре нигезләнә. Түбән Иделдә урнашкан Алын Урданың сәүдә үзәге булып торган.

Беренче тапкыр Үкәк итальян сәүдәгәре Марко Поло китабында 1262 елда телгә
алына. 1334 елда шәһәрдә гарәп сәяхәтчесе Ибн Баттута була. 1395 елда Үкәк Аксак
Тимер гаскәрләре тарафыннан җимерелә.

Аксак Тимер һөҗүменнән соң Үкәк хәрәбәләрдә озак тора, иске татар шәһәре
урынында кече шәһәрчек генә калган. Иске татар шәһәре урынында яңа кирмән 1590
елның 2 (12) июлендә урыс кенәзе Григорий Засекин тарафыннан Иделнең сул ярында
нигезләнгән.

1613—1614 елларда шәһәр янып бетә һәм яңа урында (Иделнең сул ярында, аңа
Саратовка елгасы кушылу урынында) нигезләнә. 1674 елда, патша Алексей Михайлович
указы буенча, шәһәр Иделнең уң ярына күчерелә.

1670 елда шәһәр Степан Разин гаскәрләре тарафыннан талап алына. 1708 елда
Кондратий Булавин гаскәрләре шәһәрне чолгап ала.

Петр Iның өлкә реформасы буенча, шәһәр Казан губернасы составына керә. 1718—1728
елларда һәм 1739 елдан — Әстерхан губернасы составында.

1747 елда Сарытаудан каршы якта, Иделнең сул ягында, Покровская бистәсе (хәзерге
Энгельс) нигезләнә. 1773 елда Сарытау Емельян Пугачёв отрядлары тарафыннан
алына.

1780 елдан — Сарытау калгайлыгы үзәге, 1797 елдан — Сарытау губернасы үзәге.
XVIII гасырның ахырында — XIX гасырның башында шәһәрдә халык училищесы (1786),
типография (1794), хастаханә (1806), дворяннар собраниесе (1807), театр (1810),
сәүдә йорты (1811), һимназия (1820), Александр Невский соборы (1825) һәм
Спасо-Преображение соборы (1826) ачылалар.

1870 елда шәһәрне Мәскәү белән тоташтыручы Тамбов—Сарытау тимер юлы төзелә. 1909
елда Сарытау университеты ачыла.

XX гасырның 20-елларга кадәр Сарытау Идел буенда иң зур шәһәре була һәм рәсми
булмаган рәвештә «Идел буе башкаласы» дип аталган була.

1918 елның октябрьдән 1919 елның майга кадәр Сарытау Идел буе алманнарының
автономияле өлкәсенең идарә органнары урнашканнар (өлкә составына кермәгән).

1928—1934 елларда Түбән Идел крае, 1934 елдан — Сарытау крае үзәге булган. 1936
елдан Сарытау өлкәсе үзәге булып тора.

Шәһәрнең көчле үсеше Бөек Ватан сугышы елларда билгеләнә — шәһәргә берничә
предприятие эвакуацияләнде. 1990 елга кадәр Сарытау ябык шәһәре булып торган
(шәһәргә чит ил ватандашларына шәһәргә керү рөхсәт ителмәгән була).

Алесандр Радищев исемле сәнгать музее, өлкәне өйрәнү музее, Николай Чернышевский
һәм Ульяновлар гаиләсе йорт-музейлары.

1. Авиация заводы 2. Агрегат заводы 3. Арматура заводы 4. Подшипник заводы 5.
Нефть эшкәртү заводы 6. Май комбинаты 7. Тәмәке фабрикасы 8. Приборлар төзү
заводы һ.б.

Сарытау аша Р228 (Сызрань—Сарытау—Волгоград), А144
(Сарытау—Пенза—Саранск—Нижгар), Р226 (Самар — Сарытау — Волгоград), Р234
(Сарытау — Песчаный Умёт) Р208 (Сарытау — Сокур) автоюллар баралар. Шәһәр янында
әйләнеп үтә торган юл урнаша.

Идел буе тимер юлының Саратов I станциясе. Башка эре станцияләре: Саратов II,
Саратов III, Трофимовский I. Сарытауда Идел буе тимер юлының Сарытау
бүлекчәсенең идарәсе урнаша.



https://tt.wikipedia.org/wiki/%D0%A1%D0%B0%D0%BD%D0%BA%D1%82-%D0%9F%D0%B5%D1%82%D0%B5%D1%80%D0%B1%D1%83%D1%80%D0%B3

Санкт-Петербург (рус. Санкт-Петербург, фин. Pietari, кар. Pietari/Пиетари)
(1703—1914 елларда Санкт-Петербург, 1914—1924 елларда — Петроград, 1924—1991
елларда — Ленинград) — Рәсәй Федерациясенең федераль дәрәҗәле шәһәр, элек Рәсәй
Империясе башкаласы булган. 1703 елда нигез салынган. Халык саны 4 953 219 кеше
(2012 ел). Миллионлы шәһәрләр арасында Русиядә иң төньяк шәһәр. Тулысынча
Аурупада урнашкан һәм башкала булмаган халык саны буенча иң зур шәһәр.

Санкт-Петербург Русиянең төньяк-көнбатышында, Нева буе түбәнлеге чикләрендә,
Балтыйк диңгезенең Фин култыгында урнаша.

Санкт-Петербург Нева елгасының ике ярларында, аның дельтада урнаша. Шулай ук
шәһәрдә Нева елгасының култыклары (Зур һәм Кече Нева, Зур, Урта һәм Кече
Невкалар, Фонтанка, Мойка, Екатерингофка, Крестовка, Карповка, Ждановка,
Смоленка, Пряжка, Кронверк бугазы), кушылдыклары (Ижора, Славянка, Мурзинка,
Охта, Чёрная речка) һәм якынча 20 ясалма каналлар агалар. Шәһәр чикләрендә Нева
киңлеге — 340 — 650 м, тирәнлеге 14 — 23 м. Шәһәрнең су объектлары аша 800дан
артык күпер салынган, шул исәптә 218 җәяүлеләр күпере һәм 8 ачыла торган күпер.

Санкт-Петербург халыкара стандарт буенча Moscow Time Zone (MSK/MSD) сәгать
поясында урнаша. Бу сан, UTC системасы буенча исәпләгәндә, +4:00 гә тигез.

Бөтен метеокүзәтчелек тарихы буенча иң югары температура 2010 елның 7 августында
тәшкил ителгән - +37,1 °C, иң түбән 1883 елның 11 гыйнварында −35,9 °C.
Санкт-Петербургта ел буенча 600—700 мм атмосфера дуеннары ява, күбесе -
апрельдән октябрьгә кадәр.



https://tt.wikipedia.org/wiki/%D0%9F%D0%B5%D1%80%D1%83

Перу́ (исп. Perú, кечуа Piruw, аймара Piruw), рәсми атамасы Перу́ Җөмһүрияте
(исп. República del Perú, кечуа Piruw Mama Llaqta, аймара Piruw Suyu) – Көньяк
Америкада урнашкан дәүләт. Төньяк-көнбатышта Эквадор белән, төньякта Колумбия
белән, көнчыгышта Бразилия белән, көньяк-көнчыгышта Боливия һәм Чили белән
чиктәш. Көнбатышта Тын океан сулары белән юыла.

Тарихчылар фикеренчә, бу территорияләрдә беренче кешеләр якынча б.э.к. 9000
еллар тирәсендә килеп чыккан. Иң борынгы торак урыны буларак Норте-Чико санала.
Аның килеп чыгу вакыты б.э.к. 3000 ел белән б.э.к. 1800 ел арасына туры килә.

Б.э. XII гасырында инклар кабилә булып Урубамба елгасы үзәнендәге Куско
тирәсендә оешалар. Инкларның аерым халык түгеллеген, ә бары тик идарә итүче
класс икәнлеген искәртеп үтәргә кирәк. 1438 елда алар Сапа Инка җитәкчелегендә
дәүләтләрен киңәйтә башлыйлар. Дәүләтнең чәчәк атуы XVI гасырның башына туры
килә. Аларның дәүләтләре Тауантинсуйу дип атала. Тауантинсуйу Колумбка кадәрге
Американың иң зур империясе була. Төньякта аның чиге хәзерге Колумбиядәге Патия
елгасы буенча, көньякта хәзерге Чилидагы Мауле елгасы буенча үтә торган була.
Көнчыгышта инклар хакимияте бүгенге Бразилия, Парагвай һәм Аргентина
дәүләтләренең җирләрен үз эченә алган була.

Инклар чорында җир эшкәртү киң таралган була. Җирне таяклар белән йомшарталар,
сабан билгеле булмый. Кукуруза, маниока, бәрәңге, томат, борчак, тәмәке, кока
һәм мамык үстерелә. Йорт хайваннарыннан лама асрала. Мамыктан һәм йоннан кием
туку, чүлмәкчелек, алтын, көмеш, бакыр һәм бронзадан әйберләр ясау гаять зур
үсешкә ирешкән була. Кадаклар билгеле булмый. Халыкның төп өлеше булган
игенчеләр бергәләп җир эшкәртүче җәмгыятьләр корып яшиләр. Уңышның өчтән бере
инкларның милкенә, тагын өчтән бере гыйбадәтханәләргә күчә торган була.

Панамада яшәүче Франсиско Писарро, Диего де Альмагро исемле конкистадорлар һәм
Эрнандо де Луке исемле рухани 1524 елда Перуны яулап алу эшен башлыйлар. 1531
елда Писарро 227 кешелек гаскәр белән өченче экспедициясенә чыга. 1533 елда
Писарро, Перу эчендәге каршылыклардан файдаланып, Перу дәүләтенең башкаласын –
Куско шәһәрен ала.

Индеецлар берничә тапкыр испаннарга каршы баш күтәрәләр. Алар арасында иң эресе
1780-1781 елларда Хосе Габриэль Кондорканка җитәкчелегендәге баш күтәрү була.
Ләкин ул уңышка ирешми, баш күтәрү канга батырыла, Кондорканка исә җәзалап
үтерелә.

Латин Америкасының бәйсезлек өчен көрәше чорында Перу Испаниянең терәге булып
тора, моннан испан гаскәрләре күрше вице-корольлекләрдәге баш күтәрүчеләргә
каршы җибәрелә торган була. 1823 елда испаннар Перуны 1821 елда Чилидан килеп
Перуның бәйсезлеген игълан иткән Сан-Мартин исемле җитәкченең кулыннан кире
тартып алалар.

1824 елда төньяктан Перуга Боливар яклы Сукре гаскәрләре керә. Алар испаннарны
тар-мар итәләр. Перу вице-корольлеге бүгенге Перуга һәм Боливиягә бүленә.

Көнбатышта, Тын океан ярлары буенча чүлле киң түгел үзәнлекләр тамасы сузылган
(Коста дип атала). Көнчыгышта – 6768 метрга (Уаскаран тавы) җитүче Анд таулары
(Сьерра). Шулай ук көнчыгышта Амазонка үзәнлеге ята.

Өстенлекләр: файдалы казылмаларның, шул исәптән нефтнең дә күплеге. Тын океанда
балыкның күплеге. Мамык, каһвә һәм каучук мөһим культуралар булып тора. Алга
киткән текстиль сәнәгате.

Кимчелекләр: металларга һәм башка товарларга дөньякүләм бәягә бик нык бәйлелек.
Бәяләрнең тибрәнүе сәүдәгә һәм инвестицияләргә комачаулый. Озакка сузылган
приватизация. Коррупция һәм артта калган инфраструктура инвестицияләргә каршылык
тудыра. Банк өлкәсе көчсез.



https://tt.wikipedia.org/wiki/%D0%9C%D0%B5%D0%BA%D1%81%D0%B8%D0%BA%D0%B0

Ме́ксика Кушма́ Штатлары́ (исп. Estados Unidos Mexicanos) – Төньяк Америкада
урнашкан дәүләт. Төньякта АКШ белән, көньяк-көнчыгышта Белиз һәм Гватемала белән
чиктәш, көнбатышта Калифорния култыгы һәм Тын океан сулары белән, көнчыгышта
Мексика култыгы һәм Кариб диңгезе сулары белән юыла.

Мексиканың ярлары аз ергаланган, иң эре ярымутраулары — Калифорния һәм Юкатан.
Тын океандагы берничә утрау да Мексика составына керә. Дәүләт территориясенең
зур өлешен Мексика таулыгы (биеклек 1000–2000 метр, иң биек урыны — Орисаба
вулканы — 5700 м) алып тора. Ярга якын урыннары тигезле. Мексика култыгында
нефть-газлы бассейн, Мексика таулыгында төсле металл мәгъдәннәре (бакыр,
кургашын, көмеш, төрекөмеш, мышьяк, сөрмә, кадмий, висмут, кургаш, вольфрам,
алтын), дәүләтнең төньяк-көнчыгышында ташкүмер, тимер һәм уран мәгъдәннәре,
күкерт чыганаклары бар.

Б.э.к XII—V гг. Мексика җирләрендә соңга таба барлыкка килгән гадәти
цивилизацияләргә зур йогынты ясаган Ольмеклар культурасы чәчәк ата. Бу гадәти
цивилизацияләрнең чәчәк атулары IV—IX гг. б.э.к. туры килә. Бу теотиуакан,
сапотеклар, тотонаклар, майя культуралары була. Майя цивилизациясе ирешкән
уңышлар арасында: иероглифлар ярдәмендә язу, үз вакыты өчен бик зур үсеш алган
мигъмарият һәм декоратив-сәнгать, математика һәм астрономия өлкәләрендә зур
белемнәр, тогәл календарь. XII гасырда Үзәк Мексикада ацтек кабиләләре килеп
чыгалар. Алар шул тирәдә яшәгән күп кенә кабиләләрне үзләренә буйсындырып бөек
империя барлыкка китерәләр .

1517 елда Мексика җирләре европалылар тарафыннан үзләштерелә һәм яулап алына
башлый. Испанлылар Мексика култыгы яр буйларына өч экспедиция җибәрәләр.
Беренчесенең башында Франсиско Эрнандес де Кордоба торган, икенчесенең башында
(1518 елда) — Хуан де Грихальва. Өченче экспедиция Эрнан Кортес җитәкчелеге
астында 1519 елда уза.

Мексика — федератив җөмһүрият. Әлеге Конституция 1917 елның 5 февралендә кабул
ителгән. Дәүләт башлыгы — президент, ул гомуми туры тавыш бирү юлы белән 6 елга
сайлана; президет икенче мөддәткә сайланыла алмый. Канун чыгаручы хакимиятне
Милли конгресс (икепулатлы парламент), башкарма хакимиятне президент гамәлгә
ашыра.

Тулаем эчке продуктта авыл хуҗалыгы 3.6%, сәнәгать 36.6%, хезмәт күрсәтү тармагы
59.8%ны тәшкил итә. 2014 елгы мәгълүматларына күрә, Мексика экспорты 460.4
миллиард долларын тәшкил итә; төп партнерлар: АКШ — 78.8%, һәм башкалар. Төп
экспорт таварлары — автомобильләр, электроника, телевизорлар, санаклар, мәбил
телефоннар, сыек кристаллы күрәкләр (дисплейләр), нефть һәм нефть
мәхсулатлары, көмеш, җиләк-җимешләр, яшелчәләр, каһвә, мамык.

Мексика экспорты 407.1 миллиард долларын тәшкил итә; төп партнелар: АКШ —
49.1%, Кытай — 16.1%, Япония — 4.5%. Төп импорт таварлары — металл эшкәртүсе
станоклар, авыл хуҗалыгы техникасы, металл, запөлешләр (автомобильләр һәм
очкычлар өчен), нефть чыгару өчен җиһазлар.



https://tt.wikipedia.org/wiki/%D0%9C%D0%B0%D0%BB%D1%8C%D1%82%D0%B0

Ма́льта – Урта диңгездәге утрау-дәүләт. Исеме финикия телендәге malat (гавань)
сүзеннән килеп чыккан.

Аурупадан Азия һәм Африкага илтүче диңгез юлларының үзәгендә урнашкан Мальта
элек-электән басып алучыларны үзенә җәлеп иткән. Б.э.к. VIII гасырда Мальтаны
финикиялеләр (һәм алар белән бер үк вакытта диярлек греклар) колонияләштерәләр.
Б.э.к. IV гасырдан б.э XIII йөзьеллыгына кадәр утрауны алмаш-тилмәш карфаген,
рим, византиялеләр, гарәпләр, норманнар, испаннар басып алалар.

1530 елда Карл V император Мальтаны иоаннитларның рыцарь орденына бирә (әлеге
орден шул вакыттан бирле Мальта ордены дип атала башлый). 1798 елда утрауны
Наполеон җитәкчелегендәге француз армиясе Мисырга барышлый басып ала. 1800 елның
5 сентябрендә инглизләр Мальта башкаласы Валеттаны алалар, утрауның губернаторы
булып Александр Болл билгеләнә. 1814 елгы Париж тынычлык килешүе нигезендә
Мальта Бөекбританиягә күчә. Инглизләр аны колония һәм хәрби-диңгез базасына
әверелдерәләр.

1964 елда Мальта бәйсезлек ала, ә 1974 елдан республика игълан ителә, ләкин 1979
елга кадәр, Мальтада соңгы инглиз базасы бетерелгәнче, дәүләт башлыгы булып
элеккечә инглиз патшабикәсе санала.



https://tt.wikipedia.org/wiki/%D0%9C%D0%B0%D0%BB%D0%B0%D0%B9%D0%B7%D0%B8%D1%8F

Мала́йзия (Malaysia) яки Мала́йзия Федерациясе – Көньяк-Көнчыгыш Азиядәге,
Көньяк Кытай диңгезе белән аерымланган, ике өлештән торучы дәүләт.

Бу җирләрдә кешеләр бик озак вакытлардан бирле яшәсәләр дә, климатның уңайлы
булуы сәбәпле дәүләтчелек чагыштырмача соң барлыкка килә. Беренче сыйнфый
җәмгыять б. э. кадәр мең ел элек кенә, индуизм һәм буддизм диннәрен таратучы
һиндлылар һәм кытайлылар үтеп кергәч кенә яши башлый, һәм шул вакыттан соң бу
территориядә дәүләтләр үсә башлый. Ләкин алар тиз арада күрше Суматра-Ява һәм
Таиланд империяләре тарафыннан басып алыналар. Җирле кенәзләрнең тырышлыгы белән
XV гасырда феодаль биләмәләр Малакка солтанлыгына берләшәләр. Аның барлыкка
килүе белән исламның бик тиз таралуы башлана. Солтанлыкның чәчәк атуы 1511нче
елда португалия колонизаторлары килү сәбәпле туктала. Португалиялеләрдән соң бу
җирләр голландиялеләргә күчә. XVI–XVIII гасырлар дәвамында бу территориядәге
Җохор дәүләте басып алучыларга каршы көрәшә. Голландиялеләр аны XVIII гасырда
буйсындыралар, ләкин бу Өлкә инглизләр кулына күчә. Икенче Бөтендөнья сугышы
вакытында Малайяны японнар басып ала. Сугыштан соң, японнарга каршы көрәшкән
җирле партизаннар, Бөекбританиягә каршы көрәш башлыйлар, һәм 1957нче елда Малайя
бәйсезлек ала.

1963нче елның 16 сентябреннән 1965 елның 9 августына(бәйсезлек алгыйнча) кадәр
Сингапур Малайзиянең бер штаты була.

Көнбатыш Малайзиягә илнең 40% мәйданы туры килә. Ярымутрау буенча төньяктан
көньякка тау сыртлары сузылган. Көнбатыш яр буенда киң уңдырышлы, ә көнчыгышында
тар яр буе тигезлеге урнашкан. Сабах һәм Саравак куе джунгли урманнары белән
капланган, алга киткэн елга системалары бар. Сабахтагы Кинабалу тауы(4101 м)-
Көньяк-Көнчыгыш Азиядәге иң биек тауларның берсе. 60%тан артык территориягә
урманнар туры килә. Монда бик күп төр үсемлекләр яши. Малайяда гына да сигез
меңнән артык үсемлек төркәлгән, шуларның ике меңе агачлар, ике йөзе пальмалар.
Хайваннардан филләр, юлбарыслар, мөгезборыннар, капланнар, орангутаннар,
тапирлар бар.Көнчыгыш Малайзиядә иң куп һәм төрле кош популяцияләре яши.
Малайзиядә ел буе кызу һәм дымлы. Температура күбрәк 20-30оС, дымлылык – 90%.

Малайзия ярымутрауында төп этник группалар булып малайялылар, кытайлар, һәм
һиндлылар тора. Малайялылар – 58.8%, кытайлар – 24%, һиндлылар – 8%, һәм башка
халыклар 10% тәшкил итәләр. Мондагы халыкның 70% ярымутрауның көнбатыш өлешендә
яши. Сабах һәм Саравак. Халыкның яртысын төрле этник группаларга керүче
Калимантан аборигеннары тәшкил итә. Саравакта иҗаннар – 30%, меланаулылар – 5%,
Сабахта кадазаннар – 25%, мурутлар – 4%, бадҗаолар – 11%. шулай ук кытайлар
саравакта – 29%, сабахта – 18%, малайялылар – 20% һәм 5%.



https://tt.wikipedia.org/wiki/%D0%9A%D0%B5%D0%BD%D0%B8%D1%8F

Ке́ния (суах. һәм инг. Kenya), рәсми атамасы — Ке́ния Җөмһүрияте́ (суах. Jamhuri
ya Kenya, инг. Republic of Kenya) — Көнчыгыш Африкада урнашкан дәүләт. Күрше
дәүләтләр арасында иң тиз үсешле булып санала. Башкаласы — Найроби шәһәре.

Дәүләт мәйданы — 582 650 км². Ул төньякта — Хәбәшстан, көнчыгышта — Сомали,
көньяк-көнбатышта — Танзания, көнбатышта — Уганда, төньяк-көнбатышта Көньяк
Судан илләре белән чиктәш. Гомуми дәүләт чикләренең озынлыгы 3477 км тәшкил итә.
Көньяк-көнчыгышта Һинд океаны сулары белән юыла, илнең көнбатышында Виктория
күле урнашкан. Илнең уртасында экватор уза.

Халык саны — 38 млн кеше. Уртача гомер озынлыгы — 58,8 ел. Этник составка
килгәндә, халыкның 22 %-ы — кикуйю, 14 %-ы — лухья, 13 %-ы — луо, 12 %-ы —
каленҗин, 11 %-ы камба халыклары тәшкил итә. Рәсми телләр булып суахили һәм
инглиз теле санала, шулай ук җирле телләр дә таралган. Дини яктан 45 % —
протестантлар, 33 % — католиклар, 10 % — мөселманнар. Халыкның 22 %-ы шәһәрләрдә
яши.

Административ-территориаль яктан Кения 8 провинция һәм 71 округтан тора. Илдә
100дән артык шәһәр бар дип исәпләнә. Иң Эре шәһәрләр — Найроби (3,4 млн кеше),
Момбаса (966 мең кеше), Накуру (284 мең кеше), Элдорет (269 мең кеше), Кисуму
(236 мең кеше).



https://tt.wikipedia.org/wiki/%D0%98%D0%B4%D0%B5%D0%BB

Идел елгасы (борынгы исеме Ра йəки Рау; Урта гасырларда: Итил; мукш. Равa, эрз.
Рав, чирм. Юл, таулы чирм. Йыл, чуаш. Атӑл, рус. Волга, каз. Еділ, баш. Иҙел.)
Русиянең Аурупа өлешендə иң зур елга.

Озынлыгы 3530 км (Татарстан чиклəрендə – 180 км), бассейнының мəйданы 1360 мең
км2 (Татарстан чиклəрендə - 30 км2).

Валдай калкулыгында башлана, Казанга кадəр географик киңлектə, аннары
меридиональ юнəлешкə күчеп ага, Каспий диңгезенə коя. Татарстан территориясендә
Иделнең урта агымы, аңа Кама, Зөя, Казансу һəм башка елгалар коя.

Иделдә гидроэлектростанция каскадлары һəм сусаклагычлар корылу сəбəпле, суның
агыш режимы нык үзгəрə. Казан янында уртача еллык су чыгымы 3510 м3/с, Кама
Тамагыннан түбəндəрəк 6900 м3/с чамасы. Су ɵсте тигезлегенең уртача еллык
тирбəлешлəре 6 м га кадəр җитə. Казан янында Иделгә 8 млн. т каты, 15 млн т'
сыек матдəлəр агып тɵшə. Суы гидрокарбонатлы, сульфатлы-кальцийлы, суның иң аз
вакыттагы минеральлəшүе 250-750 мг/л.

Безнең эраның антик авторлары Иделне Ра дип атап йөрткәннәр(лат. Rha). Урта
гасырларда Итил исеме белән танылган (тат. Идел, Идель, каз. Еділ, Едиль).
«Волга» аталышы праславян Vьlga сүзеннән килгәндер дип барыла, шулай ук Болгар
елга = Болга сүз тезмәсеннән килеп чыккан дип фаразы бар.

Идел түбәндәге Русия субъектлары аша ага: Тверь өлкәсе, Мәскәү өлкәсе, Ярославль
өлкәсе, Кострома өлкәсе, Иваново өлкәсе, Нижгар өлкәсе, Чуашстан, Мари Ил,
Татарстан, Сембер өлкәсе, Самар өлкәсе, Сарытау өлкәсе, Волгоград өлкәсе,
Әстерхан өлкәсе, Калмыкия.

Идел бассейнында өлешчә яки тулысынча Әстерхан, Волгоград, Сарытау, Самар,
Сембер, Нижгар, Ярославль, Иваново, Кострома, Мәскәү, Смоленск, Тверь, Владимир,
Калуга, Орөл, Рәзән, Вологда, Киров, Пинзә, Тамбов, Тула өлкәләре, Пирем крае,
Удмуртия, Мари Ил, Мордовия, Чуашстан, Татарстан, Башкортстан, Калмыкия, Коми
Республикасы, Мәскәү һәм Казакъстанның Атырау өлкәсе урнашалар.

Идел Балтыйк диңгезе белән Идел-Балтыйк су юлы, Югары Волочёк һәм Тихвин
системалары аша тоташкан; Ак диңгез белән Северодвинск системасы һәм Ак
диңгез-Балтыйк каналы аша тоташкан; Азак һәм Кара диңгезләре белән Идел-Тын
каналы аша тоташкан.

Югары Идел бассейнында эре урман массивлары, Урта һәм өлешчә Түбән Идел буендагы
мәйданнарны техник культураларның һәм бөртеклеләр чәчүлекләре биләп торалар.
Бахчачылык һәм бакчачылык киң таралган.

Идел-Урал районында — эре нефть һәм газ чыганаклары, Соликамск тирәсендә — калий
тозлары ятмалары бар. Түбән Иделдә (Баскынчак, Эльтон күлләрендә) — аш тозы
табыла.



https://tt.wikipedia.org/wiki/%D0%90%D1%80%D1%85%D0%B8%D1%82%D0%B5%D0%BA%D1%82%D1%83%D1%80%D0%B0

Архитекту́ра яки мигъмарият (лат. architectura, бор. грек. αρχι — «баш, өлкән»
һәм τέκτων

Архитектураны өйрәнүче иҗтимагый, техник һәм махсус фәннәр комплексы. Төп
тармаклары: архитектура, шәһәр төзелеше теориясе һәм тарихы, архитектура
истәлекләрен реставрацияләү һәм реконструкцияләү, ландшафтлар архитектурасы,
архитектура иҗаты методологиясе, архитектура тәнкыйте. Архитектура гыйлеменең
фән буларак барлыкка килүен галимнәр Борынгы Рим архитекторы һәм инженеры
Витрувийның «Архитектура турында ун китап» дигән трактаты (б.э.к. 1 йөз) белән
бәйлиләр, анда шәһәр төзелеше, инженер-техник һәм бизәлеш мәсьәләләре бәян
ителә. Архитектура гыйлеме үсешендә Л. Альбертиның «Биналар төзү турында»
(1485), А. Палладионың «Архитектура турында дүрт китап» (1570), Д. Виньоланың
«Архитектурада биш ордер кагыйдәсе» (1562) дигән трактатлары мөһим роль уйный.
18-19 йөзләрдә архитектура фәне үсеше нигездә архитектура (ордер) формалары
теориясен эшләү, дөнья архитектурасы истәлекләрен ачу һәм өйрәнү юнәлешендә
бара. Моңа күренекле француз һәм немец галимнәренең (И. Винкельман, Г. Шлиман,
Ф. Майер, К. Шинкель, Виолле ле Дюк, О. Шуази һ.б.) археология һәм реставрация
өлкәсендәге эшчәнлекләре сәбәп була. Нәтиҗәдә дөнья халыкларына Троя, Микен,
Помпеи, Петра, Персепольдәге мәдәни истәлекләр белән танышу мөмкинлеге ачыла. Бу
истәлекләрнең тарихын һәм архитектурасын тирәнтен өйрәнүгә, төрле төбәкләр һәм
дәверләрнең архитектурасы арасындагы үзара йогынтыларны һәм багланышларны
тикшерүгә этәргеч бирә. Бөтендөнья архитектурасы тарихын өйрәнүгә нигез салына.
20 йөздә тикшеренүләрне Л. Беневоло, З. Гидион, Г. Зитте, М. Майер, Н. Певзнер,
М. Рагон һ.б. дәвам иттерә. Тикшеренүчеләр, архитектура һәм шәһәр төзелеше
композицияләре мәсьәләләреннән тыш, ландшафтка бәйле, техноген, экологик һ.б.
аспектларның теоретик проблемаларына да игътибар итәләр.



https://tt.wikipedia.org/wiki/Osventsim

Kontsentratsion häm ülem lagere Osventsim (almança Konzentrationslager
Auschwitz, poläkçä Obóz Koncentracyjny Auschwitz), Kontsentratsion häm ülem
lagere Birkenau (almança Konzentrationslager Auschwitz-Birkenau, poläkçä Obóz
Koncentracyjny Birkenau) - alman kontslagerläre häm ülem lagerläre kompleksı,
1940-1945 yılda Osventsim şähäre yanında (Krakov qalasınnan 60 km arada) urnaşa.

1939 yılda Adolf Hitler ämere buyınça Osventsim Öçençe Reixka quşıla häm yaña
isemen "Auşwits" birelä.

Dönyada yağni faşist Almaniäda qullanılğan "Auşwits" iseme astında tanılğan ,
läkin sovet häm Rusiä kitaplarında poläk iseme astında - Osventsim dip yörtelä.

Osventsim ülem lagerendä 1941-1945 yılda 1 400 000 keşe üterelgän, şul isäptän
1000000 yähüd.

Osventsim - iñ zur alman natsist ülem lagere, Holokostnıñ töp simvolı bulıp
sanala.

1945 yılnıñ 27 ğinwarında polkovnik Fedor Krasavin citäkçelegenäge Sovet
ğäskärläreneñ 263-nçe uqçı tömäne häm general-polkovnik Kuroçkin citäkçelegendä
1-nçe Ukrain frontınıñ ğäskärläre Osventsim ülem lageren azat itälär.

1945 yılnıñ 27 ğinwarında Qızıl Armiä general-mayor Krasavin citäkçelegendä
ğäskärläre Auşwits ülem lageren azat itälär.

1945 yılda Oswentsim şähäre häm andağı kontslagernı azat itü burıçı quyıla. 4,5
meñ gektar cirne bilägän ülem şähären ike pexota diviziäse, tanklar, ayırım
batalionnar, ä lagerne SS batalionı saqlağan. Sovet ğäskärläre artilleriä
faydalana almıy, çönki totqınnarğa da zıyan kiterüdän qurqa. Şturm 1945 yılnıñ
27 ğinwarında irtänge säğät 7dä başlana. Töşkä sovet ğäskärläre şähär östenä
qızıl bayraq qadap, isän qalğan un meñ totqınnı irekkä çığara. Şturm waqıtında
Krasavin diviziäse 67 suğışçısın yuğalta, 119 keşe yaralana. Krasavin üzeneñ
xärbi beldermäsendä faşistlar üzläreneñ cinäyätlären yäşerü öçen biş
krematoriynıñ dürtesen şartlatırğa, häm yuq itelgän totqınnarnıñ äyberlären,
kiem-salımın Germaniägä cibärü öçen saqlağan 35 skladnıñ 29ın yandırırğa
ölgerüen xäbär itä. Qalğan skladlarda ğına da 800 meñ xatın-qız kieme, 350 meñ
ir-at kieme häm ayaq kiemnäre, 7 tonna xatın-qız çäçe, distälägän meñ altın teş
protezları tabıla.

Soñraq Krasavin Qazannıñ garnizonı komandirı itep bilgelängän. 1947 yılda Fedor
Krasavin ülgännän soñ, Qazannıñ Arça ziratında kümelgän.

1947 yılda Osventsim lagerendä muzey açıla, ul YUNESKO Bötendönya Mirası
isemlegenä kertelgän.



https://tt.wikipedia.org/wiki/%D2%AE%D1%80%D0%B4%D2%AF%D0%BD

Үрдүн Һәшими Мәмләкәте (гарәп. المملكة الأردنية الهاشمية‎, әл-Мәмләка з-Үрдүни́я
аль-Һәшими́я) яки Иорда́ния, Үрдүн (гарәп. الأردن‎, Әл-Үрдүн) – Якын Көнчыгышта
урнашкан гарәп дәүләте. Төньякта Сүрия, төньяк-көнчыгышта Гыйрак, көнчыгышта һәм
көньякта Согуд Гарәбстаны, көнбатышта Исраил һәм Фәләстин милли идарәсе белән
чиктәш. Үрдүн Исраил һәм Фәләстин милли идарәсе белән Үле диңгезнең һәм Исраил,
Согуд Гарәбстаны һәм Мисыр белән Гәкабә култыгы яр сызыкларын бүлешә.

Үрдүнгә туристлар Гакәбә култыгының рифларын һәм комлыкларын, Үле диңгезне һәм
дөньяның яңа җиде могҗизасының берсе – Петраны күрер өчен киләләр.



https://tt.wikipedia.org/wiki/%D2%AE%D0%BF%D0%BA%D3%99

Үпкә — кеше һәм күп кенә коры җир хайваннарының күкрәк куышлыгында урнашкан
сулыш органы.

Җир өсте умырткалылары үпкәләре белән сулыйлар. Үпкәләр күп сандагы кан
тамырларының куе челтәре белән капланган ячейкалардан торган капчыкларга
охшаган. Үпкәләрнең ячейка сыман төзелеше аларны эчке өслеген күп тапкырлар
арттырырга мөмкинлек бирә. Җир өсте умырткалылары арасында үпкәсез хайваннар да
очрый. Мәсәлән үпкәсез саламандралар, алар тире аша сулыйлар.

Сулыш вакытында газлар алмашы бара. Организмга кислород керә, организмнан
углекислый газга бай һава чыгарыла. Яшәү өчен кислородның даими кереп торуы
кирәк, ә организмда аның запасы юк. Кислород ни өчен кирәк? Чөнки кислород
катлаулы органик матдәләрнен таркалуы белән бара торган химик процессларда
катнаша. Бу процесс вакытында организмның тереклек эшчәнлеге, үсүе,
хәрәкәтләнүе, туклануы, үрчүе һәм башка бик күп процесслар өчен кирәкле энергия
аерылып чыга.



https://tt.wikipedia.org/wiki/%D0%AF%D0%BF%D0%BE%D0%BD_%D1%82%D0%B5%D0%BB%D0%B5

Япон теле (үзатамасы 日本語, ниһонго) — японнарның теле, Япониянең фактик дәүләт
теле. 140 миллионга якын кеше япон телендә ирекле аралаша, 125 млн кеше өчен исә
ул туган тел (дөньяда 9 нчы урын).

Башка телләр арасында япон теленең аналогы юк, иң якын булу сәбәпле аны Алтай
телләренә кертәләр.

Япон теле — идеография һәм иҗек фонографиясен берләштергән оригиналь язулы
агглютинатив тел.

Японтеллеләрнең күпчелеге Япон архипелагында яши. Элек Япония яулаган җирләрдә
дә япон теле кулланыла (Корея, Тайвань, Кытай өлеше). Төньяк һәм Көньяк
Америкада япон эмигрантлары әлеге телдә аралаша. Шулай ук телне Азия һәм
Океанлык мәктәпләрендә өйрәнәләр.

Аниме дип аталган жанр тәэсирендә бөтен дөньяда япон теле зур популярлык яулады
һәм актив рәвештә өйрәнелә.

Япониянең географик үзенчәләкләр сәбәпле япон теленең дистәләп диалекты бар.
Алар сүзлек составы, морфология, кайбер очракларда сөйләм буенча аерыла. Иң киң
таралган диалектлар арасында кансай-бен (関西弁), тоһоку-бен (東北弁) һәм канто-бен
(関東弁) кебек диалектларны атап була.

Һәр япон стандарт япон телен белә, ләкин ерак диалектлар вәкилләре бер-берсен
аңламаска мөмкин.



https://tt.wikipedia.org/wiki/%D0%A5%D3%99%D0%B1%D3%99%D1%88%D1%81%D1%82%D0%B0%D0%BD

Хәбәшстан (рус. Эфиопия, хәб. ኢትዮጵያ) – Африканың көнчыгышында урнашкан, диңгезгә
чыгышы булмаган дәүләт. Рәсми исеме – Хәбәшстан Федератив Демократик Җөмһүрияте
(የኢትዮጵያ ፌዴራላዊ ዲሞክራሲያዊ ሪፐብሊክ).

Халык саны буенча Африканың өченче дәүләте. Төньякта Эритрея, төньяк-көнчыгышта
Җибути, көнчыгышта Сомали, көньякта Кения һәм көнбатышта Судан белән чиктәш.

Хәбәшстан – Африкадагы бик борынгы нәсарилар дәүләте. 1936-1941 елларда Италия
Көнчыгыш Африкасы колониясенең бер өлеше булып тора.

1930 елның ноябрендә Заудиту үлгәннән соң, рас Тэфэри Хайле Селассие (1930 –
1974) итеп коронацияләнә.

1931 елда Хәбәшстан тарихында беренче констиитуция игълан ителә. Императорның
әпсәлүт хакимияте сакалана, ике палаталы мәҗлес ясала. Киләсе 10-20 елда
коллыкны бетерелә.

1934-1935 елларда Хәбәшстан белән Италия биләмәләре чикләрендә бәрелешләр була.
1935 елның октябрендә италия гаскәрләре Хәбәшстан җирләренә бәреп керәләр.
Берничә ай бке хәбәшлеләр каты каршы торалар, кайвакытта аерым җиңүләргә дә
ирешәләр, әмма 1936 елның 31 мартында хәбәшлеләрнең төп гаскәрләре Май-Чоу
янындагы сугышта тар-мар ителәләр. 1936 елның 5 маенда маршал Бадольо
җитәкчелегендәге италия гаскәрләре Хәбәшстан башкаласы – Аддис-Абебаны алалар, ә
1 июньдә Италия Хәбәшстанның Италия Көнчыгыш Африкасы колониясенә кертелгәнен
(Эритрея һәм Сомали белән бергә) игълан итә.

Италия оккупациясе 1941 елның язына кадәр, британ армиясе, африка колонияләренд
җыелган ярдәмчел көчләр ярдәмендә, Хәбәшстанны азат иткәнче, дәвам итә.

Хәбәшстан халкы 1983 елдагы 33,5 миллионнан 2006 елга 75,1 млн гача арта.
Хәбәшстан халкы милли һәм дини бүленеш буенча бик чуар. Күпчелек халык семит
телләрендә сөйләшәләр. Амхара, оромо һәм тигре халыклары Хәбәшстан халкының 70%
тан артыгын алып торалар. Илдә 80 тирәсе төрле этник төркемнәр бар, аларның
кайсыберләре 10 000 кешедән азрак.

2007 елда Хәбәшстан күрше дәүләтләрдән 201700 тирәсе качаклар кабул итә. Бу
халыкның төп өлеше Сомалидан (111600 тирәсе), Суданнан (55400 кеше) һәм
Эритреядан (23900) килә. Бөтен иммигрантлар диярлек качак лагерьләрендә яшиләр.

Хәбәшстан – Африканың иң биектаулы иле. Аның ярыйсы өлешен, төньяктан көньякка
сузылучы, Хәбәш таулыгы алып тора. Таулыкның иң биек өлеше – төньягы. Монда
илнең иң биек нокталары – Рас-Дашен (4620 м) һәм Тало (4413 м) – урнашкан.
Көнчыгышта таулык бик тиз Африканың иң түбәән нокталарыннан берсе – Афар
иңкүлегенә күчә.

Хәбәшстан икътисадының нигезе – азкеремле авыл хуҗалыгы. 70нче елларда икътисади
үсешг 5% тан артмый. Ә инкыйлабый үзгәрешләр ТМП тагын да тешүенә китерә.
Икътисади хәлне Кызыл диңгез буендагы портларны югалту да катлауландыра. Зур
корылык һәм уңыш уңмау үткән гасыр ахырында бик зур гуманитар катастрофага
китерә. Ләкин бераздан икътисади хәл җайлана башлый. ТМП үсеше 8% тәшкил итә
башлый. Таможняга салымнарны киметү чит ил инвестицмяләре артуга китерә.
икътисади үсешнең нигезе булып чит ил акчалары һәм гуманитар ярдәм тора.

Авыл хуҗалыгы культуралары арасында бөртеклеләр төп урынны алып тора. Бакчаларда
цитрус үсемлекләре, анар, банан, ә яшелчә бакчаларында төрле яшелчәләр
үстерәләр, алар кайбер районнарда ел буе үстерелә. Илдә каһвә җитештерү, бигрәк
тә кыргый агачлардан каһвә җыю, зур урын алып тора.

Игенчелек белән беррәттән, көтүлекләрдә йөртеп, терлек асрау яхшы куелган.
Крестьяннар эре терлекне күп асрыйлар, кош-корт, дуңгыз, кәҗә үрчетәләр,
умартачылык белән шөгыльләнәләр. Авыл хуҗалыгы бик еш кабатлана торган көчле
корылыклардан зыян күрә, андый вакытларда чәчүлекләр, терлек һәлак була, ачлык
башлана.



https://tt.wikipedia.org/wiki/%D0%A4%D3%99%D0%BB%D1%81%D3%99%D1%84%D3%99

Фәлсәфә – (бор. гр. φιλοσοφία — «хикмәткә мәхәббәт», бор. гр. φιλέω — яратам һәм
бор. гр. σοφία — хикмәт, акыллылык) — иң гомуми теория, дөньяга карашның бер
төре, кеше эшчәнлегенең бер формасы. Башкача әйткәндә, идеялар системасы,
дөньяга караш һәм кешенең анда урынын өйрәнүче фән.

Фәлсәфәнең гомум кабул ителгән билгеләмәсе юк. Гомумиләштереп әйткәндә, фәлсәфә
– ул галәм, белем, кешенең асылын аңлауга юнәлдерелгән эшчәнлек.

Фәлсәфә термины борынгы грекларның үзләрендә моннан 25—26 гасырлар чамасы элек
барлыкка килгән. Аңа, беренче тапкыр игътибар итеп, аңлатма бирүче борынгы грек
галиме Пифагор була. Аның фикере буенча, фәлсәфәнең вазифасы — хакыйкатьне
эзләү. Бу караш белән шул заман вәкиле Һераклит та килешә.

Ә менә бер гасыр чамасы соңрак күтәрелеп чыккан борынгы грек мәгърифәтчеләре,
софистлар фәлсәфәнең вазифасын башкачарак аңлатырга тырышканнар. Аларның
карашынча, фәлсәфә ул кешене үз фикерен бәхәсле әңгәмә аша дәлилләргә өйрәтү
бурычын үтәргә тиеш. Софистлар акыллылыкны да хакыйкатьне эзләү һәм танып белү
сәләте белән түгел, бәлки исбатлый белү сәләте белән үлчи торган булганнар.
Аларча, бәхәстә төп максат — хакыйкатькә ирешү түгел, бәлки зур осталык белән
дәлилли белү, әңгәмәдәшне җиңеп чыгу, аны үз дәлилләреңә буйсындыру.



https://tt.wikipedia.org/wiki/%D0%A1%D1%83%D1%84%D0%B8%D1%8F%D0%BD_%D0%9F%D0%BE%D0%B2%D0%B0%D1%80%D0%B8%D1%81%D0%BE%D0%B2

Суфиян Шәмсетдин улы Поварисов — Башкортстанда яшәп иҗат итүче татар язучысы,
Башкортстан халык язучысы, фронтовик, филология фәннәре докторы, профессор.

Суфиян Поварисов 1924 елның 29 августында Илеш районының Тыпый авылында туа, 18
яше тулыр-тулмас, фронтка китә. 469нчы мина ату полкы сафларында Курск
дугасыннан башлап Украина, Польша, Румыния, Маҗарстан, Чехословакия ил-җирләре
аша узып, Җиңү көнен Алманиянең Дрезден шәһәрендә каршылый, солдат, артиллерист.

С. Поварисов туган якларына 1947 елда кайтып төшә һәм Казан дәүләт педагогика
институтының тарих-филология факультетында белем ала. 1955-1958 елларда
Татарстанның Актаныш районы Бурсык урта мәктәбе директоры булып эшли.

Соңыннан Уфага кайтып төпләнә. 1958-1960 елларда «Кызыл таң» гәзитендә эшләп
ала. Бераздан мөгаллимлеккә һәм гыйльми эшчәнлеккә сәләте булган яшь белгечне
Башкорт дәүләт университетына эшкә чакыралар. 1960 елдан бирле шунда татар һәм
рус теле кафедрасында талипларга белем бирә. Татар филологиясе бүлегендә
мөгаллимлек итеп, йөзләрчә белгеч тәрбияләп чыгара, фән кандидатлары әзерли,
дистәләрчә гыйльми хезмәт яза.

48 ел буе төп эш урыны университетта мөгаллимлек кылу булса да, Суфиян Поварисов
гомере буе әдәби иҗат белән шөгыльләнергә дә форсат таба килде. Ул 50дән артык
китап, 200дән артык фәнни хезмәт авторы. Күпсанлы романы, повестьлары, хикәяләре
дөнья күрде. Мәшһүр әдип Галимҗан Ибраһимовның тормыш һәм иҗат юлына багышланган
трилогия-эпопеясе белән С. Поварисов әдәбиятыбызда аеруча мактаулы баскычка
менде. Газета-журналлардагы үткер публицистик язмалары белән дә еш чыгыш ясый
Суфиян Поварисов.

Мөгаллимлек эшчәнлегендә Башкортстанның шактый гына шәрәфле исемнәренә лаек
булды аксакал галим: Башкортстанның атказанган фән эшлеклесе, РСФСР атказанган
югары мәктәп эшлеклесе. 2004 ел азагында, Татарстан Республикасы Президенты
Минтимер Шәймиев фәрманы белән, С.Поварисовка «Татарстанның атказанган фән
эшлеклесе» дигән югары исем бирелде. БР Авыргазы районы хакимияте Г. Ибраһимов
премиясе белән бүләкли.

2011 елда, татар зыялыларының күпсанлы сорауларга колак салып, Башкортстан
җитәкчелеге Суфиян Поварисовка «Башкортстан халык язучысы» дигән шөһрәтле исем
бирә.



https://tt.wikipedia.org/wiki/%D0%9C%D3%A9%D1%85%D3%99%D0%BC%D0%BC%D3%99%D1%82_%D0%BF%D3%99%D0%B9%D0%B3%D0%B0%D0%BC%D0%B1%D3%99%D1%80

Әбү әл-Касыйм Мөхәммәд бине Габдулла бине Габделмоталлиб (гарәп. أبو القاسم محمد
بن عبد الله بن عبد المطلب‎) 570 елның 20 апрелендә Мәккә шәһәрендә туа – 632
елның 8 июнендә Мәдинә шәһәрендә вафат була) – мөселманнар ышануы буенча,
Аллаһның барлыгына һәм берлегенә, ягъни тәүхидкә өндәгән, кешелек дөньясының иң
шәрәфле заты, Аллаһның соңгы (ахырзаман) пәйгамбәре. Шулай ук оста сәясәтче,
оратор, гарәп кабиләләрен ислам байрагы астында туплаучы. Мөселманнар тарафыннан
Мөхәммәднең Адәм, Нух, Ибраһим, Муса, Гайсә һәм башка пәйгамбәрләрнең
үзгәртелгән монотеистик диннәрен яңартучы һәм тәмамлаучы булганына инанылыр.
Мөселман динендә булмаганнар Мөхәммәд пәйгамбәрне ислам диненә нигез салучы
буларак кабул итәләр.

Ислам тәгълиматы буенча, Мөхәммәд пәйгамбәргә Аллаһтан вәхи юлы аша Көръән
китабы иңгән. Көръән китабы һәм Мөхәммәд пәйгамбәрнең сүзләре, эшләгән гамәлләре
(хәдисләр) ислам дине кануннарының, фикһның нигезе булып тора Мөселманнар
Мөхәммәд пәйгамбәр исемен әйткәннән яки язганнан соң аңа салават («Саллә-ллаһу
галәйһи үә сәлләм» (гарәп. صلى الله عليه وسلم‎) дип әйтәләр.

Мөхәммәд исеме гарәп теленнән «мактауга лаеклы» дигәнне аңлата. Бу исем гарәпләр
арасында киң таралмаган була. Ислам риваятьләре буенча, Мөхәммәд пәйгамбәрнең
әнисе Әминә балага узгач, бер төш күрә. Анда аңа туачак улына "Мөхәммәд" исеме
бирелергә тиешлеген хәбәр итәләр. Мөхәммәд пәйгамбәрнең башка исемнәре дә бар:
Әхмәд, Мәхмүд, Мостафа. Аллаһ Коръәндә аңа исеме белән 4 тапкыр эндәшә, шул ук
вакытта аны Нәби, Рәсүл, Габд, Бәшир, Нәзир, Мөнәззир, Шаһит, Дәгый кебек
исемнәр белән дә атый. Мөхәммәд пәйгамбәрнең тагын бер исеме "Хәбибулла" -
Аллаһның яраткан колы.

Мөхәммәд галәйһиссәләм Гарәп ярымутравында иң көчле булган Кораеш кабиләсенең
хөрмәтле һәм затлы нәселләреннән була. Ислам тарихчылары аның нәселен егерме бер
буынга кадәр, Гаднәнгә хәтле, төгәл ачыклаганнар. Кайбер тарихчылар исә Мөхәммәд
пәйгамбәр бабаларын Адәм галәйһиссәләмгә хәтле җиткергәннәр. Әмма барсы да
нәсәп-шәрифнең Исмәгыйль пәйгамбәргә барып тоташуында бердәм фикердә торалар.
Шулай итеп Мөхәммәд галәйһиссәләмнең әтисе Габдулла бине Габделмоталлиб бине
Һашим бине Габдеманнаф бине Кусай бине Киләб бине Мурра бине Кагъб бине Лүәй
бине Галиб бине Фиһр бине Мәлик бине ән-Надр бине Кинәнә бине Хозәймә бине
Мудрикә бине Ильяс бине Модар бине Низар бине Мәгадд бине Гаднән.

Гаднәннән соң дәвам иткән буыннар хакында ислам галимнәре төрле карашта тора.
Беренче ислам тарихчыларыннан булган Ибн Һишам Гаднәннән соң булган Мөхәммәд
пәйгамбәр нәселенең болай дәвам иткән вариантын күрсәтә: Гаднән бине Әдәд бине
Мокаввим бине Нәхур бине Сәйрах бине Йәгрүб бине Йәшҗуб бине Нәбит бине
Исмәгыйль бине Ибраһим бине Тарих бине Нәхур бине Саруг бине Шалих бине Ирфәхшәд
бине Сәм бине Нух бине Ләмк бине Мүтәвәшлих бине Әхнух (бу Идрис пәйгамбәр) бине
Йәрд бине Мөһлил бине Кайнан бине Йәниш бине Шис бине Адәм.

Мөхәммәд пәйгамбәрнең әнисе Әминә шулай ук затлы нәселдән, Мәдинә шәһәрендәге
Ибне Зуһра кабиләсе башлыкларыннан булган Вәһб бине Габдүманнаф бине Зуһра бине
Киләб бине Мурра кызы иде.

Аллаһка ышанулары булса да, корәеш һәм башка гарәп кабиләләренең күбесендә
потларга табыну таралган була. Коръәндә мөшрикләрнең потлар аркылы Аллаһка
якынаерга теләүләре сурәтләнә: "Аллаһудан башка сынымнарны дус тоткан мөшрикләр:
"Без аларга гыйбадәт кылмыйбыз, мәгәр безне Аллаһуга якын кылсыннар өчен генә
аларга гыйбадәт кылабыз", - дип әйтәләр." Гарәпләрнең мәҗүсилек диннәре хәмер
эчү, зина кылу, хаксызга кеше үтерү, яңа туган кызларны тереләй күмү һәм башка
кыргый йолаларны тыймый торган булган. Ислам тарихы буенча, гарәпләр (Ибраһим
улы Исмәгыйль нәселе) башта мөвәххид (монотеист) булалар, дөньяда беренче
мәчетне, Кәгъбәне төзиләр. Соңрак исә башка халыклардан потларга табынуны алып
киләләр. Шул ук вакытта алар Кәгъбәне олылаудан туктамыйлар. Риваятьләр буенча,
Гамр бине Лүхәййә дигән зат, Шам җирләренә барып, Нух пәйгамбәр нәселеннән
булган әмәликләрдән Хубал исемле потны Мәккәгә алып кайта һәм кешеләргә аңа
тыбынырга куша. Икенче бер риваятьтә болай диелә: Исмәгыйль пәйгамбәрнең кайбер
балалары тормышның авырлыгына чыдый алмыйча Мәккә шәһәреннән аерылганнар.
Кәгъбәне истән чыгармас өчен, үзләре белән әлеге бинага ошаган ташлар да
алганнр. Тукталган җирләрендә алар тирәли әйләнгәннәр. Соңрак әлеге ташлар
потлар, ягъни гыйбадәт кылу объектлары булып киткән. Бераз ваткан колы.акыттан
соң күпчелек гарәпләрдә потка табыну ныклап тамыр җәйгән. Һәрберсенең өендә
сыннар, изге саналган ташлар барлыкка килгән. Әгәр гарәпләрнең берәрсе сәфәргә
китсә, соңгы гамәле булып әлеге потка кагылу тиешле саналган. Сәфәрдән кайтканда
да беренче эше булып өйдәге потны олылау, аңа табыну тиеш булган. Мөхәммәд
пәйгамбәр заманында гарәпләрнең Кәгъбәдән тыш башка изге җирләре дә барлыкка
килгән. Бу җирләрдә потларга гыйбадәт кылу биналары, аларны махсус караучылар да
булган. Мәккә һәм аның тирәсендә яшәгән Көрәеш һәм Кинәнә гарәпләренең иң мәшһүр
потларыннан әл-Гоззә, Ясрибтә (Мәдинәдә) Әүс һәм Хәзрәҗ кабиләләренең Манат,
Дүмәте-л Җәндәл исемле урында урнашкан Кәлб кабиләсенең поты Вәддә, Һузәйл
кабиләсенең поты Сүвәгъ, Йәмәндә Мәзхәҗ кабиләсе поты Ягусь һәм башка потлары
булган. Мөхәммәд Пәйгамбәр Мәккә шәһәрен алганнан соң Кәгъбәдәге өч йөз алтмыш
һәм, гомумән, Гарәп ярымутравындагы барлык мәшһүр потларны җимерттергән. Сүрия
һәм Фәлестин җирләрендә яшәгән Гассән гарәпләренең шактые исә, Көнчыгыш Рум
имприясе йогынтысы астында насара динендә булганлыклары мәгълүм. Шулай ук
гарәпләрнең бик азы Ибраһим һәм Исмәгыйль пәйгамбәрләрдән калган динне тотучы
мүәххидләр булган..

Мөхәммәд Пәйгамбәр дөньяга килгән заманда Гарәбстанның уртасында яшәгән
гарәпләрдә оешкан дәүләтчелек һәм мәдәният бик түбән дәрәҗәдә булган. Әмма
ярымутрауның читләрендә хөкүмәт төзегән Йәмән, Гассан, Ләхм һәм Киндә гарәпләре
исә үз заманында мәдәниятта шактый ук алга киткән халыклардан саналганнар. Йәмән
гарәпләре бер-бер артлы өч бөек дәүләт оештырганнары мәгълүм: Мәгыйн (б.э.к. XIV
г.), Сәбә (б.э.к. IX г.), Химьяр (б.э.к. II г. - б.э. VI г.). Мәгыйн дәүләте
хакында мәгълүмат аз. Сәбә падишаһларыннан Бәлкыйс Тәүратта һәм, исеме
аталмыйча, Коръәни Кәримдә искә алына. Химьяр дәүләте падишаһларының иң мәшһүре,
шулай ук Коръндә искә алынган, Ифрикс Зөлкарнәйн. Химьяр дәүләте IV г.
ахырларында хәбәшәлеләр тарафыннан яулап алына. Әбраха исемле кеше идарә иткән
чорда мәшһүр "Фил вакыйгасы" булганы мәгълүм. Нәкъ шушы чорда, ягъни Фил елында,
Мөхәммәд пәйгамбәр дә дөньяга килә. "Фил вакыйгасы" Көръндә "Фил" сүрәсендә искә
алына. Соңыннан Химьяр дәүләтенең Сәйф бине Зи Йәзән исемле бер рәисе, фарсылар
ярдәме белән Йәмәнне кире кайтаруга ирешә. Мөхәммәднең пәйгамбәрлек чоры
вакытында исә Иран мәмләкәте Йәмәнгә Бәзан исемле үз идарәчесен куеп, бу
җирләрне үз вилаятенә керткән булганнар. Йәмәндә Мәэраб, Санга кебек төрле
биналар һәм сарайлар белән тулган зур шәһәрләр булган. Бу җирләрдә елга
булмаганлыктан, кешеләр бик күп буа-диварлар төзегән, яңгыр суларын бер җиргә
җыйган. Йәмәнлеләрнең үз алфавитлары, патшалар төшкән акчалары булуы мәгълүм.
Югарыда искә алынганнардан кала, гарәпләрдә Бусрадагы башкаласы белән Гассан
дәүләте (б.э. VII г. кадәр), Хира дәүләте (б.э. III-VI гг.) ярымхөкүмәтле Киндә
дәүләте (б.э. VII г. кадәр)булганы билгеле.

Исламга кадәрге гарәпләрдә оста теллелек, кунакчыллык һәм биргән сүзгә тугърылык
сыйфатларына зур урын бирелгән. Примитив гадәтләрдән түбәндәгеләрне атарга
мөмкин: кан үче, яңа туган кызларны тереләй күмү, шулай ук, ачлыктан курку
сәбәпле, яңа туган яшь балаларны күмү.

Мөхәммәд галәйһиссәләм яшәгән Мәккә Гарәбстанның сәүдә һәм икътисади үзәге булып
торган. Шәһәр Йәмәннән Сүриягә һәм Хәбәшстаннан Гыйракка илтүче юллар кисешүендә
урнашкан була. Акча берәмлеге булып динар хезмәт иткән. Динар шулай ук Коръәндә
дә искә алына, динар 24 карат яки 4,25 грамм авырлыклы алтын тәңкә була.

Мәккә уңдырышсыз тау-ташлар арасында урнашкан була, анда җир эшкәртүчелек мөмкин
булмый. Җир эшкәртүчелек оазисларда гына таралган була. Шундый оазисларның
берсендә Ясриб (Мәдинә) урнашкан.

Мөхәммәд галәйһиссәләм гарәпләр арасында югары урын алып торган "Корәеш"
кабиләсеннән була. Ул Хашим ыруына караган. Ыру Мөхәммәд галәйһиссәләм бабасының
әтисе - Хашим исеме белән аталган. Хашимнең исән чагында хаҗиларны тукландыруга
һәм зәмзәм коена хокукы була. Ул бай була. Аңа «Хашим» кушаматын (чын исеме -
Гамр) хаҗиларга ипине кисәкләргә бүлеп таратканга бирәләр. Хашим үлеменнән соң,
хаҗиларны тукландыру һәм эчерү хокукы аның туганы әл-Мотталибка күчә.
Әл-Мотталибка корәешләр әл-Файда — «юмартлыкның үзе» кушаматын бирәләр. Хашимның
Шүгәйб (Габд әл-Мотталиб) исемле улы була. Аны бик хөрмәт иткәннәр.

Мөхәммәт галәйһиссәләм, галимнәр фикере буенча, григориан календаре буенча 571
елның 20 яки 22 апрелендә, фил елында дүшәмбе көнне туа. Шулай ук 570 елга
күрсәтүче чыганаклар бар.

Мөхәммәт галәйһиссәләм әтисе Габдуллаһ улының тууына ике ай кала яки Мөхәммәд
галәйһиссәләм туып берничә ай үткәч вафат була. Мөхәммәт галәйһиссәләм әнисенең
исеме Әминә бинт Вахб ибн Габде Манаф ибн Зухра ибн Килаб. Мөхаммәд исемен
Габдел-Моталлиб бирә.

Таралган гадәт буенча, Мөхәммәд галәйһиссәләмне Хәлимә бинт Аби Зу'әйбкә асрауга
бирәләр, ул берничә елы Бану С’ад бәдәвиләре гаиләсендә яши. 4 яшендә киредән
гаиләсенә кайтаралар. 6 яшендә Мөхәммәт галәйһиссәләм әнисен югалта: Мәдинәгә
Габдуллаһ ибн Габдел-Моталлиб каберенә барганда, ул авырып китә һәм вафат була.
Мөхәммәтне тәрбиягә бабасы Габдел-Моталлиб ала, ләкин ике елдан ул вафат була.
Мөхәммәт галәйһиссәләм бик ярлы булучы әтисе ягыннан абыйсы Әбү Талиб тәрбиясенә
күчә. 12 яшендә Мөхәммәт галәйһиссәләм сарыклар көтүен көтә, аннары абыйсының
сәүдә эшләрендә катнаша башлый.

Мөхәммәд галәйһиссәләм кечкенә чагында вакыйга була: несториан монахы аны бөек
киләчәк көтәчәген әйтә. Әбу Талиб кәрван белән Сүриягә бара, ә яшь Мөхәммәд
галәйһиссәләм аңа иярә. Кәрван Бусрада туктала, ә анда христиан галиме булучы
монах яшәгән. Элегрәк кәрван аның яныннан үткәндә, монах сәүдәгәрләр янына
чыкмаган. Бу юлы, Мөхәммәд галәйһиссәләмне Кояштан саклаучы болытны һәм башка
пәйгамбәрлек билгеләрен күреп инангач, Бахира Мөхәммәд галәйһиссәләмнең булачак
пәйгамбәр икәнлеген аңлый, Әбу Талибка аны яһүдиләрдән сакларга киңәш итә.

Башта ул Хира мәгарәсендә берүзе калып уйлана һәм Аллаһка гыйбадәт кыла башлый.
Шулай ук аңа күрәзә төшләр керә башлый. Бервакыт Хира мәгарәсендә аның янына
Аллаһтан беренче аятьләр белән Җәбраил галәйһиссәләм килә. Беренче булып
Мөхәммәт галәйһиссәләмнең пәйгамбәрлегенә аның хатыны - Хәдиҗә ышана. Бераздан
Гали ибне Әбу Талиб - мөхәммәд галәйһиссәләмнең икетуган энесе, Зәйд ибн Хәрисә
- аның иреккә җибәрелгән колы ислам кабул итәләр.

Алардан соң Әбу Бәкер ислам кабул итә, һәм ул башка кешеләрне дингә чакыра
башлый. Аның дәгъвәте аша Госман ибне Гәффан, Зүбәйр ибн әл-Гәввам, Габдеррахман
ибне Гауф, Сәгъд ибне Әбу Ваккас һәм Тальхә ибне Губәйдуллаһ Мөхәммәд
галәйһиссәләмгә иярәләр.

Ислам тарала башлагач, мәккәлеләр мөселманнарга каршы чыгалар, аларны җәберли
башлыйлар. Бу мөселманнарны Хәбәшстанга һиҗрәт кылырга мәҗбүр итә.

Мөселманнарның бер төркеме Хәбәшстанга һиҗрәт кылалар. Хәбәшстан патшасы
мөселманнарга саклык һәм дин иреклеген гарантияли.

Пәйгамбәрлек чорының унынчы елында Мөхәммәд галәйһиссәләмнең абыйсы Әбу талиб
һәм хатыны Хәдиҗә вафат булалар. Әбу Талиб үлгәч, корәешләрнең Мөхәммәд
галәйһиссәләмгә карата басымы көчәя. 2 яки 3 айдан соң, шул ук елның Рамазан
аенда Хәдиҗә дә вафат була. Бу елны «кайгы елы» дип атыйлар.

Хәдиҗә үлеменнән соң бер ай үткәч, шәүвәл аенда Мөхәммәд галәйһиссәләм Сәүдә
бинт Зәмгәгә өйләнә.

Шул ук айда Мөхәммәд галәйһиссәләм җәяү Таиф шәһәренә кешеләрне исламга
чакырырга барырга кузгала. Аның белән Зәйд ибне Хәрисә дә юлга чыга. Таиф
Мәккәдән 70 чакрым ераклыкта урнашкан.

Мөхәмәд галәйһиссәләм юлда һәрбер очрган кешене исламга чакыра. Таифтә пәйгамбәр
шәһәрнең барлык затлы нәселдән булган яшәүчеләре белән очрашып сөйләшә, ләкин
берсе дә аның чакыруына җавап бирми. Алар бала-чага, акылсыз һәм колларны
Мөхәммәд галәйһисәләмгә кашы котырталар. Алар пәйгамбәрне, шәһәрдән өч миль
үткәч кенә, Утбә һәм Шәйбә бакчаларында калдыралар. Аларның таш бәрүләре
нәтиҗәсендә, пәйгамбәрнең аягы, ә Зәйднең башы яралана.

«Исра һәм Мигъраҗ» сүзе астында мөселманар Мөхәммәт галәйһисәләмнең Мәккәдән
Кодыстагы әл-Әкса мәчетенә күчерелүе һәм Күккә күтәрелүе вакыйгасын аңлыйлар.
«Әл-Исра» - "төнлә сәфәр кылу", ә «Мигъраҗ» - "Күккә күтәрелү" дигәнне аңлата.
Мөхәммәд галәйһиссәләм әл-Әксада ике рәкәгать намаз укый, ә башка пәйгамбәрләр
аңа бу вакытта оейлар. Шуннан соң пәйгамбәр җиде кат күккә күтәрелә, җәннәт һәм
тәмугъны күрә. Әлеге сәяхәт вакытында мөселманнарга мәҗбүри 5 вакыт намаз уку
вазыйфасы йөкләнелә.

Әлеге вакыйгага бер икеләнүсез ышануы сәбәпле, Әбу Бәкергә «Ситдыйк»
(Тугрылыклы) кушаматын бирәләр. Ислам чыганакларында әлеге вакыйганың датасы
турында төрле саннар китерелә.

Пәйгамбәрлек башлануның 13 елында Мәдинәдән күп кеше хаҗ кылырга килә. Алар
арасында мөселманнар да, мөшрикләр дә була. Мөселманнар яшертен генә Мөхәммәд
галәйһиссәләмбелән очрашалар һәм аңа ант китерәләр.

Мөхәммәд галәйһиссәләм Әбү Бәкер белән бергә Мәдинәгә күченә. Мәдинәгә килгәч,
ул Әбу Әйүб әл-Әнсари өендә туктый.

Мөхәммәт галәйһиссәләмнең яңа шәһәрдә башкарган беренче эшләреннән берсе - ул
мәчет төзү. Моның өчен Мәдинәгә килгәч пәйгамбәр галәйһиссәләмнең дөясе туктаган
җир сатып алына. Бу урында мөшрикләрнең каберләре һәм куаклыклар була. Җирне
чистартканнан соң, мөселманнар 3 култык тирәнлегендә мәчет фундаментын салалар,
кирпеч һәм балчыктан диварлар торгызалар, таштан ишек яңаклары куялар. Түшәм
пальма ботакларыннан түшәлә, баганалар итеп пальма кәүсәсе файдаланыла, ә идәнгә
ком һәм вак ташлар түшәлә. Мәчетнең өч ишеге була, ә кыйбла Кодыска
(Иерусалимга) таба караган. Мәчет төзелешендә Мөхәммәд галәйһиссәләм башкалар
белән беррәттән таш һәм кирпечләр ташый.

Мәчет янына таш һәм кирпечтән ике бүлмә төзиләр, пальма ботакларыннан түшәм
ясыйлар. Бу бүлмәләр Мөхәммәд галәйһиссәләм хатыннары - Сәүдә бинт Зәмгә һәм
Гайшә өчен була.



https://tt.wikipedia.org/wiki/%D0%9B%D0%B8%D1%82%D0%B2%D0%B0

Литва́ (литв. Lietuva), рәсми атамасы — Литва́ Җөмһүрияте (литв. Lietuvos
Respublika) — Аурупада, Балтыйк диңгезенең көнчыгыш ярында урнашкан дәүләт.
Төньякта Латвия, көнчыгышта Белорусия, көньяк-көнбатышта Польша һәм Русия илләре
белән чиктәш. Башкаласы — Вильнюс каласы.

Литва Көнчыгыш Аурупа тигезлегендә, Балтыйк диңгезенең көньяк-көнчыгыш яр буенда
Нәмунас (Неман) елгасының урта һәм түбән агымы бассейнында урнашкан. Җир өсте
түбәнлек вә калкулыклардан гыйбарәт. Мәркәзендә Урта Литва түбәнлеге урнашкан.
Көньяк һәм көнчыгышта Балтыйк тезмәсе уза, Литва территориясендә ул өч
калуклыкка бүленә: Аукштайт, Дзук һәм Судува. Литвада нефть, акшар, доломит,
пыяла комнары, гил, торф, бур, гипс, гәрәбә ва шифа чыганаклар (Друскининкай,
Паланга, Бирштонас, Ликенай) бар. Чыганаклар әтрафында курортлар бар ителгән.

Литвада диңгез климаты континенталь климаты белән алмашынып тора.
Континентальлек көнбатыштан көнчыгышка арта бара. Гыйнварның уртача
температурасы -3°…-6°. Июльнең уртача температурасы 16,5°…17,6°. Уртача еллык
явымнар саны 750 мм. Елгалар Балтыйк диңгезе бассейнына карыйлар.

Литва территориясенең 25% (1,6 млн. га) урман. Шуларның 65%ы ылыслы, 35%ы
яфраклы. Территориясенең 17%ы болыннар вә көтүлекләр; 7% ка якыны сазлыклар.

Хайванат дөньясында имезүчеләрдән үр куяны, төлке, бүре, поши, болан, дуңгыз,
чәшке, селәүсен, кеш, сусар, кама, кондыз һ.б яшиләр. Елгаларда һәм күлләрдә
балык күп (корбан балыгы, чуртан, алабуга, чабак, алабалык, еланбалык, керкә
һ.б.).

1240 елда Бөек Литва кенәзлеге барлыкка килә. 13 гасырда алман алпарлары Литвага
баскынчыл яуларын башлый. 200 ел дәвамында Литва белән алманнар арасында хәрби
бәрелешләр булып торды. 1236 елда алман алпарлары Сауле янында җиңелүгә очрый.
1260 елда Литва көчләре алман алпарлары өстеннән Дурбе күле янында булып үткән
сугышта җиңү яулап, Ливон һәм Тевтон орденнарының баскынчыл яуларын вакытлыча
туктатырга мәҗбүр итте. 13 гасыр уртасында урыс җирләрендә булган фиядәл
таркаулыгыннан файдаланып, Литва кенәзләре белорус, украин, урыс җирләрен кушып
ала. Гедимин, Ольгерд һәм Кейстут кенәзләре дәверендә Бөек Литва кенәзлеге
шактый киңәйгән. 14 гасыр уртасында Минск, Көнчыгыш Волын, Подолье, Киев Литвага
кушыла. Кенәз Витовт Днепр вә Днестр арасындагы җирләрен кушып ала һәм кенәзлек
Кара диңгезгә диңгезгә чыгу юлына ия була. 

Литва Көнчыгыш Аурупада иң эре дәүләткә әйләнгән. 1340—1410 елларда Тевтон ва
Ливон орденнары янә һөҗүмгә күчте, Стерва елгасы (1348) һәм Каунас (1362) янында
эре бәрелешләр була. 1401—09 елларда алпарларга каршы жемайтлар быш күтәрә. Эчке
һәм тышкы көрәш шартларында Литва Пүлшә белән Крево униясен төзи (1386). 1410
елның 15 июльдә Литва һәм Пүлшә гаскәрләре Грүнвалд сугышында (1410) Тевтон
ордены өстеннән җиңү яулый. 1435 елда Свента янында җиңелүгә очраган Ливон
ордены да үз баскынчыл яуларын туктата.

Төньяк сугышлары (1655-1661) дәвамында Литва территориясе швед гаскәре тарфыннан
вәйран ителгән. Тулысынча торгызылырга өлгермәгән Литва Бөек Төньяк сугышы
(1700-1721) вакытында янә вәйран ителгән: сугыш, чума һәм ачлыктан халкының 40%
өлеше һәлак булган. Эчке сәясәттә чит дәүләтләрнең (аеруча Русиянең) тәэсире
көчәя барган. Сеймда киң кулланылган принцибы (һәр депутат вето салып бәхәсне
туктатырга хоукулы булган) нинди дә булса ислах үткәрүгә мөмкинлек бирмәгән.
Нәтиҗәдә, Речпосполита дәүләте 1772, 1792, һәм 1795 елларда Русия, Австрия һәм
Пруссия арасында бүленгән.

Хәзерге Литваның шактый зур өлеше Русия империясе тәркибенә кергән. 1831 һәм
1863 елларда булып үткән күтәрелешләрдән патша хакимияте урыслаштыру сәясәтен
тормышка ашыра башлаган: литва матбугаты тыелган, мәдәни һәм белем бирү
оешмалары яптырылган, литва теле кирилл язуына күчерелгән. Ләкин китап ташучылар
хәрәкәте (Пруссиядә латыйн хәрефләре белән басылган литва китапларын
контрабандалау белән шөгыльләнүчеләр) һәм яшерен өй мәктәпләренең киң
таралганлыгы сәбәпле бу сәясәт уңышсызлыкка очраган.

Беренче бөтендөнья сугышы елларда Литва территориясе хәрби хәрәкәтләр мәйданына
әверелгән. 1915 елның көзендә Литва территориясен Алмания гаскәрләре басып
алганнар. 1918 елның 16 февральдә Литва дәүләтенең мөстәкыйльлеге игълан
ителгән. 1918 елның декабрьдә Литваның зур өлешендә шура (совет) хакимияте
урнаштырылды һәм 1919 елның февралендә Литва-Белоруссия шура җөмһүрияте игълан
ителде. 1919 елның августта алман гаскәрләрнең һөҗүменнән соң Кызыл Гаскәр
бүленмәләре Литвадан чыгып китәргә мәҗбүр булганнар.

1920 елда Литва белән РСФСР арасында имзаланган шартнамә буенча шура хөкүмәте
Литваның мөстәкыйльлеген таныган. 1940 елның июньдә Литва территориясенә шура
гаскәрләре кертелгәннәр. 1940 елның июльдә Халык Сеймына сайлаулар үттеләр, 1940
елның 21 июльдә Литвада шура җөмһүрияте игълан ителгән. 1941 елда Литваны
алман-фашист гаскәрләре басып алды, 1944 елның июль —1945 елның гыйнварда шура
армиясе тарафыннан азат ителгән. 1990 елның 11 мартта җөмһүриятнең Югары Шурасы
Литва дәүләтен яңадан торгызу хакындагы хөҗҗәтне кабул итте һәм дәүләт Литва
Җөмһүрияте дип атала башлаган. 1990 елның майда Литва Югары Шурасы Литваның
дәүләт мөстәкыйльлеге хакындагы декларацияне кабул итте. Литва — 1991 елдан БМО,
2004 елдан — Аурупа берлеге һәм НАТО әгъзасы.

Татарлар анда этник чыгышы, тарихы, традицияләре төрле булган 2 төркемгә бүленә.
Беренче төркем, ягъни Литва татарлары, Алтын Урдадан, соңрак Олы һәм Кече Нугай
Урдаларыннан, Кырым ханлыгыннан 14 йөз ахырында — 15 йөздә Бөек Литва кенәзлеге
җирләренә күчеп килгән төрки мөселманнардан гыйбарәт. Хезмәтләре өчен (күбесенчә
хәрбиләр) Литва кенәзлегеннән аларга җир бүлеп бирелә, һәм татарлар Польша-Литва
шляхталарына (дворяннарына) тиңләштерелә. 16–17 йөзләрдә бу төркем вәкилләре
туган телләрен онытып бетерәләр диярлек, ләкин ислам динен саклап калалар. Литва
татарлары Вилнүс, Алитус, Каунас, Тракай һ.б. шәһәрләрдә — таралып, Вилнүс
районының Немежис һәм Кәтурәсдәшимт Тоторю (Кырык Татар) авылларында, Алитус
районының Райжәй авылында һәм Бутримонис бистәсендә тупланып яшиләр. Литва
татарларының икенче төркеме — Икенче бөтендөнья сугышыннан соң, Литвадагы
төзелеш һәм сәнәгать объектларына (Игналин АЭСы һ.б.) хезмәт күрсәтү өчен,
нигездә, Совет Армиясе хәрби хезмәткәрләре, инженер-техник белгечләр һәм ССРБның
төрле районнарыннан (күбесенчә Идел-Урал төбәгеннән) күчеп килүчеләр исәбенә
формалаша. Алар бөтен ил буйлап, башлыча, зур шәһәрләргә тарала. Иң яхшы эшләүче
җәмгыять Висагинас (элеккеге Снечкус) шәһәрендә урнашкан. 

Литва — мөстәкыйль демократик җөмһүрият. Гамәлдәге конституция 1992 елда кабул
ителгән. Дәүләт башлыгы — президент. Ул гомуми гомуми тигез һәм турыдан-туры
сайлау хокукы нигезндә яшерен тавыш бирү юлы белән 5 елга сайлана. Канун
чыгаручы органы — сейм (бер пулатлы парламент). Башкарма хакимиятне хөкүмәт
гамәлгә ашыра.

Литва Балтыйк илләре арасында иң зур икътисадка ия; ул шулай ук кеше потенциалы
үсеше индексы зур булган илләр рәтенә керә.

Тулаем эчке продуктта авыл хуҗалыгы 7.9%, сәнәгать 19.6%, хезмәт күрсәтү тармагы
72.5%ны тәшкил итә. 2014 елгы мәгълүматларына күрә, Литва экспорты 24.36
миллиард долларын тәшкил итә; төп партнерлар:
Русия (20.0%), Латвия (10.1%), Эстония (7.6%), Пүлшә (7.5%), Алмания (7.2%), Бел
арус (5.2%), Бөекбритания (5.0%), Нидерландлар (4.4%), һәм башкалар. Төп экспорт
таварлары — минирәл мәхсулатлар, машиналар һәм җиһазлар, транспорт җиһазлары,
химикатлар, текстиль, азык-төлек, пластмассалар.

Литва экспорты 25.89 миллиард долларын тәшкил итә; төп
партнелар: Русия (29.4%), Алмания (10.4%), Пүлшә (9.5%), Латвия (6.2%), Нидерлан
длар (5.2%). Төп импорт таварлары — минирәл мәхсулатлар, машиналар һәм җиһазлар,
транспорт җиһазлары, химикатлар, текстиль һәм киемнәр, металлар.



https://tt.wikipedia.org/wiki/%D0%9A%D3%A9%D0%BD%D1%8C%D1%8F%D0%BA_%D0%9A%D0%BE%D1%80%D0%B5%D1%8F

Көньяк Корея, рәсми атамасы Корея Җөмһүрияте (кор. 대한민국 [tɛːhanminɡuk̚] тэха́н
мингу́к) — Көнчыгыш Азиядә, Корея ярымутравында урнашкан дәүләт. Рәсми атамасы
Корея Җөмһүрияте булса да, гадәттә Көньяк Корея исеме ешрак кулланыла.

Көньяк Корея Корея ярымутравының көньяк өлешендә урнаша. Көнбатышта ярымутрау
Сары диңгез, көнчыгышта Япон диңгезе, көньякта Корея бугазы һәм Көнчыгыш-Кытай
диңгезе тарафыннан юыла. Илнең гомуми мәйданы — 99 617,38 км².

Халык саны — 48 846 823 кеше (2006). Халыкның абсолют күпчелеге — кореялеләр.
Төп дин — традицион буддизм.

Ярты гасыр буе япон колонизаторлары изүе астында яшәгән ярымутрау азат ителгәч,
1945 елда аның төньягы – совет, көньягы АКШтәэсирендә кала. Сәяси котыплар
аермалыгы искиткеч зур булуы аркасында 1948 елда Корея ике дәүләткә аерыла.
Төньягы — социалистик, көньягы капиталистик үсеш юлын сайлый. 1950 елда Төньяк
белән Көньяк арасында купкан гражданнар сугышына дөньяның күп илләре җәлеп
ителә. Канкойгыч сугыш 1953 елда тәмамлангач, көньяклар Көнбатыш үсеш юлын
сайлый.



https://tt.wikipedia.org/wiki/%D0%9A%D0%B2%D0%B5%D0%B1%D0%B5%D0%BA

Квебе́к (фр. Québec, ин. Quebec) — мәйданы буенча беренче, ә халык саны буенча
икенче булган Канада провинциясе. Квебек идарә үзәге - Квебек шәһәре, халык саны
- 735 мең кеше. Квебек төбәгендә иң зур һәм Франциядән тыш урнашкан француз
телле иң эре шәһәр - Монреаль урнашкан.

Квебек Көньяк Америка көньяк-көнчыгышында урнаша, көньякта АКШ белән чиктәш.
Квебек Канаданың иң зур төбәге, аның мәйданы 1 542 056 км², халык саны 7,8
миллион кеше тәшкил итә. Бердәнбер рәсми тел - француз теле, ул халыкның 80%
өчен туган тел булып тора.

Квебек тарихы Жак Картье сәяхәте белән башлана. 1763 елда Квебек Бөекбритания
контроле астына күчә, соңрак Канада конфедерациясенә керә. Квебекта яшәүче
француз телле кешеләр вакыт-вакыт Квебек бәйсезлеге өчен көрәшәләр, ләкин 1980
һәм 1995 елда үткәрелгән референдумнар нәтиҗәләре төбәкнең Канададан аерылуына
китермәде.

Gens du Pays Le temps qu’ on a pris pour dire: je t’aime, C’est le seul qui
reste au bout de nos jours. Les vœux que l’on fait, les fleurs que l’on sème
Chacun les récolte en soi-même Aux beaux jardin du temps qui court. CHORUS: Gens
du pays, c’est votre tour   De vous laisser parler d’amour, Gens du pays, c’est
votre tour De vous laisser parler d’amour.

Le temps de s’aimer, le jour de le dire Fond comme la neige aux doigts du
printemps. Fêtons de nos joies, fêtons de nos rires Ces yeux où nos regards se
mirent, C’est demain que j’avais vingt ans. CHORUS.

Le ruisseau des jours aujourd’hui s’arrête Et forme un étang ou chacun peut voir
Comme en un miroir l’amour qu’il reflète. Pour ces coeurs à qui je souhaite Le
temps de vivre nos espoirs. CHORUS.

Әй, ватандаш! (әдәби тәрҗемә) “Яратам!” – диеп, назла күңелемне, Үтә дә китә бит
безнең тормыш. Үтәлгән вәгъдә, үстергән гөлләр Китерер лаеклы уңыш – Гадел
хөкемдар бу язмыш. КУШЫМТА: Әй, ватандаш, күңел назлап, “Яратам!” – дип, әйтче
кабат. Әй, ватандаш, күңел назлап, “Яратам!” – дип, әйтче кабат.

Яратыр көннәр, ялкынлы хисләр, Язгы кар сыман, югала эреп; Тәүге сагышның, назлы
карашның Яшик, дуслар, кадерен белеп – Унсигез яшьтәге кебек. КУШЫМТА.

Гомер кизләве, юлын эзләр ул, Туктап калыр да, җәелеп, күл булыр. Күреп кал
берүк: көзгедәге күк, Саф мәхәббәтең чагылыр – Кадер-хөрмәтең шул булыр.
КУШЫМТА.

Башка Канададан аермалы буларак Квебекның хокук системасы катнаш чыгышка ия:
хосусый хокук - роман-герман хокукына хас, иҗтимагый хокук - англо-сакс хокук
тәртибенә хас була.

Икътисадның төп тармаклары - аэрогаләми тармак, биотехнологияләр, фармацевтик
сәнәгать, мәгълүмат технологияләре.



https://tt.wikipedia.org/wiki/%D0%99%D0%BE%D0%BB%D0%B4%D1%8B%D0%B7_%D1%81%D1%83%D0%B3%D1%8B%D1%88%D0%BB%D0%B0%D1%80%D1%8B

Йолдыз Сугышлары (рус. Звездные войны, инг. Star Wars) — Америка режиссеры
Джордж Лукас тарафыннан язылган фантастик сага. Беренче фильм «Йолдыз Сугышлары»
дип аталган булган, ләкин киләсе эпизодның чыгуыннан соң беренче фильм исеменә
«Яңа өмет» дигән өстәмә исем кушыла. Беренче фильм 1977 елның 25 маенда чыга,
шул ук исем астындагы китап 1976 елда гына чыккан була. Беренче фильм чыкканнан
соң егерме ике ел үткәч экраннарда Йолдыз сугышлары: I вакыйга - Яшерен янау
чыга һәм Лукас икенче трилогияне төшерә башлый - анда сүз беренче трилогиядән
алда ниләр булганлыгы турында бара.

«Йолдыз сугышлары» циклына алты вакыйга керә. Баштан Лукас IV—VI вакыйгаларны
төшерә, әмма икенче кисәкне (I—III) 16 ел соң гына төшерә башлый.

2012 елда кинотеатрлар экраннарына беренче эпизодның яңартылган, 3D форматына
күчерелгән версиясе күрсәтелә.

Клоннар сугышлары — галактика низагының исеме, Галактик Республикасы һәм Бәйсез
Системаларның Конфедерациясе (БСК) (сепаратистлар исемен белән зуррак танылган)
катнашкан конфликт. Барлык үз гаскәрләрен сугышка ташладылар, Республиканың -
клоннарның гаскәре, БСКның - дроидларның гаскәре. Беренче сугыш клоннар гаскәре
белән Геонозис планетасында булды. Анда Республиканың гаскәре җиңде. Аннан соң
клоннар гаскәре һәм джедайлар - сугышларда сепаратистларны буй җиңеп, бөтенесе
галактика буйлап сәяхәт иттеләр.

Сугышның тәмамлануына Дарт Вейдерның - Императорның Яңа укучысының - рейд
Мустафарга килеп, бөтен сепаратистларның лидерларын үтерүе китерде.



https://tt.wikipedia.org/wiki/%D0%98%D0%B4%D0%B5%D0%BB_%D0%B1%D1%83%D0%B5_%D0%91%D0%BE%D0%BB%D0%B3%D0%B0%D1%80%D1%8B

Идел буе Болгары (Болгар, чуаш. Атӑлҫи Пӑлхар) – VII – XIII гасырларда яшәгән,
Идел һәм Чулман елгалары бассейнында урнашкан дәүләт. Монголлар тарафыннан XIII
гасырда буйсындырылган һәм Алтын Урда эченә кергән, соңрак Идел буе Болгары
нигезендә Казан ханлыгы барлыкка килгән.

Идел Болгары заманына күрә зур мәйдан биләгән. 10-11 йөзләрдә төньяк чиге
Каманың уң як яры, көнбатышта сул тармаклары белән бергә Зөя елгасы, көнчыгышта
Шушма елгасы буйлап үткән, ә көньяк чикләре хәзерге Самар тугаена - Җигүле
таулары янында Иделнең зур борылышына кадәр барып җиткән.

Болгар дәүләте үзенең шәһәрләре белән дан тоткан. Болгар шәһәрләре моннан 1000
ел артык элегрәк, болгар, маҗар, Византия чыганаклар буенча 8 нче гасырда, рус
чыганаклары буенча 10-11 нче гасырларда барлыкка киләләр. Аларның үсү һәм чәчәк
ату чоры 12 нче гасырга һәм 13 нче гасыр башларына туры килә. Кече Чирмешән
бассейны халык иң тыгыз утырган район булган, аның үзәгендә Бөек шәһәр – Бүләр
урнашкан. Хәзер күп шәһәрләрнең исеме билгеле түгел.

Болгар дәүләте төрки дәүләт булган — күбесенчә төрки халыклар, болгарлар,
суварлар, барсиллар, биләрләр, эсегелләр яшәгән. Соңрак ул кабиләләр берләшеп,
бердәм болгар халкы барлыкка килә.

Болгар кабиләләре, Урта Донның уң ярында яшәгән котраклар җитәкчелегендә, 7 нче
гасыр ахырында Идел буйларына күчеп утыргач, этник яктан төрки халык мохитенә
эләгәләр. Урта Идел буе териториясе Төрки-огур кабиләләре тарафыннан элегрәк,
5-6 нче гасырларда ук үзләштерелгән дип әйтергә нигез бар. Гарәп авторлары
мәгълүматларына караганда, алар арасында, болгарлардан тыш , барсил, искил,
суар, бәрәнҗәр, этник төркемнәре дә телгә алына. Ягни Идел Болгары халкы
болгарлардан тыш алан-хәзер (бәрәнҗәр), төрки-огур - савирлар (суарлар), Үзәк
Азия - искил/эсегел яисә чигил компонентларын да үз эченә алган. Болгарларның
Идел-Кама буйларына күчеп утыруларына Бураково, Шиловск, Брусянск һәм Новинковск
каберлекләре археологик дәлил булып торалар. Кара диңгезнең төньягында (Малая
Пешерина) һәм Болгариядәге (Мадара) табылган истәлекләре дә шуларга охшаш.
Баштарак болгарлар Идел буенча Самар борылышыннан алып Кама (Чулман) тамагына
кадәр территорияне биләгәннәр. Алар биредәге протобалт яки соңгы чор сармат
кабиләләрен (Имәнкискә культурасы вәкилләрен) кысрыклап чыгарганнар яки үз
араларында ассимиляцияләгәннәр. Берникадәр көнчыгыштарак, Көнчыгыш Кама
арьягында һәм Көнбатыш Урал тау итәгендә угор кабиләләре (Кушнаренко-Кара Якуп
культурасы вәкилләре) таралып урнаша. Тикшеренүчеләр Иделнең далалы аръягында
һәм Көньяк Уралда венгрларның борынгы бабалары ватаны - легендар "Magna
Hungaria" (Бөек Венгрия) урнашкан дип саныйлар. Әкренләп бу кабиләләр болгарлар
тирәсендә туплана башлыйлар.

Котраг хан беренче Идел буе Болгары династиясен 8-нче гасырда нигезләгән.
Шиһабетдин Мәрҗани китабы буенча Котраг улы Ирхан - икенче Идел буе Болгары
хәкиме, Ирхан улы - Тукый - өченче Идел буе Болгары хәкиме булган.

Дәүләт формалашу процессында Алмыш (Алмуш) җитәкчелегендәге болгар этник мәдәни
берләшмәсе - кабиләләр берлеге - иң көчлесе булып чыккан. 10 гасырдан башлап
угыз-бәҗәнәк, кыпчак кабиләләре һәм шулай ук башка күрше халыкларның аерым
төркемнәре даими рәвештә Болгар халкына кушылбуе Болгарыа барган һәм
ассимиляцияләнгән. 10 гасыр башында Болгар дәүләте, әмирлек буларак, тәмам оешып
бетә. Ләкин беренче вакытта ул Хәзәр каһанлыгына буйсынган була.

Гарәп-фарсы тарихи-географик чыганаклары 10 нчы гасыр башында ук инде
болгарларның төп ике шәһәре - Болгар һәм Суар булуын хәбәр итә икесендә дә агач
корылмалар, зур мәчетләр булган, һәр шәһәрдә 10ар мең мөселман яшәгән.

Чынлыкта исә 10 гасыр башларында Алмыш ханның әтисе Багдад хәлифенә Ислам динен
кабул итәр өчен, рәсми илчеләр җибәрүен сорый. Багдад хәлифе аның үтенечен кабул
итә, ләкин ул илчеләр килгәндә, илдә Алмыш илтабар җитәкчелек иткән була инде.

922 елда Болгар дәүләтенә Әхмәт ибн Фадлан җитәкчелегендәге илчелек ерак Багдад
хәлифәтеннән килеп җитә. 16 май көнне илдә болгарларның корылтае үткәрелә, шул
көнне хәлифәтнең хаты укыла, Идел буе Болгар дәүләте Ислам динен кабул итә.

12 гасырда Идел Болгары үзе чәчәк ату чорында көнбатышта Ока-Зөя елгалары
арасындагы җирләрдән алып көнчыгышта Көньяк Уралга кадәр, көньякта Сыры һәм
Самар борылышыннан алып төньяк Кама буйларына кадәр мәйданны биләп торган.
Археологик казу эшләре күрсәткәнчә, биредә 180-гә якын борынгы шәһәр урыннары
билгеле. Бу вакытта илнең башкаласы Биләр шәһәре булган.

Урта гасырларның гарәп-фарсы тарихи чыганаклары X йөзнең 20 нче елларыннан ике
болгар шәһәрен — Болгар белән Суарны телгә ала башлыйлар. Бу ике шәһәр,
бер-берсен тулыландыргандай, еш кына янәшә куеп йөртелә, һәм аларның тарихи
язмышлары да, аеруча X—XI йөзләрдә, охшаш булган.

XII йөздә Болгарга ике гарәп сәяхәтчесе килеп чыккан. Аның берсе—безгә аз таныш
әл-Җәвалики, икенчесе инде берничә тапкыр телгә алынган әл-Гарнатый. Әл-Җәвалики
Болгарга 1145 елда килгән, тик аның язмалары безнең көннәргә кадәр сакланмаган.
Революциягә кадәрге татар тарихчысы М. Рәмзи Казан, Болгар һәм татар дәүләтләре
турындагы китабында аңардан кайбер өзекләр биргән: «Аларның (болгарларның)
корылмалары Рум (Византия) корылмаларына охшаган. Алар зур халык, аларның шәһәре
Болгар дип атала. Ул бик зур шәһәр».

Әл-Гарнатый буенча «Ә Болгар да гаять зур шәһәр, ул гел нарат агачыннан гына
төзелгән, ә шәһәр дивары — имәннән». Шәрык географиясендә шулай ук «эчке»
Болгардан, ягъни Болгар шәһәренең үзеннән тыш тагын дәүләтне тышкы дөнья белән
бәйли торган сәүдә урыны сыйфатындагы «тышкы» Болгар турында да хәбәрләр очрый.
Анысы—Идел буендагы атаклы Ага-Базар, зур ярминкә урыны. Тарихи чыганакларда
шулай ук Болгарның аннан 20 көнлек юл арасында урнашкан борынгы Русьның
башкаласы Куябтан, ягъни Киевтән кечерәк булуы әйтелә.

Болгарның тарихка кереп калган икенче зур шәһәре Суар булган. Бу ике шәһәр
хакындагы төп мәгълүматлар безгә билгеле инде. Тагын икенче төр
чыганаклар—нумизматика материаллары, ягъни борынгы акчалар сезне кызыксындырмый
калмас. Мәгълүм булганча, Урта Азиядә Саманилар идарә иткән чорда (IX—X
йөзләрдә) Европа белән Азия арасында сәүдә багланышларында гарәп дирһәмнәре—куфи
көмеш тәңкәләре зур урын тоткан. X йөзнең 20 нче елларыннан башлап болгарлар,
саманиларга охшатып, үз идарәчеләре исеменнән, тик елларын һәм Урта Азия
шәһәрләренең исемнәрен куеп, акчалар сугарга өйрәнгәннәр. Мәсәлән, Микаил ибне
Җәгъфәр атлы болгар әмире исеменнән сугылган, ләкин Сәмәрканд, Шаш (Ташкент),
шулай ук Фарсының, ягъни Иранның Бәлх, Нисабур шәһәрләренең исемнәре куелган
акчалар йөрүе билгеле. Әмма озак та үтмәстән Болгарда, үз шәһәрләрен күрсәтеп,
күпләп үз акчаларын сугу башланган. Мәсәлән, 931, 948—959 елларда Насыйр ибне
Әхмәт һәм Талиб исеменнән сугылган акчалар мәгълүм.

Талибның соңрак идарә иткән улы Мөэмин бер үк вакытта Суарда да, Болгарда да
акча суккан. Аның 976 елда суккан тәңкәләре табылды. Тик шуннан соң, 980 елга
кадәр, акча сугу бүтән Мөэмин—Ибне Хәсән исеменнән бары Болгарда гына алып
барылган. Әлеге хәл Суарның бу вакытка, элекке сәяси куәтен югалтып, илнең
башкаласы булган шәһре Болгарга тулысынча буйсынуын күрсәтеп тора. Шунысын да
әйтергә кирәк, болгар акчаларының таралыш географиясе бик зур булган. Бай
хәзинәләр эчендә алар бер-бер артлы Югары Идел буенда, Новгород һәм Псков
җирләрендә, Балтыйк буенда, Скандинавия илләрендә һәм хәтта Даниядә табылды
(Даниядә табылганы—Суар тәңкәсе).

Атаклы совет археологы, болгар тарихы белгече профессор А. П. Смирновның 1930
нчы елларда Суар урынында алып барган казу эшләре нәтиҗәсендә бик кыйммәтле
мәгълүматлар тупланды. Эшнең башында ук тикшеренүчеләр уңышка юлыга: алар
шәһәрлек уртасында бер бик зур кирпеч корылма калдыгына килеп чыгалар — анда бер
бай түрәнең таш сарае булганлыгы ачыклана. Сарай ике катлы булган, үзәктән ягып
җылытылган. Бинаның алды бик матур итеп, бизәкләп эшләнгән булган, уң якта
манара калкып торган. Сарай таш стена белән әйләндереп алынган, ишек алдына да
таш түшәлгән. Бу сарай X—XI йөзләрдә төзелеп, монголлар явы вакытында
җимерелгән, әмма тиздән янәдән торгызылган һәм XIV йөздә, шәһәр белән бергә,
яшәүдән туктаган. Шул ук казулар нәтиҗәсендә, фәндә беренче тапкыр буларак,
болгар шәһәрләренең хәрби ныгытмаларын күзалларлык бай археологик мәгълүмат
тупланды. Безнең көннәргә кадәр сакланган урлар (валлар) өстенә ике рәт биек
имән кура, ягъни ныгытма эшләнгән, рәтләр арасына ныклык өчен балчык төеп
тутырылган. Бөтен кура буйлап, бер-берсеннән аткан ук очып җитәрлек ераклыкта
аралар калдырып, хәрби машлар тезелеп киткән. Тышкы яктан тирән чокыр казылып,
аңа су тутырылган һәм аның төбеннән очлы казык-бүрәнәләр тырпаеп торган. Чокыр
артында тагын бер ур сузылган булган, аның өстендә шулай ук очлы имән
бүрәнәләрдән койма торгызылган. Бөтен кура өстендә сөңгеләр, еракка ата торган
җәя һәм уклар белән коралланган сакчылар басып торган. Менә шушы көчле ныгытма
урта гасыр шәһәре булган Суарны төрле һөҗүмнәрдән саклап килгән.

Бүләр хакында елъязмалар буенча мәгълүмат: Андрей Боголюбский үзенең улы
Мстислав һәм Муром кенәзе белән бергә 1164 елда Идел Болгарына яуга чыккан. Анда
әйтелгәнчә, руслар болгарларны җиңгәннәр. Тик болгар бие үз гаскәре белән Олуг
шәһәргә кереп яшеренгән. Ә бу шәһәрнең кайда булганлыгы анда әйтелмәгән.

Әлеге шәһәрнең урыны шул ук рус елъязмаларында ачыклана төшә: 20 елдан соң,
ягъни 1184 елда, тик бу юлы башка рус кенәзе, Андрей Боголюбскийның энесе
Всеволод (Всеволод III) җитәкчелегендә руслар кабат яуга чыгалар, һөҗүм алдыннан
шундый бер вакыйга булып ала. Мәгълүм булганча, Болгар дәүләте үзенең иң якын
күршесе Русь белән күптән сәүдә багланышлары алып барган. Югары Идел һәм Үкә
елгасы буендагы рус шәһәрләрендә Болгарның сәүдә кешеләре яшәгән. Ләкин Рязань,
Муром һәм кайбер башка шәһәрләрнең ниндидер юлбасарлары болгар сәүдәгәрләрен
талыйлар, җитмәсә, Идел буендагы болгар шәһәрләренә һәм авылларына һөҗүм итә
башлыйлар.

Болгарлар, мондый талауларны туктатуны сорап, ике тапкыр Всеволодка мөрәҗәгать
итәләр, ләкин ул юлбасарларны туктата алмый. Талаулар дәвам итә. Түземлекләре
беткән болгарлар Русьның үзенә яу чыгалар, Городец, Муром шәһәрләрен туздыралар,
Рязаньга барып җитәләр. Бу вакыйга 1183 елда була.

Всеволод болгарлардан үч алырга уйлый һәм аларга каршы зур яу җибәрә. Анда
Русьның башкаласы Владимир шәһәренең төп көчләреннән тыш Киев, Чернигов,
Переяславль, Смоленск гаскәрләре дә катнаша. Руслар Олуг шәһәргә, ягъни Бүләргә
кадәр килеп җитәләр, аны ун көн буе камап торалар. Тик ала алмый кире кайтып
китәләр.

Елъязмалар шушы Олуг шәһәрне («Великий город») Черемисан елгасы буенда итеп
күрсәтәләр. Әлеге елга—Кече Чирмешән, ә аның сул ягында бүгенге көнгә кадәр
сакланган Биләр шәһәрлеге—Олуг шәһәр дип йөртелгән тарихи Бүләр шәһәре була
инде. Аның беренче тапкыр 1164 елда телгә алынуы һич тә очраклы түгел, нәкъ менә
шул чакларда халыкара хәлләр киеренкеләнеп китә, көнбатыштан үзсүзле һәм
рәхимсез кенәз Андрей Боголюбский җитәкчелегендә яулар башлана.

1183 елның җәендә Владимир-Суздаль кенәзлеге идарәчесе Всеволод III Зур Оя,
үзенә союздаш Киев, Смоленск, Көньяк Переяславль, Рязань, Муром кенәзләре
гаскәрләрен берләштереп, зур гаскәр белән Болгар иленә - Биләр шәһәренә һөҗүм
итә.

Киев Русе белән Идел буе Болгары мөнәсәбәтләре каршылыклы булган, кайбер вакытта
Идел буенда сәүдә өчен сугышлар, кайбер чорында хезмәттәшлек дәвере булган.

1183 елның җәендә Владимир-Суздаль кенәзлеге идарәчесе Всеволод III Зур Оя,
үзенә союздаш Киев, Смоленск, Көньяк Переяславль, Рязань, Муром кенәзләре
гаскәрләрен берләштереп, зур гаскәр белән Болгар иленә - Биләр шәһәренә һөҗүм
итә.

Көнбатыштан һөҗүмнәр ешаю аркасында Идел һәм Кама буйлары куркыныч урыннарга
әйләнгән. Болгарның бу ике елга кушылган җирдәге элекке башкаласы илнең
эченәрәк—ераграк һәм тынычрак булган Чирмешән буена күчерелгән. Хәер, бу турыда
бер генә чыганакта да берни дә язылмаган. Шул чордан башлап Идел Болгары
тарихына башкала дәрәҗәсен гәүдәләндереп «Олуг» дип аталган шәһәр килеп
өстәлгәнгә күрә фараз кылып әйтү генә бу.

13 гасырда рус елъязмаларында Олуг шәһәр тагын берничә тапкыр телгә алынган:
1220 елда кенәз Святославның болгар шәһәре Ашлыга яу чыгуы, монголларның 1232
елда Болгарга беренче тапкыр һөҗүм ясап караулары турында язганда һәм, ниһаять,
1236 елда монгол гаскәренең Идел Болгарына һөҗүм итүен, «шөһрәтле Олуг болгар
каласы»ның басып алынуын сурәтләгәндә. Шул вакытта шәһәр җимерелгән, әмма
яшәүдән туктамаган. Алтын Урда чорында башка шәһәрләр шикелле торгызылып, акча
сугу үзәгенә әверелсә дә, ул инде үзенең электәге куәтен югалткан. Хәзерге Биләр
төбәгендә, ягъни Бүләр шәһәре урынында һәм шул тирәләрдә табылган тәңкәләрнең иң
соңыннан сугылганы 1431 елга карый.

Алтын Урда оешкан чагында, мөстәкыйльлеген җуйган башка дәүләтләр кебек үк, Идел
Болгары да улус сыйфатында яңа мәмләкәткә керә — XIII—XIV йөзләрнең тарихи
чыганаклары шуны раслый.

Бату белән Бәркә ханнарның замандашы, XIII йөздә яшәгән фарсы тарихчысы Җузҗани:
Харәземнән алып Византиягә чаклы барча төрки җирләр, шулар эчендә Болгар җире дә
Бату карамагына эләгә, дип яза да, соңрак ул җирләрнең Бәркә кулына күчкәнлеген
хәбәр итә. Болгар җирләренең Җучи улусына кергәнлеген XIV йөздә яшәгән бүтән
фарсы галимнәре: Ибне Фазлаллаһ, Хәмдаллаһ, Казвини, шулай ук XV йөздә алар эшен
дәвам иттергән галимнәр дә язалар.

Алтын Урданың чикләрен XIV йөздә яшәгән гарәп энциклопедисты әл-Гомәри буенча:
«...бу дәүләтнең чикләрен Җәйхун (Аму-Дәрья) тарафыннан—Харәзем, Сыганак,
Сәйрам, Яркәнд, Җәнд, Сарай, Маҗар, Азак, Акчакирмән, Кефе, Судак, Саксын, Үкәк,
Болгар, өлкәләрдән Себер белән Ибир, Башгырд белән Чулыман билгели»,—дип яза.
Гарәп галиме телгә алган калалар: «Башгырд» - башкорт җире: «Себер белән Ибир»
Урал тауларының аргы ягына туры килә; «Чулыман» дигәне исә—аннан да арырак,
көнчыгыштарак, Обь дәрьясының тармагы булган Чулым тирәләре. Шул ук XIV йөзнең
бүтән галимнәре әл-Мөфаддәл белән әд-Җаһәби исә Туктай патшалыгын (соңрак Үзбәк
хан биләмәләре), ягъни Алтын Урданың чикләрен, көнчыгыштан көнбатышка—Иртеш
дәрьясыннан Кара диңгезгәчә, төньяктан көньякка—Болгардан Дәрбәндкәчә дип
күрсәтәләр.

Алтын Урда оешканда аңа кереп калган Болгар бу дәүләт көчәеп киткән заманнарда
аның әһәмиятле бер өлешен тәшкил итә. Җучи улусының үз шәһәрләре калкып
чыкканчы, Идел буендагы сәүдә үзәге буларак, дәүләтнең мәркәзе вазифасын да үти,
җучи тәңкәләрен дә иң әүвәл икътисадый ныгып өлгергән Болгар каласында суга
башлыйлар. XIII йөзнең 50—60 нчы елларында сугылган акчалы хәзинәләр әнә шуны
раслый. Соңгы елларда Татарстанның Апас районының Борындык авылы яныннан 995
тәңкәдән торган зур гына хәзинә табылды.

XIII йөздә сәяхәт иткән итальян кешесе Марко Поло язып калдырганча, Алтын
Урданың баштагы ханнары Бату белән Бәркә Сарайдан торып та, Болгардан торып та
идарә итәләр. Ә инде XIV йөздә Болгар каласы Алтын Урданың аеруча зур һәм мәшһүр
шәһәрләреннән берсенә әверелә. Фарсы телендә язылган «Фәрһәңнамә» китабында
Болгар Урда ханнарының «алтын тәхете» дип телгә алына. Әл-Гомәри аны Җучи
улусының «мәгълүм калаларының берсе» дип атый. Алтын Урда һәм Болгар тарихын
безнең заманнарда өйрәнгән галимнәр: А. Ю. Якубовский, А. П. Смирнов, Г. Н.
Федоров-Давыдовлар да Болгарның Алтын Урда тарихында, бигрәк тә ислам динен
таратуда, шәһәр мәдәниятен, авыл хуҗалыгын, шул исәптән иген игүне киң
җәелдерүдә тоткан урынын шактый югары куялар.

Дин берлеге (бигрәк тә Үзбәк хан вакытында ислам дәүләт дине буларак ныгып
алгач), уртак тел, шәһәр мәдәниятендәге — мигъмарлык-төзелештә, ювелир сәнгате
һәм һөнәрчелекнең башка төрләрендәге— охшашлык Болгарны Алтын Урдага бик нык
бәйли, аның аерылгысыз өлешенә әверелдерә. Нәкъ менә шушы дәвердә Болгар җирендә
зур үзгәрешләр, алга китеш була: чуен коя башлыйлар (аның серен Үзәк Азиядән
татарлар алып килә); беренче утлы корал куллана башлыйлар; бизәп-матурлап кабер
ташлары кую гадәткә керә; чүлмәкчелек һөнәре алга китә, чынаяк кирпечләр
җитештерү, бизәк төшереп яки язу язып һәм аны калын ялтыравык белән каплау,
затлы савыт-саба ясау, таш-кирпеч архитектурада мозаика һәм майолика ышанычлы
урын яулап ала.

1361 елда Булаттимер дигән әмир, Болгар каласы белән Урта Иделне тартып алып,
Җучи улусыннан аерылып чыкмакчы була. Әмма 1367 елны ул Суздаль кенәзе
гаскәрләре белән сугышып җиңелә дә Сарайга кача һәм анда Алтын Урда ханы Газиз
тарафыннан үтерелә. Рус чыганаклары икенче бер ханның—Хәсәннең, Алтын Урда
тәхетеннән төшерелгәч, төньякка качуын һәм үзен Болгар әмире дип игълан итүен
язалар. (Елъязмаларда ул Асан, Осан исеме белән 1370 һәм 1376 елларда телгә
алына.)

XIV йөзнең 70 нче еллар азагында Орыс хан, ягъни Мөхәммәт, үзенең төмәне Мамай
белән берлектә, Алтын Урданы яңадан берләштерүгә ирешә. Болгар аңа янәдән
буйсына.

1380 елны тәхеткә Туктамыш хан утыргач, Урданың бердәмлеге аеруча ныгый. 1382
елны Дмитрий Донской да Туктамышка буйсынырга мәҗбүр була. Әмма нәкъ менә
Туктамыш тәхеттә утырган чакны, 80 нче еллар азагында, Алтын Урда
җимерелә-таркала башлый. 1391, 1395 еллардагы сугышларда Аксак Тимернең Туктамыш
ханны җиңүе бу җимерелүне тизләтә.

Шулай да, Болгар җире, бигрәк тә аның көньягы Аксак Тимер яуларыннан бөтенләй
зыян күрми, дигән сүз түгел, чөнки ул 1391 елны Кондырча елгасы буендагы
сугышның афәте бик зур була. Аксак Тимер гаскәреннән берәр төркемнең Болгарга яу
белән килгән булуы да ихтимал.

Болгар җиренә бәла-казаның зуррагын рус ушкуйниклары (елга юлбасарлары) китерә.
Идел буйлап көймәләрдә яу белән килеп, Кострома, Углич, Түбән кебек рус
калаларын талап, бөлгенлеккә төшереп йөрүче юлбасар ушкуйниклар Сарайда ыгы-зыгы
барганын, үзәкнең дилбегәне бушатканын абайлап алалар да 1360, 1366, 1374, 1391
елларны Болгарга, Иделдәге һәм Камадагы бүтән кайбер шәһәрләргә ябырылалар.
Халыкны талап, йолым (выкуп, акча) алып кына калмыйча, көймәләргә әсирләрне дә
төйиләр. Рус кенәзләре дә кул кушырып утырмыйлар—Урта Иделгә 1370, 1376, 1431
елларны яу белән киләләр. Олы кенәз Василий II нең воеводасы Федор Пестрый, 1431
елны Болгарга зур яу белән килеп, шәһәрне талап-җимереп китә. Шуннан соң инде
Болгар беркайчан да тернәкләнеп китә алмый.

Халык телендә мондый риваять бар. Аксак Тимер шәһри Болгарны ала да барча халкын
кырып бетерә. Габдулла хан үзенең гаиләсе белән Хөкем пулатына кереп бикләнә.
Илбасарның әмере белән пулатка бүрәнәләр өеп, ут төртәләр. Ханның гаиләсе янып
һәлак була, фәкать гүзәл хан кызы гына, ходай кушып; исән кала—аны пулатның
гөмбәзендә утырган хәлдә күрәләр.

Бу вакытта болгарларның авыл хуҗалыгы, икътисады, сәүдә бәйләнешләре көчәя.
Аларның хуҗалык нигезен игенчелек (җирне яткыруга калдыру: бер ел файдаланып,
берничә ел ял иттерү), терлекчелек (ярымутрак һәм араннарда асрау), балыкчылык,
кәсепчелек (аучылык, чолыкчылык), төрле һөнәрчелек эшләре (тимер һәм бронза
эшләнмәләр, чүлмәк, пыяла өрү, агач эшкәртү, сөяктән кисеп әйберләр эшләү,
зәркән эшләнмәләр, корал ясау һ.б.), урыннарда һәм чит җирләрдә сату-алу эшләре
(Идел-Балтыйк һәм Идел буе – Урта Азия юллары тәшкил иткән.

Алга киткән Урта гасыр дәүләте шартларында шәһәрләр үсеш ала, шәһәр мәдәнияте
формалаша, җирле сөйләмнән тыш шәһәрчә гомуми аралашу теле - койне (кыпчак-угыз
тибындагы төрки тел нигезендэ булырга тиеш) барлыкка килә башлый. Идел
болгарларының тел проблемасы бүгенге көнгә кадәр бәхәсле булып кала. Ул чорда
Болгар территориясендә ике тел яшәп килгән фикер нигезлерәк. Берсе - борынгы
болгар теле (архаик сыйфатларга ия тел), аны болгар анкайбер өлеше төрле йолалар
уздыру максатында кулланган булырга тиеш. Болгар территориясендәге 13-14
гасырлар кабер ташларындагы гарәп язуы белән әлеге телдә бирелгән текстлар шуның
турында сөйли. Бу тел бөтенләйгә бары Алтын Урда чорында гына (14 гасырның
икенче яртысы), өстрлар (венә этник процесслар һәм экстралингвистик факторлар
(чума эпидемиясе) тәэсирендә юкка чыккан. Икенчесе - болгар-кыпчак теле
(угыз-кыпчак төре) - илнең аеруча гади халкы арасында таралган башка тел һәм,
диалектларның сыйфат үзенчәлекләрен бергә туплап, шәһәр халкының гомум аралашу
теле булып киткән (моны күп кенә тарихи-лингвистик фактлар раслый). Аның
нигезендә Урта Азия (Караханилар) традицияләре йогынтысы астында әдәби тел
формалашкан.

Борынгы татарларның (болгарларның) сакланып калган әдәби истәлекләреннән иң
элгәресе — Кол Галиның иске татар телендә язылган Кыйссаи Йосыф поэмасы (1236
ел). Шул ук арада, Урта Идел регионында XIII—XIV гасырларга караган гарәп язуы
нигезендә кабер ташларының 90% язулары борынгы болгар телендә язылган.

Болгарлар төрки, Орхон-Енисей язуына якын булган рун графикасын шактый элек
куллана башлаганнар. Казылма табылдыклардан күренгәнчә, болгарларлар рун
графикасын ислам кабул ителгәннән соң да кулланганнар. Көнкүреш әйберләрендә һәм
савыт-сабаларда кайбер рун язмалары булуы мәгълүм. Мөселман белем бирү системасы
үсә барган саен. рун графикасының кулланыштан чыга баруы, ә кайберләренең төрле
тамгалар һәм биләмә, ягъни хуҗалык билгеләре буларак кына калулары бәхәссез.

Археологик мәгълүматлар күрсәткәнчә, гарәп язуы Идел-Балтыйк сәүдә юлы ачылу
барышында Урта Идел буена үтеп керә. Ислам дине киңрәк тарала һәм мөселман
мәгариф системасы үсә барган саен, гарәп графикасы рун язуын гамәли эшләрдән һәм
югары мәдәнияттән кысрыклый бара. Казылма табылдыкларга караганда, Болгар илендә
сөяк яки камыш каләмнәр кулланганнар, ә караны графит һәм охрадан ясаганнар.
Табылдыклар арасында сай гына балчык кара савытлары да бар. Язу өчен пергамент
яисә чит илләрдән китерелгән кәгазь , ә көнкүрештә каен тузы яки балавызланган
такта кисәкләре кулланылган булырга тиеш.

Шәһәр мәдәнияте һәм яңа һөнәр-кәсепләр үсү гамәли белемнәр үзләштерегә ярдәм
иткән. Геометрия, математика, металлургия, химия, астрономия һәм башка фән
өлкәләрендә белемнәр арткан. Идел Болгарының төрле шәһәрләрендә табылган таш һәм
кирпеч бина калдыкларын өйрәнү шуны күрсәтә ки, аларның конструкцияләре шулкадәр
катлаулы, формалары төгәл, тигез үлчәмнәрдә башкарылган - моның катлаулы
математик һәм геометрик исәпләүләрдән башка мөмкин түгел. Һичшиксез, барлык бу
исәпләүләр алга киткән метрологик белемнәргә нигезләнеп башкарылган, шул ук
вакытта бу исәп-хисапларга гади Урта гасыр үлчәмнәре - терсәк, карыш, адым һ.б.
нигез итеп алынган.Почмаклары туры сызыклар белән тоташтырылган, берсе өстенә
берсе куелган өч турыпочмаклык ясалган кечерәк кенә сызым табылдыклары катлаулы
исәп-хисапларның мөһим дәлиле булып тора.

Мөселман йолаларын төгәл үтәү өчен Мәккәнең төгәл урынын белү кирәк. Аны ачыклау
өчен, астрономик белемнәр таләп ителә. Болгар мәчетләренең һәрберсендә гномон
булган.

Идел буе Болгарында матур әдәбият һәм халык авыз иҗаты үсеш алган. Дөрес,
монголларга кадәрге чор иҗаты турында мәгълүматлар күп түгел. Әмма 11 йөздә
болгарларда кайбер гомумтөрки әсәрләр таралу хакында хәбәрләр сакланган.
Мәсәлән, борынгы татар әдәбияты белгечләре 1069 елда Караханилар дәүләтенең
башкаласы Баласагун шәһәрендә Йосыф ибне Хаҗиб Баласагуниның Урта гасырларның иң
күренекле әсәрләреннән булган «Котадгу белек» әсәренең Болгарда да киң таралуын
әйтәләр.

Мәхмүд Кашгарый дигән галимнең 11 йөздә иҗат иткән «Диване лөгатет-төрк» исемле
мәшһүр сүзлеге, шөбһәсез, Идел буенда да таралган булган. Анда кыпчак һәм болгар
телләреннән аерым үрнәкләр китерелгән.

12 йөз төрки шагыйрьләргә тагын да бай була. Әхмәд Йүгнәки үзенең «Һибәтел
хәкаик» исемле зур поэмасында кешелеклек, тугры сүзлелек, тыйнаклык, юмартлык,
белемлелек фикерен алга сөрә. Бу автор Урта Азия якларыннан булса да, әсәрләре
Идел буе Болгарында да билгеле була.

Болгарлардан бик күп архитектур истәлекләр калган. Алар Татарстан, Чуашстан,
Самар өлкәсе, Башкортстан, Сембер өлкәсе территорияләрендә урнашканнар.

Болгарлар беренчел вакытта мәҗүси булганнар. Алар кояш алласы Тәңрегә
табынганнар, һәр көнне таң вакытында, кояш баеганда кояшка сәҗдә кылырга тиеш
булалар. Ләкин мәҗүсилекнең артта калганлык билгесе икәнен ил җитәкчеләре дә
аңлаганнар. Тора-бара Идел буе Болгарына мөселман халыкларының йогынтысы арта.
Бу файдага була, чөнки мөселман дәүләтләре белән тыгыз аралашу илнең куәтен
арттыра. 922 елда илдә ислам дине кабул ителә. Озакламый ислам бөтен дәүләткә
тарала. Ләкин халык күңелендә мәҗүсилек билгеләре озакка сакланып кала, кайбер
иске ышанулар исламга да кереп, ялган кагыйдәләргә әйләнәләр.

Болгарлар сыер, үгез, ат, сарык, кәҗә асраганнар. Аларның хайваннары җирле
финнар һәм борынгы урыслар тоткан хайваннар токымыннан эрерәк булган. Болгарлар
шулай ук тавыклар үрчеткәннәр, бәлки аларның үрдәкләре һәм казлары да булгандыр.
Ислам дине тыйганга күрә, алар дуңгыз үрчетмәгәннәр.

Сөяктән әйберләр эшләү, тире эшкәртү кебек һөнәрләр дә югары үсешкә ирешкән. Юка
гына итеп эшкәртелгән махсус сортлы күн - "болгари" Көнбатышның һәм Көнчыгышның
күп илләредә бик югары бәяләнгән. Аны эшкәртү серен бары тик болгар осталары
гына белгән.



https://tt.wikipedia.org/wiki/%D0%92%D0%B8%D0%BA%D0%B8%D3%A9%D0%B7%D0%B5%D0%BA

Викиөзек — Викимедиа фондының вики технологиясенә нигезләнгән проектларының
берсе, 10 июль 2003 елда эшли башлады — MediaWiki программа тәэминатында эшли.

Проектның максаты — берләшеп билгеле кешеләрнең әйтүләрен, билгеле әйтемнәрне,
китап, фильмнарда кулланылган мәшһүр фразаларны җыю һәм алар турында тирән
мәгълүматны бирү. Бөтендөнья пәрәвезендә өземтәләр тупланмалары күп булсада,
Викиөзек зыярәт итүчеләрнең үзгәртүләрне кертә алучы проектларның берсе булып
тора. Викиөзек битләре мәшһүр шәхесләр турында Википедиядәге мәкаләләргә
сылтамалар белән бәйле.

Башта тулысынча инглиз телендә генә булдырылган проект, 2004 нче елның июль
аеннан башлап башка телләрдә дә үсә башлады.



https://tt.wikipedia.org/wiki/%D0%91%D3%A9%D1%82%D0%B5%D0%BD%D0%B4%D3%A9%D0%BD%D1%8C%D1%8F_%D0%BC%D0%B8%D1%80%D0%B0%D1%81%D1%8B

ЮНЕСКО бөтендөнья мирасы ( инг. World Heritage, фр. Patrimoine Mondial, исп.
Patrimonio de la humanidad, алман. Weltkulturerbe) — табигый яки кеше тарафыннан
булдырылган һәм, ЮНЕСКО фикеренчә, үзенчәлекле мәдәни, тарихи, экологик
әһәмияте гаять зур булу сәбәпле, популярлаштыру һәм саклау мәсьәләләре
өстенлекле булган объектлар.

2015 елда Бөтендөнья мирасы исемлегендә ЮНЕСКОның Бөтендөнья мәдәни һәм табигый
мирасын саклау конвенциясе (1972) әгъзасы булып торучы 163 илдә урнашкан 1031
объект бар иде. Шуларның 802се — мәдәни, 197се — табигый һәм 32се катнаш объект
дип теркәлгән.

1972 елда ЮНЕСКО Бөтендөнья мәдәни һәм табигый мирасын саклау конвенциясен кабул
итте, конвенция 1975 елда гамәлгә керде. 2012 елның сентябренә аны конвенциядә
катнашучы 190 ил ратификацияләде

Әйтик, 2007 елда гарәп ориксының резерваты (Оман), тыюлык территориясенең
кечерәйтелүе һәм ак ориксны аулауның дәвам иттерелүе сәбәпле, ЮНЕСКОның
бөтендөнья мирасыннан чыгарылды. 2009 елда Эльба елгасының Дрезден шәһәре
янындагы үзәне дә (Алманиядә), культуралы әйләнә-тирә мохитне саклау зонасында
автомобиль күпере төзелү аркасында, исемлектән төшеп калды.

Бөтендөнья мирасы исемлеген төзүнең төп максаты — үз төрендә уникаль булган
объектларны таныту һәм саклау. Моны күздә тотып һәм гаделлеккә омтылу
максатында, махсус бәя бирү билгеләмәләре булдырылды. Баштарак (1978дан башлап)
алар мәдәни мирас объектлары өчен генә кабул ителде, һәм билгеләмәләр
исемлегендә алты пункт бар иде. Соңрак, дөнья кыйтгалары арасында ниндидер
дәрәҗәдә тигезлек булсын өчен, табигый объектларга кагылышлы һәм дүрт пункттан
торган исемлек барлыкка килде. Ниһаять, 2005 елда ике төр мирас өчен уртак
билгеләмәләр дә булдырылды. Хәзерге бөтендөнья мирасы объектларының һәркайсы
теге яки бу билгеләмәләрнең ким дигәндә берсенә җавап бирә.

Кагыйдәләр буенча, ил ел саен ике генә объектны теркәүгә тәкъдим итә ала: йә
берәр табигый һәм мәдәни мирас объектын, йә ике табигый мирас объектын .

Номинация үткән объект буенча ахыргы карарны ЮНЕСКОның бөтендөнья мирасы
комитеты үзенең еллык сессиясендә кабул итә. Комитет объектны тәкъдим иткән
илдән өстәмә мәгълүматлар бирүне таләп итә ала .



https://tt.wikipedia.org/wiki/%D0%91%D0%BE%D0%BB%D0%B3%D0%B0%D1%80%D0%B8%D1%8F

Болгария Җөмһүрияте (кайчакта Болгарстан, бол. Република България) – Аурупада
урнашкан дәүләт.

Хәзерге Болгария җирләрендә яшәгән иң борыңгы милләт траклар дип санала. Безнең
эрага кадәр I гасырда траклар җирләре Рим империясенә кергән һәм Тракия белән
Мизия арасында бүленгән. Берничә гасыр элек траклар грек телен өйрәнгәннәр.

Иң беренче болгар дәүләте Бөек Болгар иле булган. Аның башкаласы - Фанагория, ә
нигез салучысы - Кубрат.

Болгар дәүләте Византия белән бик еш сугыша башлады. 1018 елда Самуил үлеменнән
соң Болгарияне Византия яулап алды һәм узенең төреклек итүен ике гасырга
туктатты. XI гасырда Византия өчендә булган Болгариягә төрле яктан норманнар,
печенеглар һәм маҗарлар һөҗүм иттеләр. 1185-1187 елларда баш күтәрүләр илне
иреклеккә китерде һәм Икенче Болгар дәүләтен барлыкка килә.

Икенче дөнья сугышы башында Борис III Болгария катнашмаучылыгын ясарга омтылды.
Болгария СССБ белән берләшүдән баш тартты. 1941 елның 1 мартнында Алмания белән
берләшмә ясады. 1941 елның 13 декабрендә Бөекбритания һәм АКШга каршы сугыш
башлады. Болгария ССРБ белән дипломатик мөнәсәбәтләрне саклады һәм 1944 елның
сентябрь башында Алмания белән мөнәсәбәтләрне бөтерде. Әмма ССРБ хөкүмәте
дуслыктан баш тартты. 1944 елның 8 сентябрендә Кызыл Армия Болгария җирләренә
керде һәм ССРБ хөкүмәте үз шартларын таләп итте. 1944 елның 28 октябрендә
Мәскәүдә Болгария белән вакытлы солых төзеделәр. Соңыннан Болгария ССРБ белән
бергә алман гаскәрләренә каршы сугышты.

1989 елның 10 ноябрендә Болгариядә мөһим экономик һәм политик реформалары
башланды. 1990 елның 15 ноябреннән башлап дәүләт Болгария Җөмһүрияте дип атала
башлады. 2004 елның 2 апрелендә ТАКО (НАТО)га керде. 2007 елның 1 гыйнварендә
Аврупа берлегенә керде. 1990-нчы еллар уртасында хакимлектә социалистлар
тордылар. 2001-2005 елларда Болагриянең премьер-министры элекке патша Симеон II
булды. 2009 елда сайлауларда Симеон либераллары да, социалистлар да отылдылар.
Күберәк урын «ГЕРБ» партисе яулалды. 2009 елның 27 июленнән башлап «ГЕРБ»ның
башлыгы Бойко Борисов үз вазифаларына тотынды.



https://tt.wikipedia.org/wiki/%D0%90%D1%82%D0%BB%D0%B0%D0%BD%D1%82%D0%B8%D0%BA_%D0%BE%D0%BA%D0%B5%D0%B0%D0%BD

Атлантик океан — субарктик киңлекләрдән Антарктидага кадәр сузылган, Тын
океаннан соң мәйданы буенча икенче урында торган океан. Мәйданы 91,6 млн. км².
Барлык океаннар арасында Атлантик океан кешелек дөньясы тормышында иң мөһим
урынны алып тора. Бу тарихи яктан шулай формалашкан.

Тын океан кебек үк, Атлантик океан да субарктик киңлекләрдән Антарктидага кадәр
сузылган, ләкин киңлеге ягыннан аннан калыша. Атлантика уртача киңлекләрдә бик
нык киңәя һәм экваторга таба тарая.

Кеше Атлантик океанны борынгы заманнарда ук үзләштерә башлаган. Аның ярларында
төрле чорларда Борынгы Грециядә, Карфагенда, Скандинавиядә диңгездә йөзү
үзәкләре барлыкка килгән. Аның сулары легендар Атлантида ярларын юган, әмма
Атлантиданың океандагы географик урыны турында галимнәр хәзергә кадәр әле
бәхәсләшәләр.

Бөек географик ачышлар чорыннан башлап Атлантик океан Җир шарында төп су юлына
әверелә.

Атлантика табигатен комплекслы өйрәнү бары тик XIX гасыр ахырында гына башлана.
«Челленджер» судносында инглиз экспедициясе тирәнлекләрне үлчи, океанның су
массасы үзлекләре, органик дөньясы турында мәгълүмат туплый. Халыкара геофизика
елы (1957—1958) үткәрелгән чорда океанның табигате турында бигрәк тә күп
мәгълүмат алына. Хәзерге вакытта күп кенә илләр катнашында 40 корабтан торган
фәнни экспедиция эскадрасы су массаларын, океан төбе рельефын тикшеренүне дәвам
иттерә. Океанологлар океанның атмосфера белән үзара тәэсирен өйрәнәләр,
гольфстрим һәм башка агымнарның табигатен тикшерәләр.

Литосфера плиталары теориясе буенча Атлантика — чагыштырмача яшь океан. Аның
төбенең рельефы Тын океанныкы кебек катлаулы түгел. Бөтен Атлантика аша меридиан
буенча диярлек гаять зур сырт сузылган. Бер урында ул су өстенә чыга, бу —
Исландия утравы. Сырт океан үзәнен тигез диярлек ике өлешкә бүлә. Аурупа һәм
Төньяк Америка ярлары буйлап бик киң шельфлар ята. Океан төбе рельефын сез
мөстәкыйль рәвештә җентекләбрәк атлас буенча тасвирлый аласыз.

Атлантик океанның климаты бик төрле, чөнки ул барлык климат поясларында да ята.
Океанның иң киң өлеше Тын океан кебек экваториаль киңлеккә түгел, ә тропик һәм
уртача киңлекләргә туры килә. Бу киңлекләрдә, Тын океан өстеннән искән кебек,
пассатлар һәм уртача киңлекләрнең көнбатыш җилләре исә. Кышын уртача киңлекләрдә
еш кына давыллар куба, Көньяк ярымшарда алар елның барлык фасылларында да була.

Климат үзенчәлеге су массаларының үзлекләрендә чагыла. Биредә өске суларның
температурасы Тын һәм Һинд океаннарындагыга караганда шактый түбән. Бу Төньяк
Боз океаныннан һәм Арктикадан килә торган су һәм бозларның салкынайтучы тәэсире
белән, шулай ук су массаларының бик көчле болгануы белән аңлатыла. Су һәм һава
температурасы арасындагы шактый сизелеп торган аерма Атлантиканың күп кенә
районнарында көчле томаннар барлыкка килүне китереп чыгара.

Агымнар боз шартларына да тәэсир итә. Океанның үзенчәлеге — күп санлы айсберглар
һәм йөзеп йөрүче диңгез бозлары. Гренландия янындагы сулар — Атлантиканың иң
матур районнарыннан берсе. Утраулар эченнән океанга бик зур боз «телләре» чыга,
алар аның күксел-яшькелт төстәге салкын суы өстендә үтә күренмәле текә боз
кыялар булып асылынып торалар. Вакыт-вакыт алар гөрселдәп сыналар һәм зур боз
кисәкләре суга килеп төшә. Су агымнары айсбергларны т. к. нең 40° ына кадәр ачык
океанга алып чыга. Атлантиканың бу районнары суднолар йөрү өчен хәтәр.
Айсберглар хәрәкәтен махсус һава хезмәте патруле күзәтеп тора, Җирнең ясалма
иярченнәреннән дә фоторәсемнәр алына. Ул мәгълүматлар барлык илләрнең
корабларына тапшырыла.

Атлантиканың органик дөньясы Тын океандагыга караганда төрләргә ярлырак. Бу исә
Атлантик океанның чагыштырмача яшь булуы белән һәм аның климатының соңгы бозлык
чорында бик нык суынуы белән аңлатыла. Төрләре аз булса да, бу океанда балык һәм
башка диңгез хайваннарының саны шактый күп. Монда шельфлар һәм төптәге күтәренке
урыннар Тын океандагыга караганда күбрәк. Шунлыктан су төбендә һәм төпкә якын
катламнарда яши торган балыкларга, шул исәптән тәрәч, сельдь, скумбрия, диңгез
алабугасы, мойва кебек промысел балыкларына, уылдык чәчү өчен уңайлы урыннар
күп. Поляр суларда кит һәм тюленьнәр яши. Тын океандагы кебек үк, Атлантик
океанда да барлык диярлек табигый пояслар бар . Алар эчендә диңгезләрнең һәм
култыкларның (Урта диңгез, Төньяк диңгез, Балтыйк диңгезе һәм башка диңгезләр)
табигый комплекслары аерылып тора. Үзләренең табигате ягыннан алар океанның ачык
өлеше комплексларыннан аерылалар.

Төньяк субтропик пояста үзенең табигате белән гаҗәеп булган Саргасс диңгезе —
ярсыз диңгез урнашкан. Аның чикләрен агымнар барлыкка китерә. Бу диңгез суының
тозлылыгы (37 % ка кадәр) һәм температурасы югары. Океанның ачык зәңгәр
өслегендә яшел-көрән таплар булып Саргасс суүсемнәренең кечкенә бәйләмнәре
калкып тора. Суы планктонга ярлы. Монда кошлар да бик сирәк. Океанологлар мондый
районнарны «зәңгәр океан чүлләре» дип атыйлар.

Океанның ике ягына да хуҗалык ягыннан нык үскән илләр урнашкан. Атлантика аша иң
мөһим диңгез юллары уза. Атлантик океан бик күптәннән инде балык һәм җәнлекләрне
күпләп тоту урыны санала. Китлар аулау кәсебе Бискай култыгында IX—XII
гасырларда ук алып барылган.

Атлантик океанның табигый шартлары тереклек үсеше өчен бик уңайлы, шуңа күрә
барлык океаннар арасында ул иң продуктив булып санала. Балык тотуның һәм башка
диңгез продуктларын чыгаруның иң зур өлеше океанның төньягына туры килә. Әмма
промыселның нык көчәюе соңгы вакытта биологик байлыкларның кимүенә китерде.

Атлантик океан шельфлары нефтькә һәм башка файдалы казылмаларга бай. Мексика
култыгында һәм Төньяк диңгез шельфларында меңләгән скважина борауланган.
Шәһәрләр үсү, күп кенә диңгезләрдә һәм океанның үзендә суднолар йөрүнең артуы
сәбәпле, соңгы вакытта табигый шартларның начарлануы күзәтелә. Су һәм һава
пычранган, океан һәм диңгез буйларында ял итү өчен шартлар начарланган. Мәсәлән,
Төньяк диңгез күп километрларга җәелгән нефть таплары белән капланган. Төньяк
Америка ярлары буенда нефть элпәсенең киңлеге йөзләрчә километрга җитә. Урта
диңгез Җир шарында иң нык пычранган диңгезләрдән санала. Атлантика инде хәзер
калдыклардан үзлегеннән генә чистарына алмый. Атлантик океанның пычрануына каршы
көрәш халыкара бурыч булып тора. Океанга зарарлы калдыклар түгүне тыя торган
килешүләр төзелде инде.



https://tt.wikipedia.org/wiki/%D0%90%D1%81%D1%8B%D0%BB%D1%8A%D1%8F%D1%80

Ул 1986 елның 14 июлендә Татарстанның Лаеш районында туа. Бала чагыннан ук зур
теләк белән авыл клубында чыгышлар ясый, «Сандугач керде куңелгә» һәм «Татарстан
яшьләре» ярышларында катнашып, призлы урыннар ала.

2003 елда Асылъяр Казан дәүләт мәдәният һәм сәнгать университеты укырга керә. Ул
Татарстанның атказанган артисткасы Люция Хәсәнова төркеменә эләгә. Уку вакытында
Асылъяр күпсанлы җырларын яздыра, ТНВ телекомпаниясе белән эшли.

2005 елда Асылъяр Илһам Шакиров исемендәге премиягә лаек була. Шулай ук 2005
елда ул «Карлыгачлар» җырын яздыра, җырга клип төшерә, «Карлыгачлар» исемле
әлбүм чыгара.

2005 елның декабрендә Асылъяр беренче концертын оештыра. «Татар җыры» бәйгесендә
катнашып, «Алтын барс» белән бүләкләнә. 2006 елда Асылъяр «Яланаяклы кыз»
сериалында Дилбәр ролен уйный.

2008 елда Алсу Евровидение 2008 җыр бәйгесенең Русия сайлап алу турына
«Карлыгачлар» җыры белән эләгә, ләкин бәйгегә уза алмый.



https://tt.wikipedia.org/wiki/WikiLeaks

WikiLeaks (/ˌwɪkɪˈliːks/) — халыкара социаль интернет-проект. Проектның максаты
булып "саркып югалу нәтиҗәсендә киң җәмәгатьчелеккә ачылган документларны нәшер
итү һәм тарату" санала.

2017 елның 7 март көнендә Үзәк күзләү идарәсенең барлыктагы төрле операцион
системалар нигезендә (мәс. Microsoft'ның төрле буын Windows, Apple Inc.'ның Mac
OS X һәм IOS, Google'ның Android, Linux һ.б.) эшләүче бар смартфон, планшет
(мәс. iPad) һәм гади санаклар, акыллы телевизорларны ерактан үзенә буйсындыра
алуы мөмкинлеген тасвирлаучы мәгълүмат тупланмасының беренче 8761 документны
бастыра. АКШның күзләү оешмаларның UMBRAGE исемле программасы чикләрендә башка
көчләрнең АКШ оешмалары эшләренә тыкшынуын дәлилләүче дип саналган электроник
эзләрне оештыра алганнары, автомобильләрдәге навигацион һәм йөртүдә ярдәм итүче
системаларын контроль астына алу тырышлыклары күрсәтелде. Бу АКШ дәүләт сөрен
дөнья җәмәгәтчелегенә ачучыларны табу һәм җәзалау буенча тикшеренү башлатылган.
Тышкы чыганаклар бу скандал аркасында SAMSUNG SmartTV кулланучылар
документациясендәге текстында Джордж Оруэлл'ның мәшһүр «1984» романындагы
Фикерләр полициясе турындагы юллары арасында якын охшашлык таба.

Җәмәгатьчелек арасында проектка бердәм караш юк, аны АКШ хөкүмәтенең мәгълүмат
сугышындагы яңа бер адымы дип санаучылар да бар.



https://tt.wikipedia.org/wiki/Fici

Fici (Fici Utrawları Cömhüriäte) (İngliz: Republic of the Fiji Islands, Fici:
Matanit ko Viti) Tın okeanında, Fici arxipelagında urnaşqan. Kürşeläre: tönyaqta
Tuvalu, könçığışta Tonga, könbatışta Vanuatu.

Ficiğa berençe keşelär borınğı ğasırlarda Könyaq-Könçığış Aziädän kilgän. Alar
xäzerge Ficilelären babaları.

17. yözdä Ficine Awrupalılar açılalar. 19. yözdän Ficidä Awrupalılar häm Hindlär
yäşäp toralar. 1874 yılda Ficine Britannar üz kontrolenä alalar. 1970 yıldan,
dekolonizatsiä prosessı buyınça, Ficigä bäysezlegen büläk itälär (10 Öktäber).

1999 yılda xäkimiät saylawında Hind-Ficile ciñä. Annan soñ Fici millätçe George
Speyt putç belän xäkimiätne üz qulına ala. 2000 yılda ilgä demokratiä qayta häm
şul çaqtan Laisenia Qarase premyer-ministr bulıp eşli.

Fici Berleşkän Millätlär oyışmasınıñ tınıçlıq saqlaw xärbi missiälärendä kiñ
qatnaşa.

Ficidä 322 utıraw, alarnıñ 1/3 keşelär yäşämilär. 2 iñ zur utraw: Viti Levu
utrawı häm Vanua Levu utırawı. Viti Levu'da däwlätneñ başqalası - Suva) şähäre
urnaşqan. Utrawlarınıñ iñ biek noqta - 1200 m taw. Uırawlarda tropik urmannarı
üsälär.

Ficilelär (51%) (Melaneziä xalqı), Hind-Ficilelär (43.7%) (19 ğasırda
Hindstannan kilgän eşçelär), Rotumannar (1.2%) (Políneziä xalqı), Awrupalılar,
Qıtaylılar h.b.

Ficiidä İngliz tele kolonial zamannardan kiñ taralğan. Bu tel - xalıqara
aralaşu, biznes, mäğrifät tele.

Fici tele (Austroneziä tel ğäiläse, Fici telenä Polineziä telläre tä'sir itkän)
tabiği Ficilelärdä taralğan. Bau dialektı, patşa ğäiläseneñ tele bulğaç, räsmi
häm ädäbi sanıla.

Hindustani tele, Hindi häm Urdu telläre öçen ğomumi isem. Hind-Ficilelärdä
taralğan. Hindi telendä Hindular, ä Urdu telendä Möselmännär söyläşälär. Xäzerge
Hindstan tellärennän ayırma bar.

Ficilelär: Metodist (48%), Katolik (19%), Assemblies of God (11%) häm 7. kön
Adventistları (6%) Xristianlığı

Ficida prezidentnı 5 yılğa Fici Başlar Şurası (Great Council of Chiefs) saylıy.
Ämma prezident xäkimiät başlığı tügel - ul Fici qorallı köçläreneñ
generalissimusı ğına, ilneñ başı - premyer-ministr dip sanala.



https://tt.wikipedia.org/wiki/%D3%A8%D1%87%D0%B5%D0%BD%D1%87%D0%B5_%D1%80%D0%B5%D0%B9%D1%85

Өченче рейх (алман. Drittes Reich – «Өченче империя», «Өченче падишаһлык»; шулай
ук Нацист Алманиясе) – Алман дәүләтенең 1933 елның 24 мартыннан 1945 елның 23
маена кадәр рәсми булмаган атамасы.

Әдәбиятта һәм историографиядә Өченче рейхны нацист Алманиясе, фашист Алманиясе
дип тә атыйлар. Соңгы истилах күбрәк совет әдәбиятында кулланыла, ләкин ул төгәл
түгел, чөнки Италиядә Бенито Муссолини урнаштырган фашист режимы белән Һитлер
режимы арасында сәяси төзелеш өлкәсендә дә, идеология буенча да җитди аермалар
бар.

Бу чордагы Алмания бер фиркале системалы һәм өстенлекле идеологиясе (милли
социализм) булган тоталитар дәүләт була, җәмгыятьнең барлык өлкәләре контрольдә
тотыла, кискен расизм идеологиясе була. Нацист идеологиясе буенча сайланган
милләт - арийләр, аларга буйсынган милләтләр, аларның коллары һәм юк итәсе иң
түбән кирәксез милләтләр (яһүдләр, чегәннәр, славяннар) бар. Шушы мәрхәмәтсез
идеологияне тормышка ашыру өчен нацист Алманиясе буйсындыру сугышларын башлаган.
Нацист идеологиясе коммунистик идеологиягә (коммунистларның интернационализм
сәясәте сәбәпле) кискен каршы булган һәм дошманнар буларак санаган.

Өченче рейх тышкы сәясәте 1938 елдан башлап территориаль һәм сәяси экспансиягә
омтылу белән тасвирлана: 1938 елның мартында Австриянең аншлюсы оештырыла (ул
Алмания биләмәләренә кушыла), 1938 ел сентябре – 1939 ел мартында Алманиягә
Чехия һәм Клайпеда төбәге кертелә, 1939 елның хәрби кампаниясе нәтиҗәсендә
Данциг ирекле каласы һәм Польша җирләренең бер өлеше кушыла.

1941 елда Люксембург басып алына (төрле биләмәләрне кушу соңрак та дәвам ителә).

Икенче бөтендөнья сугышының беренче еллары Алмания өчен бик тә уңышлы бара, 1942
елда аның идарәсе астында кыйтга Аурупасының зур өлеше (Испания, Португалия,
Швейцария һәм Швециядән кала) була, территорияләрнең бер өлеше басып алына, бер
өлеше де-факто бәйсез булмаган дәүләт берәмлекләре булып яши (мәсәлән,
Хорватия). Бары Болгария белән Финляндия генә, Алманиянең берләшмәдәшләре булган
хәлдә, өлешчә мөстәкыйль сәясәт үткәрәләр. Ләкин 1943 елда хәрби хәрәкәтләрдә
Һитлерга каршы берлек файдасына борылыш килеп чыга, ә 1945 елның гыйнварында
бәрелешләр Алманиянең сугышка кадәр булган җирләрендә дәвам итә. Өченче рейх
үзенең яшәешен 1945 елның 23 маенда, рейхспрезидент Карл Дёниц җитәкләгән
Фленсбург хөкүмәте таратылгач туктата.



https://tt.wikipedia.org/wiki/%D2%AE%D0%B7%D3%99%D0%BA_%D1%8D%D1%88%D0%BA%D3%99%D1%80%D1%82%D0%BA%D0%B5%D1%87_%D2%97%D0%B0%D0%B9%D0%BB%D0%B0%D0%BD%D0%BC%D0%B0

Үзәк эшкәрткеч җайланма (процессор) — санак системасының санак (компьютер)
программасының системаның төп арифметик, мантыйк һәм керү/чыгу гамәлләрен
башкару өчен күрсәтмәләрен үтәүче өлеше. Санакта (компьютерда) үзәк эшкәрткеч
җайланма мигә аналогик роль уйный. Төшенчә санак (компьютер) сәнәгатендә кимендә
1960-ынчы еллардан бирле кулланылышта йөри. Үзәк эшкәрткеч җайланмаларның
формасы, дизайны һәм коралланышы иң элек мисалларга караганда шактый үзгәргән,
әмма фундаменталь эшләве күбесенчә шул ук булып кала.

Зур машиналарда, үзәк эшкәрткеч җайланма өчен бер яки күбрәк басма платасы
кирәк. Шәхси санакларда һәм кечкенә эш станцияләрендә үзәк эшкәрткеч җайланма
микропроцессор (микроэшкәрткеч) дип аталган бер кремний чипта урнаша. 1970-енче
еллардан башлап үзәк эшкәрткеч җайланмаларның микропроцессор төркеме бөтенләй
диярлек башка үзәк эшкәрткеч җайланмалар кулланылышларын узып китә. Хәзерге
заман үзәк эшкәрткеч җайланмалар – йөзләрчә тоташтыру энәләре булган, зурлыгы
дүрт квадрат сантиметрдан азрак булган корпуста зур масштаблы микросхемалар.

Үзәк эшкәрткеч җайланманың ике типик өлеше булып арифметик һәм мантыйк
гамәлләрен башкаручы арифметик мантыйк җайланмасы (АМҖ) (ALU) һәм хәтердән
күрсәтмәләрне (инструкцияләрне) чыгара торган, аларны декодирлый һәм башкара
торган, кирәк вакытта арифметик мантыйк җайланмасына мөрәҗәгать итә торган идарә
җайланмасы (ИҖ) (CU) тора.

Бөтен исәпләү системалары да үзәк эшкәрткеч җайланмага нигезләнмәгән. Массив
эшкәрткече яки вектор эшкәрткеченең күп параллель исәпләү элементы бар, ул
җайланмаларның берсе дә “үзәк” түгел. Таралышлы исәпләү моделендә мәсьәләләр
үзара бәйләнгән таралган эшкәрткечләр җыелмасы ярдәмендә чишелә.

ENIAC кебек санаклар төрле биремнәрне үтәү өчен яңадан физик монтажлауны таләп
иткәннәр, бу сәбәпле бу машиналарны “беркетелгән программалы санаклар” дип
атаганнар. "Үзәк эшкәрткеч җайланмасы" төшенчәсе гадәттә программа тәэминаты
(санак программасы) башкару өчен җайланма итеп билгеләнгәнгә күрә, иң элеккеге
дөрес рәвештә үзәк эшкәрткеч җайланмасы дип аталучы җиһазлар сакланган
программалы санаклар барлыкка килү белән кертелгән.

Сакланучы программалы санакның фикере Дж. Преспер Эккерт һәм Джон Вильям
Мочлиның ENIAC конструкциясендә булган инде, әмма ул башта соңрак тәмамланыр
өчен калдырылган булган. 1945-нче елның 30 июненда ENIAC эшләнгәнче, математик
Джон фон Нейман EDVAC турында игъланның беренче караламасы дип аталган кәгазне
бастырган. Ул 1949-нчы елның августында тәмамланырга тиеш булган сакланган
программалы санакның схемасы булган. EDVAC билгеле сан төрле тип күрсәтмәләр
(яки гамәлләр) башкару өчен конструкцияләнгән булган. Бу күрсәтмәләр
берләштерелеп EDVAC башкарыр өчен файдалы программалар хасил иткән. EDVAC өчен
язылган программалар санакның физик үткәргечләре белән билгеләнмәве, ә югары
тизлек санак хәтерендә сакланулары мөһим үзенчәлек булып тора. Бу ENIAC ка
караганда отышлырак булган, соңгысында санакны яңа бирем эшләтер өчен шактый
вакыт һәм көч таләп иткән. Фон Нейман конструкциясендә исә, EDVAC башкарырга
тиеш программа яки программа тәэминаты фәкать хәтернең эчтәлеген үзгәртеп
үзгәртелә алган.

Иң элек чыккан үзәк эшкәрткеч җайланмаларның проектлары заказ буенча эшләнгән,
ул үзәк эшкәрткеч җайланмалар зуррак, кайвакыт шул типтан бердәнбер санакның
өлешләре булып торган. Шулай да, бу үзәк эшкәрткеч җайланмаларны махсус
кулланылыш өчен конструкцияләү ысулы күп максатлар өчен ясалган массакүләм
җитештерелгән эшкәрткечләр үсешенә юлны биргән. Бу стандартизация дискрет
tranzistorлар нигезендәге Зур электрон исәпләү машинасылар һәм минисанаклар
чорында башланган һәм микросхемалар (eng. integrated circuit, IC) популярлашу
белән тизләнеш алган. Микросхемалар катлаулылана бара торган үзәк эшкәрткеч
җайланмаларны нанометрлар чамасы тайпылышлар белән конструкцияләргә һәм
җитештерергә мөмкинчелек биргән. Үзәк эшкәрткеч җайланмаларның миниатюризациясе
һәм стандартизациясе цифрлы җайланмаларның хәзерге тормышта куллануны чикләнгән
санауга багышланган машиналардан шактый ерак өлкәләрдә дә мөмкин иткән. Хәзерге
заман микроэшкәрткечләре автомобильләрдән башлап кесә телефонынарына һәм балалар
уенчыкларына кадәр бар.

EDVACны конструкцияләгәнлектән фон Нейман ешрак сакланучы программалы санак
конструкциясе белән бәйләнештә искә алынса, аңа кадәр башкалар, мәсәлән, Конрад
Цусе охшаш фикерләрне тәкъдим иткәннәр һәм ашырганнар. EDVACка кадәр тәмамланган
Harvard Mark Iнең шулай аталган Һарвард архитектурасында шулай ук сакланучы
программа конструкциясе кулланылган, монда электрон хәтер түгел, ә перфокарталар
кулланылган. Фон Нейман архитектурасы белән Һарвард архитектурасы арасында төп
аерма ул соңгысында саклау һәм үзәк эшкәрткеч җайланманың күрсәтмәләрен һәм керү
бирелгән мәгълүматларын эшкәртүнең аерылган булуы, ә беренчесендә икесе өчен дә
шул ук хәтер урыны кулланыла. Хәзерге үзәк эшкәрткеч җайланмаларның күбесе
башлыча фон Нейман конструкциясендә, әмма Һарвард архитектурасы элементлары да
гадәттә очрый.

Релелар һәм вакуум көпшәләр (термионик лампалар) ялгагыч элементлар буларак киң
кулланылган; файдалы санак меңнәрчә яки ун меңнәрчә ялгагыч элементлар таләп
итә. Системаның гомуми тизлеге ялгагычларның тизлегенә бәйле. EDVAC кебек көпшә
санакларда эш бозылулар арасында сигез сәгать узуга тенденция булган, шул ук
вакытта Harvard Mark I кебек (әкренрәк, ләкин элегрәк чыккан) реле санакларында
эш бозылулар бик сирәк булган. Соңыннан, вакуум көпшәләргә нигезендә төзелгән
үзәк эшкәрткеч җайланмалар доминант булганнар, чөнки тәкъдим ителгән әһәмияткә
алырлык тизлек отышлыклары ышанычлылык проблемаларыннан хәерлерәк булган. Бу
элеккеге синхрон үзәк эшкәрткеч җайланмаларның күбесе хәзерге микроэлектрон
җайланмаларга караганда түбән такт ешлыгы булган (такт ешлыгы турында бәхәсне
түбәнрәк карагыз). Ул вакытта 100 Герцтан алып 4 МГц ка кадәр такт сигнал
ешлыклары бик гадәти булган, алар кулланылган ялгагыч җайланмаларның тизлеге
белән чикләнгән булган.

Үзәк эшкәрткеч җайланмаларның катлаулыгы төрле технологияләр кечкенәрәк һәм
ышанычлырак электрон җайланмалар куллана башлау белән үскән. Шундый беренче
камилләшү транзистор барлыкка килү белән килгән. Транзисторлар нигезендә үзәк
эшкәрткеч җайланмалар 1950-нче һәм 1960-ынчы еллар дәвамында вакуум көпшә ләр
һәм электрик релелар кебек артык зур, ышанычлыгы зур булмаган һәм сынучан
элементлар нигезендә төзелергә тиеш булмаган. Бу камилләшү белән бер яки берничә
(ялгыз) дискрет элементлы басылган плата нигезендә катлаулырак һәм ышанычлырак
үзәк эшкәрткеч җайланмалары төзелгән.

Бу чор дәвамында, күп транзисторларны компакт урында җитештерү ысулы популярлык
казанган. Микросхема (eng. integrated circuit, (IC)) күп сандагы транзисторларга
бер ярымүткәргеч нигезендәге микросхема, яки “чип” өстендә эшләнеп чыгарылырга
мөмкинчелек биргән. Башта NOR gate (Пирсон угы капкасы) кебек бик гади махсус
булмаган цифрлы схемалар микросхемаларга миниатюрлаштырылган. Бу “төзелеш
шакмаклары” – микросхемаларга нигезләнгән үзәк эшкәрткеч җайланмалар “кечкенә
масштаблы интетграцияле” җайланмалар "small-scale integration" (SSI) дип атала.
Apollo guidance computerда кулланылган кебек кечкенә масштаблы интеграцияле
җайланмалар гадәттә аз санлы транзисторлар тәшкил иткән. Кечкенә масштаблы
интеграцияле микросхемалардан бөтен үзәк эшкәрткеч җайланмасы төзү меңнәрчә
ялгыз чиплар таләп иткән, әмма һаман элегрәк чыккан транзистор конструкцияләренә
караганда әзрәк буш урын һәм егәрлек таләп иткән. Микроэлектрон технология алга
китү белән микросхемаларда артучы санда транзисторлар урнаштырылган, шулай итеп,
тәмамланган үзәк эшкәрткеч җайланма өчен кирәк булган ялгыз микросхемалар санын
киметкән. Уртача һәм зур интеграцияле микросхемалар (eng. (medium- and
large-scale integration) ICs) транзисторлар санын йөзләргә һәм аннан соң
меңнәргә җиткергән.

1964 елда IBM ширкәте System/360 санак архитектурасын тәкъдим иткән, ул санаклар
сериясендә кулланылган, алар бер үк программаны төрле тизлек һәм җитештерүчәнлек
белән башкара алган. Бу күпчелек электрон санаклар, хәтта бер үк җитештерүче
эшләп чыгарган да бер-берсе белән ярашучанлыклы булмаган вакытта әһәмиятле
булган. Бу камилләштерүне куллану өчен IBM санагы микропрограмма (еш кына
“микрокод” дип аталучы) концепциясен кулланган, бу концепция хәзерге заман үзәк
эшкәрткеч җайланмаларында киң кулланыла. System/360 архитектурасы шундый популяр
булган ки, хәтта ул электрон хисаплау машиналары базарында төп урын алып торган
һәм һаман дәвам иткән хәзерге санакларда, мәсәлән IBM zSeriesта мирас калдырган.
Шул ук 1964 елда, Цифрлы Җиһазлар Корпорациясе (eng. Digital Equipment
Corporation (DEC)) фәнни һәм тикшерү базарлары өчен булган башка йогынтысы зур
булган санакны, PDP-8не тәкъдим итә. Соңрак DEC бик популяр булган PDP-11
сызыгын тәкъдим иткән, ул башта кечкенә масштаблы интеграцияле микросхемалар
(SSI Ics) белән төзелгән булган, әмма соңыннан, бу гамәлгә кергәч, зур
интеграцияле микросхемалар белән җиһазландырылган булган. Элегрәк чыккан уртача
һәм зур интеграцияле микросхемаларга (eng. SSI and MSI ICs) караганда, PDP-11нең
зур интеграцияле микросхемалы җиһазлануында дүрт кенә зур интеграцияле
микросхемалы (LSI) үзәк эшкәрткеч җайланмасы булган.

Транзисторларга нигезләнгән санакларның элегрәк чыккан санакларга караганда
берничә билгеле отышлы ягы булган. Арткан ышанычлыктан һәм түбәнрәк егәрлек
сарыф итүгә өстәп, транзисторлар үзәк эшкәрткеч җайланмаларга көпшәләр һәм
релеларга караганда ялгау тизлекләре күбрәк булганлыктан күпкә зуррак
тизлекләрдә эшне тәкъдим иткән. Ялгагыч элементларның (ул вакытта алар бөтенесе
диярлек транзисторлар булган) арткан ышанычлыгына һәм шактый үскән тизлегенә
рәхмәтле, үзәк эшкәрткеч җайланмаларның такт ешлыклары бу дәвердә уннарча
мегагерцларга җитә. Моңа өстәп, дискрет транзисторлар һәм микросхемаларга
нигезләнгән үзәк эшкәрткеч җайланмалар киң кулланганда, SIMD (Single Instruction
Multiple Data) бер күрсәтмә күп бирелгән мәгълүматлы вектор эшкәрткечләре кебек
югары җитештерүчәнлекле яңа конструкцияле җайланмалар барлыкка килә. Бу иң
элекке тәҗрибә конструкцияләр соңыннан суперсанакларга, мәсәлән, махсус Cray
Inc. тарафыннан ясалган суперсанакларга үсеш этәргече булып торган.

1970-енче елларда Федерико Фаггин ясаган фундаменталь уйлап чыгарулар (Silicon
Gate MOS интеграцияләнгән микросхемалар, үзлектән тигезләнүче капкалар белән, ул
микросхемаларның яңа очраклы мантыйк конструкциясе методологиясе булган) үзәк
эшкәрткеч җайланмаларның конструкциясен һәм җиһазландыруын мәңгегә үзгәрткән.
1970-енче елда беренче сатуда булган микроэшкәрткечтән ( Intel 4004), һәм
1974-енче елда беренче киң кулланышта булган микроэшкәрткечтән бирле бу сыйныф
үзәк эшкәрткеч җайланмалар тулысынча диярлек башка үзәк эшкәрткеч җайланмалар
җиһазландыруларын узып киткән. Ул вакытның зур электрон хисаплау машиналары һәм
минисанак җитештерүчеләре иске санак архитектураларын яңарту өчен шәхси
интеграль микросхемалар эшләп чыгару программаларын башлаганнар, һәм нәтиҗәдә
күрсәтмәләр җыелмалары ярашучан микроэшкәрткечләр җитештереп чыгарганнар, алар
үзләренең элегрәк чыккан “тимерләре” һәм программа тәэминатлары белән ярашучан
булган. Хәзерге заманда бөтен җирләрдә таралган шәхси санакның килеп чыгуы һәм
нәтиҗәдә киң уңышы белән бергә, “үзәк эшкәрткеч җайланма” төшенчәсе хәзерге
вакытта гел диярлек микроэшкәрткечләр турында сүз барганда кулланыла. Берничә
үзәк эшкәрткеч җайланмасы бер эшкәрткеч чипта җыелырга мөмкин.

Үзәк эшкәрткеч җайланмаларның элеккеге буыннары бер яки берничә платада дискрет
компонентлар белән һәм күп санлы интеграцияләнгән микросхемалар булган.
Микроэшкәрткечләр, икенче яктан, - бик аз сандагы микросхемалар нигезендә
җитештерелгән үзәк эшкәрткеч җайланмалар, гадәттә бер генә микросхема нигезендә.
Бер кристаллда җиһазлану нәтиҗәсендә үзәк эшкәрткеч җайланманың гомуми үлчәме
кечкенәрәк булуы тизрәк ялгануны аңлата, бу физик факторлар, мәсәлән, кимегән
чыганакның (gate) зыянлы сыйдырышлыгы сәбәпле була. Бу синхрон
микроэшкәрткечләргә ун мегагерцтан алып берничә гигагерцка кадәр такт ешлыкларга
ия булырга мөмкинчелек биргән. Шуңа өстәп, микросхемада кечкенәлеге арта торган
транзисторларны конструкцияләү сәләте арту белән бер үзәк эшкәрткеч җайланмада
транзисторларның катлаулыгы һәм саны шактый арткан. Бу киң күзәтелә торган
юнәлеш Мур кануны белән тасвирлана, ул үзәк эшкәрткеч җайланмаларның (һәм башка
интеграль микросхемаларның) вакыт белән катлаулыгы үсешенең шактый төгәл фараз
итә.

Соңгы алтмыш ел эчендә үзәк эшкәрткеч җайланмаларның катлаулыгы, үлчәмнәре,
конструкциясе һәм гомуми формасы кискен үзгәрсә дә, нигез конструкция һәм
функцияләве гомумән алганда күпкә үзгәрмәгән. Бүгенге көнгә барлык диярлек
гадәти үзәк эшкәрткеч җайланмалар бик төгәл рәвештә фон Нейман архитектуралы
сакланучы программа машиналар буларак тасвирланырга мөмкин. Элегрәк сүзгә
алынган Мур кануны дөрес булып калганга күрә, интеграцияләнгән микросхемаларның
транзистор технологиясе чикләре турында борчулылар килеп чыкты. Электрон
капкаларның экстремаль миниатюризациясе электромиграция һәм суб-бусага агып
китүе күренешләренең йогынтысының күбәюенә сәбәп булып тора. Бу яңарак
борчылулар – тикшерүчеләрне яңа исәпләү методларны, мәсәлән, квант санакны
тикшерергә һәм шулай ук классик фон Нейман моделенең кулайлыгын киңәйтү өчен
параллелизмны һәм башка ысулларны тикшерергә сәбәп булып тора.

Күпчелек үзәк эшкәрткеч җайланмаларның фундаменталь эшләве, алар нинди физик
формада булсалар да, программа дип аталучы сакланган күрсәтмәләр бер-бер артлы
килүен башкарудан гыйбарәт. Программа нинди булса да санак хәтерендә сан
төркемнәреннән гыйбарәт. Барлык диярлек үзәк эшкәрткеч җайланмалар эшендә
куллана торган дүрт адым бар: чыгарып алу, декодирлау, башкару һәм язу.

Беренче адым, чыгарып алу, программа хәтереннән күрсәтмәне (ул саннардан яки
саннар тәртибеннән гыйбарәт). Программа хәтерендә урнашу программада агымдагы
урнашуны билгели торган программа санагычы (программный счётчик) белән
билгеләнә. Күрсәтмә чыгарып алынганнан соң, программа санагычы хәтер
берәмлекләре төшенчәләрендә күрсәтмә сүзенә арттырыла. Программа санагычы “хәтер
адресларын”, ә “күрсәтмәләрне” санамаганга күрә, ул күрсәтмә сүзендә булган
хәтер берәмлекләре санына арттырыла. Гади фиксацияләнгән озынлыклы күрсәтмә сүзе
очрагында сәнәгать стандарт архитектураларында (eng. ISA, Industry Standard
Architecture), бу һәрвакыт бер үк сан була. Мәсәлән, 8 битлы хәтер сүзләрен
куллана торган фиксацияләнгән озынлыклы 32 битлы ISA күрсәтмә сүзе программа
санагычын һәрчакта 4-кә арттырачак (сикерүләр очрагыннан тыш). Төрле озынлыклы
күрсәтмә сүзләрен кулланучы сәнәгать стандарт архитектуралары программа
санагычын соңгы күрсәтмәнең озынлыгына бәйле хәтер сүзләре санына арттыра. Еш
кына, чыгарылып алынырга тиеш күрсәтмә чагыштырмача әкрен хәтердән кайтарылырга
тиеш, бу үзәк эшкәрткеч җайланманың күрсәтмә кайтарылганчы көткәндә торуының
сәбәбе була. Бу тапшыру хәзерге эшкәрткечләрдә күбесенчә кэш һәм көпшә-сызык
архитектуралары белән адреслана (түбәндәрәк карагыз).

Үзәк эшкәрткеч җайланма хәтердән чыгарып алган күрсәтмә үзәк эшкәрткеч
җайланмага нәрсә эшләргә икәнен билгеләү өчен кулланыла. Декодирлау адымында,
күрсәтмә үзәк эшкәрткеч җайланманың башка өлешләренә мөһим булган бүлекләргә
бүленә. Санлы күрсәтмә ничек интерпретацияләнүе үзәк эшкәрткеч җайланманың
күрсәтмәләр җыелмасы архитектурасы белән (eng. instruction set architecture
(ISA)) билгеләнә. Үзәк эшкәрткеч җайланманың күрсәтмәләр җыелмасы архитектурасы
аның интерфейсына һәм кулланылышына фундаменталь булганга күрә, ул еш үзәк
эшкәрткеч җайланманың “тибын” билгеләгәндә кулланыла. Мәсәлән, "PowerPC CPU"
PowerPC ISAның нинди булса да вариантын куллана. Система башка күрсәтмәләр
җыелмасы архитектурасын эмуляторны эшләтеп куллана ала. Еш кына, күрсәтмәнең
опкод дип аталучы саннар төркеме нинди операцияне башкарырга кирәк икәнен
күрсәтә.Санның калган өлешләре гадәттә шул күрсәтмә өчен кирәк булган мәгълүмат
белән тәэмин итәләр, мәсәлән кушу операциясе өчен операндлар. Мондый операндлар
даими дәрәҗә (моменталь дәрәҗә дип аталган) белән, яки дәрәҗәне табу өчен урын
буларак бирелергә мөмкин: нинди дә булса a адреслау төре белән билгеләнгән
регистр яки хәтер адресы белән. Искерәк конструкцияләрдә үзәк эшкәрткеч
җайланмаларның күрсәтмә декодирлау өчен җаваплы өлешләре алмаштырылмый торган
hardware җайланмалар булган. Шулай да, абстрактрак һәм катлаулырак үзәк
эшкәрткеч җайланмаларда һәм күрсәтмәләр җыелмасы архитектураларында
күрсәтмәләрне үзәк эшкәрткеч җайланма өчен төрле конфигурацияле сигналларга
әверелдерү өчен еш микропрограмма кулланыла. Бу микропрограмма кайвакыт яңадан
языла торган була, шулай итеп, эшләп чыгарылудан соң бу микропрограмма үзәк
эшкәрткеч җайланманың күрсәтмәләр декодирлау ысулын үзгәртү өчен
модификацияләнергә мөмкин. Чыгарып алу һәм декодирлау адымнарыннан соң, башкару
адымы үтәлә. Бу адым дәверендә үзәк эшкәрткеч җайланманың төрле өлешләре кирәк
булган операцияне башкару өчен бергә тоташтырыла. Мәсәлән, әгәр кушу операциясе
соралган булса, арифметик мантыйк җайланма (eng. arithmetic logic unit (ALU))
керүләр җыелмасына һәм чыгышлар җыелмасына тоташтыралачак. Керүләр кушылырга
тиеш саннарны тәэмин итә, һәм чыгуларда ахыргы сумма булачак. Арифметик мантыйк
җайланмасында керүләр өстендә гади арифметик һәм мантыйк гамәлләрен
(операцияләрен) башкару өчен схемалар бар (кушу һәм бит операцияләре кебек).
Кушу операциясе үзәк эшкәрткеч җайланма эшкәртерлек дәрәҗәдән зуррак нәтиҗә бирә
икән, арифметик “ташу” байрагы регистры шулай ук куелырга мөмкин.

Соңгы адым, язып кую, фәкать башкару адымының нәтиҗәләрен нинди булса да
формадагы хәтергә “янә язып куя”. Еш кына нәтиҗәләр берәр төрле эчке үзәк
эшкәрткеч җайланма регистрына соңыннан килә торган күрсәтмәләр тарафыннан тиз
мөрәҗәгать итү өчен языла. Башка очракларда, нәтиҗәләр әкренрәк, әмма арзанрак
һәм эрерәк ирекле ирешүле хәтер җайланмасында (RAM). Кайбер тип күрсәтмәләр
турыдан-туры бирелгән мәгълүматлар эшләп чыгармыйлар, ә программа санагычы белән
эшлиләр. Болар гадәттә “сикерүләр” дип аталалар һәм элмәкләр, шартлы программа
башкару (шартлы сикерүне кулланып) һәм программаларда функцияләрдән гыйбарәт.
Кайбер Harvard Mark I кебек элегрәк чыккан санакларда бернинди төр “сикерү”
күрсәтмәләре тәэмин ителмәгән, аның каравы алар эшләтә торган программаларның
катлаулыгы эффектив рәвештә чикләнгән. Күбесенчә шул сәбәпле бу санакларда
яраклы үзәк эшкәрткеч җайланмасы юк дип исәпләнә, гәрчә алар сакланучы программа
санакларына бик охшаш булса да. Күп күрсәтмәләр “байраклар” регистрында
дигитларның (цифрлы рәзрәтләрнең) халәтен үзгәртәләр. Бу байраклар программаның
тотышына тәэсир итү өчен кулланалар, чөнки алар төрле операцияләрнең нәтиҗәсен
күрсәтәләр. Мәсәлән, “чагыштыру” күрсәтмәләрнең бер тибы ике дәрәҗәне чагыштыра
һәм байраклар регистрындагы санның дәрәҗәсен нинди дәрәҗә күбрәк булуына карап
билгелиләр. Бу байрак соңыннан программа агымын билгеләү өчен сикерү күрсәтмәсе
тарафыннан кулланыла ала.

Күрсәтмәне башкару һәм нәтиҗәдә килеп чыккан керү мәгълүматларын язганнан соң,
бөтен процесс кабатлана, киләсе күрсәтмә циклы гадәттә программа санагычындагы
арттырылган дәрәҗә сәбәпле бер-бер артлы килүдә киләсе күрсәтмәне чыгара. Әгәр
дә башкарылган күрсәтмә сикерү булган булса, программа санагычы сикерә торган
күрсәтмә адресын үз эченә кертерлек итеп модификацияләнә һәм программа башкаруы
гадәттәгечә эшләвен дәвам итә. Монда тасвирланганнан катлаулырак үзәк эшкәрткеч
җайланмаларда, бер үк вакытта берничә күрсәтмә чыгарыла, декодирлана һәм
башкарыла ала. Бу секция гадәттә классик гадиләштерелгән командалар җыелмасы
белән санак конвейеры classic RISC pipeline дип аталганны тасвирлый, ул күп
электрон җайланмаларда кулланылучы гади үзәк эшкәрткеч җайланмалар арасында еш
кулланыла (ул еш микроэшкәрткеч (микропроцессор) дип атала). Ул күбесенчә үзәк
эшкәрткеч җайланма кэшының һәм шулай ук конвейерның кабул итү дәрәҗәсенең
әһәмиятле ролен исәпкә алмый.

Үзәк эшкәрткеч җайланманың нигез концепциясе түбәндәгечә яңгырый: Үзәк эшкәрткеч
җайланманың конструкциясенә күрсәтмәләр җыелмасы дип аталган төп гамәлләр
(операцияләр) исемлеге каты бәйләнгән. Мондый операцияләр ике санны кушу һәм
алу, саннарны чагыштыру, яки программаның башка өлешенә сикерү булырга мөмкин.
Бу нигез операцияләрнең һәрберсе махсус битлар бер-бер артлы килүеннән гыйбарәт;
бу махсус операция өчен бер-бер артлы килү опкод дип атала. Үзәк эшкәрткеч
җайланмага билгеле опкодны юнәлтү бу опкод тәкъдим иткән операцияне эшләтәчәк.
Компьютер программасында күрсәтмәне башкару өчен үзәк эшкәрткеч җайланма бу
күрсәтмә өчен опкодны һәм шулай ук аның аргументларын куллана (мәсәлән, кушу
операциясе очрагында кушыла торган ике санны) куллана. Шулай итеп, санак
программасы күрсәтмәләр бер-бер артлы килүеннән гыйбарәт, ә һәрбер күрсәтмәдә
опкод һәм операциянең аргументлары бар. Һәрбер күрсәтмә өчен чын математик
операция үзәк эшкәрткеч җайланманың арифметик мантыйк җайланмасы яки АМҖ (eng.
ALU) дип аталган суб-җайланма тарафыннан башкарыла. Операцияләрне башкару өчен
аның арифметик мантыйк җайланмасын куллануына өстәп, үзәк эшкәрткеч җайланма
хәтердән киләсе күрсәтмәне уку өчен, хәтердән аргументларда билгеләнгән керү
мәгълүматларын уку өчен һәм хәтергә нәтиҗәләр язу өчен җаваплы.

Күп кенә үзәк эшкәрткеч җайланмалар конструкцияләрендә күрсәтмәләр җыелмасында
хәтердән керү бирелгән мәгълүматларын йөкли торган операцияләр һәм математик
операцияләрне аералар. Бу очракта хәтердән йөкләнгән керү мәгълүматлары
регистрларда саклана, ә математика операциясе аргументлар белән эшләми, ә фәкать
регистрларда керү бирелгән мәгълүматлары белән математика гамәлләрен башкара һәм
аларны яңа регистрга яза, аның дәрәҗәсен аерым бер операция хәтергә яза ала.

Үзәк эшкәрткеч җайланманың саннарны чагылдыру ысулы – ул җайланма эшләвенең иң
төп ысулларына йогынты ясый торган конструкция сайлавына бәйле. Кайбер элеккеге
цифрлы санаклар эчтә саннарны чагылдыру өчен гадәттә кулланылган унарлы (нигезе
ун булган) саннар системасының электрик моделен кулланганнар. Кайбер күп санлы
булмаган башка санаклар экзотикрак булган, мәсәлән, өчле (нигезе өч булган)
саннар системасын кулланганнар. Хәзерге үзәк эшкәрткеч җайланмаларның күпчелеге
саннарны бинар формада чагылдыралар, монда һәрбер рәзрәт ниндидер ике дәрәҗәле
физик микъдар белән билгеләнә, мәсәлән, “югары” һәм “түбән” көчәнеш. Көчәнешнең
физик концепциясе табигате буенча аналог, гамәлдә мөмкин булган дәрәҗәләрнең
диапазоны чиксез. Бинар саннарны физик чагылдыру өчен көчәнешләрнең куелган
дәрәҗәләре бер һәм нуль буларак билгеләнә. Бу дәрәҗәләргә гадәттә схема
конструкцияләре һәм үзәк эшкәрткеч җайланмаларны ясау өчен кулланылган ялгагыч
элементларның эш параметрлары, мәсәлән, транзисторның бусага дәрәҗәсе йогынты
ясый.

Үзәк эшкәрткеч җайланма чагылдыра алган саннарның зурлыгы һәм төгәллеге
саннарның чагылдыруына бәйле. Бинар үзәк эшкәрткеч җайланмалар очрагында, “бит”
төшенчәсе үзәк эшкәрткеч җайланма эш итә торган саннарда бер билгеле урынга
карый. Үзәк эшкәрткеч җайланма куллана торган битлар саны (яки сан урыннары) еш
кына "сүз үлчәме", "бит киңлеге", "бирелгән мәгълүматлар юлы киңлеге", яки төгәл
бөтен саннар белән эш иткәндә (ә "йөзүче нокта" түгел) "бөтен саннар төгәллеге"
дип атала. Бу сан төрле архитектуралар өчен төрле, ә еш шул ук үзәк эшкәрткеч
җайланма өчен төрле. Мәсәлән, 8-битлы үзәк эшкәрткеч җайланмасы сигез бинар
рәзрәт белән чагыла ала торган (һәрбер рәзрәтнең ике мөмкин дәрәҗәсе булып)
саннар диапазоны белән эш итә, ягъни, 28 яки 256 дискрет сан белән. Моның
йогынтысында, бөтен саннар үлчәме үзәк эшкәрткеч җайланма җиккән программа
тәэминаты эшкәртә алган саннар диапазонына физик чик куя. Үзәк эшкәрткеч
җайланмаларның бөтен саннар үлчәме бөтен саннар диапазонына чик куйганлыктан,
моннан программа тәэминат һәм аппарат тәэминат техникаларының комбинациясен
кулланып арынырга була (һәм еш кына шулай эшләнә дә). Өстәмә хәтер кулланып,
программа тәэминаты үзәк эшкәрткеч җайланма чагылдыра ала торганнан күп
зурлыкларга артыграк бөтен саннарны чагылдыра ала. Кайвакыт үзәк эшкәрткеч
җайланманың архитектурасы зур бөтен саннар арифметикасын чагыштырмача тиз итә
торган күрсәтмәләрне тәкъдим итеп, хәтта үзе чагылдыра алганнан саннар белән
операцияләрне башкара ала. Бу зур бөтен саннар белән эшләү ысулы үзәк эшкәрткеч
җайланманы зуррак бөтен саннар үлчәме белән җиһазландырудан әкренрәк
булганлыктан, ул кирәк булган тулы бөтен саннар диапазонын тәэмин итү кыйммәтле
булган очракларда отышлы була. Саф программа тәэминаты тарафыннан тәэмин ителгән
ирекле үлчәмле бөтен саннар турында тулырак мәгълүмат алу өчен Ирекле үлчәмле
бөтен саннар арифметика (Arbitrary-precision arithmetic) мәкаләсен карагыз.

Бөтен саннар диапазоны шулай ук үзәк эшкәрткеч җайланма хәтердә адресларына
мөрәҗәгать итә алган урыннар санына тәэсир итә ала. Мисал өчен, бинар үзәк
эшкәрткеч җайланма хәтер адресын чагылдыру өчен 32 битны кулланса, һәм һәр хәтер
адресы бер октетны (8 бит) чагылдырса, үзәк эшкәрткеч җайланма адресларына
мөрәҗәгать итә алган хәтернең максималь зурлыгы 232 октет, яки 4 GiB булачак. Бу
үзәк эшкәрткеч җайланмасының адрес урыннарының бик гади күрсәтүе һәм күп
конструкцияләрдә яссы адрес урыннары белән бөтен саннар диапазоны тәкъдим
иткәннән күбрәк хәтер белән эшләр өчен битләрне әйләндерү (eng. paging) кебек
катлаулырак адресларга мөрәҗәгать итү ысулларын кулланалар.

Бөтен саннарның югарырак дәрәҗәләре өстәмә рәзрәтләр белән эшләү өчен күбрәк
структуралар таләп итәләр, һәм шулай итеп, күбрәк катлаулылык, үлчәм, егәрлек
сарыф итү һәм гомуми чыгымнар таләп итәләр. Шулай итеп, гәрчә күпкә югарырак
диапазон дәрәҗәле (16, 32, 64, хәтта 128-битлы кебек) үзәк эшкәрткеч җайланмалар
булса да, хәзерге кулланылышларда 4- яки 8- битлы микроконтроллерларны күрү
гадәттән тыш хәл түгел. Гадирәк микроконтроллерлар гадәттә арзанрак, азрак
егәрлек куллана, һәм шулай итеп азрак җылылык генерирлыйлар, боларның барысы да
электрон җайланмалар өчен төп конструкция сайлавы өчен аргументлар була ала.
Шулай да, заманчарак кулланылышларда, өстәмә диапазон тарафыннан тәкъдим ителгән
отышлар (иң еш очракта өстәмә адрес урыны) әһәмиятлерәк була һәм контрукция
сайлавына йогынты ясыйлар. Кыскарак һәм озынрак бит озынлыклары тәкъдим иткән
кайбер отышларына ирешү өчен, күп үзәк эшкәрткеч җайланмалар җайланманың төрле
өлешләре өчен төрле бит озынлыгы белән конструкцияләнә. Мәсәлән, IBM System/370
күбесенчә 32 битлы үзәк эшкәрткеч җайланмасын кулланган, әмма аның йөзүче нокта
өлешләрендә йөзүче нокта саннарында күбрәк диапазон һәм төгәллеккә ирешү өчен
128-битлы төгәллек кулланылган. Соңрак чыккан үзәк эшкәрткеч җайланмалар
конструкцияләрендә охшаш катнаш бит озынлыгын кулланалар, бигрәк тә эшкәрткеч
бөтен сан һәм йөзүче нокта мөмкинчелекләрнең максатчан балансы кирәк булган
гомуми максатлы кулланылыш өчен булганда.

Күпчелек үзәк эшкәрткеч җайланмалар һәм күпчелек бер-бер артлы килү мантыйгы
җайланмалары табигате буенча синхрон булып торалар. Чынлыкта исә, барлык синхрон
үзәк эшкәрткеч җайланмалар бер-бер артлы килү мантыйгы һәм комбинацион
мантыйгының катнашуын кулланалар. (Буль мантыйгын карагыз). Шулай итеп, алар
синхронизация сигналы турында карашлар нигезендә конструкцияләнгән һәм эшлиләр.
Бу такт сигналы буларак мәгълүм булган сигнал гадәттә периодик турыпочмаклы
дулкын формасын ала. Электрик сигналларның үзәк эшкәрткеч җайланманың
схемаларның төрле тармакларында максималь вакытны исәпләп чыгарып,
конструкторлар такт сигналы өчен яраклы периодны сайлыйлар.

Период иң начар очракта сигналга узарга яки таралырга кирәк булган вакыт
микъдарыннан озынрак булырга тиеш. Такт периодын иң начар очрак таралу
тоткарлавыннан ышанычлы артыграк дәрәҗәгә кую, бөтен үзәк эшкәрткеч җайланмасын
бирелгән мәгълүматны такт сигналының артучы һәм төшүче “кырыйлары” эчендә
хәрәкәтләндерерлек итеп конструкциялиләр. Бу үзәк эшкәрткеч җайланманы
гадиләштерү отышлыгын бирә, конструкция ягыннан да, компонентлар саны ягыннан
да. Шулай да, аның үзәк эшкәрткеч җайланма гәрчә аның кайбер өлешләре тизрәк
эшләсә дә, иң әкрен элементларны көтеп торырга тиеш булуында кимчелекле ягы бар.
Бу чикләүне күбесенчә үзәк эшкәрткеч җайланманың параллелизмын арттыруның төрле
ысуллары компенсацияли. (Астарак карагыз).

Кирәк булмаган компонентларның ялгануы-өзелүе белән эшләвенең бер ысулы булып
такт бикләве тора, ул такт сигналының кирәк булмаган компонентлардан өзелүеннән
тора (аларны эффектив рәвештә өзү). Шулай да, бу еш кына тормышка ашырырга
катлаулы булып исәпләнә һәм аз-егәрлекле җайланмалардан тыш киң кулланылыш
тапмаган. Такт бикләвен җиккән сүзгә алынырга лаеклы бер үзәк эшкәрткеч җайланма
конструкциясе булып IBMның PowerPC нигезендәге Xbox 360 тора. Ул кулланылган
җайланмасында алдан әйтеп үтелгән видеоуен консоленда егәрлек таләпләрен киметү
өчен киңәйтелгән такт бикләнүен куллана. Глобаль такт сигналы белән килеп чыккан
проблемалар белән эшләүнең бер ысулы булып бөтенләй такт сигналын бетерү була.
Глобаль такт сигналын бетерү конструкция процессын күп яктан катлаулырак ясаса,
асинхрон (яки такт сигналсыз) конструкцияләрнең егәрлек куллануда һәм җылылык
таратуда охшаш синхрон конструкцияләргә караганда отышлары бар. Гадәти булмаган
күренеш булып, тулаем асинхрон үзәк эшкәрткеч җайланмалары глобаль такт
сигналларын җикмичә төзелгән. Боларның ике мисалы булып ARMга ярашучанлы AMULET
һәм MIPS R3000 гә ярашучанлы MiniMIPS тора. Такт сигналын бөтенләй бетермичә,
кайбер үзәк эшкәрткеч җайланма конструкцияләрендә җайланманың кайбер өлешләре
асинхрон була, мәсәлән, кайбер арифметик башкару отышлары өчен суперскаляр
конвейер белән асинхрон арифметик мантыйк җайланмалары. Тулаем асинхрон
җайланмаларның синхрон коллегаларына караганда чагыштырмача шул ук яки яхшырак
дәрәҗәдә эшли алулары ачык булмаганда, аларның гадирәк математик операцияләрендә
яхшырак камилрәк эшләүләре ачыктан күренеп тора. Камил егәрлек куллану һәм
җылылык тарату үзлекләре белән бергә, аларны эчкә куелган санаклар (eng.
embedded computer) өчен бик файдалы итә.

Скаляр һәм яхшырак башкаруга ирешеп караулар нәтиҗәсендә үзәк эшкәрткеч
җайланманы күбрәк сызыкча рәвештә һәм параллельрәк рәвештә тотуның сәбәбе булган
төрле конструкция ысуллары килеп чыккан. Үзәк эшкәрткеч җайланмаларда
параллелизм турында сүз алып барганда, бу конструкция техникаларын
классификацияләү өчен гадәттә ике төшенчә кулланыла. Күрсәтмә дәрәҗәсе
параллелизмы (eng. Instruction level parallelism (ILP)) үзәк эшкәрткеч җайланма
эчендә күрсәтмәләр башкарыла торган дәрәҗәне арттыруны эзли (ягъни, кристаллда
башкару ресурсларын куллануны арттыру) һәм җеп дәрәҗәсе параллелизмының (eng.
thread level parallelism (TLP)) максаты санак бер юлы башкара ала торган
җепләрнең (эффектив индивидуаль программаларның) санын арттыру. Һәрбер
методология боларның икесен җиһазландыру ысуллары буенча аера, шулай ук алар
тәкъдим иткән кулланылыш (eng. application) өчен үзәк эшәкрткеч җайланма
җитештерүчәнлеген арттыруның чагыштырмача эффективлыгы буенча. Күрсәтмә дәрәҗәсе
параллелизмының да (eng. Instruction level parallelism (ILP)), җеп дәрәҗәсе
параллелизмының да (eng. Thread level parallelism (TLP)) берсе өстеннән берсенең
хас булган өстенлеге юк; алар фәкать үзәк эшкәрткеч җайланма параллелизмын
арттыруның төрле ысуллары булып тора. Шулай ук, аларның икесенең дә отышлы
яклары һәм кимчелекле яклары бар, алар еш эшкәрткеч нинди тип программа
тәэминаты куллануы белән билгеләнә. Югары җеп дәрәҗәсе параллелизмы (TLP) үзәк
эшкәрткеч җайланмалары үзләрен күпсанлы кечерәк кулланышка бүлү өчен биреп тора
торган кулланылышларда (кушымталарда) кулланыла, алар шулай ук каушаттыргыч
параллель мәсьәләләр дип атала (eng. embarrassingly parallel problems). Еш кына,
югары җеп дәрәҗәсе параллелизмы конструкциясе стратегияләре белән, мәсәлән, SMP
белән чишеп була торган мәсьәлә югары күрсәтмә дәрәҗәсе параллелизмы (ILP)
җайланмаларында, мәсәлән суперскаляр үзәк эшкәрткеч җайланмаларында шактый
күбрәк вакыт сарыф итеп чишелә, һәм киресенчә дә.

Арттырылган параллелизмны башкару өчен иң гади ысулларның берсе булып
күрсәтмәнең беренче адымнарын чыгарып алуны һәм декодирлауны алдан килүче
күрсәтмә башкару тәмамланганчы башлау тора. Бу иң гади формада техника күрсәтмә
конвейеры атамасы астында мәгълүм, һәм ул барлык диярлек хәзерге заман гомуми
максатлы үзәк эшкәрткеч җайланмаларда кулланыла. Конвейер технологиясе теләсә
нинди бирелгән вакытта башкару юлын дискрет стадияләргә бүлеп бер күрсәтмәдән
артык башкарырга мөмкин итә. Мондый бүлүне җыю тасмасы белән чагыштырырга була,
монда күрсәтмә һәрбер стадиядә тулырак була һәм ниһаять башкару конвейерыннан
чыга һәм эшкәртелүдән чыга. Шулай да, конвейер технологиясендә киләсе операцияне
тәмамлау өчен алдан килүче операциянең нәтиҗәсе кирәк булган ситуация
мөмкинчелеген тәкъдим итә; бу халәт еш бирелгән мәгълүматка бәйле конфликт дип
атала. Моны җиңү өчен, мондый сорт халәтләрне тикшерү өчен һәм мондый очрак
булса, күрсәтмә конвейерының өлешен тоткарлау өчен өстәмә игътибар бирелергә
тиеш. Табигый хәл ки, моны башкару өчен өстәмә схемалар кирәк, шулай итеп,
конвейер эшкәрткечләре субскаляр конвейерлардан катлаулырак (шулай да бик күпкә
түгел). Конвейерлы эшкәрткеч скалярга якынча бик охшаш була ала, фәкать конвейер
тукталышлары тарафыннан тоткарланган очракта (күрсәтмә стадия өчен бер такт
циклыннан артык сарыф иткән очракта).

Күрсәтмә конвейеры фикеренең камилләштерүен дәвам итү үзәк эшкәрткеч җайланма
компонентларының буш йөреш вакытын тагын да киметә торган ысул барлыкка килүгә
китергән. “Суперскаляр” дип аталган конструкцияләрдә озын күрсәтмә конвейеры һәм
күптөрле идентик башкару җайланмалары бар. Суперскаляр конвейерда күптөрле
күрсәтмәләр укыла һәм диспетчерга тапшырыла, ул күрсәтмәләр параллель рәвештә
(бер үк вакытта) башкарыла аламы юкмы икәнен карар итә. Гомумән, үзәк эшкәрткеч
җайланма көтеп торган башкару җайланмаларына бер үк вакытта күбрәк күрсәтмәләр
тапшырган саен, бирелгән циклда күбрәк күрсәтмәләр башкарылачак. Суперскаляр
үзәк эшкәрткеч җайланмаларны конструкцияләүнең катлаулыгы эффектив диспетчерны
барлыкка китерүдә ята. Диспетчер тиз һәм коррект рәвештә күрсәтмәләр параллель
рәвештә башкарыла аламы юкмы икәнен карар бирергә тиеш, һәм шулай ук аларны
мөмкин кадәр күбрәк башкару җайланмалары эшли торган итеп таратырга тиеш. Бу
күрсәтмә конвейеры ешрак тутырылып һәм әһәмияткә алырлык эре үзәк эшкәрткеч
җайланма кэшы өчен суперскаляр архитектураларга ихтыяҗ тудыра. Шулай ук ул
гадәттән тыш хәлдән арыну техникаларын башкара, мәсәлән тармак фаразлавы, фикер
итеп башкару һәм югары башкару дәрәҗәләрен тәэмин итү өчен эштән чыгу башкаруы.
Шартлы күрсәтмә нинди тармак (яки юл) буенча барачагын фараз итеп карап, үзәк
эшкәрткеч җайланма бөтен конвейер шартлы күрсәтмә тәмамланганчы көтеп тору
вакытлар санын минимизацияли ала. Фикер йөртүче башкару шартлы операция
тәмамлангач кирәк булмаска мөмкин код өлешләрен башкарып еш ышанычлы башкару
артуларын тәкъдим итә. Эштән чыгу башкаруы бирелгән мәгълүматларга бәйле
тоткарлануны киметү өчен күрсәтмәләр башкарыла торган бер-бер артлы килүен
алмаштыра дип тасвирлап була. Шулай ук Ялгыз Күрсәтмәләр Күпсанлы Бирелгән
Мәгълүматлар (eng. Single Instructions Multiple Data) очрагында – бер үк типтан
күп бирелгән мәгълүматлар эшкәртелергә тиеш очракта, хәзерге заман эшкәрткечләре
конвейерның кайбер өлешләрен эшләтми ала, шулай итеп бер күрсәтмә күп мәртәбә
башкарылырга тиеш булганда, үзәк эшкәрткеч җайланма чыгарып алу һәм декодирлау
фазаларын сикереп уза һәм шулай итеп билгеле очракларда җитештерүчәнлекне шактый
арттыра, бигрәк тә видео ясау программа тәэминатында һәм фото эшкәртү кебек
югары монотонлы программа этәргечләрендә.

Үзәк эшкәрткеч җайланманың бер өлеше суперскаляр, ә бер өлеше юк булганда,
суперскаляр булмаган өлеше маршрут тоткарланывына бәйле җитештерү кимүенә дучар
була. Intel ширкәтенең P5 Pentiumының ике суперскаляр арифметик мантыйк
җайланмасы булган, аларның һәрберсе бер такт эчендә бер генә күрсәтмә кабул итә
алган, әмма аларның FPU-сы (eng. floating poing unit, рус. математический
сопроцессор, математик кушэшкәрткече) бер такт эчендә бер күрсәтмәне кабул итә
алмаган. Шулай итеп, P5 бөтен сан суперскаляр булган, әмма йөзүче нокта (яки
йөзүче өтер) суперскаляр булмаган. Intel-ның P5 архитектурасының варисы, P6
үзенең йөзүче нокта үзлекләренә суперскаляр мөмкинчелекләрне өстәгән, һәм шулай
итеп йөзүче нокта күрсәтмә җитештерүчәнлегенә әһәмияткә алырлык зур арту тәкъдим
иткән.

Гади конвейер һәм суперскаляр конструкция дә үзәк эшкәрткеч җайланманың күрсәтмә
дәрәҗәсе параллелизмын бер процессорга бер цикл эчендә бер күрсәтмә дәрәҗәсеннән
артык тизлекләрдә күрсәтмәне башкару тәмамларга мөмкинчелек бирә. Бик
суперскаляр архитектураларда иң яхшы очрактагы сценарийда (яки пик) IPC (eng.
interprocess communication, процесс-ара аралашу) дәрәҗәләренә (тизлекләренә)
ирешү бик авыр, чөнки күрсәтмә конвейерын һаман тулы итеп тоту мөмкин түгел.
Шулай итеп, бик суперскаляр үзәк эшкәрткеч җайланмаларда пик процесс-ара
аралашуы турында түгел, ә уртача тәэмин ителгән процесс-ара сүз алып барыла.
Күпчелек хәзерге үзәк эшкәрткеч җайланмалар кимендә ниндидер чамада суперскаляр
булып торып, һәм соңгы унъеллыкта конструкцияләнгән гомуми максат үзәк эшкәрткеч
җайланмалар суперскаляр булып тора. Соңрак елларда югары күрсәтмә дәрәҗәсе
санакларны конструкцияләүдә төп әһәмият үзәк эшкәрткеч җайланманың аппарат
тәэминатыннан аның программа тәэминатына, яки күрсәтмәләр җыелмасына (eng. ISA)
күчкән. Бик югары күрсәтмә сүзе (eng. very long instruction word (VLIW))
стратегиясе берникадәр күрсәтмә дәрәҗәсе параллелизмын турыдан туры программа
тәэминаты ярдәмендә тәэмин ителүенә сәбәп булып торып үзәк эшкәрткеч җайланманың
күрсәтмә дәрәҗәсе параллелизмын тәэмин итү өчен үзәк эшкәрткеч башкарырга тиеш
эш микъдарын киметә һәм шулай итеп конструкция катлаулыгын киметә.

Җитештерүчәнлеккә ирешүнең тагын бер стратегиясе булып күпсанлы программаларны
яки җепләрне параллель рәвештә башкару тора.

Бу өлкә параллель исәпләү атамасы астында мәгълүм. Флинн таксономиясендә бу
стратегия Күпсанлы Күрсәтмәләр – Күпсанлы Бирелгән Мәгълүматлар атамасы астында
мәгълүм (eng. Multiple Instructions-Multiple Data or MIMD). Бу максат өчен
кулланылган технологияләрнең берсе - күпсанлы эшкәртү (eng. multiprocessing
(MP)), монда аз сандагы үзәк эшкәрткеч җайланмалар аларның хәтер системасын
уртаклашалар. Бу схемада, һәрбер үзәк эшкәрткеч җайланманың даими рәвештә
вакытка туры килгән хәтернең карашын тәэмин итү өчен өстәмә аппарат тәэминаты
бар. Хәтергә кырыс карашлардан читләнеп, шул ук программаны башкарганда үзәк
эшкәрткеч җайланмалар бергә эшли алалар һәм программалар бер үзәк эшкәрткеч
җайланмадан икенчесенә күчә ала. Бергә эшләүче үзәк эшкәрткеч җайланмалар санын
бер учтан арттырыр өчен 1990-ынчы елларда униформаль булмаган хәтер мөрәҗәгате
(eng. non-uniform memory access (NUMA)) һәм директорияләргә нигезләнгән
килештерү протоколлары кертелгән булган. SMP системалар аз сандагы үзәк
эшкәрткеч җайланмалар белән чикләнгән, ә шул ук вакытта NUMA системалар меңнәрчә
эшкәрткечләр белән төзелгән булган. Башлангыч вакытта күпсанлы эшкәртү күпсанлы
дискрет үзәк эшкәрткеч җайланмаларны һәм платаларны кулланып эшкәрткечләр
арасындагы үзара тоташуны җиһазландыру өчен төзелгән. Эшкәрткечләр һәм алар
арасындагы тоташу бөтенесе бер кремний чипта җиһазландырылган булса, бу
технология күп-төш микроэшкәрткеч дип атала (eng. multi-core microprocessor).

Соңрак яхшырак параллелизм бер программа белән булганы танылган. Бер
программаның берничә җебе (яки функциясе) булырга мөмкин, алар аерым яки
параллель башкарылырга мөмкин. Бу технологиягә гомумирәк караш 1970-енче елларда
кертелгән булган, ул вакытта системалар күп исәпләү җепләрен параллель эшләрлек
итеп конструкцияләнгән. Бу технология күпсанлы җеп (eng. multithreading (MT))
буларак мәгълүм. Бу караш күпсанлы эшкәртүгә караганда кыйммәткә төшә дип
исәпләнә, чөнки үзәк эшкәрткеч җайланма эчендә компонентларның аз микъдары гына
күп җепләрне тәэмин итү өчен кабатлана, ә күпсанлы эшкәртү очрагында киресенчә
тулысынча үзәк эшкәрткеч җайланмасы. Күпсанлы җепләр ысулында башкару
җайланмалары һәм кэшларны кертеп хәтер системалары күпсанлы җепләр арасында
бүленә. Күпсанлы җепләр ысулының кимчелекле ягы булып программа тәэминаты
күпсанлы эшкәртүгә караганда күбрәк күренә, шулай итеп операцион системалар
кебек карап торучы программа тәэминаты күпсанлы җепләрне тәэмин итү өчен күбрәк
үзгәрешләргә дучар булырга тиеш. Күпсанлы җепләрнең кулланылган бер тибы блок
күпсанлы җепләре буларак мәгълүм, монда бирелгән мәгълүматларның тышкы хәтердән
кайтканчы көтеп тору өчен туктатылганчы бер җеп башкарыла. Бу схемада үзәк
эшкәрткеч җайланма шуннан соң эшләргә әзер башка җепкә тиз күчә, ялгану еш бер
цикл эчендә эшләнә, мәсәлән UltraSPARC технологиясендә. Күпсанлы җепләрнең тагын
бер тибы бер үк вакыттагы күпсанлы җепләр атамасы астында мәгълүм, монда
күпсанлы җепләрнең күрсәтмәләре параллель рәвештә үзәк эшкәрткеч җайланманың бер
такт циклы эчендә башкарыла.

1970-енче еллардан алып 2000-енче елларның башына кадәр бер ничә дистә еллар
буена югары җитештерүчәнлекле гомуми максатлы үзәк эшкәрткеч җайланмаларны
конструкцияләрдә төп әһәмият күбесенчә конвейрлау, кэшлар, суперскаляр башкару,
эштән чыгу башкаруы технологияләрен җигеп югары күрсәтмә дәрәҗәсе параллелизмы
ирешүенә бирелгән. Бу юнәлеш Intel Pentium 4 кебек зур, энергиягә-ач үзәк
эшкәрткеч җайланмаларында булган. 2000-енче еллар башына үзәк эшкәрткеч җайланма
конструкторлары күрсәтмә дәрәҗәсе параллелизмы техникаларыннан югарырак
җитештерүчәнлекне ирешүдән үзәк эшкәрткеч җайланма эш ешлыклары һәм төп хәтер эш
ешлыклары арасындагы үсүче диспаритет һәм шулай ук күбрәк эчке күрсәтмә дәрәҗәсе
параллелизмы аркасында кискенләшүче үзәк эшкәрткеч җайланма энергия тарату
сәбәпле тоткарланган булганнар.

Шуннан соң конструкторлар исәпләү базарларыннан фикерләр алганнар, мәсәлән солых
эшкәртүе (eng. transaction processing), монда күпсанлы программаларның тулаем
җитештерүчәнлеге (шулай ук үткәрүчәнлек сәләте исәпләве атамасы астында мәгълүм,
eng. throughput computing) программаның бер җебе җитештерүчәнлегеннән
әһәмиятлерәк булган.

Бу әһәмият бирү үзгәреше ике һәм күпсанлы төш чип дәрәҗәсе күпсанлы эшкәртү
(eng. CMP (chip-level multiprocessing)) конструкцияләр таралу вакытында булган
һәм ассызыклап Intel ның яңарак аның әзрәк суперскаляр булган P6 архитектурасына
охшаш яңарак конструкцияләр булган. Берничә эшкәрткеч гаиләләрендә соңрак
конструкцияләргә чип дәрәҗәсе күпсанлы эшкәртү хас, шуларга x86-64 Opteron һәм
Athlon 64 X2, SPARC UltraSPARC T1, IBM POWER4 һәм POWER5, шулай ук берничә
видеоуен консоле үзәк эшкәрткеч җайланмалары, мәсәлән Xbox 360ның өч төш PowerPC
конструкциясе һәм PS3нең 7-төшле Cell микроэшкәрткече керә.

Үзәк эшкәрткеч җайланмаларның (һәм чынлыкта гомумән исәпләүнең) хосусыйрак, әмма
әһәмияте арта торган парадигмы бирелгән мәгълүматлар параллелизмы белән эш итә.
Элегрәк тасвирланган эшкәрткечләр барысы да берәр тип скаляр җайланма булып
тора. Элегрәк скаляр төшенчәсе төрле күрсәтмә дәрәҗәсе параллелизмы тарафыннан
тәкъдим ителгән бер цикл эчендә башкарылган күрсәтмәләр санын чагыштыру өчен
кулланылган. Монда төшенчә векторлардан аермалы буларак кырыс математик
мәгънәсендә кулланыла. Скаляр (математика) һәм вектор (геометрия) мәкаләләрен
карагыз. Атамасыннан ук билгеле, вектор эшкәрткечләр бер күрсәтмә контекстында
күпсанлы өлеш бирелгән мәгълүматлар белән эш итә. Флинның таксономиясен кулланып
бу бирелгән мәгълүматлар белән эш итүнең ике схемасы гадәттә бер күрсәтмә –
күпсанлы бирелгән мәгълүматлар (eng. SIMD (single instruction, multiple data))
дип атала. Бирелгән мәгълүмат векторлары белән эш итә торган үзәк эшкәрткеч
җайланмаларны ясауда зур кулланыш булып зур бирелгән мәгълүматлар җыелмасы белән
башкарылырга тиеш бер үк операцияне (мәсәлән кушуны, яки скаляр тапкырламаны)
таләп итәргә тенденциясе булган биремнәрне оптимизацияләүдә. Бу тип биремнәрнең
кайбер классик мисаллары булып мультимедиа кулланылышлар (сурәтләр, видео һәм
тавыш), шулай ук күп тип исәпләү һәм инженер биремнәр тора. Скаляр үзәк
эшкәрткеч җайланма чыгарып алуның бөтен процессын тәмамларга тиеш булса, вектор
үзәк эшкәрткеч җайланма бер күрсәтмә белән чагыштырмача зур бирелгән
мәгълүматлар җыелмасы белән бер операцияне башкара ала. Әлбәттә, бу кулланылыш
зур бирелгән мәгълүматлар җыелмасына бер операцияне кулланучы күп адымнар таләп
иткәндә генә мөмкин була.

Cray-1 кебек күпчелек элеккеге вектор үзәк эшкәрткеч җайланмалар күбесенчә
диярлек фәнни тикшеренүләр һәм криптография кулланылышлары белән
ассоциацияләнгән. Шулай да, мультимедиа күбесенчә цифрга күчкәч, гомуми максатлы
үзәк эшкәрткеч җайланмаларда ниндидер формадагы бер күрсәтмә – күпсанлы бирелгән
мәгълүматларга (SIMD) ихтыяҗ әһәмиятле булган. Йөзүче нокта башкару
җайланмаларны (яки йөзүче өтер башкару җайланмаларны) кертүдән соң гомуми
кулланылышлы эшкәрткечләрдә гадәти булган, спецификацияләр һәм SIMD башкаруы
җайланмалары җиһазланулары шулай ук гомуми максатлы үзәк эшкәрткеч җайланмалар
өчен килә башлаганнар. Шул элеккеге SIMD спецификацияләрнең, мәсәлән HP-ның
Мультимедиа Тизләнеше Киңәйтүләре (MAX) (eng. Multimedia Acceleration eXtensions
(MAX)) һәм Intel–ның MMX-ы (eng. (MMX (instruction set), MMX)) бөтенсанлы гына
булганнар. Кайбер программа тәэминаты эшләүчеләр өчен бу әһәмияткә алырлык
тоткарлау булган, чөнки SIMD-дан табыш ала торган күп кулланылышлар беренче
чиратта йөзүче нокта (йөзүче өтер) саннар белән эш итә. Дәвам иттереп, бу
элеккеге конструкцияләр камилләштерелгән һәм үзгәртелеп эшләнеп хәзерге гадәти
SIMD спецификацияләргә әвердерелгән, алар гадәттә бер ISA белән ассоциацияләнә.
Хәзерге сүзгә алырга лаеклы кайбер мисаллар булып Intel – ның SSE һәм PowerPC –
га бәйләнешле AltiVec (шулай ук VMX атамасы астында мәгълүм). Гәрчә
SSE/SSE2/SSE3 MMX-ны Intel-ның гомуми максатлы үзәк эшкәрткеч җайланмаларда
алмаштырсалар да, соңрак чыккан IA-32 конструкцияләре MMX-ны тәэмин итүләрен
дәвам иткән. Бу гадәттә шул ук күпкә киңәйтелгәнрәк булган SSE күрсәтмә
җыелмаларын тәэмин итүче аппарат тәэминатын MMX функциональлегенең күпчелеген
тәэмин итеп башкарыла.

Эшкәрткечнең җитештерүчәнлеге яки “тизлеге” такт тизлегенә бәйле (гадәттә ул
Герц берәмлекләрендә һәм бер тактта күрсәтмәләрдә (eng. instructions per clock
(IPC)) үлчәнә, алар бергә үзәк эшкәрткеч җайланма башкара ала торган секунд
эчендә күрсәтмәләрдә instructions per clock (IPC) үлчәнә.

Игълан ителгән күп IPS дәрәҗәләр аз тармаклы ясалма күрсәтмә бер-бер артлы
килүләрдәге “пик” башкару дәрәҗәләрен чагылдыра, ә гамәлдә исә эш йөкләмәләре
күрсәтмәләр һәм кулланылышлар катнашмасыннан тора, аларның кайберләренә
башкарылыр өчен күбрәк вакыт кирәк була. Хәтер иерархиясенең җитештерүчәнлеге
шулай ук эшкәрткеч җайланмасына зур йогынты ясый, MIPS исәпләүләрендә бу маддә
сирәк исәпкә алына. Бу проблемалар сәбәпле бу максат өчен төрле стандарт
тестлар, (еш алар "benchmarks") дип атала, эшләнгән, мәсәлән SPECint, бу тестлар
ярдәмендә киң кулланыла торган кушымталарда (кулланылышларда) чын эффектив
җитештерүчәнлек үлчәнеп карала.

Санакларның эшкәртү җитештерүе күп төш эшкәрткечләрне кулланып арттырыла, монда
ике яки күбрәк шәхси эшкәрткечләр (бу мәгънәдә алар “төшләр” дип атала) бер
микросхемага кертелә.

Идеаль очракта, ике төш эшкәрткече бер төш эшкәрткеченнән якынча ике мәртәбә
егәрлерәк була. Гамәлдә исә, шулай да, җитештерүчәнлектә отыш шактый азрак,
фәкать 50% була, бу камил булмаган программа тәэминаты алгоритмнары һәм
җиһазландыру сәбәпле була.



https://tt.wikipedia.org/wiki/%D0%A3%D1%80%D1%82%D0%B0_%D0%B4%D0%B8%D2%A3%D0%B3%D0%B5%D0%B7

Урта диңгез – Атлантик океанның бассейнына караган һәм аның белән Гибралтар
бугазы ярдәмендә тоташкан материкара диңгез. Ул Альборан, Балеар, Лигурий,
Тиррен, Әдрән, Ионик һәм Эгей диңгезләрен үз эченә ала. Аның бассейнына шулай ук
Мәрмәр, Азак диңгезләрен һәм Кара диңгезне кертәләр.

Бүгенге көндәге Урта диңгез борынгы Тетис океанының калдыгы булып санала. Тетис
океаны Урта диңгездән күпкә киңрәк һәм көнчыгышка таба җәелгән булган. Арал,
Каспий, Кара диңгез һәм Мәрмәр диңгезләре шулай ук Тетисның калдыклары булып
торалар. Ихтимал, элек Тетис бар яктан да коры җир белән әйләндереп алынган
булгандыр, Пиреней ярымутравын Африка белән исә коры җир тоташтырып торгандыр.



https://tt.wikipedia.org/wiki/%D0%A2%D1%83%D0%BB%D0%B0%D0%B5%D0%BC_%D1%8D%D1%87%D0%BA%D0%B5_%D0%BF%D1%80%D0%BE%D0%B4%D1%83%D0%BA%D1%82

Тулаем эчке продукт (ТЭП) - билгеләнгән вакыт эчендә теге яки бу илдә рәсми
килеш кабул ителгән барлык җиштерелеп ителгән продукт һәм хезмәтләрнең кыйммәтен
билгеләгән базар бәясе. Кеше башына саналган ТЭП еш илдәге яшәү стандартын
тасвирлаучы күрсәткеч буларак кабул ителә; Кеше башына ТЭП шәхси керем
күрсәткече түгел. Яшәү стандарты һәм ТЭП бүлеген карагыз. Икътисад теориясе
буенча, кеше башына исәпләнгән ТЭП кеше башына тулаем эчке керемгә туры килә.

ТЭПтан аермалы буларак, тулаем милли продукт (ТМП) күрсәткече җитештерүне
җитештерелгән милекнең хуҗасы буенча күрсәтә.



https://tt.wikipedia.org/wiki/%D0%A0%D3%99%D1%85%D0%B8%D0%BC_%D0%B8%D1%82%D0%B5%D0%B3%D0%B5%D0%B7

Кызыксындырган тема буенча иң алдынгы ирекле кулланылыш стандартларына туры
килүче мәкалә, рәсемнәр һәм мультимедиа файлларны таба аласыз.

Сәхифәнең өске өлешенә карагыз. Анда Сез Керү / хисап язмасы төзү сүзләрен
күрәсез. Анда басып безгә теркәлергә була. Үз сәхифәгезне эшләп, Сез тулы
хокуклы Википедияче буласыз! Теркәлмичә дә Википедиядә язып була.

Монда язу өчен беркемнән дә рөхсәт алу кирәкми. Һәркем, шул исәптән Сез дә,
хәзер үк бу бүлекнең катнашучысы һәм язучысы була аласыз. Сезнең яңа бер мәкалә
булдырырга яки теләгән бер мәкаләне үзгәртергә һәм тулыландырырга хокукыгыз бар.
Сезгә таба таләпләребез — проектыбыз нигезләрен хөрмәт итү.



https://tt.wikipedia.org/wiki/%D0%9D%D0%B8%D0%B3%D0%B5%D1%80%D0%B8%D1%8F

Ниге́рия (инг. Nigeria [naɪˈdʒɪrɪə]), Нигерия Федератив Җөмһүрияте (инг. Federal
Republic of Nigeria) — Көнбатыш Африка дәүләте. Көнбатышта Бенин, төньякта —
Нигер, төньяк-көнчыгышта — Чад, көнчыгышта — Камерун белән чиктәш. Ил мәйданы —
923 768 км². Халык саны — 149 млн (2009). Башкала — Абуджа шәһәре.

Халкының саны ягыннан бу ил — Африка илләре арасында иң зуры. Нигерия Нигер
елгасының түбәнге агымы бассейнында урнашкан һәм Гвинея ярларыннан алып Чад
күленә кадәр сузылган.

Нигериянең башкаласы — Лагос — илнең диңгез капкасы; Африканың көнбатыш яр
буйларындагы иң зур портларыннан берсе. Куе тропик яшеллеккә төренгән, рәсемдәге
кебек матур бу шәһәр материкта һәм утрауларда җәелеп утырган.

Нигерия — сәнәгать үсеп килә торган авыл хуҗалыгы иле. Авыл җирендә игенчелек
эшләре ел буена алып барыла. Илнең портларына дөньяның күп илләреннән суднолар
җиләк-җимеш, агач, тимер рудасы, нефть алып китәр өчен киләләр. Нигерия аларга
бай.

Нигериянең табигате бик бай һәм төрле-төрле. Географлар бу илне Көнбатыш
Африканың кечерәйтелгән варианты дип йөртәләр. Нигер елгасы һәм аның кушылдыгы
Бенуа илне ике өлешкә бүлә: елга китерелмәләреннән барлыкка килгән тигезлекле
көньякка һәм тәбәнәк яссы таулыклары булган калку төньяк өлешләргә. Нигериянең
җир асты нефть, тимер рудасы һәм төсле металл рудаларына бай.



https://tt.wikipedia.org/wiki/%D0%9C%D3%99%D0%B3%D0%B0%D1%80%D0%B8%D1%84,_%D1%84%D3%99%D0%BD_%D2%BB%D3%99%D0%BC_%D0%BC%D3%99%D0%B4%D3%99%D0%BD%D0%B8%D1%8F%D1%82_%D1%81%D0%BE%D1%80%D0%B0%D1%83%D0%BB%D0%B0%D1%80%D1%8B_%D0%B1%D1%83%D0%B5%D0%BD%D1%87%D0%B0_%D0%91%D0%B5%D1%80%D0%BB%D3%99%D1%88%D0%BA%D3%99%D0%BD_%D0%9C%D0%B8%D0%BB%D0%BB%D3%99%D1%82%D0%BB%D3%99%D1%80_%D0%9E%D0%B5%D1%88%D0%BC%D0%B0%D1%81%D1%8B

ЮНЕСКО (UNESCO – United Nations Educational, Scientific and Cultural
Organization) – Мәгариф, фән һәм мәдәният сораулары буенча Берләшкән Милләтләр
Оешмасы.

1945 елның 16 ноябрендә БМОның Сан-Францискодагы конференциясендә АКШ,
Бөекбритания һәм ССРБ арасында мәгариф, фән һәм мәдәният өлкәләрендә
хезмәттәшлекне үстерү буенча халыкара махсус оешма булдыру турында карар кылына.
Икенче бөтендөнья сугышыннан соң, ЮНЕСКО БМО оешмасы кысаларында тынычлыкны
саклау фикерен алга сөрә.

Бүгенге көндә шушы халыкара оешмада 194 дәүләт һәм 7 хезмәткәр әгъза бар.
ЮНЕСКО-ның баш-фатиры Парижда урнашкан. Оешманың генераль мөдире — Ирина Бокова
(Болгария), башкарма шурасы рәисе – Элеонора Митрофанова (Русия).



https://tt.wikipedia.org/wiki/%D0%9C%D0%B5%D1%82%D1%80

Метр (билгеләнүе: м, m; грекча μέτρον — чама, үлчәүче) — Халыкара Үлчәүләр
Системасында озынлык һәм ара үлчәү берәмлеге. Метр яктылыкның вакуумда 1 299 792
458 {\displaystyle {\frac {1}{299\,792\,458}}} секунд вакыт эчендә узган арага
тигез.

Метр беренче мәртәбә Франциядә XVIII гасырда кертелгән һәм аның башта ике көндәш
билгеләмәсе булган:

Башта нигез итеп беренче билгеләмә кабул ителгән (Франция Милли Җыелышы, 1790
елның 8 мае). Әмма, ирекле төшү тизләнеше киңлеккә бәйле һәм, шул сәбәпле,
маятник эталонының җитәрлек дәрәҗәдә кабатлап булмаганга күрә, Франция Фәннәр
Академиясе 1791 елда Милли Җыелышка метрны меридиан озынлыгы аша билгеләргә
тәкъдим иткән. 1791 елның 30 нчы мартында бу тәкъдим кабул ителгән булган. 1795
елның 7 апрелендә Милли Конвент Франциядә метрик системасын кабул итү турында
закон кабул иткән һәм комиссарларга (алар рәтенә Ш. О. Кулон, Ж. Л. Лагранж,
П.-С. Лаплас һәм башка галимнәр кергән) озынлык һәм масса берәмлекләрен тәҗрибә
үткәреп билгеләве буенча эшне башкарырга кушкан. 1792 – 1797 елларда Инкыйлаб
Конвенты әмере буенча Франция галимнәре Деламбр (1749—1822 еллар) һәм Мешен
(1749—1822 еллар) бөтен Франция һәм Испаниянең өлеше буенча 115 өчпочмактан
челтәр төзеп, 6 ел эчендә Дюнкерктан Барселонага кадәр 9°40' озынлыктагы Париж
меридианының озынлыгын үлчәгәннәр. Шулай да, соңыннан котыпларда Җирнең
кысылуының дөрес исәпләнмәгәнлектән эталонның 0,2 мм га кыска булганы билгеле
булган; һәм шулай итеп, меридианның озынлыгы 40 000 км га якынча гына тигез.
Масса берәмлегенең (килограмм, аның билгеләмәсе 1 дм³ су массасына нигезләнгән
булган) билгәләмәсе шулай ук метр билгеләмәсенә бәйле булганлыгын әйтеп үтәргә
кирәк. 1799 елда платинадан метр эталоны ясалган булган, аның озынлыгы Париж
меридианының кырык миллионнан бер өлешенә тигез булган. Наполеон идарә итү
дәверендә метрик система бөтен Европа буенча таралган. Фәкать Наполеон
тарафыннан яуланмаган Бөекбританиядә, традицион озынлык үлчәүләре: дюйм, фут һәм
ярд калган. 1875 елның 20 маенда 17 дәүләт (Русия, Франция, Бөекбритания, АКШ,
Германия, Италия һәм башкалар) катнашкан Халыкара дипломатик конференциясендә
кабул ителгән “Метрик конвенция” керткән метрик система озынлык берәмлеге
буларак метрда һәм масса берәмлеге килограммда нигезләнгән булган. 1889 елда
тагын да төгәлрәк халыкара метр эталоны ясалган булган. Бу эталон 90% платина
һәм 10% иридийдан торган кушылмадан ясалган һәм аның аркылы киселеше «X» хәрефе
формасында. Аның копияләре саклау өчен, метр стандарт үлчәү берәмлеге буларак
кабул ителгән илләргә тапшырылган. Бу эталон һаман да Халыкара үлчәүләр
бюросында саклана, гәрчә үзенең беренче максаты буенча кулланылмаса да. 1960нчы
елдан бирле метр эталоны буларак кеше ясаган әйбердән баш тартырга карар
ителгән, һәм шул вакыттан 1983 елга кадәр метр вакуумда 86Kr изотобы нур
тараткан спектрының әфлисун төсендәге сызыкның 1 650 763,73 санына тапкырланган
озынлыгына (6,056 Å) тигез.

Вакыт һәм яктылык тизлеге төшенчәләрендә хәзерге метр билгеләмәсе 1983 елда
кертелгән:

Бу билгеләмәдән СИ системасында вакуумда яктылык тизлеге төгәл 299792458 м/с ка
тигез икәнен әйтергә була. Шулай итеп, метрның билгеләмәсе, ике йөз ел элек
кебек, янә секундка бәйле, әмма бу юлы универсаль дөнья константасы ярдәмендә.

Унарлы мәртәбәле һәм өлешле берәмлекләр стандарт СИ кушымчалары ярдәмендә ясала.
Шулай ук системадан тыш үлчәү берәмлекләр бар: 1 мкм га тигез микрон һәм 0,1 нм
га тигез ангстрем (Å), әмма аларны кулланырга киңәш ителми.



https://tt.wikipedia.org/wiki/%D0%9C%D0%B0%D2%97%D0%B0%D1%80%D1%81%D1%82%D0%B0%D0%BD

Маҗарстан Җөмһүрияте (венгр. Magyarország) – Үзәк Аурупада урнашкан дәүләт.
Австрия, Словакия, Украина, Румыния, Сербия, Хорватия һәм Словения белән чиктәш.

Дәүләт территориясе нигездә тигезлекләдән гыйбарәт. Дунай елгасының уң яры
150—200 м биеклектәге Дунантул тигезлеге һәм Урта Маҗар тауларының
массивларыннан гыйбарәт. Дәүләтнең төньяк-көнбатышында Кече Урта Дунай
түбәнлегенең көньяк өлеше (Кишалфөлд), төньяк-көнчыгышында Карпат тауларының
итәкләре (иң биек ноктасы — Матра массивындагы Кекеш тавы, 1015 м), көнбатышта
Альп тауларының итәкләре (500—800 м) урнашкан.

Файдалы казылмалар: боксит, күмер, нефть, табигый газ, уран, марганис, тимер
мәгъдәннәре.

Климат— уртача континенталь. Уртача температура -2…-4°С (гыйнвар), +20…+22,5°С
(июль). Еллык явымнар саны 450—900 мм. Көнбатышта корылыклар була. Явымнарның
күбесе җәй башында һәм көздә ява.

Хайваннардан куян, дала тычканы, йомран, төлке, керпе, кошлардан тургай. миләш
чыпчыгы, тукран, ябалак бар. камышлыкларда су кошлары очрыйлар.

Маҗарстан — демократик дәүләт. Гамәлдәге Конституцияск 2011 елның18 апрелендә
кабул ителгән. Дәүләт башлыгы — президент. Аның вәкаләт мөддәте — 5 ел. Канун
чыгаручы органы — парламент — Дәүләт мәҗлесе. Аны халык гомуми тиң һәм яшерен
тавыш бирү юлы белән 4 елга сайлый. Башкарма хакимият органы — Министрлар
Шурасы, аның башында баш министр тора.

Маҗарстан уртача күләмле зур керемле икътисадка ия. Ул Аурупа Берлеге
икътисаднының бер өлеше булып тора. 1990-елларда, социалистик икътисадтан базар
икътисадына күчү кысаларында Маҗарстан икътисады либирәлләштерүне кичергән.
Маҗарстан — Халыкара икътисадый хезмәттәшлек һәм үсеш оешмасы әгъзасы (1995
елдан), Бөтендөнья сәүдә оешмасы әгъзасы (1996 елдан), Аурупа Берлеге әгъзасы
(2004 елдан).

Тулаем эчке продуктта авыл хуҗалыгы 7.1%, сәнәгать 29.7%, хезмәт күрсәтү тармагы
63.3%ны тәшкил итә. 2013 елгы мәгълүматларына күрә, Маҗарстан экспорты 93.01
миллиард долларын тәшкил итә; төп партнерлар: Алмания (25.6%), Румыния (6.2%),
Словакия (6.1%), Австрия (6.0%), Италия (4.8%), Франция (4.8%), Бөекбритания
(4.2%), һәм башкалар. Төп экспорт таварлары — машиналар һәм җиһазлар (53.5%),
башка эшләнмәләр (31.2%), ашамлыклар 8.7%, ягулык һәм электр энергиясе (3.9%),
чимал (3.4%).

Маҗарстан экспорты 89.51 миллиард долларын тәшкил итә; төп
партнелар: Алмания (25.1%), Русия (8.8%), Кытай (7.4%), Австрия (7.1%), Словакия
 (5.6%), Пүлшә (4.8%), Италия (4.5%), Нидерландлар (4.2%) . Төп импорт таварлары
— машиналар һәм җиһазлар (45.4%), башка эшләнмәләр (34.3%), ягулык һәм электр
энергиясе (12.6%), ашамлыклар (5.3%), чимал (2.5%) (2012).

Төп икътисад тармаклары — тау эше, металлургия, төзелеш материаллары,
азык-төлек, текстиль, химикатлар (күбесенчә фармацевтика), автотранспорт. Төп
авыл хуҗалыгы культуралары — бодай, кукуруза, көнбагыш, бәрәңге, шикәр
чөгендере.



https://tt.wikipedia.org/wiki/%D0%9A%D2%AF%D0%B2%D3%99%D0%B9%D1%82

Күвәйт (гар. كويت), рәсми исеме – Күвәйт дәүләте (гар. دولة الكويت; Дәүләт
әл-Күвәйт) – Көньяк-көнбатыш Азиядагы дәүләт. Төньякта һәм көнбатышта Гыйрак
белән һәм көньякта Согуд Гарәбстаны белән чиктәш. Көнчыгыштан Фарсы култыгы
белән юыла. Башкаласы – Әл-Күвәйт шәһәре.

1962нче елда кабул ителгән Конституция буенча Күвәйт – конституцион монархия.
Дәүләт башында әмир тора. Әмир премьер-министрны билгели, парламентны таркату
хокукына ия һәм гаскәр башлыгы булып санала.

Күвәйт Гарәбстан ярымутравының төньяк-көнчыгышында һәм Фарсы култыгының Бубиян,
Файлака, Варба, Куббар, Кару, Өмм-әл-Мәрадим һ.б. утрауларында урнашкан.

Илдә нефть һәм табигый газ табыла, сәүдә чәчәк ата, тотрыклы банк системасы бар.
Тик нефтька бәйлелеге артык зур, шулай ук Күвәйт чит илләрдән керүче
азык-төлеккә һәм чималга нык бәйле. Шәһәр халкы 98 % тәшкил итә.



https://tt.wikipedia.org/wiki/%D0%9A%D1%8B%D1%80%D0%B3%D1%8B%D0%B7%D1%81%D1%82%D0%B0%D0%BD

Кыргызстан (кырг. Кыргыз Республикасы), рәсми атамасы Кыргыз Республикасы – Урта
Азияның төньяк-көнчыгышындагы, нигездә Тянь-Шаньның көнбатыш һәм үзәк өлешендә
урнашкан дәүләт.

Төньякта Казакстан, көнбатышта Үзбәкстан, көньяк-көнбатышта Таҗикстан,
көньяк-көнчыгышта һәм көнчыгышта Кытай белән чиктәш.

Кыргызстанның диңгезгә чыгу юлы булмаган дәүләт. Территориясенең дүрттән өченнән
артык өлешен таулар алып тора. Биеклеге 7439 м булган Җиңү тау түбәсе – илнең иң
биек ноктасы.

Кыргызстан Тянь-Шань һәм Памир тау системаларында урнашкан. Җөмһүриятнең барлык
территориясе 500 мдан югарыракта урнашкан. Яртысыннан артыгы 1000 мдан 3000 мга
кадәр биеклектә һәм якынча өчтән бере – 3000 – 4000 м биеклектә.

Төньяк-көнчыгышта ярларында күпсанлы ял итү урыннары һәм туристик базалары
булган Ысык-Көл дип аталучы тау күле урнашкан.

Кыргызстан икътисадының өстенлеге – автоном авыл хуҗалыгында. Алтын һәм
терекөмеш экспортка чыгарыла. Гидроэнергетик потенциалы бар.

Шулай ук проблемалары да бик күп: экономикасы Русиягә бик нык бәйле, хроник
инфляция, СССРның соңгы елларында күзәтелгән икътисади төшү.

Кыргызстанның халык саны – 5,3 млн кеше (2009 елның апреле). 1960нчы елларга
кадәрге халык саны миграция һәм авылдагы кыргыз, үзбәкләрнең һәм башка Урта Азия
халыкларының табигый үсеше хисабына булса, 1970нче еллардан соң азая төшкән
табигый үсешне рус һәм рус телле халыкларның күчеп килүе алмаштыра.

Халыкның 66,9 % кыргызлар, 14,14% үзбәкләр һәм 10,65% руслар, 8,31% калган
халыклар.



https://tt.wikipedia.org/wiki/%D0%9A%D0%B0%D1%82%D0%B0%D1%80

Катар (гарәпчә قطر рәсми атамасы (гарәпчә دولة قطر, Дәүләт Катар) –
көньяк-көнбатыш Азияда урнашкан дәүләт (әмирлек). Ул Гарәп ярымутравының
төньяк-көнчыгышындагы Катар ярымутравын алып тора. Согуд Гарәбстаны белән
көньякта чиктәш, башка бар яктан да Фарсы култыгы сулары белән юыла.
Төньяк-көнбатышта Бәһрәйн утраулары белән, көньяк-көнчыгышта – БГӘ белән диңгез
чиге бар. Башкаласы булып Доха шәһәре тора.

Катар – Русия һәм Ираннан соң дөньяда табигый газ экспорты буенча өченче урында
тора, шулай ук бик күп нефть һәм нефтьтан эшләнгән әйберләр дә экспортлый. ОПЕК
әгъзасы.

VII гасырдан башлап Гарәп хәлифәлегенә керә. 13-14 гасырларда Бәһрәйн әмирләре
кулында; XVI г. башында – португаллар хакимлеге, аннары Госманлы Дәүләте идарәсе
астында. 1916–71 елларда Бөекбритания протектораты астында.

2003 елның 29 апреленда кабул ителгән Конституция буенча Катар – Абсолют
монархия.

Әмир бер үк вакытта дәүләт һәм хөкүмәт башлыгы булып тора. Аның хакимияте
шәригать кануннары белән чикләнгән.

Халыкның 40% гарәпләр. Шулай ук Пакистан чыгышлы (18 %) кешеләр, Һиндстаннан
(18 %), Ираннан (10 %) һәм башка гарәп илләреннән кешеләр яши. Рәсми тел –
гарәпчә, инглиз теле киң кулланылышта. Дәүләт дине – ислам (сөнни), иранлылар –
шигыйләр.



https://tt.wikipedia.org/wiki/%D0%93%D3%A9%D0%BC%D0%B1%D3%99%D0%BB%D3%99%D1%80

Гөмбәләр (лат. Fungi яки Mycota) — үсемлекләрнең һәм хайваннарның кайбер
сыйфатларын берләштергән эукариот организмнардан торган мөстәкыйль патшалык.

Гөмбәләр патшалыгын микология өйрәнә. Элек гөмбәләрне үсемлекләргә керткәнгә
микология хәзер дә биологиянең бүлеге дип санала.

Гөмбәләр гаять күптөрлелек белән аерылып торалар. Бөтен экологик системаларда да
гөмбәләр аерылгысыз элементлар. Җир шарында төрле тикшерүләр буенча 100 меңнән
250 меңгә якын, ә кайбер санаулар буенча 1,5 миллионнан артык гөмбәләр төре бар.

Гөмбәләр — гетеротрофлар, ягъни аларның фотосинтез процессын тәэмин итүче
пигменты — хлорофилы юк.

Гөмбәләр төзелешләре белән күптөрле, һәм алар төрле тирәлектә киң таралган­нар.
Зурлыклары белән дә нык аерыла­лар: микроскопта гына күренә торганна­рыннан алып
(бер күзәнәкле формасы — чүпрә) диаметры ярты метр һәм аннан да артыгракка
җиткәннәре (мәсәлән, ашарга яраклы ак гөмбә, каен гөмбәсе.

Гөмбәлек, яки мицелийның өслеге гаять зур, аның аша туклыклы матдәләр сеңә.
Гөмбәлекнең туфрактагы өлеше җир асты гөмбәлеге дип йөртелә. Җир өстендәге өлеше
— без аны гадәттә «гөмбә» дип атыйбыз — шулай ук тифлардан тора, ләкин алар бик
тыгыз үрелгән була. Бу — гөмбәнең үрчү өлеше. Биредә үрчү органнары формалаша.

Күпчелек гөмбәләрдә мицелий бүлгәләр белән аерым күзәнәк­ләргә бүленгән.
Бүлгеләрдә вак тишекләр була, алар аша янәшә күзәнәкләрнең цитоплазмалары
бәйләнештә тора. Гифлар, бәй­ләмнәргә җыелып, кайчак берничә метрга җиткән
тәҗләр бар­лыкка китерә. Мондый тәҗләр үткәрү функциясен үти. Күп очракта
тифларның тыгыз үрелмәләре калыная. Аларның туклыклы матдәләргә бай күзәнәкләре,
гөмбәлекнең төп өлеше үлгәндә дә, гөмбәгә уңайсыз шартларны уздырып җибәрергә
мөмкинлек бирә. Уңайлы шартлар туу белән, алардан кабат мицелий үсә.

Гөмбә күзәнәгенең, кагыйдә буларак, ачык беленеп торган күзәнәк стенкасы бар,
цитоплазмасында шактый санда рибосома­лар һәм митохондрияләр урнашкан, Гольджи
аппараты начар үскән. Вакуольләрдә еш кына аксым бөртекләрен күрергә мөм­кин.
Күп санлы тупланмалар катлаулы углевод — гликоген һәм май тамчылары рәвешендә
була. Нәселдәнлек, яки генетик аппарат күзәнәк төшендә туплана, аларның саны
бердән алып берничә дистәгә җитә.

Гөмбәләр башлыча җенессез юл белән— я вегетатив юл белән, ягъни мицелий
кисәкләреннән, я споралардан үрчиләр. Споралар җир өстенә үсеп чыккан —
спорангийлы тифларда үскән махсус спорангийларда ясала.

Кеше тормышында гөмбәләрнең файдасы да, зарары да бар. Азык-төлек
промышленностенда чүпрәнең әһәмияте зур. Ул әчет­кеч буларак кулланыла. Күп кенә
гөмбәләр биологик актив матдә­ләр, ферментлар, органик кислоталар барлыкка
китерәләр. Аларны микробиология промышленностенда лимон кислотасы, глюкон һәм
башка кислоталар, шулай ук ферментлар һәм витаминнар җитеш­терү өчен
файдаланалар. Байтак төрләреннән, мәсәлән арыш анасы, чага гөмбәләреннән, дару
препаратлары табалар.

Аскомицетлар — иң зур (30 меңгә якын төр) классларның берсе. Бу исем аларга
йомык структуралар — споралы сумкалар барлыкка китерүе өчен бирелгән.
Аскомицетларга, атап әйткәндә, бөреләнү юлы белән үсеп чыккан аерым
күзәнәкләрдән торган чүпрә, эре үрчү өлеше булган күп күзәнәкле гөмбәләр,
мәсәлән, җөйле гөмбә һәм җыерчалы гөмбә керә.

Аскомицетлар барлык табигый зоналарда һәм регионнарда таралган. Туклану ысулы
буенча алар — гетеротрофлар, туфракта, урман түшәмәсендә үсемлек калдыклары
белән туклана. Бериш аскомицетлар хайван үләксәсеннән калган җирлектә үсә,
икенче­ләре целлюлозага бай үсемлек калдыкларын органик булмаган молекула­ларга
кадәр таркатуда катнаша.

Күп кенә аскомицетлар йогышлы авыруларны дәвалау өчен медицинада кулланыла
торган антибиотиклар, ферментлар, орга­ник кислоталар барлыкка китерә. Һәм алар
промышленность ысу­лы белән дару табу өчен файдаланыла.

Арыш анасы ыругыннан булган төрләр аеруча зур практик әһәмияткә ия. Кыяклыларның
арыш анасы белән зарарланган башакларында тифларның тыгыз үрелмәсен —
карасу-шәмәхә төстәге мөгезчек сыман склероцийларны күрергә мөмкин.
Скле­роцийлар туфракта кышлый, алар җиргә иген уңышын җыеп алганда культуралы
яки басу читләрендә үскән кыргый үсемлек­ләрдән коелып кала. Язын склероцийлар
тифларның тыгыз үрел­мәсен чыгара, аларның кырыйларында үрчү өлеше үсә. Биредә
споралар ясала һәм чәчәк ату чорында ашлыкны зарарлый.

Арыш анасы күзәнәкләрендә агулы матдәләр була, алар онга эләккән очракта, кеше
агуланырга мөмкин.

Базидиомицетларның иң билгеле вәкилләре — эшләпәле гөм­бәләр. Аларның үрчү
өлешләре формасы һәм зурлыгы белән күп­төрле, алар берьеллык һәм күпьеллык
булырга мөмкин. Берьел­лык йомшак үрчү өлеше, гадәттә, үсеш циклын бер сезонда
төгәл­ләгән күпчелек эшләпәле гөмбәләрдә була. Алар берничә сәгатьтән алып 10—14
тәүлеккә кадәр яши. Һәрбер эшләпәле гөмбә веге­татив, тукландыручы өлеш булган
җир асты гөмбәлегеннән һәм үрчү өлешеннән, ягъни җир өсте гөмбәлегеннән тора.
Күпчелек ашарга яраклы гөмбәләрдә үрчү өлеше төптән һәм бер-берсенә тыгыз орынып
урнашкан җепләрдән торган эшләпәдән гыйбарәт. Төптәге җепләр барысы да бертөрле,
ә эшләпәдә алар ике катлау барлыкка китерә: төрле пигментларга буялган тиречел
өске катлау һәм споралы базидияләре булган аскы катлау. Көпшәле гөмбә­ләрнең —
майлы гөмбә, каен гөмбәсе, усак гөмбәсе — эшләпәләре­нең аскы катлавы —
көпшәләр, ә пластинкалыларның — ал гөмбә, җирән гөмбәнең — юка җәймәләр барлыкка
китерә. Җир асты гөмбәлеге туфракта яткан тармакланган җепләрдән гыйбарәт, алар
бер рәт булып тезелгән озын күзәнәкләрдән тора. Нәкъ менә шушы җепләрдән үрчү
өлеше үсә, шуңа күрә гөмбә җыйганда аны гөмбә­леген зарарламыйча сак кисәргә
кирәк.



https://tt.wikipedia.org/wiki/%D0%93%D0%B0%D0%B1%D0%B4%D1%83%D0%BB%D0%BB%D0%B0_%D0%A2%D1%83%D0%BA%D0%B0%D0%B9

Габдулла Мөхәммәтгариф улы Тукаев (Ğabdulla Tuqay, عبدالله توقاي‎; 1886 елның 26
апреле, Кушлавыч авылы — 1913 елның 15 апреле, Казан) — татар халкының бөек
шагыйре, татар әдәбияты классигы, әдәби тәнкыйтьче, публицист, яңа заман татар
әдәбиятына һәм әдәби теленә нигез салучыларның берсе.

Бөек шагыйрь Арча ягының Кушлавыч авылында 1886 елның 26 апрелендә (иске стиль
буенча 14 апрельдә) Мөхәммәтгариф мулла гаиләсендә дөньяга килә. Малай туып дүрт
ай ярым үткәч, Мөхәммәтгариф хәзрәт үлеп китә. Тол калган Мәмдүдәне (Габдулланың
әнисен) Сасна Пүчинкәсе авылы мулласына кияүгә бирәләр. Бәләкәй Габдулланы
авылның Шәрифә исемле фәкыйрь бер карчыгына вакытлыча асрамага калдыралар. Бераз
соңрак аны үз әнисе яңа гаиләсенә алдыра. Ләкин озакламый үлеп китә һәм үги
әтисе аны Өчилегә бабасына озата.

Бәләкәй Габдулла монда ятимлекне генә түгел, ачлыкны да татый. Бабасы, күрше
авыллардан икмәк сыныклары теләнеп алып кайтып, балаларын ач үлемнән саклый. Ә
бервакыт баланы, Казанга баручы бер ямщиккә утыртып, ерак, билгесез сәфәргә
озаталар. Теге ямщик исә Печән базарына килгәч: «Асрарга бала бирәм, кем ала?» —
дип кычкырып йөри.

Шулай рухи яктан авыл, крестьян тормышын тәмам күңеленә сеңдергән Тукайны
көннәрдән бер көнне Кушлавыч авылының Бәдретдин исемле кешесе эзләп таба да
Уральскига алып китә.

1895 елның кышында 18 көнле юлдан соң тугыз яшьлек Апушны Уральск шәһәрендәге
татар бистәсенә сәүдәгәр Усманов Галиәскәр һәм аның хатыны Газизә йортына алып
киләләр. Уральск халкы тарихта беренче мәртәбә ачыктан-ачык Беренче май
демонстрациясен уздыра. Аннан җәй уртасында, көздә тагын берничә мәртәбә халык
җыелышлары бу­лып ала. Замандашларының сөйләвенә караганда, халык
демонстрациясен куып таратканда, Тукайның җилкәсенә жандарм офицерының камчы очы
да эләгә. 1905–1907 елларда Тукай бик кыю публицистик мәкаләләр белән чыгыш
ясый. Галиәскәр вафат булганнан соң Тукай “Мотыйгия” мәдрәсәсенә күчеп килә.
Мотыйгия мәдрәсәсендә монда Зөя өязе Кече Кайбыч авылыннан күчеп килгән
Мотыйгулла хәзрәт Төхбәтуллин шәкертләргә фәлсәфә, астрономия фәннәре буенча
дәресләр бирә, Омар Хәйям, Фирдәүси һәм башка дан казанган шәрык шагыйрьләренең
эшләре белән таныштыра. Югары белемле алдынгы карашлы, бай китапханәгә ия булган
бу шәхеснең Тукайның шагырь булып формалашуында роле чагыштыргысыз зур.

“Мотыйгыя” мәдрәсәсе каршында рус мәктәбе эшләп килгән. Алдан Тукай русча бер
нәрсә дә аңламаган булса, берничә айдан соң йөгереп укый башлаган. Тора бара
Габдулла- Пушкин һәм Лермонтов иҗаты белән мавыгып киткән. Нәкъ монда Тукайның
рус һәм чит ил әдәбиятына мәхәббәте кабына. Иҗат юлының башында ул -
укытучысының улына Казанда “Касыймия” мәдрәсәсендә укучы Камил Төхбәтуллинга
бурычлы. 1905 елдагы революцион күтәрелү чоры Камилгә “Фикер” гәҗите, “Уклар”
һәм «Новый век» журналын бастырырга мөмкинлек тудыра. Тукай бу басмаларда үзенең
шигырьләрен киң җәмәгатьчелеккә чыгара.

1905 елның сентябрендә үк аның «Әлгасрелҗәдид» журналының реклама җыентыгында
шигырьләре басыла. Ноябрьдә «Фикер» газетасы чыга башлый. Бераздан
«Әл-гасрелҗәдид» күренә. Тукай инде монысында фактик редактор. Хыялда сатирик
журнал чыгару. 1906 елның июнендә анысы да («Уклар») дөнья күрә. Монда да фактик
редактор — Тукай.

1907 елның сары яфраклар белән түшәлгән Казан урамына атлы повозкага утырып
Тукай килеп керә. Шушы елның көзеннән Тукайның Казан чоры — халкына, Ватанына
шигъри сүзен әйтер өчен бирелгән биш ел да сигез айлык дәвере башлана.

Казанда Тукай яңа дуслар таба. Болар: Фатих Әмирхан, Хөсәен Ямашев, Кәбир Бәкер,
В.Бәхтияров, Галиәсгар Камал, Солтан Рахманколый, Гафур Коләхмәтов, бераз соңрак
— Сәгыйть Сүнчәләй. Габдулла үзе теләгән әдәбият, журналистика өлкәсенә чума.

1910 елның башында журналист Әхмәт Урманчиев редакторлыгында сатирик журнал
«Ялт-йолт» чыга башлый. Тукай бөтен көчен шушы журналга бирә, сатирик
әсәрләренең бик күбесе «Ялт-йолт»та басыла. Ул шәһәрнең иҗтимагый эшләрендә
актив катнаша, әйтик, «Шәрык клубы» программасындагы кичәләрдә концертлар,
лекцияләрне оештыруда Г. Коләхмәтов, Ф. Әмирхан, Ф. Агеев, С. Рахманколый кебек
алдынгы карашлы яшьләр белән бергә эшли. 1910 елның 15 апрелендә Шәрык клубында
халык иҗаты буенча лекция укып, шәһәр яшьләрен таң калдыра.

1913 елның башында шагыйрьнең сәламәтлеге бик нык какшый. Ләкин ул иҗат эшен
туктатмый. Тукайның соңгы айларында язган әсәрләре аның чын мәгънәсендә зур
патриот, гражданин һәм тарихны тирәнтен аңлаган шәхес икәнен исбат итәләр.

1913 елның 15 апрелендә (иске стиль буенча 2 апреле) бөек шагыйрь Габдулла
Тукайның гомере өзелә. Казан шәһәренең моңа кадәр андый күп халык җыйган җеназа
күргәне булмый...

Г. Тукайның матбугатта басылган беренче шигыре - «Мужик йокысы» рус шагыйре
Алексей Кольцовның (1809-1842) «Что ты спишь, мужичок?» (1839) шигыренә тәкълид
итеп (ияреп) язылган. Тукай варианты Җаекта Камил Мотыйгый-Төхфәтуллин
тарафыннан нәшер ителүче «Фикер» журналында 1905 елның 26 ноябрендә басыла.

Тукай кыска гына иҗат гомерендә 350 шигырь, 107 мәсәл һәм балалар өчен хикәяләр,
130 мәкалә һәм фельетон яза. Еллар буенча бүлсәң, түбәндәге саннар килеп чыга
(баштагы сан шигырьләр , икенче сан - мәкаләләр): 1905 - 5/-(мәкалә юк), 1906 -
34/43, 1907 - 38/6, 1908 - 60/13, 1909 - 45/9, 1910 - 70/17, 1911 - 28/12, 1912
- 48/11, 1913 - 16/8

Соңгы язган әсәре - 4 юллык «Мәктәп» шигыре булган. Казанда Клячкин
хастаханәсендә ятканда, вафатына 4 көн кала, 1913 елның 28 мартында яза. Әлеге
«Мәктәп»не һәм тагын 3 шигырен, вафатыннан соң ук, «Аң» журналы бастырып чыгара.

Бөек шагыйрь туган көне – 26 апрель – Татарстанда туган тел көне буларак игълан
ителде. Шул көнне, Татар Дәүләт Опера һәм Балет театры янында урнашкан Г. Тукай
һәйкәле янында мәдәни чаралар үтәләр.



https://tt.wikipedia.org/wiki/%D0%92%D0%B8%D0%BA%D0%B8%D0%BC%D0%B5%D0%B4%D0%B8%D0%B0_%D1%84%D0%BE%D0%BD%D0%B4%D1%8B

Викиме́диа Фонды (ингл. Wikimedia Foundation, Inc.) — Викимедиа проектларын
берләштерүче һәм аларны тикшереп торучы американ табышсыз фонды.

Баш фатиры АКШның Калифорния штатындагы Сан-Франциско шәһәрендә урнашкан. Төп
проекты булган Википедия дөньяда иң күп зыярәт ителә торган 10 веб-сәхифә
исемлегенә керә.

2011 елның май аенда фондның 65 хезмәткәре бар иде. Хезмәткәрләр исемлеген the
Wikimedia Foundation's staff page сәхифәсендә карагыз.

Киңәшчеләр шурасы — Фондка регуляр рәвештә төрле тармакларда (хокук, оешма
үсеше, технология, сәясәтләр, кулланучылар белән эшләү) үз тәҗрибәләре белән
әһәмиятле ярдәм итәргә килешкән халыкара экспертлар челтәре. Гамәлдәге
әгъзалары:

Википедия күп телле гади энциклопедиядан тыш, фонд идарә иткән проектлар
иселмегенә керүчеләр үрнәкләре:



https://tt.wikipedia.org/wiki/%D0%91%D0%BE%D0%B4%D0%B0%D0%B9

Бодай (лат. Tríticum) — бөртеклеләр гаиләсеннән гадәттә беръеллык үләнлеләр
ыруыннан үсемлек, күп илләрнең төп бөртекле культурасы булып тора. Башакчыклары
2—7 чәчәкле, катлаулы башакчыкның һәр буынында берәрләп урнаша. Үзеннән
серкәләнүче бер еллык үсемлек. Сабагы — 30—200 см биеклектәге салам, кыяк
яфраклы. Чәчкәлеге — катлаулы башак. Орлыгы — ялангач бөртекчә, июль азагында —
август башында өлгерә. 1000 орлыгының авырлыгы 20—50 г. Орлык составы: аксымнар
(20% ка кадәр), җилемчә (40% ка кадәр), углеводлар, майлар, минераль матдәләр
һ.б.

Бодайның туклыклылыгы бик югары, ул күп хезмәт таләп итми, яхшы килеш озак
саклана. Уңышы һәм сыйфаты перспективалы. Дөньяда җитештерелгән барлык ашлыкның
27 процентын бодай тәшкил итә. Бодай - Идел-Урал төбәгендә игелә торган төп азык
культураларының берсе.

Гомум төрки буғдай, монголча буғудай «бодай» сүзеннән. Чыгышы ачык түгел,
кытайчадан диючеләр бар.

Культурлашкан бодай Якын көнчыгыш төбәгендә пәйда булган. Культуралы һәм кыр
бодаеның генетикасын өйрәнеп тикшергәннән соң, галимнәр культуралы төрнең туу
урыны итеп Төркиянең көньяк-көнчыгыш өлешендәге Диярбакыр шәһәрен тирәсен
атыйлар..

Бодайның туган җире итеп Әфганстан да санала, төгәлрәк әйткәндә, Кабул елгасының
үзәне. Бу урыннан ул Персиягә тарала. Әгәр Әфганстан йомшак бодайның 57 төрен
(күбесе кәрлә) бирсә, Персия аларга бу культураның тагын 52 ботаник төрен өсти.
Әмма тиздән ул киңлек һәм меридианнар белән исәпләшми башлый. Әгәр борынгы инк
һәм ацтеклар бодай икмәге тәмен белмәсә, хәзер аларның тарихи ватаны — Америка
бодайның тулай җыемы буенча беренче урынны тота.

Уртача зурлыктагы бер башак 1,2-1,5 грамм бөртек бирә. Мондый “тулай җыемнан”
1,7 грамм ипи пешерергә мөмкин. Борын-борын заманның кыргый шартларында башакта,
күп дигәндә, ике бөртек булган. Моннан якынча 50 мең ел элек кеше шушы “байлык”
белән кызыксына башлый. Игенчелек моннан ун мең ел элек башланган дип фараз
ителә. Ул вакыттагы, әгәр шулай әйтергә яраса, кырчылык структурасына кергән
культураларның иң беренчесе бодайның “ырудашы” борай булган, дип исәплиләр. Ул
безнең эрага кадәр дүрт мең ел элек игелә башлаган. Ул Борынгы Мисырда —
алты-сигез, безнең якларда биш мең ел элек билгеле була.

Болгар халкы борай һәм бодай белән күчмә хәлдә йөргәндә ук таныш булган. Ибне
Фазлан, Ибне Рустә фикерләренә караганда, Идел буе Болгар дәүләтендә 10 йөздә
культуралы үсемлекләр арасында бодай алдынгы урын тота.

Элек-электән Казан губернасының кайбер авылларында бодай шактый зур мәйданнарда
игелгән, мәсәлән, Зөя өязенең Татар Борнашы авылында 1890 да язгы чәчүгә
бирелгән басуның яртысы файдаланылган. 19-20 йөзләрдә, сабан уйлап табылганнан
соң, таза хәлле крәстияннәр бодай чәчүлекләрен шактый киңәйтәләр. Бодайның
берничә төрле сорты игелә башлый. Губернаның төньяк өлешендә бодайның йомшак
сортлары «Русская», «Гирка», «Красноколоска», «Саксонка», «Самарка», «Остистая»
һ.б. игелә. Көньяк өязләрдә каты сортларга өстенлек бирелә, мәсәлән, «Арнаутка»,
«Белотурка», «Белоколоска» һ.б., алар өчен, йомшак сортлардан аермалы буларак,
чирәм җирләр кулай санала. Бөгелмә өязенең электән сөрелеп килгән җирләрендә
бодайның «Русская» һәм «Саксонка» сортлары, яңа җирләрдә - «Белотурка» сорты
игелә.

Дөньяның күп илләрендә таралган якынча 30 кыргый һәм культуралы төре билгеле.
Бодайның ике тере: каты бодай (T.durum) һәм йомшак бодай (T.aestivum) аеруча киң
таралган. Йомшак бодай туфракка һәм җылыга талымсызрак, аны салкынрак төбәкләрдә
үстерергә мөмкин, шуңа күрә ул киңрәк таралган. Аның бөртекчәсе кисемдә ончыл,
көпшәк була, башаклары кылчыксыз яки кылчыклар башактан кыскарак һәм ян якка
юнәлгән. Каты бодай бөртекчәсенең кисеме пыяласыман, каты, барлык сортлары да
диярлек башактан озынрак, параллель өскә юнәлгән кылчыклы. Каты бодайда йомшак
бодайга караганда аксымнар (җилемчә) күбрәк була, шуңа күрә каты бодайдан югары
сыйфатлы он, макарон, манный ярмасын ясыйлар. Коры континенталь климатта аз
дымлы туфракта каты бодайда аксым микъдары тагын да арта, шуңа күрә мондый
шартларда үскән сортлар аеруча кыйммәтле. Ике төрнең дә көзге (уҗым) һәм сабан
формаларын игәләр.

Русиядә 180 сорт бодай игелә. Икмәккә йогынты ясау сыйфатына карап, аларны
йомшак һәм каты төрләргә бүлеп йөртәләр. Мондый аеру Англиядә барлыкка килгән.
Бу илнең дымлы һәм салкын һавасы кыяклыларның сыйфатына кире йогынты ясый.
Мондый бодай оныннан салынган икмәк ләчтә һәм кара була. Бу хәлдән котылу өчен
инглизләр урындагы сортларга 20-30 процент Русия һәм Американың югары сыйфатлы
бодаен өсти. Кояшлы далаларда үстерелгән бөртекләр, чыннан да, икмәк чималын
күпкә яхшырткан. Бу җәһәттән Идел буе, Көньяк Украина һәм Төньяк Кавказ
бодайлары аеруча дан казана. Икмәк сыйфатын кискен күтәрә торган бу сортларны
инглизләр “көчле сорт” дип атаган.

Кыяклыларны камилләштерүдә галимнәр биш төрле төп максат куя: алар башакны зур
һәм күп бөртекле итүгә, сабакны кыскартып ныгытуга, корылыкка һәм салкынга
чыдам, авыруга һәм корткычларга каршы тора алырлык сортлар чыгаруга, ниһаять,
ашлыкта җилемсәне баетуга кайтып кала. Бодайның шушы таләпләргә якын торган
сортлары ХIХ гасыр башында Англиядә барлыкка килә. Аларның берсе “Скверхед” дип
атала.

Гигант башаклы һәм эре бөртекле бу “квадрат баш” яхшы агротехника шартларында
гектардан 70 центнерга кадәр уңыш бирә. Канаданың “Маркиз” сорты да бик яхшы —
корылыкка бирешми, биредәге җәйнең кыска җылы вакытын бөртекләрне җитлектерүгә
тулы файдалана, күгәрек-кисәү-корымбаш кебек гөмбә авыруларына бирешми, коелмый.
Бик күркәм бөртеге мичкәгә охшап тора. Бу сорт аны барлыкка китерүче
Саундерсенның улы бөртеген чәйнәп карап, анда җилемсәнең күплеген ачыклаганчы
күләгәдә кала. Лабораторияләр “тел анализы” нәтиҗәләрен дөрес дип таба. Баксаң,
“Маркиз” камырга үзенә бер төрле сулыш бирә икән, ә икмәге ап-ак һәм тәмле була.
Һәм сорт тиздән Канадада сабан ашлыклары мәйданының 90 процентын яулап ала,
АКШның төньяк җирләренә бәреп керә.

Русиядә кабул ителгән ГОСТ буенча бодай уңышы 6 сортка бүленә, сортка карап сату
бәясе куела.

Җитештерү өчен әһәмиятле 2 төре бар: йомшак яки гади бодай һәм каты бодай.
Гибридлаштыру юлы белән күпьеллык бодай сорты уйлап табылган. Уҗым бодае көз
көне, сабан бодае яз көне чәчелә һәм югары уңыш бирә (двуручка). Дым яратучы
үсемлек. Вегетация чорында уҗым бодае өчен уртача тәүлеклек температуралар
суммасы 2100 °C, сабан бодае өчен - 1300 °C тирәсе таләп ителә. Уҗым бодае
җитештерүдә аның кышкы шартларга яраклаштырылган һәм корылыкка чыдам булуы
мөһим. Сабан бодае корылыкка чыдамрак. Аның вегетация чоры 70-100 тәүлек, ә уҗым
бодаеныкы - көзен 45-50, яз һәм җәен 75-100 тәүлеккә сузыла. Бодай үзлегеннән
серкәләнә, аны игү өчен уңдырышлы туфрак, чиста басу кирәк. Арыштан аермалы
буларак, бодай кара туфракта әйбәтрәк үсә.

Уҗым бодаеның төп элгәрге басудашлары вазифаларын — пар басуы, язгы бодайның —
уҗым иген культуралары, кузаклы иген культуралары, кукуруз һ.б. үти. Тар рәтле
һәм гади рәт ысуллары белән чәчелә, чәчү нормасы уҗым бодае өчен 1 га 4,5—5,0
млн бөртөк, орлыкны чәчү тирәнлеге 4—6 см, язгы бодай чәчү нормачы — 5—7, чәчү
тирәнлеге — 4—7.

Бөртекле культураларның тулай җыемында бодайның чагыштырма өлеше (% ларда): 1913
елда - 2,8, 1920 - 5,2, 1940 - 48,7, 1960 - 69,3, 1980 - 46,8, 1990 - 26,4, 2000
- 32,3, 2006 - 45,6%. 1960 еллар уртасыннан республикада бодай җитештерүнең
интенсив технологияләрен кертүгә, яхшылап ашлау, корылыкка, салкынга,
табигатьнең башка уңайсыз факторларына чыдам, авыруларга, зарарлы бөҗәкләргә
бирешмәүчән, сөрлекмәүчән, югары уңыш бирүчән, озак сакланучан сортлар игүгә зур
игътибар бирелә; йомшак уҗым бодае сортларыннан «Казанская 84» (1992),
«Мешинская 2» (1993), «Безенчукская 380» (1997), «Казанская 285» (1999),
«Казанская 560» (2002), «Волжская-100» (2004); йомшак сабан бодаеның «Памяти
Азеева» (2001), «Омская 32» (2002), уртача өлгерешле «Люба» (1988), «Прохоровка»
(1997), «Керба» (1998), «Әмир» (2001), «Омская 33» (2002); «Тулайковская 10»
(2003), «Дебют» (2003), «МИС» (2003), «Казанская юбилейная» (2004), «Эстер»
(2004); каты сабан бодаеның «Безенчукская 182» (1993) сортлары игелә.

Протеин ясау өчен бодай азотлы ашламаларга мохтаҗ була. Алар — составында азот
булган һәм үсемлекләрне азот белән тукландыру чыганагы буларак кулланыла торган
минераль матдәләр. Азот, аксымнар синтезында катнашып, чәчүлекләрдә
үсемлекләрнең үсешен көчәйтә, авыл хуҗалыгы продукциясенең, бигрәк тә кыяклы
бөртеклеләрнең һәм күпчелек терлек азыгы культураларының сыйфатын яхшырта.
Сәнәгать эшләп чыгарган минераль ашламалар белән беррәттән, составында
үсемлекләр туклануы өчен азоттан башка элементлары да булган органик ашламалар
(торф, тирес, компост), шулай ук яшел ашламалар (люпин, донник, сераделла һ.б.)
азотлылар сыйфатында күптәннән кулланылып килә.Татар энциклопедиясе. Казан,
2008.

Иң күп бодай экспортлаучы илләр (2014, млрд $, дөнья бодай экспортының %-ы): АКШ
– 8,0 (15%), Канада – 7,46 (14%), Рәсәй – 7,04 (13%), Австралия – 5,75 (11%),
Франса – 5,72 (11%), Украина – 3,31 (6.3%), Алмания – 3,19 (6%), Румыния – 1,96
(3,7%), Һиндстан – 1,25 (2,4%), Казакъстан – 1,08 (2,1%).

Иң күп бодай импортлаучы илләр (2014, млрд $, дөнья бодай импортының %-ы): Мисыр
– 5,36 (10%), Әлҗәзаир – 2,3 (4,4%), Италия – 2,3 (4,3%), Индонезия – 2,09 (4%),
Иран – 2,0 (3,8%), Ямән – 1,75 (3,3%), Япония – 1,72 (3,3%), Бразилия – 1,96
(2,9%), Нигерия – 1,46 (2,8%), Марокко, Төркия – икесе дә 1,42 (2,7%).

Йомшак бодай нигездә ипи пешерү комбинатларына җибәрелә торган он җитештерү өчен
кулланыла. Ә каты сортлы бодай макарон эшләнмәләре өчен чимал булып санала.

Бодайның барлык йомшак сортлары да көчле, уртача көчле һәм көчсез төрләргә
бүленә. Көчле бодай ул – тарткач югары сыйфатлы икмәк пешереп була торган
бөртек. Андый бодайдан тарттырылган он үзенә күп микъдарда су сеңдерүгә сәләтле.
Андый оннан изелгән камыр үзендә углекислый газны да яхшы саклый. Тагын иң шәп
сыйфаты – ул сыгылмалы һәм яхшы сузыла. Мондый камырдан әвәләнгән күмәч күпереп,
йомшак булып пешә.

Көчле бодайның башкаларыннан аермасы шунда, аны түбән сыйфатлы онга кушкач, ул
тегесен яхшырту сәләтенә ия. Көчле бодайны яхшыртуны безнең илдә генә түгел,
АКШ, Канада кебек илләрдә дә кулланалар.

Йомшак бодай сортларыннан макарон яки токмач ясау өчен аңа йомырка, шикәр комы,
башка өстәмәләр кушыла. Каты бодай оныннан ясау өчен су да җитә. Каты сортлы
бодай оныннан пешерелгән макарон төргәгенә В билгесе куела. Аны пешергәндә суның
төсе үзгәрми, үтә күренмәле саклана. А һәм Б хәрефләре күрсәтелгән макароннар да
була. Алар бодайның йомшак төрләреннән әзерләнгән. Пешергәндә су болганчыклана,
макарон изелә.

Бодай бөртегенең эндоспермасында җилемчә барлыкка китерүче глиадин һәм глутенин
дигән аксымнар бар. Өстәлләребездәге бодай икмәгенең сыйфаты шушы аксымнарның
микъдарына бәйле. Ул сортларына карап 11 проценттан 22 процент арасында тирбәлә.
Аксым 11 проценттан түбән булса, икмәкнең сыйфаты начар булачак. Андый бодай
терлекләр өчен азык итеп файдаланыла. Югары сыйфатлы оннан гына (җилемчә
дәрәҗәсе нормага туры килгән) күпереп торган, күзәнәкле күмәч пешереп була.

Бодай ярмасы туклыклылыгы ягыннан карабодай, солы һәм дөге боткаларыннан калыша.
Аксым һәм углеводлар микъдары анда әлләни искитәрлек түгел. Аның каравы, бу
ярмада йөрәк мускуллары өчен бик тә кирәкле калий тозлары күп. Шуңа күрә бодай
ярмасы организмны энергия белән тәэмин итә. Бодайны иң элек юан кешеләргә һәм
атеросклероздан интегүчеләргә тәкъдим итәргә була. Чөнки ул организмда май
катламы утыруга комачаулый, йөрәк-кан тамырлары системасына уңай йогынты ясый.
Бодай боткасының бавыр, кан системасы авыруларыннан, шулай ук эч катудан
җәфаланучылар өчен файдасы зур. Ашкайнату органнары бигүк “төзек” булмаганнарга,
аеруча гастрит белән “дуслашып” киткәннәргә аның белән тукланырга киңәш ителми.

Устилягочалар семьялыгына (Ustilaginaceae) керүче устиляго ыругыннан (Ustilago)
U. tritici — бодайда тузанлы кисәү авыруын барлыкка китерүче төр. Кисәү
споралары чәчәк атучы сәламәт үсемлекнең җимешлек авызчыгына җил белән эләгә.
Монда спора дүрт күзәнәкле базидия (фрагмобазидия) барлыкка китереп шыта.
Базидиоспоралар формалашмый. Ә бер үк базидиянең яисә төрле базидиянең гаплоидлы
күзәнәкләре парлап кушыла, нәтиҗәдә дикарион күзәнәк барлыкка килә. Дикарион
күзәнәктән дикарион гөмбәлек үсеш ала. Ул серкә көпшәсе буенча — җимшәнгә, ә
аннан соң орлыкбөрегә үтеп керә. Орлыкта гөмбәлек кышлый. Зарарланган орлыктан
тышкы күренеше белән сәламәт үсемлеккә охшаш үсемлек үсә, ләкин авыру үсемлекнең
тукымаларында күзәнәк аралары буенча гөмбәлек җепселләре тарала һәм күзәнәкләргә
гаусторийлар үтеп керә. Гөмбәлек туклыклы матдәләр күп булган чәчәк төркемендә
аеруча нык үсеш ала. Монда гөмбәлек кисәү спораларына таркала. Зарарланган
башакның үзәк күчәре генә сакланып кала, аның башка өлешләре янган шикелле була
һәм тузансыман кара масса белән каплана (кисәү споралары җыелмасы).

Чыпчык көн саен 12-13 грамм бөртек ашый. Комак ашаган еллык ашлык хәтта 37
килограммга җитә. Ашлык, чәчә орлыгы, он, ярма һәм башка шундый продуктларны
начар саклау аркасында дөнья аларныњ 10 процентка кадәрен югалта.



https://tt.wikipedia.org/wiki/%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%92%D0%B0%D0%BD_%D0%B4%D0%B5%D1%80_%D0%91%D0%B5%D0%BB%D0%BB%D0%B5%D0%BD

Александр Ван дер Беллен, алман. Alexander Van der Bellen — Австрия дәүләт һәм
сәяси эшлеклесе, 2016 елгы Австрия президентын сайлауларның 2 нче турында җиңүче
дип табылган. Икътисад фәннәре докторы (1970). 2016 елның 4 декабрендә Австрия
президентын сайлауларда җиңде (Вазифасына 2017 елның 26 гыйнварында керешә).

1944 елның 18 гыйнварында Өченче рейхта (хәзерге Австрия) Вена шәһәрендә туган,
балачагын Тирольдә үткәргән. Инсбрукта академик гимназияне (1962), Инсбрук
университетын (1970) тәмамлаган. Икътисад фәннәре докторлыгына диссертация
яклаган (1970).

1992 елга кадәр Австрия социал-демократлар фиркасендә тора. Австрия яшелләр
фиркасеннән Австрия милли шурасына (Австрия парламентының түбән палатасы)
сайлана (1994). 1997 елдан «яшел»ләрнең федераль вәкиле була, 1999 елдан Милли
шурада «яшел»ләрнең парламент клубы рәисе. 2008 елның сентябрь парламент
сайлауларында «яшел»ләр оттыргач, отставкага китә. 2012-2015 елларда Вена шәһәре
ландтагы депутаты.

Бәйсез кандидат буларак, Австрия президентын сайлауларда катнаша. 2016 елның 22
маенда узган икенче турда 50,35% тавыш белән Австрия азатлык фиркасе кандидаты
Норберт Хоферны җиңеп, июль аенда президент вазифасына керешергә тиеш була. 2016
елның 1 июлендә Австрия Конституция суды яңадан президент сайлаулары үткәрергә
карар итте. Сентябрь яки октябрь аенда үтәчәк сайлауларга кадәр ил белән
парламент спикеры Дорис Бурес һәм урынбасарлары идарә итәчәк .

2016 елның 4 декабрендә узган президент сайлауларында, бәйсез кандидат буларак
катнашып, ультрауң Австрия азатлык фиркасеннән кандидат Норберт Хоферны җиңеп,
Австрия Республикасы президенты итеп сайланды.

1917 елда Ван дер Белленның бабасы гаиләсе белән Псковтан Эстониягә күченә. 1940
елда Эстонияне ССРБга кушкач, Александрның әтисе Александр Александрович Беллен
(20.10.1898, Псков - ?) булачак хатыны белән Австриягә кача. Берничә ай качаклар
өчен лагерьда яшәгәч, Венада төпләнәләр. Бөек Ватан сугышында Кызыл гаскәр
Венага якынайгач, гаилә Тирольгә кача.



https://tt.wikipedia.org/wiki/%D0%90%D0%BA%D1%8A%D1%8F%D1%80

Акъяр яки Севастополь (кырымтат. Aqyar, Акъяр, tat.lat. Aqyar, укр. һәм рус.
Севастополь) — Русиянең (элек Украинаның) Кырым ярымутравында урнашкан шәһәр.
2014 елның 18 мартыннан бирле Акъяр шәһәре Русия Федерациясенә аерым федерация
субъекты - федерация әһәмиятендәге шәһәр буларак керә, хәзерге вакытта тулысынча
Русия контроле астындагы торак пункт. Сәүдә, балык, диңгез туңмаган порты,
сәнәгый, фәнни-техник, мәдәни-тарихи үзәк.

Шәһәр Кырымның көньяк-көнбатыш өлешендә, Гераклея ярымутравында урншкан. Көньяк
һәм көнбатыш ягыннан Кара диңгез сулары белән юыла, төньяк һәм көнчыгышта Кырым
Җөмһүрияте берәмлекләре белән чикләнә (Бакчасарай районы, Ялта шәһәр бүлгесе).

Акъяр янында башка татар кирмәннәре барлыкка килә: Иң Кирмән, Кача, хәзер алар
Акъяр эченә кергән.

1781 елда Кырым ханлыгы Русия империясе тарафыннан басып алына. 1783 елда Акъяр
урынында Екатерина II әмере буенча Севастополь салына.

1854-1856 елда Кырым сугышы чорында Акъяр (Севастополь) камалышы. 1854 елның 5
(17) октябрендә Севастополь камалышы башлана, шәһәр утка тотыла.Тарихта ул
Севастополь камалышы дип танылган. 13 (25) октәберендә Балаклава янындагы
бәрелештә Русия гаскәре (23 мең) Акъяр камалышын өзәргә тырыша, ләкин Коалиция
гаскәре (20 мең) камалышны саклыйлар.

1856 елда Париж Солых килешүе буенча Русиягә Кара диңгездә яңа флот төзелеше
тыела.

1920 елның 15 ноябрендә Врангель гаскәрләре Акъяр каласыннан чигенгәннән соң
Совет хакимияте урнаштырыла.

1941, 30 октябрь - 1942, 4 июль - 250 көн дәвамында булган Севастополь саклануы.

Акъярны саклану бөтен мөмкинлекләрен тотып бетерүгә күрә 1942 елның 9 июлендә
совет гаскәре шәһәрдән чигенергә мәҗбүр булган.

1944 елның 9 маенда Толбухин җитәкчелегендә Кырым операциясе кысаларында совет
гаскәре Акъяр шәһәрен азат итә.

1954 елда Хрущев Кырым өлкәсенУкраин ССРга бүләк итә; Акъяр Кырым өлкәсе
составына кермәвенә карамастан, фактик рәвештә ул да Украин ССР составына күчте.
Шул казус 1978 елда гына чишелгән: 1978 елгы УССР Конституциясе Акъярны
республика буйсынуындагы шәһәр дип игълан итә.

Шул чорда РФ һәм Украина арасындагы килешү буенча 2042 елга кадәр монда Русиянең
Кара диңгез флоты торырга тиеш иде.

2014 елда булган Кырым кризисы һәм 2014 елның 16 мартында узган Кырым статусы
турында референдум нигезендә 2014 елның 18 мартында Русия Федерациясе составына
Кырым Җөмһүриятен һәм Акъяр шәһәре кабул итү турында килешү имзаланды. Акъяр
шәһәре аерым федерация субъекты (федерация әһәмиятендәге шәһәр) буларак Русия
эченә керә.

Милләтләр (2001, буйсынган торак пунктлары белән): урыслар — 71,6%, украиннар —
22,4%, белоруслар — 1,5%, татарлар — 0,7%, кырымтатарлар — 0,5%.



https://tt.wikipedia.org/wiki/%D0%90%D0%B2%D1%8B%D0%BB_%D1%85%D1%83%D2%97%D0%B0%D0%BB%D1%8B%D0%B3%D1%8B

Авыл хуҗалыгы — халыкны азык-төлек, кулланыш кирәк-яраклары белән тәэмин итүче
халык хуҗалык итүенең бер төре. Дөнья авыл хуҗалыгында якынча 1 млрд кеше
мәшгуль дип санала.

Авыл хуҗалыгы белән агрономия, терлекчелек, мелиорация, үсемлекчелек, урманчылык
кебек фәннәр дә тыгыз бәйләнештә тора.

Авыл хуҗалыгының роленә карап илнең алгарыш халәтен билгелиләр. Күрсәткечләр
итеп авыл хуҗалыгында эшләүчеләрнең барлык эшкә саләтле халыктан өлешен, һәм
авыл хуҗалыгының ЭВП дагы өлешен исәплиләр. Бу күрсәткечләр, аеруча, үсеп килүче
илләрдә югары булып тора. Бу илләрдә авыл хуҗалыгының үсеше игү, көтүлек
җирләренең, терлек баш санының арттырылуы белән бирелгән, ягъни аларда, аграр
илләрдә, авыл хуҗалыгын механизмлаштыру, химияләштерү һ.б. түбән дәрәҗәдә бара.

Авыл хуҗалыгы алга киткән илләргә постсәнгати Аурупа һәм Төньяк Америка илләре
керә. Аларда авыл хуҗалыгында эшче көчләрнең бары 2-6 % гына көч куя. Аларда 20
гасырда ук авыл хуҗалыгының интенсив үсеше күзәтелә.

БМОның авыл хуҗалыгы оешмасы Җирдәге коры туфракның 78 %ы җир эшкәртүдә зур
аырлыклар тудыра, 13 %ы түбән , 6%ы уртача, 3 %ы югары продуктивлыклы дип
белдерәләр.

Халык хуҗалыгының табигатькә иң зур зыян китерүче тармагы булып авыл хуҗалыгы
санала. Эшчәнлек нәтиҗәсендә бик нык географик ландшафт үзгәреш кичерә. Кытайда,
мәсәлән, кайчандыр субтропик урманнар, тайгалар урнашкан булган, ә Украина
кырларын далалар алыштырган.

Мелиорация нәтиҗәсендә Елгаара өлкәдә зур чүлләр барлыкка килә, ә Казакъстанда
һәм АКШда ком бураннары башлана. Көтүләр Африкада чүлләрне зурайта.



https://tt.wikipedia.org/wiki/%D2%BA%D0%B8%D0%BD%D0%B4_%D0%BE%D0%BA%D0%B5%D0%B0%D0%BD%D1%8B

Һинд океаны – зурлыгы буенча җир шарында өченче океан. Дөньяның су өслегенең
20 % ала. Төньякта Азия белән, көнбатышта Гарәбстан ярымутравы һәм Африка,
көнчыгышта Индокитай һәм Австралия, көньякта Көньяк океан белән чикләнгән. .
Океанның ярлары аз кискәләнгән. Утраулар чагыштырмача аз, зур утраулар бары
океан чигендә генә урнашкан. Һинд океаны көнчыгышта Тын океан, көнбатышта
Атлантик океан белән тоташкан, Төньяк боз океаны белән бәйләнеше юк.

Һинд океаны планетада үзенә бертөрле урыны белән аерылып тора: аның зуррак өлеше
Көньяк ярымшарда ята. Төньякта ул Евразия белән чиктәш, Төньяк Боз океаны белән
бәйләнеше юк.

Океанның ярлары аз кискәләнгән. Утраулар чагыштырмача аз. Зур утраулар океанның
чигендә генә урнашкан. Океанда вулканлы һәм мәрҗән утраулары бар.

Һинд океанының яр буйлары борынгы мәдәниятләр районнарыннан берсе. Кайбер
галимнәр диңгездә йөзү һинд океанында башланган дип исәпли. Су киңлекләрен үтәр
өчен ясалган беренче җайланмаларның бамбук саллар булуы мөмкин. Һинд-Кытайда ал
арны әле дә файдаланалар. Һиндстанда катамаран тибындагы кораблар уйлап
чыгарылган. Шундый корабларның сурәтләре борынгы храмнар стенасына чокып
ясалган. Ул ерак заманнарда Борынгы Һиндстан диңгезчеләре Мадагаскарга, Көнчыгыш
Африкага йөзгәннәр, Америкага да барган булулары мөмкин. Океан буйлап йөзү
маршрутларының тасвирламасын беренче булып гарәпләр төзегән, һинд океаны
турыңдагы мәгълүматлар Васко да Гама сәяхәтләре (1497—1499) вакытыннан туплана
башлаган. XVIII гасыр ахырында бу океанның беренче тапкыр тирәнлеген үлчәүне
инглиз диңгез сәяхәтчесе Джеймс Кук үткәрә.

Океанны комплекслы өйрәнү XIX гасыр ахырында башлана. Иң зур тикшеренүләр
«Челленджер» судносында Англия экспедициясе тарафыннан үткәрелә. Әмма XX гасыр
урталарына кадәр Һинд океаны әле аз өйрәнелә. Безнең көннәрдә күп кенә илләрнең
фәнни-тикшеренү судноларында уннарча экспедиция океанның табигатен өйрәнә, аның
байлыкларың ачыклый.

Океан төбе рельефының төзелеше катлаулы. Үзәк океаник сыртлар океан үзәнен өч
өлешкә бүлә (картаны карагыз). Көнбатыш өлешендә су асты сырты сузылган, ул
Африкадан көньяктарак Үзәк Атлантика сырты белән тоташа. Сыртның уртасына
тирәнлектәге ярылулар, океан төбендәге җир тетрәү һәм вулкан ату өлкәләре туры
килә. җир кабыгындагы ярылулар Кызыл диңгездә дә дәвам итә һәм коры җиргә килеп
чыга.

Бу океанның климаты аның географик урыны йогынтысында формалаща. Климатның
үзенчәлеге — океанның субэкваториаль пояста яткан һәм коры җирнең тәэсиренә
эләккән төньяк өлешендәге сезонлы муссон җилләре. Муссоннар океанның төньяк
өлешендә һава шартларына гаять нык йогынты ясыйлар.

Көньякта океан Антарктиданың суыту тәэсирен кичерә; биредә океанның иң кырыс
районнары ята.

Су массаларының үзлекләре климат үзенчәлекләре белән бәйләнгән. Океанның төньяк
өлеше яхшы җылына, анда салкын сулар агып килми, һәм ул шуңа күрә бик җылы.
Монда суның температурасы шул ук киңлектә ятучы башка океаннардагыдан югарырак
(+30°С ка кадәр җитә). Көньякка таба суларның температурасы түбәнәя. Тулаем
алганда өске катлау суларының тозлылыгы Бөтендөнья океанының уртача
тозлылыгыннан югарырак, ә Кызыл диңгездә ул бигрәк тә югары (42 % ка кадәр).

Океанның төньяк өлешендә агымнар барлыкка килүгә җилләрнең сезонга карап
алышынуы йогынты ясый. Муссоннар сулар хәрәкәтенең юнәлешен үзгәртәләр, аларның
вертикаль аралашуын китереп чыгаралар, агымнар системасын үзгәртәләр. Көньякта
агымнар Бөтендөнья океаны агымнарының гомуми схемасының бер состав өлеше булып
торалар.

Һинд океанының органик дөньясы Тын океанның көнбатыш өлешендәге үсемлекләр һәм
хайваннар дөньясы белән охшаш. Тропик су массалары планктонга бай, анда бер
күзәнәкле суүсемнәр аеруча күпләп үрчи. Шулар аркасында суның өске катлавы нык
болганчыклана, төсен үзгәртә. Планктон арасында төнлә яктыртучы организмнар күп.
Балык төрләреннән сардинелла, скумбрия, акулалар йөзеп йөри. Океанның көньягында
— ак канлы балыклар, мәсәлән боз-балык һ. б. Шельфлы районнар һәм мәрҗән рифлары
янындагы сай сулар тереклеккә аеруча бай. Суүсемнәр су асты болыннарын хасил
итә. Һинд океанының җылы суларында гаять зур диңгез ташбакалары, диңгез еланнары
тереклек итә, моллюсклардан каракатица һәм кальмарлар күп, ә Антарктидага
якынрак китлар һәм тюленьнәр яши.

Һинд океаны берничә табигый пояста урнашкан. Тропик пояста, аның
әйләнә-тирәсендәге коры җир тәэсирендә, су массалары төрле үзлеккә ия булган
комплекслар формалаша. Бу поясның көнбатыш өлешендә явым-төшем аз була, парга
әйләнү бик зур, коры җирдән су бөтенләй агып төшми диярлек. Биредә су
массаларының тозлылыгы югары. Поясның төньяк-көнчыгыш өлеше, киресенчә,
явым-төшемне һәм Гималай тауларыннан агып төшә торган елгалардан төче суны күп
ала. Биредә өске катлау сулары шактый нык төчеләнгән комплекс барлыкка килә.

Һинд океанының табигый байлыклары тулаем алганда әле аз өйрәнелгән һәм аз
үзләштерелгән. Океанның шельфы файдалы казылмаларга бай. Персия култыгы
төбендәге утырма токымнар катламында нефть һәм табигый газның бик зур запаслары
табылды. Нефть чыгару һәм аны ташу суларны пычрату куркынычын тудыра. Океанның
төньяк-көнбатышы ярларында урнашкан илләрдә, төче су бөтенләй диярлек
булма-ганлыктан, тозлы суларны төчеләндерү эше алып барыла. Балык тоту да үсеш
алган.



https://tt.wikipedia.org/wiki/%D2%AE%D0%BB%D0%B5%D0%BC

Организмның тормышын тәэмин итүче барлык биологик функцияләрнең тулы туктавын
үлем (яки вафат) дип атыйлар.

Тере организмнарның үлеменнән соң аз вакыт узуга тәннәрендә таркалу процессы
башлана.

Дөньяда кешеләрнең үлемгә китерүче сәбәпләрнең алдынгылары - йөрәкнең ишемия
хасталыгы (ингл.), икенчелекне инсульт һәм башка кан әйләнеше системасы
хасталыклары, өченчелекне - сулау органнарның инфекцияләре (ингл.) тота.
Үсештәге илләрдә үлемнең төп сәбәбе - инфекцион хасталыклар (ингл.). Югары
үсештәге илләрдә төп үлем сәбәпләре - атеросклероз (ингл.) (йөрәк хасталыгы
(ингл.) һәм инсульт), яман шеш, йомрылык (ингл.) һәм картаюга (ингл.) бәйле
башка хасталыклар. БСО хисабы күрсәткәненчә, 20нче гасыр дәвамында дөнья буйлап
100 миллион кеше тәмәке тартудан үлде, 21нче гасырда бу сәбәп 1 миллиард кешенең
вафат булуына китерә ала.



https://tt.wikipedia.org/wiki/%D2%AE%D0%B7%D0%B0%D0%B3%D0%B0%D1%87

Үзагач — агач кәүсәсенең яки куакның төп өлеше – кайры белән үзәк арасында
булган каты матдә (тукымалар системасы), аның составына каналлар һәм җепселләр
керә.

Камбий күзәнәкләренең бүленүе төрле шартларда төрлечә бара. Уртача пояста җәен
агачлар, көз көнендәгегә караганда, тизрәк үсәләр. Нәтиҗәдә җәй айларында үскән
үзагач катлавы кискән агачта аксылрак боҗра булып күренә. Шуңа күрә агачның яшен
әлеге еллык боҗраларны санап җиңел белеп була. Тропикта исә агачларның үсү
тизлеге коры сезонның дымлы сезон белән алма¬шынуына бәйле. Агачның кәүсәсен
каплап торучы бөке катлавы махсус тукыма — бөке камбие күзәнәкләре бүленүдән
ясала. Бу саклагыч япманың калынлыгы һәм составы агачларның төрле төрләрендә
төрлечә була. Мәсәлән, каен агачында бөке катлавы юка һәм кәгазьгә охшаган, ә
бөке имәнендә көпшәк һәм бик калын була. Саванналарда үсүче кайбер агачларның
бөкесе хәтта утта да янмый.

Үзагач составына шактый күп катлаулы органик кушылмалар керә. Тулы химик анализ
күрсәткәнчә, ул 50% углеродтан, 6% водородтан, 44% кислородтан тора. 50% чамасы.
Үзагач күзәнәгенең тышчасы — ятьмәсыман, ул үзара бәйләнгән озынчылбырлы
целлюлоза молекулаларыннан тора һәм башка углеводородлар (гемицеллюлозалар),
лигнин һәм башка экстрактив матдәләр белән тутырылган. Цементлаштыручы матдә
булып кальций һәм магний пектатлары хезмәт итә. Күзәнәк эчендә сумалалар, чәер
(камедь), майлар, таниннар, пигментлар һәм минераль матдәләр җыела. Үзагач
45-60% целлюлозадан, 15–35% лигниннан һәм 15–25% гемицеллюлозадан тора. Ят,
экстрактив матдаләр күләме агач төреннән тора. Үзагачта минераль матдәләр күләме
(рус. зольность) 1% кимрәк.

Ачыкорлыклылар бүлегенә кергән ылыслылар классы вәкилләре: нарат, чыршы, ак
чыршы, карагай сыйфатлы үзагач чыганагы. Алар — яхшы төзелеш материалы. Кораб
нараты дип йөртелгән төз кәүсәле наратлар элек диңгез көймәләре төзүдә
кулланылган. Барлык җилкәнле флот башлыча нараттан төзелгән. Моннан тыш,
нараттан кәгазь, катыргы, скипидар һәм кеше өчен кыйммәтле башка күп кенә
продуктлар алалар.

Усак агачы гөмбәгә һәм төрле корткычларга бирешми. Ул — өрлек, түшәм, идән, кое
бурасы өчен менә дигән агач материалы.

Имән агачы — төзү эшләрендә, җиһаз ясауда кулланыла. Үзагачы аеруча нык,
бүрәнәсе суда череми, ә бәлки, кара төскә кереп, тагын да катылана гына, ягъни
чыныга.

Юкәнең йомшак үзагачыннан кашык, уенчык, аяк киеме тегү өчен калып һ.б.ш.
эшләнмәләр ясала.

Тал, каен, юкә, тупыл, усак кебек йомшак яфраклы агачларның хуҗалыкларга
күптәннән кирәге калмады. Аларны элек утын итеп ягалар иде. Алабуга махсус
икътисадый зонасында сафка басачак яңа завод алардан мебель җитештерәчәк.

Агач әзерләү 3 стадиягә бүленә: агач кисү, әзерләнгән агачны чыгару, түбән агач
сәнәгате складындагы эшләр. Агач әзерләүнең һәрбер стадиясе төп әзерлек
(технологик һәм күсерү) һәм ярдәмче операцияләрдән тора. Технологик операция
вакытында (урман кисү, агачларны ботаклардан тазарту, буй агачларны
сортиментларга бүлү һ.б.) агач материалларның формасы, үлчәмнәре һ.б. үзгәртелә,
күчерү операцияләрәндә (агач, буй агач яки сортиментларны тарттыру, агач төяү
һ.б.) — бер эш урыныннан икенче эш урынына күчерелә.

Буй агачны (тамыр өлеше, очы алынган, ботаклардан тазартылган агач кәүсәсе)
түмәргә кисеп, эшкә яраклы эшкәртелмәгән һәм түбән сыйфатлы үзагач алалар.
Беренчел эшкәртү нәтиҗәсендә төзү эшенә яраклы агач, баганалар, бүрәнәләр,
такта, фанера, рәшәткә материаллары, утын һ.б. алына.

Агачны механик һәм химик-механик юл белән алга таба эшкәртәләр. Шул рәвештә
агачтан такта, фанер-плита, мебель, тара, шырпы, кәгазь җитештерелә. Фанера —
берничә кат шпонны аркылы–торкылы ябыштырып эшләнә.



https://tt.wikipedia.org/wiki/%D0%AF%D2%A3%D0%B0_%D0%97%D0%B5%D0%BB%D0%B0%D0%BD%D0%B4%D0%B8%D1%8F

Яңа Зеландия (инг. New Zealand, маорича Aotearoa) – Тын океанның
көньяк-көнбатышында урнашкан дәүләт. Ике зур (Көньяк утрау һәм Төньяк) һәм күп
(700гә якын) кечкенә утрауларда урнашкан. Дәүләтнең башкаласы – Веллингтон
каласы (ингл. Wellington). Яңа Зеландия халкы саны – якынча 4 284 мең кеше.

Яңа Зеландия Кук бугазы аерган Төньяк һәм Көньяк утрауларда урнашкан. Яңа
Зеландиягә Тын океандагы берничә кече утраулар да керә. Илнең 3/4 өлеше тау вә
калкулыклардан гыйбарәт. Яр буе һәм елга үзәннәре — уйсулыклар. Төньяк утрауда
җир тетрәүләр ешрак була, сүнмәгән янартаулар, гейзерлар, кайнар минераль су
чыганаклары бар. Көньяк утрауда Көньяк Альп таулары урнашкан (иң биек җире 3764
м — Кук тавы; тау түбәләрендә мәңгелек кар һәм бозлыклар бар). Төньяк утрау
янындагы шельфта нефть, газ, тимер, бакыр, полиметалл рудалары, алтын, күмер
чыганаклары бар.

Хайваннар дөньясы ярлы. Имезүчеләрдән күсе, эт, ярканатлар, сөйрәлүчеләрдән
туатара, кошлардан пингвин, акчарлак һәм башкалар күп. Очмый торган кошлардан
киви, уека, моа һәм чебенче, песнәк, сыерчык бар. Соңгы 100 ел дәвамында
хайваннар дөньясы болан, төлке, куян һәм башкалар хисабына баеган. Яңа
Зеландиядә 10 милли парк (Маунт-Кук, Тонгариро, Фордлен һәм башкалар), 2 диңгез
паркы, резерватлар бар.

10—14 гасырларда Яңа Зеландиягә маориләр килеп урнашканнар. Аурупалылардан иң
беренче булып утрауларга 1642 елда нидерланд диңгезчесе Абел Тасман барган.
1769—70 елларда инглиз диңгез сәяхәтчесе Җ.Кук утрауларны тәдкыйк иткән. 19
гасырның башында аурупалыларның беренче торак пунктлары пәйда булды. Шул ук
вакытта маориләр җирләрен басып алу процессы башланды. 1840 елда инглиз
мөһаҗирләре Велиингтон шәһәренә нигез салганнар. 1840 елда Бөекбритания Яңа
Зеландияне үз мөстәмләкәсенә әйләндергән. 1843 елда маориләрнең иңглиз
мөстәмләкәчеләренә каршы кораллы баш күтәрү башланган. 1872 елга килеп
маориләрнең каршылыгы тулысынча дирлек бастырылган. 1907 елда Яңа Зеландия
доминион статусын алган. Беренче бөтендөнья сугышында Бөекбритания ягында
булган. Сугыштан соң Яңа Зеландия Алманиянең элекке мөстәмләкәләре булган
Көнбатыш Самоа Һәм Науруны идарә итү өчен Бөекбритания һәм Аустралия белән
берлектә мандат алган. 1926 елгы империя конференциясе һәм 1931 елгы Вестминстер
статуты белән расланган карарлар нигезендә Яңа Зеландия тышкы һәм эчке эшләрдә
тулы мөстәкыйльлеккә ия булды. Икенче бөтендөнья сугышында антифашистик коалиция
ягында булган. 1945 елдан — БМО әгъзасы.

Халкының төп өлеше — яңазеландиялеләр; алар яңазеландияле инглизләр һәм
маориләргә (15%) бүленә. Моннан тыш, полинезиялеләр, инглиз, шотланд, ирланд,
кытай, hинд һ.б. халыклар яши. Рәсми теләр — инглиз һәм маори теллере.
Диндарларның күбесе — протестантлар. Шәһәр халкы — 85%. Эре шәһәрләр: Веллиңтон,
Окленд, Крайстчөрч.

Яңа Зеладия — авыл хуҗалыгы югары дәрәҗәдә үсеш алган индустриаль-аграр дәүләт.
Тулаем эчке продуктта авыл хуҗалыгы 7%, сәнәгать 19%, хезмәт күрсәтү тармагы
74%ны тәшкил итә. 2013 елгы мәгълүматларына күрә, Яңа Зеландия экспорты 61.722
миллиард яңазеланд долларын тәшкил итә; төп партнерлар — Аустралия
— 21.0%, Кытай — 15.0%, АКШ — 9.2%, Япония — 7.0%. Төп экспорт таварлары — сөт
мәхсулатлары, ит, йон, урман мәхсулатлары, балык, машиналар.

Яңа Зеландия экспорты 59.076 миллиард яңазеланд долларын тәшкил итә; төп
партнелар: Кытай — 16.4%, Аустралия — 15.2%, АКШ — 9.3%, Япония — 6.5%, Сингапур
— 4.8%, Алмания — 4.4%. Төп импорт таварлары — машиналар һәм җиһазлар, транспорт
васитәләре, очкычлар, нефть, электроника, текстиль, пластмасслар.

Авыл хуҗалыгының нигезе — сөт, ит вә ит-йон терлекчелеге. Фураҗ культуралары,
бодай, арпа, солы, бөртекле-кузаклылар, яшелчәләр игелә. Җиләк-җимеш, шул
исәптә, киви җитештерелә. Бакчачылык (цитрус җимешләр, алма, армут, шафталы,
төчечия), йөземчелек алган. Балык һәм кит тотыла. Урманда агач хәзерләнелә.

Сәнәгатьтә азык-төлек вә җиңел сәнәгать үсеш алган. Кара һәм төсле металлургия,
машиналар төзү, агач эшкәртү, целлюлоза-кәгазь, химия, тукымычылык сәнәнгате
кярханәләре бар. Алюминий, пластмасса, ашламалар, цемент, фарфор заводлары бар.
Табигый газ, тимер рудасы, бакыр, кургашын, тутыя, алтын, көмеш, күмер, титан,
магнетит комы чыгарыла.

Транспортта диңгез транспортының әһәмияте зур. Эре портлар: Веллиңтон, Окленд,
Литлтон. Тимер юллар озынлыгы 3,9 мең километр, автомобиль юллары озынлыгы 92
мең км. Эре аэропортлар — Окленд, Крайстчөрч, Веллиңтон.



https://tt.wikipedia.org/wiki/%D0%A7%D0%B8%D1%80%D0%BC%D0%B5%D1%88%D0%BB%D3%99%D1%80

Марилар яки чирмешләр (үзаталышлары Марий, Мары, Маре, Мӓрӹ) — Русиядә,
күбесенчә Мари Ил республикасында яшәүче фин-угыр халкы. Барлыгы якынча 604 мең
чирмеш исәпләнә.

Марий Эл республикасында 324,4 мең чирмеш яши. Халык шулай ук Башкортстанда (105
мең), Татарстанда (19,5 мең), Удмуртиядә (9,5 мең), Свердловск өлкәсендә (28
мең), Пермь өлкәсендә (5,4 мең), Ханты-Манси автоном округында, Киров өлкәсендә,
Түбән Новгород өлкәсендә, Кострома өлкәсендә яши. Чит илләргә килгәндә исә,
марилар Казакъстанда (12 мең), Украинада (7 мең), Үзбәкстанда (3 мең) яшиләр.

Мариларның өч төркеме аерыла: болын чирмешләре, тау чирмешләре һәм көнчыгыш
чирмешләр. Чирмеш һәм Тау чирмеш телләрен кулланалар. Татарстан һәм
Башкортстанда яшәүче чирмешләр татар телендә дә сөйләшәләр. Халыкның күпчелеге
православие динендә, шулай ук мәҗүсиләр һәм мөселманнар бар.



https://tt.wikipedia.org/wiki/%D0%A5%D0%B0%D1%82%D1%8B%D0%BD-%D0%BA%D1%8B%D0%B7_%D0%BA%D2%AF%D0%BA%D1%80%D3%99%D0%B3%D0%B5

Хатын-кыз күкрәге яки түше (эвфемизмнар) яки имие — хатын-кыз гәүдәсенең алгы
ягының өстәге өлешендә урнашкан, функциональ яктан бәбиләрне күкрәк сөте белән
имезү өчен күкрәк сөтен җитештерүче сөт бизләрен үзенә алучы пар
кабарынкылыклар..

Икенчел җенес билгеләре рәтенә керүче хатын-кыз күкрәге, гадәттә ир кеше
имчәкләренә караганда сизгеррәк эроген зона булып тора.

Хатын-кыз түшенең ачык күренеше һәр ике җенес вәкилләрендә дә җенси теләк
хисләренә көчәйтә ала.

Хатын-кыз түше 8-9 яшеннән үсә башлый, биологик балигълыкка җитүләренә төгәлләнә
(~13-14 яшь, кызлар тәннәрендә балага йөкле булу һәм баланы табуга мөмкинлеге
формалашкач). Бала тууга, аны имезү өчен бизләр җитештерә башлагаң сөт күләме
аркасында тагын да зурая. Җитештерелгән сөт күкрәк тота алучы күләменнән
артканда, хатын-кызларының имчәкләрендәге сөт каналлары буенча тамчы-тамчы чыга
башлый.

Хатын-кыз күкрәге уңдырышлылык символы буларак кабул ителә. Бик күп
мәдәниятләрдә бала табу һәм уңдырышлылык алиһәләре күп яки зур түшле хатын-кыз
итеп сурәтләнгән. Бөек рәссамнарның йөзләрчә картиналарында шәрә түшле хатын-кыз
сурәтләнгән.

Бик күп халыкларда кеше алдында түшне ачык йөртү оятлы санала. Шулай ук күпсанлы
булган кайсы бер башка мәдәниятләрдә мондый тыю чикле яки бөтенләй юк, хәттә һич
тә булмаган иде. Бу мәсьәләнең кабул ителерлек яки кабул ителмәслек дип бәяләнүе
еш урын һәм контекстка бәйле. Кайбер көнбатыш мәдәниятләрдә хатын-кыз күкрәгенең
пляжда ачык булуы кабул ителә, шәһәр уртасында исә әдәпсезлек дип санала.
Күпчелек очракларда бу имчәкләрнең күренү-күренмәве белән чикләнә. Феминистлар
фикеренчә, иҗтимагый урыннарда хатын-кызларга үз түшләрен күрсәтүләрен кабул итү
яки капларга мәҗбүр итү турыдан-туры җенси тигезсезлек мәсьәләсенә бәйле.

Бар имезүчеләрдә кебек үк, кешеләр тормышында да җенси мөнәсәбәт бик көчле
биологик ролен уйный һәм тартым көченә ия. Хатын-кыз күкрәге әһәмиятле җенси
орган булуы аркасында, шулай ук хатын-кыз гүзәллеге һәм сексуальлегенең мөһим
элементы булып тора. Бу үзенчәлек реклама өлкәсендә дә (кешеләрнең сексуаль
ассоцияләрен төрле продукт һәм товарларны сату өчен) киң кулланыла.

Шәхси дәрәҗәдә, тагын да матуррак һәм сексуальлерәк күренергә теләгән
хатын-кызлар үз түшләрен төрлечә, хәттә хирургия ярдәмендә дә (имплантлар
урнаштыру юлы), зурайтырга торыша. Соңгы очракта сөтчел бизләре яман шешенең
барлыкка килү рискының зураюы турында төгәл мәгълүмат әлегә юк.



https://tt.wikipedia.org/wiki/%D0%A2%D1%8B%D0%BD_%D0%BE%D0%BA%D0%B5%D0%B0%D0%BD

Тын океан (Бөек Океан) – Җир шарында мәйданы ягыннан иң зур, иң тирән һәм иң
борынгы океан. Аның төп үзенчәлекләре — зур тирәнлекләр, Җир кабыгының бик еш
хәрәкәткә килүе, төптә бик күп вулканнар булу, суларында бик күп җылылык
саклавы, органик дөньясының гаҗәеп күптөрлелеге.

Барлык диңгезләр белән океан мәйданы 178,620 млн км², күләме 710 млн км³, уртача
тирәнлек 3980 м. Иң тирән урын – Мариан иңкүлеге (11022 м). Тын океан планета
өслегенең 30%ын һәм Бөтендөнья океаны мәйданының 1/2ен диярлек алып тора. Океан
экваторның һәм 180 °лы меридианның ике ягына да урнашкан. Бу океан биш континент
ярларын аера һәм бер үк вакытта тоташтыра да. Тын океан экватор янында бигрәк тә
киң, шуңа күрә аның өске сулары – иң җылы сулар. Океанның көнчыгышында яр
сызыклары аз кискәләнгән, берничә ярымутрау һәм култык аерылып тора. Көнбатышта
ярлар нык кискәләнгән. Монда диңгезләр күп. Алар арасында шельфлы, кыйтга
сайлыгында урнашкан һәм тирәнлеге 100 метрдан артмаган диңгезләр бар. Кайбер
диңгезләр литосфера плиталарының үзара тәэсир итешүе зонасында ята. Алар тирән
һәм океаннан утраулар дугасы белән аерылган.

Тын океан ярларында һәм утрауларында яшәгән халыклар элек-электән океан буйлап
йөзгәннәр, аның байлыкларын үзләштергәннәр. Европалыларның Тын океанга үтеп керә
башлавы Бөек географик ачышлар чорына туры килә. Фернан Магеллан кораблары
берничә ай эчендә көнчыгыштан көнбатышка таба гаять зур су киңлекләрен йөзеп
үтәләр. Бөтен сәяхәт буена диңгез гаҗәеп тыныч була, һәм бу хәл Магелланга аны
Тын океан дип атарга нигез бирә.

Джеймс Кук сәяхәтләре вакытында океанның табигате турында күп мәгълүматлар
алына.

Океан төбенең рельефы катлаулы. Материк сайлыгы (шельф) Азия белән Австралия яр
буйларында гына яхшы үсеш алган. Материк битләре текә, еш кына баскыч-баскыч.
Зур калкымнар һәм сыртлар океан үзәнен казанлыкларга аера. Америка янында
Көнчыгыш-Тын океан калкымы урнашкан, ул үзәк океаник сыртлар системасына керә.
Океан төбендә 10 меңнән артык аерым су асты таулары бар, алар нигездә вулкан
атылудан барлыкка килгән.

Тын океан яткан литосфера плитасы үз чикләрендә башка плиталар белән тәэсир
итешә. Тын океан плитасының кырыйлары океанны боҗра кебек әйләндереп алган
улакларның тыгыз бушлыгына бата. Бу хәрәкәтләр җир тетрәүләр һәм вулкан атулар
китереп чыгара. Монда планетаның атаклы «Утлы боҗра»сы һәм иң тирән Мария
иңкүлеге (11 022 м) ята.

Тын океанның органик дөньясы үзенең гаҗәеп бай булуы, үсемлек һәм хайван
төрләренең бик күплеге белән аерылып тора. Анда Бөтендөнья океанындагы тере
организмнар массасының яртысы тереклек итә. Океанның бу үзенчәлеген аның
зурлыгы, табигый шартларының төрлелеге һәм яше белән аңлаталар. Тропик һәм
экваториаль киңлекләрдәге мәрҗән рифлары янында тереклек аеруча бай. Океанның
төньяк өлешендә лосось балыгы төрләре күп. Океанның көньяк-көнчыгышында, Көньяк
Америка ярларына якын урыннарда, гаять күп балык туплана. Монда су массалары бик
уңдырышлы, аларда үсемлек һәм хайван планктоны яхшы үсә, ә алар белән анчоуслар
(буе 16 см га кадәр җитә торган сельдьсыман балыклар), ставрида, скумбрия һәм
башка балыклар туклана. Монда кошлар: бакланнар, пеликан, пингвиннар балыкларны
күп ашыйлар.

Океанда китлар, диңгез мәчеләре, диңгез кондызлары (бу ишкәгаяклылар бары тик
Тын океанда гына яши) тереклек итә. Умырткасыз хайваннардан мәрҗәннәр, диңгез
керпеләре, моллюсклар (сигезаяк, кальмарлар) күп. Монда авырлыгы 250 кг га җитә
торган иң эре моллюск — тридакна яши.

Тын океанда, төньяк поляр поястан тыш, калган барлык табигый пояслар да бар.
Аларның һәммәсе дә үзенә бертөрле үзенчәлеккә ия. Төньяк субполяр пояс Беринг
һәм Охота диңгезләренең кечерәк өлешен алып тора. Анда су массаларының
температурасы түбән (-1 ° С ка кадәр). Бу диңгезләрдә суларның актив катнашуы
күзәтелә, шунлыктан алар балыкка (минтай, камбала, сельдь) бай. Охота диңгезендә
лосось балыклары һәм диңгез кыслалары күп.

Экваториаль пояста, тирәндәге суларның өскә күтәрелүе көчәйгән һәм аларның
биологик продуктивлыгы арткан агымнар чикләрендә, балыклар (акула, тунец,
җилкәнлеләр һ. б.) бик күп.

Тын океанның көньяк тропик поясындагы Австралия яр буйларында Зур Барьер рифының
гаҗәеп табигый комплексы урнашкан. Бу — Җир шарында тере организмнар төзегән иң
эре «тау сырты». Зурлыгы ягыннан аны Урал тавы сыртлары белән чагыштырырга
мөмкин. Утрауларга һәм рифларга ышыкланып, җылы һәм тын суларда куак һәм
агачлар, колонналар, сарайлар, чәчәк бәйләмнәре, гөмбәләр рәвешендә мәрҗән
колонияләре үсә; мәрҗәннәр сыек яшел, сары, кызыл, зәңгәрсу, миләүшә төсендә.
Шунда ук бик күп моллюсклар, энәтирелеләр, кысласыманнар, төрле-төрле балыклар
яши.

Океанның табигый байлыкларыннан файдалану борынгы заманнарда ук башланган.
Кытайда, Океаниядә, Көньяк Америкада, Алеут утрауларында диңгездә йөзү буенча
берничә үзәк барлыкка килгән.

Тын океан күп халыкларның тормышында әһәмиятле роль уйный. Бөтен дөньяда тотыла
торган балыкның яртысы шушы океанга туры килә. Тотымның бер өлешен төрле
моллюсклар, диңгез кыслаларй, креветкалар, крильләр тәшкил итә. Япониядә диңгез
төбендә моллюсклар үрчетәләр, суүсемнәр үстерәләр. Кайбер илләрдә диңгез суыннан
тоз һәм башка химик матдәләр алалар, суны төчеләндерәләр. Шельфта металл
чәчелмәләрен эшкәртәләр. Калифорния, Австралия яр буйларында нефть чыгаралар.
Океан төбендә тимер-марганец рудалары табылган.

Кешенең хуҗалык эшчәнлеге Тын океан суының пычрануына, биологик байлыкларның
кайбер төрләре кимүгә китергән. Мәсәлән, В. Беринг экспедициясендә
катнашучыларның берсе тарафыннан ачылган имезүче хайван — диңгез сыерлары
(ишкәгаяклыларның бер төре) XVIII гасыр ахырына кырып бетерелә. XX гасыр башында
диңгез мәчеләре юкка чыгу алдында була, китларның саны кими. Хәзерге вакытта
аларны аулау чикләнгән. Суларны нефть, кайбер авыр металлар һәм атом
промышленносте калдыклары белән пычрату океанга зур куркыныч тудыра. Зарарлы
матдәләр агымнар белән бөтен океан буйлап тарала. Хәтта Антарктида яр
буйларындагы диңгез организмнары составында да бу матдәләр табылган.



https://tt.wikipedia.org/wiki/%D0%A2%D1%83%D1%80%D0%B8%D0%B7%D0%BC

Тури́зм — кешеләрнең даими яшәү урыннарыннан бер ел эчендә 24 сәгатьтән алып 6
айга кадәр вакыт эчендә яки күңел ачу, савыктыргыч, спорт, кунак, дини ният
белән яки җирле чыганактан түләнмәгән берәр эш белән шөгыльләнү нияте белән
бердән дә ким түгел төн куну дәверендә башка илгә яки җиргә чыгулары
(сәяхәтләре).

Соңгы елларда туризмның икътисадый-социаль позицияләре ныгыды. Дөнья базарында
туристик продукт нефть кебек лидерлардан санала. Туризм тармагына
инвестицияләрнең үсеше һәр ел якынча 35% арта. Туризм бизнесның иң табышлы
төрләренең берсенә әверелде. Халыкара туризмнан табыш 1995 елда 373 млрд доллар
тәшкил иткән иде. Туризм эш белән 137 млн кешене тәэмин итә.



https://tt.wikipedia.org/wiki/%D0%A0%D1%83%D1%81%D0%B8%D1%8F_%D1%84%D3%99%D0%BD%D0%BD%D3%99%D1%80_%D0%B0%D0%BA%D0%B0%D0%B4%D0%B5%D0%BC%D0%B8%D1%8F%D1%81%D0%B5

Руси́я ф(Ф)әннә́р а(А)каде́миясе (рус. Росси́йская акаде́мия нау́к, РАН) — 1991
елда СССР Фәннәр Академиясе базасында төзелгән фәнни оешма. 944 хакыйкый, 1159
мөхбир, 513 чит ил әгъзасы бар. Фән тармаклар буенча 13 бүлеге бар. Фәнни
басмалар нәшер итә, фәнни эшләр өчен махсус бүләкләр тапшыра.

Төрле өлкәләрдәге казанышлары өчен күп­санлы Русия һәм совет галимнәре Нобель
премиясенә лаек була. Аларның беренчесе – акаде­мик Иван Павлов. Фән өлкәсендәге
иң югары бүләк аңа 1904 елда ашказаны физиологиясен тик­шергән хезмәтләре өчен
бирелә. 1908 елда Илья Мечников, кеше иммунитетының үзенчә­лек­ләрен ачып, шулай
ук әлеге мәртәбәле пре­миягә лаек була. Совет чорында Нобель премия­сен алган
Петр Капица, Жорес Алферов кебек галимнәр, нигездә, төгәл фәннәр өлкәсендә дан
казанган. Бу традиция cоңгы дәвердә дә дәвам итә. Мәсәлән, 2003 елда әлеге
премиягә лаек булган Алексей Абрикосов һәм Виталий Гинзбург та, 2010 елда Нобель
бүләген ватандашларыбыздан иң соңгы булып алган Константин Новоселов белән
Андрей Гейм да – физиклар.

Бүгенге көндә Русия Фәннәр академиясе зур тугыз фән өлкәсе һәм күпсанлы
юнәлешләр буенча эшли. Оешма структурасына 3 төбәк бүлеге, 15 фәнни үзәк карый.
Гомумән алганда, Ака­де­миягә 650 гыйльми оешма керә. Аларда барлыгы 50 меңнән
артык фәнни хезмәткәр эшли. Шу­лар-ның 940дән артыгы академик дәрәҗәсенә ия, ә
1150дән артыгы Фәннәр академиясендә мөхбир-әгъза булып тора. 500гә якын галим
академия профессоры исеменә лаек (шу­лар-ның 100гә якын мөхбир-әгъза).



https://tt.wikipedia.org/wiki/%D0%A0%D0%B8%D1%85%D0%B0%D1%80%D0%B4_%D0%92%D0%B0%D0%B3%D0%BD%D0%B5%D1%80

Вильге́льм Ри́хард Ва́гнер (алман. Wilhelm Richard Wagner; 22 май, 1813, Лейпциг
— 13 февраль, 1883, Венеция) — алман композиторы, дирижер, драматург (үз
операларының либреттолары авторы), фәлсәфәче. Опера музыкасының иң бөек
реформаторларыннан берсе. Аурупа мәдәниятенә зур тәэсир ясый. Вагнер
мистицизмының XX гасыр алман милләтчелегенә (шул исәптән национал-социализмга
да) йогынтысы зур.

Вагнер түрә булып дәүләткә хезмәт иткән Карл Фридрих Вагнер (1770—1813)
гаиләсендә туа. Актер булган үги әтисе Людвиг Гейер тәэсирендә яшь Вагнер 1828
елда бер кантордан музыка дәресләре ала башлый. 1831 елдан башлап Лейпциг
университетында музыка өйрәнә. Дан казанганчыга кадәр авыр тормыш кичерә. Аның
«Риенци, трибуннар арасында иң соңгысы» операсы 1842 елда Дрезденда уңышка
ирешә. 1864 елда Мюнхенга күчә. 1876 елның 13-17 августында Нибелунг боҗрасы
тетралогиясе премьерасы. 1883 елда йөрәк өянәгеннән вафат була.



https://tt.wikipedia.org/wiki/%D0%9E%D1%80%D0%B3%D0%B0%D0%BD%D0%B8%D0%B7%D0%BC

Организм (лат. organizo (оештырам, тәртипкә китерәм) сүзеннән килеп чыгучы
лат. organismus сүзеннән. Латин теленә бор. грек. ὄργανον — корал сүзеннән
күчә) — тере булмаган матдәдән аерып торучы үзлекләргә ия булган тере җисем.

Организмның тышкы һәм эчке тирәлеге бар. Тышкы тирәлек — организмны чолгап алган
даирә. Эчке тирәлек дип исә организмның эчке даирәсен атыйлар.

Организмнар биология өйрәнүче төп җанлыклар булып торалар. Уңайлы булсын өчен
барлык организмнар төрле төркем һәм категорияләргә бүленәләр. Иң гомуми бүлү
критерие булып күзәнәкнең төшкә ия булуы тора. Бу үзлек буенча күзәнәкләре төшле
һәм төшсез организмнар аерыла. Шулай ук күзәнәк саны буенча беркүзәнәкле һәм
күпкүзәнәклеләргә бүленәләр.

Тере табигатьнең тере булмаган табигатьтән төп аермасы булып организм һәм
тирә-юнь арасында дәвамлы матдә һәм энергия алмашуы булып тора. Тере табигатьнең
төп үзлекләре:



https://tt.wikipedia.org/wiki/%D0%9C%D3%99%D0%B3%D1%8A%D0%BB%D2%AF%D0%BC%D0%B0%D1%82_%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%8F%D0%BB%D3%99%D1%80%D0%B5

Мәгълүмат технологияләре яки Информацион технологияләр (МТ, инг. information
technology, IT) – шул исәптән, исәпләү техникасын кулланып та бирелгән
мәгълүматларны барлыкка китерү, саклау, алар белән идарә итү һәм аларны эшкәртү
технологиясенә караган дисциплиналар һәм тармакларның киң сыйныфы. Соңгы вакытта
мәгълүмат технологияләр атамасы астында санак технологияләрен аңлыйлар. Хосусый
очракта, МТ санакларны һәм программ тәэминатын мәгълүматны барлыкка китерү,
саклау, эшкәртү, тапшыруга һәм алуга чикләү белән эш итәләр. Санак техникасы һәм
программалау буенча белгечләрне еш МТ-белгечләр дип атыйлар.

ЮНЕСКО тарафыннан кабул ителгән билгеләмә буенча, МТ – ул мәгълүматны эшкәртү
һәм кабул итү белән мәшгуль кешеләр хезмәтенең эффектив оештыру ысулларын;
исәпләү техникасын һәм кешеләр һәм сәнәгать җиһазлары белән үзара
хезмәттәшлекне, аларның гамәли кулланышларын, һәм шуңа бәйле иҗтимагый,
икътисади һәм мәдәният проблемаларын өйрәнүче үзара бәйле фәнни, технологик һәм
мөһәндис дисциплиналар комплексы. Мәгълүмат технологияләре үзләре катлаулы
әзерлек, зур башлангыч сарыф итүләр һәм фәнни-сыйдырышлыклы техника таләп
итәләр. Аларны эшкә кертү математик тәэмин ителеш, модельләр төзү, ара бирелгән
мәгълүматлар һәм чишелешләр өчен мәгълүмат сакланышларын формалаштырудан
башланырга тиеш.

Киң мәгънәсендә МТ мәгълүматны барлыкка китерү, тапшыру, саклау һәм сиземләүнең
барлык тармакларын һәм санак технологияләрен генә түгел үз эченә ала. Шул ук
вакытта МТ-ен еш кына санак технологияләре белән ассоциацияләштерәләр, һәм бу
очраклы түгел: санакларның пәйда булуы МТ-ен яңа дәрәҗәгә чыгарды. Кайчандыр
телевидение, ә тагын да элегрәк китап басу эше кебек.

Мәгълүмат технлогияләре тармагы мәгълүмат системаларын барлыкка китерү, үстерү
һәм эксплутациясе белән мәшгуль. Мәгълүмат технологияләр максат итеп санак
белеме һәм башка югары технологияләр, иң яңа хәбәрләшмә ысулларында, программ
тәэминаты һәм гамәли тәҗрибә тармагындагы иң яңа ирешүләргә нигезләнеп һәм
рациональ рәвештә кулланып кеше тормышының һәм хәзерге җәмгыятьнең бөтен
даирәләрендә вакыт сарыф итүне, хезмәт, энергия һәм материаль ресурсларның
экономиясе өчен эффектив мәгълүмат процессы буенча мәсьәләләр чишү тора.
Мәгълүмат технологияләре хезмәт итү, идарә тармагы, сәнәгать җитештерүе,
иҗтимагый процесслар белән хезмәттәшлек итәләр һәм еш аларның өлеше булып тора.
Информационные процессы в различных сферах деятельности // Сайт о
коммуникативных процессах

Үсеш башы – 1960-ынчы еллардан башлап, беренче мәгълүмат системалары (МС)
барлыкка килү һәм үсеше белән. Инфраструктурага һәм Интернет сервисларына
инвестицияләр 1990-ынчы еллар ахырында МТ тармагының гөрләп үсешенә китергәннәр.

Гильберт һәм Лопес технологик прогрессның экспоненциаль үсешен билгеләп үтәләр
(үз шәкелендә Мур кануны) 1986-нчы һәм 2007-нче еллар арасында һәр 14 ай саен
кеше башына мәгълүмат эшкәртү өчен барлык машиналарның шартлы егәрлегенең ике
мәртәбә артуы буларак; кеше башына хәбәрләшмә мөмкинчелекләрнең глобаль
потенциалы һәр 34 ай саен икеләтә арта; кеше башына кертелгән мәгълүматның
микъдары һәр 40 ай саен (ягъни һәр өч ел саен) икеләтә арта, ә кеше башына
мәгълүмат трансляциясе якынча һәр 12,3 ел саен икеләтә арту тенденциясенә ия.
«The World’s Technological Capacity to Store, Communicate, and Compute
Information».



https://tt.wikipedia.org/wiki/%D0%9C%D0%BE%D0%BD%D0%B0%D0%BA%D0%BE

Мона́ко Кенәзлеге яки Мона́ко (фр. Principauté de Monaco) — Көньяк Аурупада,
Урта диңгез ярында урнашкан кечкенә дәүләт. Коры җир буенча Франция белән
чиктәш. Дөньяның иң кечкенә илләренең берсе, шулай ук халык тыгызлыгы буенча
Монако алдынгы позициядә. Бөтен илне узар өчен кешегә уртача 56 минут кирәк.
Франция илне өч яктан уратып ала, шул ук вакытта башка ягы Урта Диңгез белән
чиктәш. Монаконың мәйданы 2,02 кв. км (0,78 кв. миля) һәм халкы якынча 37800; ул
дөньяда кечкенәлек буенча икенче һәм халык иң тыгыз яшәгән ил. Монаконың җир
чиге 4,4 км (2,7 миля), яр буе сызыгы 4,1 км (2,5 миля) һәм киңлеге 1700 дән
алып 349 м га кадәр үзгәрә (1859 дан алып 382 ярдка кадәр). Илнең иң югары
ноктасы Les Révoires Ward-та диңгез дәрәҗәсеннән 161 метр (528 м) калкып торган
Монт Ангель авышлы өслекләрендә Chemin des Révoires дип аталган тар юл булып
тора. Монаконың халкы иң күп булган урыны Монте Карло һәм халкы иң күп булган
уенты - Лавротто/Бас Мулен. Җирне мелиорацияләү нәтиҗәсендә Монаконың җир
массасы 20 процентка арткан. Кечкенә булса да, Монако бик борынгы һәм мәшһүр,
бигрәк тә үзенең байлар һәм атаклылар өчен уен мәйданы буларак, бу туристлар
өчен тамаша һәм Урта Диңгездә икътисади двигатель булып тора. Женева яки Цюрихта
кебек үк, 2014 елда халыкның 30%-ы миллионерлардан торган. Монако конституцион
монархия формасында дәүләт башында Принц Альберт II торган кенәзлек. Принц
Альберт II конституцион монарх булса да, аның сәяси куәте зур. Гримальди Йорты
Монакода, кыска тынышлар белән 1297 елдан бирле хөкем сөргән. Рәсми телләр
француз теле, ләкин монегаск телендә, итальянча һәм инглизчә күп сөйләшәләр һәм
аңлыйлар. Дәүләтнең суверенитеты рәсми рәвештә Франко-Монегаск 1861 ел
Килешүендә рәсми танылган һәм Монако 1993 елда Берләшкән Милләтләрнең сайлаучы
әгъзасы булып киткән. Монаконың бәйсезлегенә һәм аерым чит ил сәясәтенә
карамастан, аның саклавы Франция җаваплылыгында. Шулай да, Монако ике кечкенә
хәрби төркемне тәэмин итә. Икътисади үсеш 19-ынчы гасыр ахырында беренче
казиносы - Монте Карло ачылу белән һәм Париж белән элемтә булганнан соң көчәя.
Шул вакыттан бирле, Монаконың йомшак климаты, матур пейзажлары һәм комарлы уен
мөмкинчелекләре кенәзлекнең бай һәм мәшһүрләр өчен беренче турист максаты һәм ял
итү үзәге статусына кертем ясаган. Соңгы елларда, Монако әһәмиятле банк үзәгенә
әйләнгән һәм уңышлы рәвештә үзенең икътисадын хезмәт сферасына һәм кечкенә,
югары-табышлы, пычратмаучы сәнәгатьләргә диверсификацияләгән. Дәүләттә керем
салымы юк, бизнес салымнары түбән һәм ул салым гаване булу өчен киң танылган. Ул
шулай ук ел саен уза торган урамнарда боҗра мотор узышы Монако Гран Приның
хуҗасы булып тора, ул Беренче Формуланың оригиналь Гран Приларның берсе. Монако
рәсми рәвештә Аурупа Берлегенең өлеше түгел, ләкин Аурупа Берлегенең
хезмәтләрендә, таможня һәм чик контрольләрен кертеп, катнаша. Үзенең Франция
белән мөнәсәбәтләре аша, Монако евроны бердәнбер валюта итеп куллана (моңа кадәр
ул Монегаск франкын кулланган.). Монако Европа Шурасына 2004 елда кергән. Ул
шулай ук Халыкара Франкофония Оешмасы әгъзасы.

1993 елдан Монако БМО әгъзасы, 2004 елдан — Аурупа Шурасы әгъзасы, шулай ук
дәүләт ОБСЕ, Интерпол, ЮНЕСКО кебек оешмаларда әгъзалык итә.



https://tt.wikipedia.org/wiki/%D0%9A%D1%8B%D0%BF%D1%87%D0%B0%D0%BA%D0%BB%D0%B0%D1%80

Кыпчаклар - Дунайдан Иртешкә кадәр җәелгән һәм борынгы гарәп һәм фарсы
чыганакларында Дәшт-и Кыпчак дип аталучы җирләрдә яшәгән төрки халыкның атамасы.
Көнбатыш тармагы команнар дип аталган.

Татар күренекле тарихчысы Мирфатыйх Зәкиев буенча кыпчак атамасы борынгы төрки
сүзләрдән чыккан: къу-кыу (димәк ак) һәм чак-сак (борынгы саклар кабиләләре),
ягъни ак сак, саклар - төрки кабиләләрнең бүтән атамасы. Шулай итеп, кыпчаклар -
ак төркиләр дигән сүз. Шушы карашны бүтән галимнәр яклый.

Ибн Фадлан Идел буе Болгары дәүләтендә сәфәр иткәндә җирле халыкны сакалиба дип
йөртә. Мирфатыйх Зәкиев буенча сакалиба сак+лы+бай сүзтезмәсенә туры килә, ягъни
бай сак кешеләре, бай ак төркиләр. Шушы караш буенча Ибн Фадлан болгарларны
сакалиба (саклыба) дип атап, болгарлар з-төрендәге кыпчак (ак сак) телендәге
халык булганын исбатлаган.

Кыпчакларның теле төрки була. Иң мөһим истәлек буларак XIII гасыр ахырында
төзелгән һәм Codex Cumanicus дип аталучы кыпчак-латин теле сүзлеге санала.

Кыпчаклар бары тик күчмә халык булмаганнар, шулай ук шәһәрләрдә яшәгәннәр.
Кыпчак шәһәрләре: Саксин, Таматархан, Барчынлыкәнт, Шарухан һ.б.

Бүгенге көндә төрки телләрнең төньяк-көнбатыш тармагы кыпчак төркеме дип атала.
Кыпчак төркеменә татар-башкорт, казакъ, каракалпак, ногай, комык,
карачай-балкар, кырым телләре һ.б. керә.



https://tt.wikipedia.org/wiki/%D0%9A%D1%80%D0%B8%D1%82

Крит (грек.Κρήτη) — Грециянең иң зур, ә Урта диңгезнең зурлыгы бенча 5нче
утравы, Аурупадан 110 км, Азиядән 175 км, ә Африкадан 300 км ераклыкта урнашкан.
Утрау өч диңгез тарафыннан юыла - Ионик, Ливия һәм Эгей диңгезләре.

Критның туристик истәлекле урыннары үз өчен ала: Кносс, Малья, Фест, Гортина
һ.б.археологик казылмалар; Ретимнондагы венециан сарае, Самарий тарлавыгы,
Лассити яссытаулыгы һәм Зевс мәгарәсе.

Крит, Аурупада иң борынгылардан саналган Миной цивилизациясенең (б.э.к. 2600 -
1400 еллар) үзәге булган.

Критта кешеләр тарихы б.э.кэ 7000 елларда, неолит чорында башлана. Шул
вакытларда, яшәүчеләре авыл хуҗалыгы һәм терлекчелк белән шөгыльләнгән, беренче
тораклар барлыкка килгән. Алар таш өйләрдә, сирәк кенә мәгарәләрдә яшәгәннәр.
Илифииас (Ειλειθυίας), Стравомити (Στραβομύτη), Эллиноспилио (Ελληνοσπήλαιο)
мәгарәләрендә эш, сугыш кораллары, таштан һәм сөяктән пычаклар, шулай ук,
уңдырышлылык алиһәсенә багышланган дини әсбаплар да табыла. Б.э.к. II ел башына
Крит утравында, Кносс, Фесте, Малья һәм Зарко шәһәрләрендә үзәкләре булган, дүрт
җирле патшалык барлыкка килә.

Крит — Грециянең 13 өлкәсенең берсе. Грециянең иң зур, ә Көнчыгыш Урта диңгезнең
икенче утравы. Эгей диңгезенең көньяк өлешендә урнашкан. Критның башкаласы -
Ираклион. Утрауның мәйданы - 8336 км². Диңгез ярлары сызыгының озынлыгы -
1046 км. Критта 650000 кеше яши (2005 елгы мәгълүмат буенча).

Критта, эшкәртү өчен җитәрлек сулы һәм уңдырышлы туфраклы, тауда урнашкан җирләр
күп. Аларның иң эреләре: Ласифий, Омалос һәм Нида яссытаулыклары. Шулай ук
тауларда, элек культ урыны буларак кулланылган, мәгарәләр күп.Иң мөһим
мәгарәләрдән түбәндәгеләрне атап була: Диктей, Идей, Мелидон (Апокорон
виләятендә), Омалос (ном Ханья) һәм Сентони (ном Ретимно) мәгарәләре.

Меңәрләгән тегермәннәре белән Лассити яссытаулыгы - Крит авыл хуҗалыгы үзәге -
диңгез өслегеннән 850 га хәтле биеклектә төзелгән, тау авыллары белән әйләндереп
алынган. Анда Диктееон Андрон мәгарәсе урнашкан(анда риваятьләр буенча борынгы
грек иләһләренең атасы - Диас (Зевс) туган).

Критта елгалар әз һәм алар кечкенәләр, берничә күл бар, иң зурысы - Курна,
Апокорон виләятендә.

Элек Крит икътисады, нигездә, авыл хуҗалыгына нигезләнгән була, ләкин 70 еллар
үзгәртеп корулары нәтиҗәсендә, хәл үзгәрә башлый. Сәнәгый өлкәдә төшү, ә хезмәт
күрсәтү өлкәсендә үсеш күзәтелә. Крит икътисадының 3 өлкәсе дә(авыл хуҗалыгы,
эшкәртү һәм хезмәт күрсәтү өлкәләре) үзара берләшкәннәр һәм бер-берсенә
бәйлеләр. Эшсезлек 4 % тирәсе (Греция буенча 8 %). Грециянең башка өлкәлрендәге
кебек үк, монда да зәйтүн үстерү икътисадта мөһим урын алып тора.

Күпсанлы паромнар Критның төньяк яр буен Пирей һәм Эгей диңгезенең башка
утраулары белән тоташтыралар. Төп портлар - Ираклион һәм Ханья. Шулай ук, Кроме
того, Палеохора һәм Критның көньяк-көнбатышындагы Хора Сфакион һәм Гавдос утравы
арасында диңгез юллары бар.

Критның төп автоюлы - бөтен утрау буенча, төньяк яр буеннан үтүче Яңа Милли юл.
Ул Киссамостан алып Ситиягә хәтле төп шәһәрләрне тоташтыра. Аңа, утрауның
үзәгендәрәк урнашкан, торак урыннарына җирле юллар чыга.



https://tt.wikipedia.org/wiki/%D0%9A%D0%B5%D1%81%D3%99_%D1%82%D0%B5%D0%BB%D0%B5%D1%84%D0%BE%D0%BD%D1%8B

Кесә телефоны – мобиль элемтә өчен кулланылган телефон. Иң киң таралган мобиль
элемтә форматы – GSM.

1962 елның җәендә җиһанга беренче Telstar элемтә юлдашы җибәрелә. Бу вакыйгадан
соң мобиль элемтә уйлап чыгару турында ныклап уйлана башлыйлар. Ул чорда ук
“Моторола” компаниясе күчмә радиостанцияләр билгеле эшләгән була. 1967 елда
«Моторола»ның инженеры Мартин Купер Чикаго полицейскийлары өчен беренче кесә
рациясе эшләп бирә. 1973 елның 3 апрелендә кечкенә телефон сынау үтә. Нью-Йоркта
50 катлы йорт кыегында база станциясе урнаштырыла, ул 30 абонементны
хезмәтләндерүгә җайлаштырыла. Станция җирдәге элемтә линияләре белән
тоташтырыла. Урамда йөргән Мартин Купер тәҗрибә үзәгенә шалтыратып, телефонга
аның җитәкчесен чакыруын үтенә. Кулында беренче мобиль телефон үрнәге тоткан
Купер урамнан кесә телефоныннан шалтыратуын хәбәр иткәч, теге очтагы танышының
тешләре шыгырдавын яхшы ишетә. Үтеп баручылар аның кулында бәләкәй телефон күреп
телсез кала. Ул вакытта телефонның бу “баласы” кирпечкә охшаш, аның биеклеге —
25, киңлеге белән калынлыгы — 5әр сантиметр, авырлыгы 1 килограмм була. Ул 12
төймәле, хакы 2000 доллар. Әлбәттә, аны күтәреп йөрү ул чор өчен авыр эш
саналмый. Бервакыт машинада китеп барганда Купер әбисенә шалтыратып сөенче
алырга уйлый, ә тегесе киявенең башы белән бер-бер хәл булгандыр ахры, дип, бер
дә ышанырга теләми.

Дөньяда мобиль элемтә абонентлары бер миллиард тирәсе санала. 2010 елда 450
миллион кесә телефоны сатылган. Кайбер илләрдә халыкның 80 проценты телефонсыз
торалмый. 2012 елда дөньяда 1,7 миллиард аппарат сатылган, шулардан 850 миллионы
– Samsung, Nokia һәм Apple брендларыныкы. Бүген дөньяда өч миллиардка якын
кешенең телефоны бар.

Шул ук вакытта елына 125 миллион телефон чүплеккә ташлана. Кореялеләр һәр унбер
ай саен телефоннарын яңарталар.



https://tt.wikipedia.org/wiki/%D0%99%D0%BE%D1%80%D1%82_%D0%B0%D1%82%D1%8B

Йорт аты (лат. Equus ferus caballus) — атлар ыругына керүче, кешеләр йөртү һәм
йөк ташу, азык, чабыш өчен файдаланыла торган йорт хайваны, эре терлек. Ат
кымызы һәм ат ите — сәламәтлек өчен иң файдалы ризыклар.

Кыргый атларның сакланып калган бердән-бер төре булып тора (Пржевальский атыннан
тыш).

Йорт атлары, Антарктидадан тыш, барлык континентларда да таралган. Тарпаннарны
беренче итеп төрки халыклар б.э.к. 7–8 гасырларда кулга ияләштерелгән дип
уйланыла. Бу хәл Башкортстанның Дәүләкән районы территориясендә булган дип
фаразлана. Аурупада бозлык чоры тәмамлану белән кешеләр тарпаннарны кырып
бетерәләр, анда атлар булмый. Шуңа күрә, мәсәлән урыс һәм башка телләрдә ат
лексикасында татар сүзләре күп: рус. лошадь, мерин, табун, каурый, буланый һ.б.

Куелган бурычы буенча атлар авыр йөкләр ташучы, җигүле, юртаклар һәм сыбай
йөрергә менге яки аргамаклар булалар.



https://tt.wikipedia.org/wiki/%D0%96%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8%D0%BA%D0%B0

Журналистика - журналистлар һәм башкалар тарафыннан җәмгыять өчен
әһәммиятлелеген ташыган агымдагы вакыйгалар турында язылган, визуаль яки аудиаль
килеш әзерләнгән материаллар (яңа хәбәр сыйфатын ташыган мәгълүмәти продукт) һәм
аны җәмгыяви мәгълүмат чаралары аркылы тарату эшчәнлеге. Журналистиканың максаты
- җәмгыятьне үзе турында хәбәрдәр итү һәм башкача кечкенә даирәгә генә мәгълүм
калачак хәбәрләрне барлык җәмгыятька җиткерү.

Журналистика эшчәнлеге киң җәмәгатьчелек һәм/яки җәмгыятьнең таррак
сегментларыннан медиа продуктларны кулланучылар ихтыяҗларын күзгә алып алып
барыла.

Бүгенге җәмгыятьтә, матбугат чаралары җәмгыяви мәсьәләләр турында төп мәгълүмат
һәм фикерләр тудыру чыганагы булып тора; ләкин журналистиканың, һәм шулай ук
башка масса-күләм мәгълүмат чаралары роле һәм статусы Интернетның барлыкка килүе
нәтиҗәсендә үзгәреп тора бара. Бу җәмгыятьнең басма матбугат урынына e-reader
(ингл.), смартфон һәм башка электроник гаджетлар ярдәме белән укуга күчүен
билгели, һәм шул ук арада һөнәре яңалыклар турында хәбәр итү булган оешмаларны
дижиталь технологияләр нигезендә таратылган хәбәрләрне әзерләү һәм кулланучыга
җиткерү өчен кертелгән эшчәнлеккә акча каршылыгын табу мәсьәләсен чыгарды.



https://tt.wikipedia.org/wiki/%D0%93%D1%8B%D0%B9%D1%80%D0%B0%D0%BA

Бу мәкаләнең латин әлифбасындагы игезәге бар. Гыйрак Җөмһүрияте (Гарәпчә:
جمهوريّة العراق, Инглизчә: Rebublic of Iraq)

гарәпләр (75%-80%), көрдләр (15%-20%), төрекмәннәр (5%), халдeйлар,
әссүриялеләр, иранлылар, әрмәннәр.

Рәсми динe: ислам: шигыйләр (гарәпләр) hәм сөнниләр (гарәпләр, төрекмәннәр hәм
көрдләр). Башка диннәр: христианлык, яhүд динe, баһаи, язидләр.

Гыйрак (Мeсoпoтамия) – дөньяның иң бoрынгы цивилизацияләрe барлыкка килгән урын.
Бу өлкәдә шумeр, бабил, Әссүрия дәүләтләре урнашкан булган. Хәзерге Гыйрак
җирләре Фарсы импeрисe, Искәндәр импeрисe сoставына кергән.

VIIнче гасырда Гыйрак җирләрен гарәпләр яулап алалар. Бу җирләр Гарәп Хәлифәлеге
составына кертелә. 1534 елдан Гыйрак Гoсманлы дәүләте сoставында.

1915 тә Гыйракны Британия импeриясe басып ала. 1932 гә кадәр Милләтләр лигасы
кoнтрoлeндә. 1932 елда бәйсезлек игълан ителә. 1979 елда Сәддам Хөсәен Гыйракның
башы була.

2003 елында Джордж Буш администратиясe Гыйракка каршы сугыш башлый. Багдад
көрәшсeз алалар. Гыйракка каршы НАТО кoалициясe сoставына Бөек Британия, АКШ,
Австралия, Польша һ.б. дәүләтләр була. Алар үз гаскәрләрeн Гыйракка җибәрәләр.

Сугышка кәдәр Гыйрак бeр партияле (Баас партиясе) дәүләт булган. Сугыштан сoң
гíракта мәҗлис әл-ватани (Милли Мәҗлес) oештырыла. Ул 250 урынлык. Әмма бу
oешмада xәким юк. Реаль xакимият руxи лидeрлар кулында. Алар арасында: аятoллаh
Али әл-Систани



https://tt.wikipedia.org/wiki/%D0%93%D0%B5%D0%BE%D0%B3%D1%80%D0%B0%D1%84%D0%B8%D1%8F

Җәгърафия (грек. γεωγραφία, γεια – Җир шары һәм γράφω – язарга, тасвирларга) –
табигый һәм территориаль хуҗалык комплексларын һәм аларның компонентларын
өйрәнүче фәннәр тупламасы. Җәгърафия урындагы, төбәк һәм глобаль кимәлдә
җәгърафик мөхит компонентларының урынлашу канунлыкларын, кеше һәм табигать
бәйләнеше процессларын, җәмгыять һәм табигатьне файдалануның территориаль
оешмасының гыйльми нигезләрен, җәмгыятьнең тотрыклы үсеше кануннарын өйрәнә.
Табигать (физик-җәгърафик) һәм иҗтимагый фәннәргә бүленә. Табигый җәгърафик
фәннәргә комплекслы физик җәгърафия һәм аннан аерылып чыккан геоморфология,
туфрак җәгърафиясы, гидрология, климатология, биоҗәгърафия, палеоҗәгърафия,
тарихи җәгърафия һ.б.; иҗт. фәннәргә иктисади һәм социаль җәгърафия, халык
җәгърафиясы, сәяси җәгърафия һ.б. карый. Җәгърафик фәннәр комплексына шулай ук
илләрне өйрәнү һәм гамәли җәгърафик фәннәр (медицина җәгърафиясы, хәрби
җәгърафия, рекреацион җәгърафия, мәдәниәт җәгърафиясы һ.б.) керә. Фәннәр
арасында мөһим урынны картография алып тора.

Беренче тапкыр «география» сүзен Эратосфен кулланды. Грекча «ге» – Җир, «графо»
– язам. «География» сүзе «Җирне тасвирлау» дигәнне аңлата. Татар теленә баштан
"җәгърафия" сүзе буларак килеп кергән иде.

Физик җәгърафия Җирнең физик, метеорологик һәм экологик сыйфатларын һәм аларның
Җирдәге күренешләрен өйрәнә. Җәмгыять географиясенең игътибары икътисади, сәяси
һәм мәдәни процессларга юнәлдерелгән. Географлар, Җирнең үзлекләрен өйрәнүдән
тыш, шулай ук аның Кояш Системасында һәм Галактикада алып торган урынын һәм бу
тирәлекнең Җиргә тәэсирен (климат, океандагы агымнар һ.б.) дә өйрәнә.



https://tt.wikipedia.org/wiki/%D0%91%D3%A9%D0%B5%D0%BA_%D1%84%D1%80%D0%B0%D0%BD%D1%86%D1%83%D0%B7_%D0%B8%D0%BD%D0%BA%D1%8B%D0%B9%D0%BB%D0%B0%D0%B1%D1%8B

Бөек францу́з инкыйлабы (фр. Révolution française) — XVIII гасырдагы Франциянең
социаль һәм сәяси системасы дучар булган иң көчле үзгәрешләр. Үзгәрешләр
нәтиҗәсендә Франциядәге феодаль «Иске тәртип» бетерелгән һәм ул монархиядән
ирекле һәм тигез ватандашлар республикасына әйләнде. Рәсми ораны — «Ирек,
тигезлек, бертуганлык».

Бөек француз инкыйлабы 1789 елның 14 июлендә баш күтәргән Париж халкының шәһәр
төрмәсен — Бастилияне штурмлап алу белән башланган. Ахыры итеп 1794 елның 27
июлен (Термидориан түнтәрелеш) яки 1799 елның 9 ноябрен (18 брюмер түнтәрелеше)
санлыйлар.

Урта гасырлар Европасында феодализм чоры булган, илләр белән хокуклары берни
белән дә чикләнмәгән монархлар идарә иткән. Гади халык, аеруча гади авыл халкы,
крестьяннар — ярымкол сыйфатында, алпавытларның бернинди хокукы да булмаган
милке халәтендә генә, тормыш алып барганнар. Ул заманнарның күп акыл ияләре –
мәгърифәтчеләр (Вольтер, Шарль Монтескье, Жан-Жак Руссо, Мабли, һ.б.) җәмгыять
үсешен тоткарлаучы мондый сәяси тәртипне, мондый формацияне реформалау, үзгәртү
кирәклеге турындагы проблеманы күтәреп, язып чыкканнар. Шундый алдынгы фикерле
шәхесләрнең гадел тормыш, бар кешеләрнең дә, аларның сословие вәкиллекләре,
социаль хәлләренә карамыйча бертигез хокуклы итү турындагы идеяләре, бар дөньяда
иске феодаль тәртипләрне җимерүгә юл ачып җибәргән, кешелек үсешенең яңа
эпохасын ачкан Бөек француз инкыйлабына китергән.

Инкыйлабтан соң Франция республика дип игълан ителә, яңа Конституция, һәм
Француз инкыйлабының иң зур казанышы, һәм әйтергә кирәк, бар кешелек алдындагы
иң бөек казанышы, — бар кешеләрне дә, аларның милләтенә, расасына, диненә,
җенесенә, социаль статусына карамыйча, тигез хокуклы дип игълан итүче «Кеше һәм
ватандашларның хокуклары декларациясе» кабул ителә. Франциядәге вакыйгалар,
аеруча бу илнең монархларына мәхкамә үткәрелеп, алар җәзага тартылганнан соң,
Европа монархларын, аристократиясен, шул исәптән Русиянекен дә, куркуга төшерә,
мең ярым ел буена дәвам иткән «Ходайның үзе тарафыннан урнаштырылган тәртип"не
җимерергә җөрьәт иткән бу ил белән Европаның монарх режимнары арасында сугыш
башланып китә.

1793 елның мартында инкыйлабка каршы Вандея фетнәсе башлана. Инкыйлаб саклавы
өчен Җәмгыять коткару комитеты иң эшлекле Якобиннар тарафыннан (Дантон, Демулен,
Робеспьер) оештырыла. Якобиннар үз кулында зур хакимлекне алалар һәм инкыйлабка
каршы фетнәсен бастырып Франция Инкыйлабын коткаралар. Тик инкыйлабчылар
арасында сәяси көрәш башлана. Шул көрәштә Якобиннар Җирондиләр өстеннән җиңәләр.
Күп Җирондиләр кулга алына. Качкан җирондиләр провинциядә фетнәләрне оештыралар.

1793 елның 10 июнендә инкыйлабка каршы фетнәләр бастыру өчен Милли Гвардия
көчләрендә таянып Якобиннар диктатураны урнаштыралар.

"Инкыйлаб үз балаларын ашый" - шушы фикере Якобиннар тулысынча исбатлаганнар.
Башта алар гильотина кулланып иң усал үзләренең дошманнарын үтергәннәр, соңрак
патшабикәне Мариа-Антуанеттаны, аннары уртача Якобинчыларны да үтергәннәр.
Якобиннар җитәкчесе - Робеспьер хәтта үзенең дусларын - Дантонны, Камил
Демуленны гильотинага җибәргән. Бөек Террор чоры башланган.

1794 елның 25 июнендә Бөек француз инкыйлабы сәбәпле Русия империясендә француз
тауарларын сату тыела.

1794 елның 27 июлендә Робеспьер җитәкчелегендә инкыйлаби Якобин хөкүмәте Колло
д’Эрбуа һәм Баррас көчләре тарафыннан бәреп төшерелгән. Робеспьер башта теш
казнасына яраланган булган, ә соңрак гильотинада үтерелгән. Хөкүмәткә Җирондиләр
килгән. Термидор яки Милли Конвенты дәвере башланган.

1795 елда роялистлар (патша сөючеләре) тарафыннан Конвентка каршы фетнәсен яшь
Бонапарт бастырган.

Наполеон вакытында французлар монархия илләренең агрессияләренә каршы торып кына
да калмыйлар (сугышны «мөртәт» французларны урынына утыртырга ниятләгән Пруссия
короле башлый), ә башка халыкларга да коллыктан, монархлар һәм бар казанышлары
титуллары һәм фамилияләренең затлыгы гына булган аристократия изүеннән котылырга
ярдәм итүгә күчәләр. Шул рәвештә Италия, Испания, Германия илләрендә яңа
инкыйлаби режимнар урнаштырыла.

Аустрия, Бөекбритания, Русия империяләре Франциягә каршы берләшмәне төзиләр,
«акылсыз» французларны акылга утыртырга маташудан гына чыккан конфликт —
гомумевропа сугышына әйләнеп китә.

Французлар беркемне дә басып алмаганнар, бары тик ирек, тигезлек, демократия
идеяләрен экспортлаганнар гына. Аларның байрагында «Азатлык, тигезлек, туганлык»
дип язылган булган, ирек китерүче француз солдатлары «Марсельеза"ны җырлый
торган булганнар яуга кергәндә, ә русиянекеләр (шул ук вакытта аларның
союздашлары да) — «Боже царя храни"ны. Француз солдатлары ирек өчен, бар
кешеләрнең дә тигезлеге өчен үлемгә барганнар, ә рус солдатлары патша һәм
Ходайлары өчен («За царя и бога») башларын салганнар. Русиянең, аның
союздашларының бу сугышта җиңүе, чынлап та бар Европа, бар дөнья өчен зур
әһәмияткә ия, чөнки бу — консерватив көчләрнең җиңүе, вакытлыча гына булса да,
тарих тәгәрмәченең алга таба әйләнүен тоткарларга, туктатырга маташу омтылышы.

Тик бу монарх режимнары үз максатларына ирешә алмыйлар, Франция — союздашлар
штыклары белән анда вакытлыча Людовиклар хакимияте торгызылса да, соңыннан
барыбер республика булып кала, аннан соң башка Европа илләрендә дә, шул исәптән
Британиядә дә, республикалар, парламент монархияләре төзелә. Яңа дөньяда Француз
инкыйлабы идеяләрен, француз республикасы төзелү принципларын өлге итеп алып,
заманының иң демократик иле — Америка Кушма Штатлары оеша. АКШ-та заманының иң
алдынгы конституциясе һәм «Бәйсезлек декларациясе» кабул ителә.



https://tt.wikipedia.org/wiki/%D0%91%D0%B0%D1%88%D0%BA%D0%BE%D1%80%D1%82%D1%81%D1%82%D0%B0%D0%BD

Башкортста́н Республикасы́ (Башкортста́н, баш. Башҡортостан Республикаһы, рус.
Республика Башкортостан) — Русия Федерациясенең эчендә республика (дәүләт),
Русия Федерациясенең субъекты, Идел буе федераль бүлгесенә керә.

Башкортстан Республикасы — Көньяк Урал тауларының түбәләре (иң бөек ноктасы –
Ямантау, 1 640 м.), карст мәгарәләр, күлләр. Төбәкнең 2/3 өлөше Көнчыгыш-Аурупа
тигезлегенең көнчыгыш өлөшендә урнашкан. Республиканың төньяктан көньякка
озынлыгы — 550 км, көнбатыштан көнчыгышка — 430 км. Тулы мәйдан — 143,6 мең км².

Иң зур елгалары: Агыйдел (1430 км), аның кушылдыклары Нөгеш (235 км), Сем (239
км), Караидел (918 км), Әй (549 км), Дим (535 км), шулай ук Сакмар (760 км)
белән Ык (571 км) елгалары.

Уртача еллык температура +0,3° тауларда һәм +2,8° тигезлектә. Гыйнварда урта
температура Цельсий градуслар белән −18°, июльдә +18°. Кояшлы көннәр саны 261дән
(Уфа) 287гә (Аксёново, Белорет) кадәр үзгәреп тора.

Уртача еллык явым-төшемнәр саны 300—600 мм, Урал тауларының көнбатыш
битләүләрендә 700 ммга кадәр җитә.

Бу як «Башгурд» исем астында беренче тапкыр Фәзлуллаһ Рәшидәддин «Огузнамә»
исемле эшендә VIII гасырда телгә алынган. Башкорт хаклкының үзалатышы (башҡорт)
бернче тапкыр Сәлләм Тәрҗемән хезмәтләрендә (IX гасырның беренче яртысы) очрый.

X—XII гасырларда башкортларның көнбатыш өлеше Идел буе Болгары дәүләте составына
кергән булганнар.

XIII—XIV гасырларда бөтен Башкоортстан территориясе Җучи Олысына кергән булган.
Аның таркалуыннан соң, башкортлар Казан, Нугай вә Себер ханлыклары составында
торганнар.

Инкыйлабкача елларда хәзерге Башкортстан территориясе күбесенчә Уфа губернасы
составында булган.

1917 елның 15 (28) ноябрендә Башкорт өлкә шурасы Башкортстан милли-территориаль
мохтариятен (автономиясен) игълан иткән. 1919 елның 20 мартында Мәскәүдә «Үзәк
Совет хакимияте белән Башкорт хөкүмәте арасында Башкорт Совет автономиясе
турында килешү» имзаланган.  Башкорт автономиясе Ырынбур губернасының төньяк
өязләре нигезендә оештырылган. Башкортларның үз шәһәрләре булмаганлыктан, аның
башкаласы итеп күрше Уфа губернасында урнашкан татар шәһәре Эстәрлетамак
билгеләнә. 1920 елның 20 августында Эстәрлетамак шәһәрен Совет хөкүмәте
башкириягә бирә.

1922 елда елның 14 июненнән Уфа губернасын бетереп, Башкортстан составына
губернаның зур өлешләре, шул исәптә Бәләбәй һәм Бөре өязләре (алар язмышы
турында махсус референдум үткәрелергә тиеш булган) кертеләләр, башкаласы
Этәрлетамактан Уфага күчерелгән.

1952 елның маенда Башкортстан АССР эчендә Уфа һәм Стәрлетамак өлкәләре
оештырылганнар, ләкин 1953 елның апрелдә өлкәләргә бүленеше юкка чыгарылган.

1990 елда БАССР Югары Шурасы дәүләт суверенлыгы турында декларациясен кабул
иткән.

Башкортстанда 4 104 336 кеше яши. Аларның 2 626 613 шәһәрләрдә, 1 447 723 авылда
тора. Эре шәһәрләре - Уфа (башкала, 1 042 мең кеше), Стәрлетамак (264 мең кеше),
Салават (158 мең кеше), Нефтекама (122 мең кеше), Октябрьски (108 мең кеше).
Республикадагы барлык халыкның татарлар (25,4%), башкортлар (29,5%), руслар
(36,1%) тәшкил итә.

Эре сәнәгый үзәкләре — Уфа, Стәрлетамак, Ишембай, Салават, Нефтекама, Туймазы,
Октябрьски, Белорет. Җитештерүнең югары дәрәҗәдәге тупланышы хас, сәнәгый
продукциясенең якынча 50% Уфада чыгарыла.

Аның нигезен җылылык электр стансалар тәшкил итәләр: Карманово ГРЭСы, Уфадагы
ҖЭҮ-1, ҖЭҮ-2, ҖЭҮ-3 ҖЭҮ-4, Стәрлетамакта һәм Салаватта ҖЭҮләре, Урал арты ҖЭҮ
(Сибай) һәм Күмертау ҖЭҮ. 

Туймазы районының Төпкилде авылы тирәсендә тәҗрибә-сынау җил электр стансасы
урнашкан.

Ашлык-терлекчелек юнәлешендәге авыл хуҗалыгы. Бодай, арыш, солы, арпа, шикәр
чөгендере, көнбагышны үстерәләр. Җөмһүрияттә сөт-ит терлекчелеге, ит-йон
сарыкчылыгы, кошчылык, атчылык, кымызчылык һәм умартачылык үсешне алган. Башкорт
балы Русиядә киң мәшһүрлекне алган.

Төбәк аша М5 «Урал», М7 «Идел», Р240 Уфа — Ырынбур, Р315 Уфа — Бөре — Яңавыл,
Р316 Стәрлетамак — Белорет — Магниттау, Р317 Бөре — Тазтөбе — Чаткы һәм Р361
Мәләвез — Магниттау автоюллары баралар.

Авиа элемтә Башкортстанны Русиядәге дистәләрчә шәһәрләре белән, БДБ илләре,
Юнанстан, Кытай, БГЭ, Төркия шәһәрләре белән тоташтыра. Уфада Башкортстанда иң
зур аэропорт урнашкан.

Уфа тимер юллар аша Самар, Чиләбе, Ырынбур, Сембер һәм башка шәһәрләре белән
тоташтырылган. Көймә йөрешле елгалар: Агыйдел һәм Караидел. Торба үткәргеч
транспорты да үсешне алган.



https://tt.wikipedia.org/wiki/%D0%91%D0%B0%D0%BD%D0%BA

Банк (итал. banco — эскәмия, акча алыштыручылар акча сала торган урын) — кредит
оешмасы, акча һәм кыйммәтле кәгазьләр белән төрле төрдәге операцияләр үткәрә,
хөкүмәткә, ширкәтләргә, ватандашларга һ.б. банкларга хезмәт күрсәтә.

Банкларның төп максаты акча әйләнешен рациональ оештыру, түләүләр һәм өстәмә
ресурслар туплауны тәэмин итү юлы белән икътисад үсешенә булышу. Базар
мөнәсәбәтләре үсү белән акча-кредит өлкәсендә көйләү һәм күзәтчелек итү өчен
икътисади ихтыяҗ туа. Акча эмиссиясенә һәм кредит оешмаларына күзәтчелек итүне
гамәлгә ашыручы үзәк банклар шулай барлыкка килә. Алар дәүләт белән икътисад
арасында аралашучыга әверелә. Рәсәйдә Дәүләт банкы 1860 елда оеша.

Совет чорында банклар системасына ССРБ Дәүләт банкы, ССРБ Төзелеш банкы һәм ССРБ
Тышкы сәүдә банкы кебек универсаль кредит учреждениеләре керә. 1990-елларда ике
дәрәҗәдәге банклар системасы формалаша.

Беренче дәрәҗәдәгесе – РФ-ның Үзәк банкы (Рәсәй банкы). Ул кредит оешмалары
банкы булып санала һәм аңа банкнотларны монополь эмиссияләү, акча әйләнешен,
кредит-банк эшчәнлеген, валюта сферасын көйләү, дәүләт алтын-валюта байлыгын
саклау хокукы һәм вәкаләте бирелә.

РФ субъектларында Рәсәй банкы үзенең территориаль учреждениеләре - вертикаль
идарә итү структурасы булган бердәм система тәшкил итүче Баш идарәләр һәм Милли
банклардан гыйбарәт. Рәсәйнең икенче дәрәҗәдәге банклар системасын коммерция
банклары һәм банкныкы булмаган кредит оешмалары формалаштыра. Алар эшчәнлегенең
төп максаты - табыш алу.

РФ-тә банкларның оештырылуы һәм эшчәнлеге РФ-ның 2002 елның 10 июлендәге «Рәсәй
Федерациясенең Үзәк банкы (Рәсәй банкы) турында»гы һәм 1990 елның 13
февралендәге «Банклар һәм банк эшчәнлеге турында»гы кануннарына нигезләнә.
Банклар финанс базарында күп төр операцияләр башкара торган универсаль кредит
оешмалары буларак эш итәләр: төрләре һәм вакытларына карап, күп төрле кредитлар
бирү, кыйммәтле кәгазьләр һәм чит ил валюталарын сатып алу, сату һәм саклау;
исәп-хисап эшләрен гамәлгә ашыру, өченче затлар өчен гарантияләр һәм
җаваплылыкны үз өстенә алу йөкләмәләре бирү; аралашулык итү һәм ышанычнамә аша
ышанып эшләү операцияләре алып бару һ.б.ш. Коммерция банкы Рәсәйнең Үзәк банкы
лицензиясе нигезендә эш итә. Банклар теләсә кайсы хосусый, дәүләти, катнаш милек
формасында оештырылырга мөмкин.



https://tt.wikipedia.org/wiki/%D0%90%D0%BB%D1%8C%D0%B1%D0%B5%D1%80%D1%82_%D0%AD%D0%B9%D0%BD%D1%88%D1%82%D0%B5%D0%B9%D0%BD

Альберт Эйнштейн (алман. Albert Einstein; 14 март 1879, Ульм, Вюртемберг,
Германия — 18 апрель 1955, Принстон, Нью-Джерси, АКШ) — танылган галим, заманча
теоретик физикага нигез салучыларның берсе, Физика буенча Нобель премиясе
лауреаты, җәмәгать эшлеклесе. Германиядә (1879 — 1893, 1914 — 1933 еллар),
Швейцариядә (1893 — 1914 еллар) һәм АКШда (1933 — 1955 еллар) яши. Дөньяның
егермедән артык университетының хөрмәтле докторы, күпсанлы фән Академияләре
әгъзасы.

Эйнштейн — 300дән артык фәнни эш, шулай ук фән тарихы һәм фәлсәфәсе буенча
якынча 150 китап һәм мәкалә авторы. Физика өлкәсендә берничә мөһим теория эшләп
чыгара:



https://tt.wikipedia.org/wiki/Uber

Uber — taksi yäki şäxsi maşına yörtüçelärne ezläw, çaqırıp alu häm alarğa tüläw
öçen mobil quşımta buldırğan San-Fransiskodağı xalıqara şirkät. Quşımtadan 68
ildä häm dönyanıñ 409 şähärendä, şul isäptän Qazanda, Ufada, İstanbulda, Baqıda,
Mäskäwdä, Peterburda, faydalanıp bula. Uber quşımtası yärdämendä yomış birüçe
keşe üzeñä şoför belän maşınanı taba häm anıñ kiräkle urınğa yöreşen küzätä ala,
bank kartası yärdämendä tüli ala. Küp oçraqta maşına yörtüçelär üz häm şulay uq
taksi parklarındağı maşınaların qullana. Ğädättägeçä, tüläw summasınıñ 20 %-ı
şoförgä küçerelä, 80 %-ı Uber isäbenä küçerelä.

Uber (elek UberCab) Travis Kalanik belän Garret Kamp tarafınnan 2009 yılda
nigezlände. Şul uq yılnıñ cäyendä isemdäş quşımta da çığarıldı. Baştan Uberdä
qatnaşuçı şoförlärdä tik Lincoln Town Car, Cadillac Escalade, 7 seriäle BMW,
Mercedes-Benz S550 kebek maşınaların qullanırğa röxsät bar ide, 2012 yılda isä
ekonom-klass maşınaların qullanu röxsät itelde (yaña xezmätkä UberX iseme
birelde) häm şirkätneñ xalıqara üsüe başlandı.



https://tt.wikipedia.org/wiki/Sofi%C3%A4

Sofiä şähäre (Bolğarça: София) – ul Bolgariäneñ başqalası. Vitoşa tawı yanında
urnaşqan, xalqı sanı – 1,870,321 keşe (2003).

Sofiağa cide meñ yıl elek nigez salğan, şähär Awrupanıñ iñ borınğı başqalalarnıñ
ikençese. Sofianıñ taríxında bik küp isemnär astında barğan ide. Şähärdä törle
däwerlärdän qaldıqlar saqladı.

Iñ elektä Sofia Thraclarnıñ Sardika isemle awılı bula, iseme Thrac'larnıñ Serdi
qäbilädän çıqqan. 29. yılda Sardika'nı Romalılar basıp alalar, şähär Dakia
Mediterranea ölkäseneñ başqalası bulıp başladı. 447. yılda anı Hunnar 447.dä
cimerälär. Soñraq şähärne Vizantiä İmperatorı Yustinian I torğıza, häm
Triaditsa'ğa şähärneñ isemen almaştıra. Bolğarlarda Sredets isemle bulğaç, anı
1376.da Sofiağa (aqıllıq; Ortodoks äwliä xatını Sofia'nıñ iseme dä ul) isemen
almaştıralar. 1382üdä Sofianı Ğosman imperiäse basıp ala, şähär Törkiäneñ
Rumelia ölkäseneñ başqalası bulıp başlana. 1878.dä Sofianı Urıslar basıp alalar,
häm ul 1879üda Bolğarstrannıñ başqalası bulıp başlana. İkençe Bötendönya suğışı
waqıtında Sovet Berlege Sofianı basıp ala häm Bolğarstandan pro-Almaniä
xakimiätne sörä.

Sofiada 16 üniversität bar, alar arasında 1889.da nigez salınğan Sofia
Universiäte. Ul Ortodoks çirkäweneñ metropolitlegeneñ üzäge. Taríxí bínalar:
İzge Georgi çirkäwe, İzge Sofia çirkäwe, Banya Başi, Aleksander Nevski cämiğ
çirkäwe.

Sofia Bolğarstannıñ iqtisadi üzäge. İqtisadnıñ citeşterü sektorında 800 zavod,
alarda metall produktları (böten Bolğarstannan 75%), tekstil, rezin häm kün
tuarlar, basma produksísı (ildän 50%), elektronik (ildän 15%). Sofiada banklar
da bik küp: Bolğarstannıñ Milli Bank, Bulgarian Stock Exchange (däwlät),
Bulbank, DSK Bank häm United Bulgarian Bank. Säwdä häm keşetaşu da şähär
iqtisadında bik möhim.

Sofiada zur üseş alğan transport üzäge, xalıqara timer yulnıñ, automobil
yullarınıñ möhim üzäge. Sofiada 8 timer yul stantsiälär, Sofia hawa alanı
(Bulgaria Air şirkäteneñ üzäge) urnaşqan. 4., 8. häm 10. Awrupа Xalıqara
korridorlar Sofia aşa baralar.

Şähär transportı da zur üseş alğan. Sofiada metro, autobuslar, tramwaylar häm
trolleybuslar bar. 15,000nan artı taksi şähärdä eşli.



https://tt.wikipedia.org/wiki/Prussi%C3%A4

Prussiä (almança Preußen, äyteleşe Proysen) — Üzäk häm Könçığış Awrupada tarixi
töbäkneñ ataması:

V-XIII ğasırlarda Könçığış Prussiädä prusslar torğan, alar könbatış kurgannar
mädäniätenä (BEQ VI-I ğasırlarda) qarağan. Prusslar baltlar qäbilälärenä
tuğandaş xalıq bulğan.

1226 yılda läx kenäze Konrad I Mazoveski Tevton ordenı alparlarınnan prusslarğa
qarşı yärdäm sorıy.

1242-1249 häm 1260-1274 yılğı prusslar baş kütärülären tevtonnar ayawsız xäldä
bastıralar.

1237 yılda Tevton ordenına Qılıç yörtüçelär ordenı quşıla, näticädä Lifländiädä
häm Kurländiädä Tevton ordenı bülekçäse - Livon ordenı oyışa.

1456-1466 yılda Unöç yıllıq suğışta ciñelgännän soñ Tevton ordenı küp
bilämälären yuğalta häm Polşa qıyrallığınıñ vassalına äwerelä. Böyek magistr baş
yortı Königsberg şähärenä küçerelä, Livon ordenı bäysez buldı.

1525 yılda Tevton ordenı böyek Magistrı Albrext Brandenburglı protestant dinen
qabul itep Prussiädäge Tevton ordenı cirlären dönyawi hertsoglıqqa äwerelderä.

Tevton ordenınıñ ber öleşe 1466 yılda Polşağa kerä häm Polşa qıyrallığı eçendä
ber wiläyäte bula.

Brandenburg kurfürstı Fridrix Wilhelm I Prussiäneñ Polşağa bäylelegennän azat
itärgä tırışa, şunıñ öçen Şved-Polşa suğışında (1655—1661) qatnaşa.

1656 yılda Karl X kurfürst belän kileşügä qul quya, näticädä Brandenburg
kurfürstı Fridrix Wilhelm I Prussiä östennän xakimiätkä ireşä.

1701 yılda Brandenburg kurfürstı Fridrix Wilhelm I ulı Fridrix III Königsberg
şähärendä tac kiä, şulay itep Prussiä patşalığı iğlan itelä.

1740-1786 yıllarda Fridrix II xakimlek itkän çorda Sileziä zur öleşe basıp
alına.

1756-1763 yıllarda Cide yıllıq suğışta Prussiä Räsäygä ciñelä, Räsäy ğäskäre
Berlinnı ala. Läkin 1762 yılda Yelizaveta imperatorbikäse ülgännän soñ,
xakimiätkä kilgän Petr III Fridrix II belän Solıx kileşüen tözi häm Räsäy
ğäskäre basıp alğan bar cirlären kire qaytara.

1814-1815 yıllarda Vena kongressı qararı buyınça Prussiägä yuğaltqan bilämäläre
qaytarıla.

1866 yılda Avstriä-Prussiä suğışı näticäsendä Prussiä Hannover, Kurgessen,
Nassau, Mayndağı Frankfurtnı ala. Bismark "timer häm qan" belän 21 alman ilen
Tönyaq German berlegenä berläşterä.

1870-1871 yıllarda Prussiä-Fransiä suğışı näticäsendä Tönyaq German berlegenä
Baden, Würtenberg häm Bavariä quşıla.

1871 yılnıñ 18 ğinwarında Versaldä Prussiä ministr-prezidentı Bismark häm
patşası Wilhelm I Alman imperiäsen iğlan itälär.

1914-1918 ylda Berençe Bötendönya suğışında ciñelä häm qayber töbäklären
yuğalta, respublika iğlan itelä.

1933 yıldan 1945 yılnıñ 30 aprelenä qädär Adolf Hitler üze Prussiä imper
idäräçese (reyxsştathalter) bula, ä Prussiä ministr prezidentı Hermann Wilhelm
Göring bula.

Öçençe Reyx İkençe Bötendönya suğışında ciñelgännän soñ, Prussiä - Almaniä
militarizm töp çığanağı bularaq beterelä.

1947 yılda Berektäşlär kontrol şurası "Prussiä däwläten beterü" xaqında qanunnı
qabul itä.

Elekke Königsberg nigezendä Räsäydäge Kaliningrad ölkäse buldırıla, Klaypeda
Litvağa, Tübän Sileziä, Pomeraniä Polşağa quşıla.

Bügenge Almaniäneñ 16 ilennän 12-se elekke Prussiädä kergän, yağni Almaniäneñ
75%ı Prussiä täşkil itä.



https://tt.wikipedia.org/wiki/Nobel_b%C3%BCl%C3%A4ge

Nobel büläge (Нобель бүләге) - fänneñ meditsina häm fiziologiä, fizika, ximiä,
ädäbiät häm solıx ölkälärendä birelä torğan dönyanıñ iñ möhim büläge. Ekonomika
ölkäsendäge büläk 1968 yılda Şvetsiä üzäk bankı tarafınnan Alfred Nobel
istälegenä bağışlap birelä. Berençe tapqır Nobel büläge 1901. yılda birelä
başlıy. Nobel Solıx büläge küp belgeçlär tarafınnan säysi yaktan yoğıntığa
birelgän dip täñqitlänä. Solıx bülägennän qala, Nobel büläkläre Stockholm
şähärendä yıl sayın 10. Dekäberdä, Alfred Nobelneñ ülgän könendä tapşırıla.
Härber büläk aluçı, ğädät buyınça, cıyılğan qunaqlar aldında leksiä belän çığış
yasarğa tieş.

Nobel üzeneñ baylığınıñ 94%, yäğni 31 Şved kronasın, fondqa tapşıra. Nobel'neñ
qaldırğan wasiäte tübändägedän ğibärät:

Tieşle komitetlar Nobel büläge laureatların Öktäber ayında iğlan itä. Şunnan
soñ, bülaklär tantanalı räweştä 10. Dekäberdä tapşırıla. Sönğı yıllarda banket
Stockholm Şähär Sarayında ütä.

Alfred Nobelneñ büläkne matemtiklarğa birmäw mäs'äläse buyınça törle fikerlär
yöri. Nobel wasiäte praktik açışlar turında süz yörtä, ä matematika isä, praktik
fännär rätenä kermi. İkençe säbäbe - 20. yöz başında Şvetsiädä inde matematika
ölkäsendä zur bülakneñ buluı. Şulay uq, legenda räweşendä, Nobel xatınınıñ ber
matematik belän bulğan mäxäbbäte atalsa da, bu legenda çınğa aşuı mömkin tügel,
çönki Nobel berqayçan da öylänmägän bulğan.



https://tt.wikipedia.org/wiki/Java

Java - Sun Microsystems (соңрак Oracle тарафыннан сатып алына) компаниясендә
эшләп чыгалыган, объектка юнәлгән программалау теле. Java телендә язылган
программалар гадәттә махсус байт-кодка әйләндереләләр, шунлыктан, санак
артхитектурасына бәсез рәвештә, теләсә кайтсы виртуаль Java-машинада башкарыла
алалар. Рәсми дөнья күрү көне - 23 май 1995 ел.

Башта телгә Oak ("Имән") исеме бирелгән була. Аны Джеймс Гослинг көнкүреш
электрон җайланмаларын программалау өчен ясый. Нәтиҗәдә телнең исемен Javaга
алыштыралар һәм клиент һәм сервер программалыры ясау өчен куллана башлыйлар.
Java исеме каһвә маркасы хөрмәтенә бирелә, ә каһвә исә, үз чиратында, Һинд
океанындагы утрау исемен йөртә. Шунлыктан теленең эмблемасы - парланып торган
каһвә. Башта программалау максаты булган көнкүреш техникасы үрнәге буларак
каһвә-машина аллюзиясенә бәйле, исем килеп чыгышының башка юрамалры да бар.

Java телендә язылган программалар виртуаль Java-машина (JVM) башкара торган
байт-кодка "тәрҗемә" ителәләр. Java-машина - интерпретатор кебе, байт-кодны
эшкәртеп, инструкцияләрне санакка тапшыра.

Программадарның мондый юл белән эшләве байт-кодның санак архитектурасыннан һәм
операцион системадан бәйсезлегенә китерә. Шунлыктан Java-программа Java-машина
булган барлык җиһазларда да башкарыла ала. Java технологиясенең тагын бер мөһим
үзенчәлеге - сыгылмалы иминлек системасы. Бу система кысаларында, JVM
программаның башкарылуын тулысынча контрольдә тота. Программага бирелгән
вәкилиятләрдән тыш барлык гамәлләр дә (мәсәлән, рөхсәт ителмәгән мәгълүматка
керү яки башка санаклар белән элемтәгә керү) Java-машина тарафыннан өзелә.

shootout.alioth.debian.org сайты мәгълүматлары буенча, җиде төрле мәсәләләрдә
Java-ның эшләү вакыты, C/C++ белән чагыштырганда, берярым-ике тапкыр зуррак,
кайбер очракларда Java тизрәк, ә кабер аерым очракларда 7 тапкыр акрынрак.
Икенче яктан караганда, Java-машина санакның хәтерен, C/C++ та язылган
прогограммаларга караганда, 10—30 тапкыр күбрәк сарыф итә. Шулай ук, Google
компаниясе үткәргән тикшерү игътибарга лаек. Бу тәҗрибә дә Java-дагы үрнәкләр,
C/C++ та язылган программаларга караганда түбәнрәк җитештерүчәнлек һәм зуррак
хәтер ресурсларына мохтаҗлык күрсәтәләр.



https://tt.wikipedia.org/wiki/%D3%98%D1%81%D1%82%D0%B5%D1%80%D1%85%D0%B0%D0%BD

Әстерханда халыкның 79,3%ын урыслар, 7,7% татарлар, 4,2% казакълар тәшкил итә.
Шәһәр Каспий буе түбәнчелегенең 11 утравында, Идел тамагының өске өлешендә
урнашкан. Төп өлеш иделнең сул ярында урнашкан, уң якта 20% халык яши. Идел аша
2 күпер салынган. Барлык күперләр саны – 30. Әстерхан Идел буйлап 45 чакрымга
сузылган.

Шәһәрдә биш югары уку йорты (Дәүләт техник университеты, Медицина академиясе,
Дәүләт педагогия институты, Сарытау юридик институты филиалы, Рыбный институт),
шулай ук ике театр (рус һәм татар) белән дәүләт консерваториясе, картиналар
галереясы һәм биш дәүләт музее бар.

1552 елның 12 октябрендә Иван Грозный Казан ханлыгын яулап алганнан соң, аның
башкисәрләре 1554 елны Әстерханга яу белән чыгалар. Алар су юлы белән аска
төшәләр дә, тар гына участокта Иделгә хуҗа булып, Кремльне сугышып кулга
төшерәләр. Җиңелгән Друбиш хан хәзерге Царев елгасы (елга буенча хан чигенгәнгә
күрә бу суны Царев суы дип йөртә башлыйлар) буенча Дагстанга кача. Бу әле
Әстерханны тулысынча алу булмый. Урыс хөкүмәте 1554-1558 елларда Хаҗитархан
киңлекләрен, мал-мөлкәтен үзләштерә.

Хаҗитархан урыс кулына төшкәнче үк Иделнең ике ягында да бер үк вакытта яшәп
килгән. Сул якта нугай татарларының кышкы ставкалары, Караван сарай булып, ике
якны тоташтыручы кичү эшләгән. Су аз вакытта кышын ул туңа торган булган.
Әстерханның сул ягында: хәзерге Кремль урынында татар Кремле булып, анда
мәчетләр эшләп килгән (алар җимертелеп, өсләренә хәзерге чиркәүләр салынган),
Кремльдә әүлияләр, изгеләр күмелгән булган. Кара Дауыт әүлиянең кабере хәзер дә
Кремльдә саклана, тик инде ул, христиан дине изгеләре рәтенә күчерелеп, кабер
өсте дә үзгәртелгән. Облвоенкомат урынында элек Девичий монастырь иде.
Хаҗитархан тарихы исә монда Дәрбиш Гали ханның (Хаҗитархан елъязмасына ул Друбиш
Али дип тә кереп китә) ставкасы, хан мәчете булган дип күрсәтә. Кремль тирәсендә
урнашкан Аккош күле (ул элеккеге Иделнең бер кисәге) алдында "Газпром" үзенә
мәһабәт, зур замана бинасы төзеп куйды. Бина нигезен төзе¬гәндә борынгы мөселман
каберләре килеп чыккан. Татар базары Идел ярында урнашып, аңа килеп туктаган
сәүдәгәрләр Хаҗитарханга Татар капкасы аша уза торган булганнар. Татар базары
түбәсе (калкулык) өстендә Иван Золотоус чиркәве бар, анда элек хан мәчете һәм
хан каберлекләре булган. Чиркәү эчендә хәзер дә 3 мөселман кабере урыны билгеле.
Хрис¬тиан дине руханилары бер кабер урынына, атап килгән мөселманнарны, монда
Фатыйма әүлия күмелгән, калган икесенең исемнәрен белмибез, дип бер почмакка
китереп бастыралар. Кайбер татарлар бу урынга килеп, нәзер әйтеп, аннан чиркәүгә
кереп садака да салалар.

Әстерханның татарлар күмәкләп яши торган борынгы Тияк бистәсе бар. Кайчандыр
Тияк гөрләп торган. Бистәнең унбиш җирендә унбиш мәчеттә азан әйткәннәр.
Буйдан-буйга сузылган Менжинский урамы буйлап трамвайлар йөргән. Хәзерге Тиякнең
урамнары чакыр-чокырлы. Өйләре күбесенчә электән калган кечкенә агач йортлар
тезелеп. Татарлар өчен икенче истәлекле урын – әле дә сафтагы Татар базары.

XX гасыр башында Әстерхан бөтен Түбән Идел буена мәгърифәт нуры чәчкән.
1906-1914 елларда монда дистәләрчә татарча газета-журнал чыккан. “Идел”,
“Прогресс дәлиле”, “Мизан”, “Халык” шундыйлардан. 1907 елда татар театры
барлыкка килгән. Аннан “Вулкан” театры үскән. Мөселманнарның мәчетләре,
даруханәләре. Тияктәге “Кызыл Шәрык” бинасында татарча кинолар күрсәтелгән. 1928
елда шунда Һади Такташ эшчеләргә төнге сәгать 3кә кадәр үзенең әсәрләрен укыган.
Мөхәррире Габдрахман Гомәри, җаваплы сәркатибе Сәгыйть Рәмиев булган “Идел”
газетасына 1911 елда Тукай да килеп киткән.



https://tt.wikipedia.org/wiki/%D0%AF%D0%BC%D0%B0%D0%BD_%D1%88%D0%B5%D1%88

Яман шеш – ул организмның яшәве өчен куркыныч шеш, патологик «яхшы шеш»тән
аермалы буларак. Яман шеш яман күзәнәкләрдән гыйбарәт. Рак (карцинома) –
эпителий (тирене) җәрәһәтләгән яман шешнең бер төре.

Яман шеш шунысы белән куркыныч: ул башка органнарга күчеп, аларда да метастаза
барлыкка килә. Ул кан тамырлары, лимфа төерләре аша бөтен организмга тарала һәм
аны берничек тә, химик препаратлар белән дә дәвалап бетереп булмый.

Халыкара яман шеш авырулары союзы тарафыннан 2005 елдан алып 4 февральдә төрле
чаралар оештыру каралган. Алар киң җәмәгатьчелекнең игътибарын әлеге мәсьәләгә
юнәлтү һәм халыкка авыруның ни дәрәҗәдә куркыныч, киң таралыш алуы турында искә
төшерү максатларын күз уңында тоталар.

Статистика буенча 2005 елда Русиядә яман шеш белән авыручы 2,3 млн. кеше
теркәлә, ә бу исә 1995 ел белән чагыштырганда 1,75 млн. кешегә күбрәк дигән сүз.
Һәр ел саен якынча 400-500 мең кешедә әлеге авыру ачыклана булып чыга.

Йөрәк-кан тамырлары авыруларыннан кала үлем-китем сәбәпчесе буларак ямаш шеш
авыруы икенче урында тора. Статистика дөньяда ел саен 9 миллион кешедә яман шеш
чире табылуы һәм 6 миллионга якын кешенең яман шештән үлүе турында бәян итә.

Бүгенге көндә яман шешнең 100дән артык төре билгеле. Чирнең иң күп өлешен тән
тиресе яман шеше тәшкил итә. Ул бигрәк тә хатын-кызларда очрый. Төп сәбәбе –
кирәгеннән артык кояшта кызыну. 2010 елның җәендәге аномаль эсселек артымга зур
этәргеч биргән.

Яман шеш статистикасының икенче баскычында үпкә яман шеше тора. Бу әгъзада рак
күзәнәкләре аеруча да актив үрчи, кан әйләнешенең тизлеге аларның тиз таралуына
да китерә. Әлеге чир тәмәкечеләрдә һәм хроник бронхитлыларда еш очрый. Шуның
өчен һәр кеше елына бер тапкыр флюорография тикшерүе үтәргә тиеш. Бу – яман
шешне беренче стадиядә ачыклауның төп юлы.

Өченче урында сөт бизләрендәге яман шеш тора. Ул күбрәк хатын-кызларның
репродуктив органнарында гормоннар эшчәнлеге бозылуга бәйле. Бу мастопатия
китереп чыгара, соңгысы турыдан-туры яман шешкә әверелергә мөмкин. Башка
сәбәпләр дә бар. Ракны башлангыч этапта ачыклар өчен хатын-кыз күкрәген капшап
карап үз тикшерүен үткәрергә тиеш. Шикле каты төерләр тойса, кичекмәстән табибка
күренү мөһим. Моның өчен дәваханәдә маммография кабинеты эшли.

Юан, туры эчәклекләрдә һәм хатын-кызларның җенси органнарында яман шеш авырулары
да еш очрый. Беренче очракта чир күпчелек дөрес тукланмау аркасында килеп чыкса,
икенчесендә шешкә “гомер” бирүче папиллома вирусы сәбәпче булырга мөмкин. Шуңа
да һәр хатын-кызга елына ике тапкыр гинекологка күренү мәҗбүри.

Әгәр тән температурасы айдан артык 37-37,3 градус торса, лимфа төеннәре озак
вакыт зурайса, миңнәрнең төсе һәм зурлыгы кинәт үзгәрә башласа, хатын-кызларның
сөт бизләрендә төерләр килеп чыкса, җенес органнарыннан гадәти булмаган
бүлендекләр килсә, ир-егетләрдә бәвел чыгару кыенлашса, онкологка күренергә
кирәк.

Авыру билгеләре организмның кайсы урында булуына карап, төрлечә булырга мөмкин.
Әгәр ашказанында икән – аппетит югалу; үпкәдә икән – озак вакытка сузылган
какырык бүленеп чыгу; бавырда икән – кешенең тәне саргаю; башта икән – авыртуны
баса торган дарулар кабул иткәч тә, авырту басылмау кебек билгеләр кешене “миндә
яман шеш түгел микән“ дип сагайтырга тиеш. Күпчелек очракта аны башлану чорында
бары тик тикшеренү узган очракта гына ачыкларга була.

Ашказаны яман шеше авыруның мәкерлелеге шунда, аны алдагы ста­дия­ләрендә белеп
булмый. Сәламәт кеше рагы дигән төшенчә бар. Шеш кечкенә һәм ашказаны эшчәнлеген
бозмый икән, үзен клиник яктан сиздерми. Кеше авырмый, бернидән зарланмый, ә
аның ашказанында яман шеш үсә бирә. Шуңа күрә ракның азган очраклары да арта. Бу
безнең көчсезлектән түгел, начар да эшлә­мибез, авырулар да мәгъ­лүматлы, фәкать
рак авыруы мәкерле. Шеш үсеп, ашказанындагы тукымаларны зарарлагач кына аның
симптомнары беленә башлый — кешедә ризыкка, аеруча иткә тартылу юкка чыга,
аппетит кача, аз гына ашау бе­лән эч авырта, косасы килә башлый. Кеше аз ашый,
тамагы тук кебек хис итә. Бер сәбәпсез ябыгу да шеш аркасында булырга мөмкин.
Азканлылык башланып, кешенең йөзе дә күзгә күренеп агара.

Өченче фактор – ул эчкечелек. Ирләр ашказаны, үт куыгы, бавыр рагы белән күп
авырый. Яман шеш бавырның дөрес эшләмәвеннән барлыкка килә. Алкоголь нәтиҗәсендә
ашказаны функциясе бозыла, бавырдагы күзәнәкләр үлә, кешенең иммунитеты
начарлана.

Моннан тыш яман шешкә башка чирләр сәбәпче булуы да мөмкин. Бигрәк тә йогышлы
чирләр мәкерле. Мәсәлән, паразитлы авырулар төркеменә кергән шистосомоз бәвел
куыгын һәм бавырны зарарлый. В гепатиты, папилломнар, иммунодефицит вируслары
һәм кайбер бактерияләр дә яман шешне барлыкка китерүдә катнашуы ихтимал. Монда,
әлбәттә, кешенең исәнлеге какшагач кына табибны искә ала торган гадәте барлыгын,
шушы рәвешле үзенең сәламәтлегенә карата битараф булуын да истән чыгарырга
ярамый. Һәрхәлдә, күпьеллык нәтиҗәләр белгечләргә шушындый нәтиҗә ясарга
нигезлек бирә. Шул ук вакытта белгечләр бүген яман шеш бөтенләй дәвалауга
бирешми дигән нәтиҗә дә ясамый. Чөнки яман шешнең кайбер формаларына каршы
чаралар табылуы аны башлангыч стадиядә дистәләгән елларга, хәтта бөтенләйгә дә
чигенергә мәҗбүр итә. Ә кайбер очракта аның соңгы стадиясендә дә өметне өзәргә
ярамый, диләр белгечләр. Чөнки һәр организмның чиргә каршы тору сәләте үзгә.

Үпкә рагы буенча — Италия, Бөек Британия, Алмания, күкрәк яман шеше — Төньяк
Америка, Европа илләре, ашказаны — Америка (елына 1 миллион кеше үлә), Япония,
Русия (елына 45 мең кеше үлә), тире — Англия, Тасмания утравы, бавыр — Кытай,
аналык җиңсәсе рагы буенча үсеп килүче илләр (үлемечле очракларның 90 проценты)
алда килә. Израильдә яман шеш чиреннән үлү очракларының күп булуына карамастан
(30 процент), биредәге медицина да ракны җиңүгә таба кыю атлый.

Русиядә онкология өлкәсендәге хәлне түбәндәге саннар билгели. Безнең илдә
барлыгы 2 миллион ярым кеше яман шеш чире белән авырый. Бу Европа илләрендәгегә
тиң күрсәткеч. Чагыштыру өчен: Франциядә генә 2 миллион кешенең рактан җәфа
чигүе билгеле. Русиядә ел саен яман шеш белән авыручы 300 мең кеше үлә, ягъни
һәрбер бишенче кеше шушы сәбәпле якты дөнья белән хушлаша. Ирләрдә, гадәттә,
үпкә, ашказаны, простата бизе, ә хатын-кызларда күкрәк бизе, ашказаны, эчәк рагы
ешрак очраса, соңгы елларда ирләрдә беренче урынга трахея, бронх, үпкә,
ашказаны, тире рагы чыккан. Хатын-хызларда да бу яклап үзгәрешләр күзәтелә.
Хәзер иң тәүдә бала табу системасында, җенси органнарда һәм үпкәдә яман шеш
ешрак табыла башлаган. Бу рәхимсез чирдән үлү очракларын төркемнәргә бүлгәндә
хатын-кызларга караганда ирләр арасында яман шеш белән авыручыларның һәм
үлүчеләрнең 10 процентка артык булуы күренә.

2008 елда республикада 11 578 кешегә яман шеш диагнозы куелган. Бу көн саен 32
кешедә рак ачыкланган дигән сүз. 2009 елның 1 гыйнварына республикада 58 869
кеше яман шеш авыруы белән исәптә тора. 2008 елда 6 643 кеше рактан вафат
булган. Уртача алганда, ел дәвамында һәр көн саен 18 авыру якты дөнья белән
хушлашкан.

Татарстанда яман шеш авыруы кайсы органнарда күбрәк күзәтелгән? (2008 ел
йомгаклары буенча, % ларда): юан эчәк – 11,5; үпкә – 11,5; күкрәкләр – 11,4;
тире – 10,3; ашказаны – 9,5; җенес органнары – 8,3; лейкоз, ЛУ – 4,7; простатит
– 4,6; сидек куыгы – 2,1; башкалар – 26,1.

2014 елда онкология белән авыручыларның саны дүрт процентка артты, шуңа да
карамастан уңай үзгәреш бар. Элек яман шеш авыруларын вакытында ачыклау 54
процент тәшкил итсә, хәзер ул 57 процентка җитте. Әлеге чир белән авыручы
кешеләр озаграк яши башлады. 2014 нче елның азагына онкология белән учетта
торучылар саны 85939 кеше исәпләнгән. Ягъни Татарстанда һәр 45нче кешедә рак
бар, дигән сүз. Онкологиянең төрләренә килгәндә, беренче урында - тән тиресе
рагы, икенче урында сөт бизләре рагы, өченче урында - калын эчәк.

Хатын-кызларда иң күп таралган яман шеш сөт бизе белән бәйле – барлык
очракларның 21,4%ы. Ир-атларда иң еш очрый торган рак – простат бизе: барлык
орчакларның 20,7%ы.



https://tt.wikipedia.org/wiki/%D0%AF%D0%BA%D1%82%D1%8B%D0%BB%D1%8B%D0%BA

Яктылык — кеше күзе кабул итә алучы кызган яки ярсынган халәттәге матдә
тарафыннан таратылучы электромагнитик нурланыш. Еш кына яктылык дип күренүче
яктылыкка гына түгел, ә аңа янәшә булган спектрның киң өлкәсенә дә әйтәләр.

Яктылыкны вакуумдагы таралу тизлеге даими булган электромагнитик дулкын яки
фотоннар - хәрәкәтсез халәтендәге массалары нульгә тигез булган электромагнитик
нурланышның квантлары.

Монохроматик нурланыш өчен дулкын озынлыгы, ә катлаулы нурланыш өчен суммар
спектр белән билгеләнүче төс яктылык үзлекләренең берсе булып тора.

Яктылык белән бәйле физик зурлыклар: яктылык сәләте, яктыртылганлык, яктылык
агымы, яктылык нәтиҗәлелеге.

Гомуми чагыштырмалылык теориясе буенча яктылыктан табигатьтә мөмкин булган иң
зур тизлек (секундка 300 мең км) белән хәрәкәт итә.

Бик озак вакытлар буена галимнәрдә яктылыкның асылы турында бердәм фикер булмый.
Ике йөз елдан артык каты бәхәс бара. Кайбер физиклар, шул исәптән И. Ньютон,
яктылык ул — яктырткыч җисеменнән очып чыга торган бик вак кисәкчекләр дип
исәпли. Икенчеләре: яктылык — ул бөтендөнья фәзасының тутырган үзенә бер төрле
матдә — эфирның дулкынсыман тирбәнеше, диләр. М. В. Ломоносов та шул карашны
яклый.

Бары тик 1905 елда гына физик Альберт Эйнштейн яктылыкка кисәкчекләрнең дә,
дулкыннарның да сыйфатлары хас булуын исбат итә. Бу ачыштан соң бик күп серле
күренешләр аңлашыла төшә.

Мәсәлән, ни өчен фототасмада сурәт негатив, ягъни якты урыннар — караңгы, ә
караңгы урыннар — якты булып чыга? Хикмәт менә нәрсәдә икән: тасманы каплаган
эмульсияне яктылык кисәкчекләре — фотоннар бомбага тота. Фотоннар күбрәк эләккән
урында көмеш оксиды күбрәк барлыкка килә һәм ачыгайту реакциясе нәтиҗәсендә
пленка күбрәк карала, азрак эләккән урында —- азрак карала.

Фотоннар, үсемлек яфракларына үтеп кереп, төрле химик реакцияләр тудыралар,
шуның нәтиҗәсендә кислород бүленеп чыга һәм углекислый газ йотыла, ә үсемлек үзе
үсә.

Кояшның һәм йолдызларның, утның һәм электр чаткысының яктылыгы бик югары
температурага кадәр җылынган атомнар тарафыннан тудырыла. Ләкин «салкын яктылык»
та була, алар черек агач кисәгеннән, утлы бөҗәктән, җылы диңгезләрдә яши торган
микроорганизмнардан, кешеләр үзләре ясаган яктырта торган буяулардан чыга. Бу
яктылык та атомнар һәм молекулаларда ба¬ра торган үзгәрешләр нәтиҗәсендә килеп
чыга, ләкин моңа инде җы¬лынуның кирәге юк.

Яктылык булмаса, Җирдә тереклек тә булмас иде. Яктылык безгә җылылык алып килә,
фәкать шуның аркасында гына безнең плане¬табыз салкын боз кисәгенә әверел¬мичә
тора. Үсемлекләр яктылык аркасында гына үсә, аларның яфраклары кислород бүлеп
чыгара, һәм һава җан ияләренә сулыш алырга яраклы хәлгә килә.

Күренүче яктылык — дулкын озынлыгы якынча 380—760 нм (шәмәхәдән кызыл төскәчә)
булган электромагнитик нурланыш.

«Күренмәүче яктылык» терминын ультрашәмәхә яктылык, инфракызыл яктылык һәм
радиодулкыннарга карата кулланалар.

Көндезге яктылык лампаларын төрле яктылык диапазоннары өчен чыгаралар, шулай ук:



https://tt.wikipedia.org/wiki/%D0%AE%D0%BB%D0%B1%D0%B0%D1%80%D1%8B%D1%81

Юлбарыс (лат. Panthera tigris) — мәчелеләрнең иң эре һәм көчле вәкиле, барыслар
ыругына карый. Юлбарыс арысланнан да зуррак — авырлыгы 400 кг га кадәр җитә.

Юлбарысларның таралу ареалы Һинд субконтинентының зур территориясен биләп тора.
Төньяк чиге Үзәк Азиядән һәм Русия җирләрендә Приморье крае һәм Хабаровск
краеннан уза. XX гасыр башына кадәр Казакъстанда, Төрекмәнстанда, Үзбәкстанда
яшәгәннәр, Амудәрья һәм Сырдәрья ярларындагы кеше йөрмәслек куе камышлыкларда
очраганнар. Әмма узган гасырның икенче яртысында бу якларда юлбарыслар атып
үтерелеп юкка чыкканнар. Юлбарыслар төрле яшәү урыннарында очрый: Һинд
ярымутравында алар күбесенчә тропикларда очрый; Ерак Көнчыгышта тайгада,
кедрлыкларда, тауларда, елгалар үзәннәренең куе урманнарында очрый.

Юлбарыс — бик оста аучы. Ул тиз йөгерә, табышын бик озак сагалап тора ала.
Күбрәк вакыт яшеренеп торган җиреннән һөҗүм итә. Ауга һәрвакыт ялгызы йөри.
Корбаннары аның куәтле казык тешләреннән бик сирәк очракта гына котылып кала.
Азыгы - тояклылар (боланнар, кабарга, кайвакыт - яшь пошилар һәм бозаулар). Аңа
туйганчы ашау өчен 30-50 кг ит кирәк. Юлбарыс йорт хайваннарын (сыерлар, атлар
һ.б.) да ташланырга мөмкин. Әмма төп ризыгы - кыргый дуңгыз; алар юк урыннарда
юлбарыслар очрамый. Дуңгызларның ата затларыннан куркып, аларга тими. Русиядә
кеше ашавы вакыйгалары бик аз, әмма Һиндстанда ул күренеш гадәти. Кешеләрне
карт, көчсез хайваннар гына ашый. Авы уңышсыз булганда, бака, тычкан да тота.
Бернинди ризык тапмаса, бик озак ашамыйча да төра ала.

Юлбарыслар - төнге хайваннар. Әмма бала үстерүче ана затлар көндез дә актив була
ала. Ул балаларны икееллыкка кадәр тәрбияли. Юлбарысның табигый конкуренты -
көрән аю.

Ана юлбарыс үз оясын давыл аударган агач асларында, тау куышларында ясый. Шунда
аның 2-3 сукыр баласы дөньяга килә. Алар бик тиз үсәләр һәм бер айдан инде ит
ашый башлыйлар. Юлбарыс балалары рәхәтләнеп агачларга үрмәләп менәләр, ләкин
бераздан аларның мондый сәләтләре бетә. Ана юлбарыс балаларын аучылык һөнәренә
өйрәтә. 2-3 ел буе үзе белән ияртеп йөри.

Бүгенге көндә специаль браконьерлыкка каршы тәртипләрнең ясалуы юлбарыслар санын
450 затка кадәр күбәйтткән. Күбесе заповедникларда яши (Сихотэ-Алин, Лазовской
һ.б.). Юлбарыс МСОП, РФ һәм региональ Кызыл китапларга кертелгән.



https://tt.wikipedia.org/wiki/%D0%AE%D0%B3%D0%B0%D1%80%D1%8B_%D1%83%D0%BA%D1%83_%D0%B9%D0%BE%D1%80%D1%82%D1%8B

Рәсми мәгариф системасы чикләрендә урта гомуми яки урта һөнәри белем бирүче
мәгариф оешмаларында өйрәнү процессын уңышлы тәмамлаган укучыларга оешкан
формада гыйлем алу мөмкинлеген биргән уку йортлары югары́ уку́ йорты́ (ЮУЙ) дип
атала. Бүгенге көндә аларның күбесе университет (ингл.) исемен йөртә, шулай да
төрле илләрдә институт (ингл.), колледж (ингл.), академия (ингл.) һәм семинария
(ингл.) исемле белем бирү оешмалары да ЮУЙ дип санала.

Югары уку йортларына БДИ кебек стандартлаштырылган имтиханнар нәтиҗәсендә кабул
итәләр. Уку программасы бакалавриат һәм магистратура, актив фәнни тикшеренүләр
алып барган ЮУЙларда шулай ук аспирантура һәм докторантура программалары тәкъдим
ителә. Тәмамлаучыларының күбесе, белем икътисадының мәгълүмат тармагында гыйльми
хезмәтчелек белән бәйле эшкә урнашып, җәмгыятьнең мәдәни капиталын үстерүгә зур
өлеш кертә.

ЮУЙлар рейтинглары (ингл.) күрсәткәненчә, иң яхшы югары уку йортлары югары
үсештәге илләрдә эшли, дөньядагы алдынгы ЮУЙларның күбесе - АКШта урнашкан.

Зыялылар исемен йөрткән, милли яңарыш һәм мәдәни үсеш фикерләре белән янучы
җәмгыяви төркем вәкилләренең күбесе югары белемле була.

Югары уку йортлары дәүләт карамагындагы, хосусый һәм халыкара (ингл.) була ала.
Халыкара университетлар халыкара, региональ һәм хөкүмәтара оешмаларга карый,
соңгылары берничә дәүләт хөкүмәтенә буйсыну сәбәпле, төрле илләрнең вәкилләре
шурасы тарафыннан җитәкчелек ителә.

Югары уку йортында уку тулысынча түләүле, өлешчә түләүле яки бушлай була ала.
Кайбер илләрдә бушлай укучы студентларга уку дәверендә яшәү чыгымнарын капларга
ярдәм буларак өстәмә стипендияләр түләнә.

Югары уку йортларны булдыру милләтнең икътисадый һәм мәдәни үсеш дәрәҗәсе белән
бәйле феномен. Кайбер илләрдә аерым ЮУЙлар иртәрәк барлыкка килсә дә,
мәгърифәтчелек чорыннан соң аларны бүгенге цивилизациянең аерылгысыз өлеше дип
атап була.

Бүгенге цивилизация тарихында билгеле булган иң беренче югары уку йорты статусын
V гасырның беренче яртысында ачылган ике университет дәгъва кыла ала:

Дөньяның иң борыңгы туктаусыз эшли торган югары уку йорты статусы өчен дәгъва
кыла алган оешмалар:

Бүгенге Русия һәм аның элгәресе булган ССРБ һәм / Русия империясе
территориясендә:

Барлык тарихи чорларда, укучылар фәнни гыйлемдәге соңгы ачышларны үзләштерә
алсын өчен, алдынгы югары уку йортларының укыту программалары тулысынча яки
өлешчә замананың халыкара телендә алып барыла. Шул сәбәпле, бүгенге көндә һәр
югары уку йортының уку программалары илнең дәүләт телендә һәм инглиз телендә
тәкъдим ителә. Кешенең инглиз телен укуда куллана алырлык дәрәҗәдә белүен
күрсәтүче TOEFL яки шуңа охшаш булган башка имтиханнарны да уңышлы үтүе таләп
ителә.

Югары уку йортларында укыту программасы дөньяның бар белем тармакларындагы
һөнәрлекләр буенча камил белем үзләштерүгә юнәлгән.



https://tt.wikipedia.org/wiki/%D0%A7%D3%99%D1%87%D3%99%D0%BA_(%D0%B0%D0%B2%D1%8B%D1%80%D1%83)

Чәчәк авыруы — кеше һәм хайваннарда була торган йогышлы авыру. Ул агулану,
бизгәк тоту, тиредә һәм лайлалы тышчаларда үзенчәлекле бетчәле-үлекле тимгелләр
барлыкка килү белән үзенчәлеке. Тимгелләр ахырда шадрага әйләнәләр.

Бу уңыштан соң, Дженнер тагын да кыюрак тәҗрибә ясый. Бер айдан соң Джонга
икенче прививка ясаган. Инде ул тырнап ясалган җәрәхәткә чәчәк белән каты
авыручының бер тамчы үлеген керткән. Ләкин бу юлы инде Джон, берни булмагандай,
рәхәтләнеп чабып, уйнап йоргән. Димәк, беренче прививкадан соң авыруны җиңел
генә үткәрү, Джонны каты авырудан саклап калган.



https://tt.wikipedia.org/wiki/%D0%A5%D0%B0%D0%BB%D0%B8%D0%B4%D3%99_%D0%91%D0%B5%D0%B3%D0%B8%D1%87%D0%B5%D0%B2%D0%B0

Халидә Бегичева – популяр татар җырчысы, Мәскәүдә яшәп иҗат итә. Хәйдәр
Бигичевның сеңлесе.

Халидә Бегичева Горький өлкәсендәге Кызыл Октябрь районының Чүмбәли авылында 8
балалы механизатор Әббәс Бегичев гаиләсендә 1954 елның 17 июлендә дөньяга килә.
Гаиләдә барлыгы 12 бала туа, иң тернәкле сигезе үсә, алтысы бүген дә исән.

Булачак җырчы мәктәп тәмамлау белән, Горький шәһәренә барып, кисүче-тегүче
һөнәренә ия була һәм, авылына кайтып, авылдашларын кул эше серләренә өйрәтә.

Җырчы Халидә акрынлап 80нче еллар азагында профессиональ сәхнәгә менә. Башта ул
эшләгән төркем “Алтын Ай” дип атала. Аннан соң “Изге Ай” исемен ала. Исеменнән
үк күренүенчә, сәнгать төркеме халык күңеленә изгелек, миһербанлык орлыкларын,
иман кыйммәтләрен салуны үз кыйбласы итеп ала. Төрле тарафларда төзелүче
мәчетләргә булышу ниятеннән бихисап хәйрия концертлары оештыра алар. Мәскәү,
Сергач якларында гына түгел, Казандагы Кол-Шәриф мәчетендә дә, Себер якларындагы
күп иман йортларында да өлеше бар “Изге Ай”ның. Изге Айның Туу көненнән башлап
бердәнбер вокал башкаручы – Халидә булса, сәнгать җитәкчесе һәм аккомпаниаторы –
тормыш иптәше, талантлы композитор һәм музыкант Равил Кузнецов (Камка авылыннан)
була.



https://tt.wikipedia.org/wiki/%D0%A4%D3%99%D0%BB%D0%B8%D1%81%D1%82%D1%8B%D0%B9%D0%BD

Фәлистин яки Фәләстыйн (татар китапларында ике язылыш кулланыла) (гар.
Ал-Филәстиния) - Газа Секторы, Исраил, Голан биеклекләре, Иордан елгасының
Көнбатыш яры, Үрдүн, Лөбнан өлеше һәм Сүрия өлешендә урнашкан Якын Көнчыгыш
тарихи төбәге. Гадәттә Синай ярымутравы аерым географик өлкә булып санала.

Иордан елгасының көнбатыш ярында һәм Газа секторында урнашкан административ
оешма.

1177 б.э.к. елда диңгез халыклары пеласглар Ханаан шәһәрләрен - Ашкелон, Ашдот,
Гат, Газа - басып алалар һәм җирле халык ханаанейләр белән кушылып фәлистин
халкын булдыра.

930 б.э.к. елда бердәм Исраил патшалыгы - Исраил патшалыгына (722 б.э.к. елга
кадәр) һәм Яһүд патшалыгына (586 б.э.к. елга кадәр) таркала.

Соңрак Фәлистин Ахәмәнид дәүләте тарафыннан басып алына һәм Птолемей, Селевкид
эллинистик дәүләтләренә керә (1-2 б.э.к. гасырда).

63 елдан Фәлистин Рим империясе тарафыннан басып алына, империянең Фәлистин
виләяте булып тора, Яһүдия, Самария, Галилея, Перея өлкәсенә бүленә.

132 елда Бар-Кохба күтәрелешен бастырганнан соң римлылар яһүдләр күпчелеген
куалар һәм Яһүдия дигән виләяткә "Сүрия Фәлистин" яңа исемен бирәләр. Яһүдләр
Яһүдиядән Галилеягә җибәрелгән булган.

614 елда Фәлистин Фарсы иле тарафыннан басып алына һәм Сасанидлар империясенә
керә.

629 елда Византия императоры Ираклий Фарсы илен җиңеп зур тантаналар белән
Иерусалим шәһәренә керә.

Беренче Бөтендөнья сугышыннан соң Сан-Ремо шәһәрендә узган конференциядә
Бөекбритания Фәлистин белән идарә итү мандатын алуны ирешә.

1964 елда Фәлистинне азат итү оешмасы барлыкка килә, ул Исраилгә каршы
террористик ысуллар да кулланган.

2012 елда БМО Гомуми Ассамблеядә тавыш бирү нәтиҗәсендә (138 - риза, 9 - каршы,
41 - тавыш бирми калды) Фәлистингә БМОда дәүләт-күзәтүче статусы бирелә.



https://tt.wikipedia.org/wiki/%D0%A2%D0%B5%D0%BD%D0%BD%D0%B8%D1%81

Теннис (инг. lawn — чирәмлек һәм фр. tenez — мәгез, алыгыз) — мәйданчыкта
(уртасына ятьмә сузылган кортта) кечкенә туп һәм ракетка кулланып уйнала торган
спорт уены. Теннисчының максаты — тупны ракетка ярдәмендә , көндәше кире кайтара
алмаслык итеп, каршы якка җибәрү. Ике уенчы бер-берсенә каршы уйный торган
(ялгыз уен) һәм ике кешедән торган ике команда бер-берсенә каршы уйный торган
(парлы уен) спорт төре.

Теннис XIX гасыр урталарында Англиядә барлыкка килә, ул «корольләр уены» булып
санала. 1913 елда Халыкара теннис федерациясе (ИТФ) оеша. 1877 елда Уимблдон
турниры, 1900 елда Дэвис кубогы, 1963 елда Федерация кубогы ярышлары оештырыла
башлый. 1978 елдан теннис буенча дөнья чемпионатлары үткәрелә. 1988 елда әлеге
спорт төре яңадан Олимпия уеннары программасына кертелә.



https://tt.wikipedia.org/wiki/%D0%A2%D0%B0%D1%82%D0%B0%D1%80%D1%81%D1%82%D0%B0%D0%BD_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0%D1%81%D1%8B%D0%BD%D1%8B%D2%A3_%D0%93%D0%B0%D0%B1%D0%B4%D1%83%D0%BB%D0%BB%D0%B0_%D0%A2%D1%83%D0%BA%D0%B0%D0%B9_%D0%B8%D1%81%D0%B5%D0%BC%D0%B5%D0%BD%D0%B4%D3%99%D0%B3%D0%B5_%D0%B4%D3%99%D2%AF%D0%BB%D3%99%D1%82_%D0%BF%D1%80%D0%B5%D0%BC%D0%B8%D1%8F%D1%81%D0%B5

Габдулла Тукай исемендәге Татарстан дәүләт премиясе — һәр ел саен Татарстан
Республикасы Президенты Карары белән иң күренекле, җәмәгатьчелек ягыннан
танылган, ил һәм милли мәдәниятне үстерүгә күренекле өлеш керткән әдәбият һәм
сәнгать әсәрләре өчен бирелә торган премия.

Тукай премиясе 1958 елның 8 апрелендә ТАССР Министрлар Советы һәм КПСС Татар
өлкә комитеты карары нигезендә гамәлгә кертелде. 1961 — 1965 елларда тапшырылмый
торганнан соң, 1965 елның 11 октябрендә премияне яңадан булдыралар. 1975 елда
премия шулай ук бирелмәгән.

Бүгенгесе көндә премияне тапшыру мәсьәләсен Татарстан Республикасы Президенты
карамагындагы Татарстан Республикасы Габдулла Тукай исемендәге Дәүләт премиясе
буенча Комиссиясе хәл итә, ә Президент әзерләнгән Указга кул гына куя.

Премия мәшһүр, җәмгыять тарафыннан танылу тапкан, югары һөнәри осталыгы,
авторлык стиле, яңалыгы һәм үзенчәлеге белән аерылып торучы, Ватан һәм милли
мәдәният үсешенә өлеш керткән әдәбият һәм сәнгать әсәрләре (рәсем сәнгате,
музыка, театр, цирк эстрадасы, кино, архитектура һәм шәһәр төзелеше), шулай ук
сәнгать белеме, әдәбият белеме өлкәсендә фәнни ачышлар өчен тапшырыла.

Лауреатларга лауреат исеме, акчалата бүләк, диплом, күкрәк билгесе һәм билгенең
таныклыгы бирелә. Премия лауреатлары һәр ел 26 апрель көнне игълан ителә һәм 30
август көнне бүләкләнә.



https://tt.wikipedia.org/wiki/%D0%A2%D0%B0%D0%BD%D0%B7%D0%B0%D0%BD%D0%B8%D1%8F

Берләшкән Танзания Җөмһүрияте (суах. Jamhuri ya Muungano wa Tanzania) —
Африканың көнчыгышында урнашкан дәүләт. Төньякта Кения һәм Уганда, көнбатышта
Руанда, Бурунди һәм Конго Демократик Җөмһүрияте, көньякта Замбия, Малави һәм
Мозамбик белән чиктәш. Илнең көнчыгыш чигендә Һинд океаны урнаштыра.

Танзаниянең ике башкаласы бар: административ үзәк булып Дар-эс-Салам санала,
парламент исә Додомада урнаша.

Ил территориясендә Африканың зур күлләре урнаша — төньякта Виктория күле,
көнбатышта Танганьика күле (аны еш Байкалның игезәге дип атыйлар), һәм көньякта
Ньяса күле урнаша.



https://tt.wikipedia.org/wiki/%D0%A2%D0%90%D0%A1%D0%A1%D0%A0

Татарстан Автономияле Совет Социалистик Республикасы (ТАССР, Татарстан; иске
тат. ﺗﺎﺗﺎﺭﺳﺗﺎن ﺋﺎۋﺗِوُﻧِوُﻣﻳﻪﻟئ ﺳِوُۋﺌﺖ ﺳِوُﺗﺳﻳﺎﻟﻳﺳﺗﻳﻙ ﺭﺌﺳﭘِوﺒﻟﻳﻜﺎﺳئِ‎, лат.
тат. Tatarstan Avtonomiəle Sovet Sotsialstik Respublikasь, рус. Татарская
Автономная Советская Социалистическая Республика) — Русия Совет Федератив
Социалистик Республикасы эчендә булган автономияле республика.

1920 елның мартында Владимир Ленин Мәскәү кирмәнендә Борһан Мансуров, Сәхибгәрәй
Сәетгалиев һәм башкалар белән Татарстан республикасы оештыру
мәсьәләсе турында фикер алышты.

ТАССР БҮБК һәм РСФСР Халык Комиссарлар Шурасы карары белән 1920 елның 27 маенда
игълан ителгән.

1990 елның 30 августында ТАССР Югары Шурасы «Татарстанның дәүләт суверенитеты
турында» декларациясен кабул итте һәм ТАССР исемене Татарстан Совет Социалистик
Республикасы — Татарстан Республикасы исеменә үзгәртеп корды. 1991 елның 24
маенда РСФСР халык депутатлары җыены бу атаманы раслаган һәм РСФСР Төп канунына
тиешле үзгәртүлерне керткән.

Иң башта ТАССР ун кантонга бүленгән булган:
Арча, Бөгелмә, Буа, Лаеш, Мамадыш, Минзәлә, Зөя, Спас, Тәтеш һәм Чистай. 1921
елда тагын өч кантон (Алабуга, Әгерҗе һәм Чаллы) оештырылган.

1940-еллар уртасына кадәр районнар саны арта барган; мәсәлән, 1948 елда ТАССР 70
районга һәм 3 республика карамагындагы шәһәргә бүленгән.

1950-еллар башында Татарстан һәм Башкорт АССРларны өлкәләргә бүлү проекты
тормышка ашырыла башлаган. 1952 елның 8 маенда ТАССР эчендә ике өлкә (Казан һәм
Чистай) оештырылган. 1953 елның 21 февралендә Бөгелмә өлкәсе барлыкка килә.
Ләкин Сталин үлеменнән соң бу проект туктатылган һәм 1953 елның 30 апрелендә үк
барлык өлкәләр юкка чыгарылганнар.



https://tt.wikipedia.org/wiki/%D0%A1%D0%BE%D1%86%D0%B8%D0%BE%D0%BB%D0%BE%D0%B3%D0%B8%D1%8F

Социоло́гия (лат. socius — иҗтимагый; бор. грек. λόγος — фән) — җәмгыять, аның
системалары, социаль институтлары турында фән.

Социологияне фән дип атарга нигез бармы, әллә ул кешелек эшчәнлегенең башка
берәр өлкәсенә карыймы? Бу сорауны ике төрле чишеп була. Беренче караш: фән – ул
эксперимент юлы белән раслана алган белем өлкәсе. Шул чакта «чын» фәннәр рәтенә
фәкать табигыять белән механика керә. Иҗтимагый фәннәрдә эксперимент ысулын
куллану чикләнгән, димәк алар фән була алмый, дигән нәтиҗә ясыйбыз. Әмма, шундый
караштан чыгып, социологияне сәнгать яки хобби итеп бәяликме? Икенче караш
буенча – фәннең үзенә генә хас, башка фәннәрдән аерылып торган белем кыры
(предметы) бар һәм ул аны үзенә генә хас ысуллар белән өйрәнә. Социологиянең
башка фәннәр өйрәнмәгән белем өлкәсе һәм аңа гына хас эзләнү әсбаплары бармы?
Шул сорауга җавап эзләп карыйк.

Фәннең статусын билгеләү өчен берничә критерий кулланалар. Аларның беренчесе –
онтологик критерий. Онтология – ул яшәеш һәм аның нигез принципларын өйрәнгән
гыйлем өлкәсе. Онтологик сорауны чишү фән объектын тәгаенләүне күздә тота.
Һәрбер фән артында ул өйрәнгән гыйлем даирәсе ягъни фән объекты тора. Физик
җисемнәр, тере организмнар һәм кеше үзе фәннең объекты була ала. Фән өйрәнгән
объект безгә кадәр барлыкка килгән, без аның турындагы белемне туплыйбыз гына.
Мәсәлән, этнография дигәндә, без борынгы тарихи-иҗтимагый бергәлекне – этносны
күз алдына китерәбез. Психология искә төшкәндә, үзебезнең һәм якыннарыбызның
психикасын һәм җан саулыгын искә алабыз.

Социология исә җәмгыять күренешләрен, шул җөмләдән – кешеләрнең күмәкләшеп
яшәвен, аларның берләшмәләрен, ассоциацияләрен һәм мөнәсәбәтләренең күптөрле
формаларын өйрәнә. Җәмгыять табигый, илаһи, башка асылларга тәңгәл түгел.
Иҗтимагый тәртипләр ниндидер югары зат тарафыннан да урнаштырылмаган, аларны
кешеләр үзләре кабул итә һәм саклый. Социологиянең тарихы кешеләр җәмгыяте,
таифәләр, аларның аралашуы – барчасы да үзенчәлекле чынбарлык булып танылу
моментыннан башлана. Җәмгыять идеясе тиз генә лаеклы урынын тапмаган, чөнки
җәмгыять һәм аның институтлары башка чынбарлык – дәүләт, дин, аксөяк хакимлеге
һ.б.лар күләгәсендә торган. Социологиянең онтологик соравы Франция фәлсәфәчеләре
тарафыннан XVIII гасырда ук чишелә.

Җәмгыять тормышына караган күренешләрне башка гуманитар һәм иҗтимагый фәннәр дә
өйрәнә. Гуманитар фәннәр беренче чиратта кешене түгел (атамасына карасаң, шулай
тоела), кешелек мәдәниятен өйрәнә. Алар арасына тарих, фәлсәфә, культурология
фәннәре, әдәбият, сәнгать белемнәре керә. Гуманитар фәннәр төгәл булмаган
бәяләмәләр; сыйфати, димәк бәхәсле күрсәткечләр белән эш йөртә. Кешелек
җәмгыятен өйрәнүче психология, политология, антропология, этнография иҗтимагый
фәннәр исәбендә йөри. Алар формализация үткән модельләр белән эш итә,
математиканың тел аппаратын куллана, мәгълүматны программалау юлы белән эшкәртә.

Димәк, социологияне җәмгыять турындагы фән дип кенә бәяләп котылып булмый (чөнки
андыйлар болай да шактый санда). Социология өйрәнгән гыйлем өлкәсе барлыгын тану
өстенә, аның фәнни мөстәкыйльлеген исбатларга кирәк. Эпистемологик критерий төп
әһәмияткә ия була ул чакта (эпистемология – философия бүлеге, танып белүнең
мөмкинлеген һәм канунчылыгын, чынлыгын һәм дөреслеген, баскычларын һәм
формаларын өйрәнә). Тирә-юньне танып белүнең алшартлары: махсус тел, танып-белү
әсбаплары (тоемлау, күзәтү, интеллект, ышану һ.б.), хакыйкать турындагы
күзаллау, бәяләү системасы (яхшыны – яманнан, кирәклене – кирәксездән аера белү
өчен). Җәмгыять күренешләрен танып белүнең принципиаль мөмкинлеге мәсьәләсенә
уңай җавап табу тик XIX гасыр уртасында мөмкин була. Социология төгәл фәннәрнең
танып-белү принципларын, махсус телен, танып белү эталонын (кара икенче
лекцияне) үзләштергәч кенә фәннәр арасында ватандашлык хокукын алган. Ләкин
шундый караш алга таба төрле сәяси, фәнни шаукымнар белән уртак тел таба алмый.
Аңа механистик, натуралистик, редукционистик (кат-лаулыны гади белән аңлату),
сциентистик һ.б. ш.и. ярлыклар тагыла. Социология предметына кагылышлы төп
сораулар: • Иҗтимагый яшәеш кемгә хас: шәхескәме яисә җәмгыяви бөтенлекләргәме
(җәмгыять, оешма, таифә)? Марксизм күмәк гамәлнең субъекты турында шундый җавап
бирә: җәмгыять тарихын иҗтимагый-тарихи сыйныфлар ясый. Кешеләр күмәк гамәлләргә
әзер булыр өчен үзләренең аерым иҗтимагый таифә итеп тоярга тиеш, ягъни
үзләренең «чын» мәнфәгатьләрен танырга тиеш. Икенче караш актив азчылыкның ролен
куәтли. Бу караш буенча гавам күмәк гамәлгә сәләтле түгел, аны оештыру өчен
юлбашчылар һәм элиталар кирәк. • Җәмгыять ни рәвешле тотрыклы берлек булып яши
ала? • Җәмгыять белән шәхес ничек бәйләнгән? Без бу һәм башка мәсьәләләрне алга
таба тикшерербез. Социологиядә эпистемологик сорауның бүгенгечә чишелеп бетә
алмавы социологиянең предметы турындагы бәхәстә чагыла. Предмет – ул объектны
өйрәнгәндә фәннең эзләнү алымнарын, ысулларын объектка проекцияләү. Бәхәснең
үзәгендә социологиянең төп эпистемологик мәсьәлә һәм альтернативалары ята:
реализм-номинализм; утопия-идеология; микро-макротеория; тәртип-низаг. Бәхәс 150
ел элек башланып, әле дә тынганы юк. Мәсәлән: «Социология – тереклек турында
гомуми тәгълимат [ягъни биология] кебек җәмгыятьнең гомуми тәгълиматы булырга
тиеш» . Социологияне шул рәвешле барлык иҗтимагый фәннәрдән бер баш өстен кую
аның предметын объекты белән бутауга китерә. Икенче караш: предмет – ул объектны
сурәтләгәндә кулланылган төшенчәләр җыелмасы. Болай исәпләгәндә, социология
предметын җәмгыять, иҗтимагый структура, институт, таифә, статус-роль һ.б. шуның
ише төшенчәләр тәшкил итә. Моның белән дә килешеп булмый, чөнки алайса фән – киң
билгеле әйберләрне махсус терминнар белән катлауландырып «фәнниләштерү»гә
әйләнеп кала. Социология, «киң мәгънәдә караганда, бөтен нәрсәне иңли торган...
җәмгыяви элементлар һәм беренчел принциплар турындагы фән буларак билгеләнергә
тиеш». М. Вебер мәктәбе социологлары җәмгыятьнең элементар кисәкчәсе итеп
«иҗтимагый мөнәсәбәтләр»не санаганнар . Ләкин иҗтимагый мөнәсәбәтләр бары
иҗтимагый таифәләр, сыйныфлар, милләтләр арасындагы элемтәләрдән гыйбарәт. Аерым
кеше иҗтимагый мөнәсәбәтләргә таифәнең бер әгъзасы буларак керә, шуңа күрә аның
иҗтимагый структурадан азат җәмгыяви гамәлләре турында сүз йөртергә ярамый.
«Социологияне институтлар, аларның генезисы һәм яшәеше турында фән буларак
билгеләргә була» . Ләкин җәмгыяви институтларны, шулай ук оешмаларны, таифәләрне
өйрәнү – болар социологиянең аерым бүлекләре. Р. Парк белән Э. Берджесс
билгеләмәсе буенча, социологияне күмәк үз тотышны өйрәнүче фән итеп танырга
кирәк. Әмма ул чакта социологиянең психологиядән аермасы нәрсәдә булуы ачык
түгел. «Социологияне бик гадел һәм тәфсилле итеп мәдәният турындагы фән, тагын
да төгәлрәк һәм киң мәгънәдә әйткәндә – мәдәниятнең факторлары турындагы фән,
дип билгелиләр» . – Шундый караш социологияне мәдәният турындагы фәннәр һәм
этика белән тәңгәлләштерә. Мәдәният нормалар, гореф-гадәт, кануннар, яшәү рәвеше
кебек кеше тормышын көйләгән кагыйдәләрдән тора. Әмма, шул очракта, ул
кагыйдәләрне кем, ни өчен гамәлгә куйган дигән сорауга фән берничек тә җавап
таба алмас. Бу максатка ирешер өчен җәмгыять тәртипләрен төптән өйрәнергә кирәк.
Алда әйтелгәннәрне тыңлап, үлчәп, без шундый караш белән килешергә булдык:
Социология – җәмгыятьнең иҗтимагый структурасын, аның системаларын һәм
оешмаларын, алардагы бәйләнешләрне өйрәнүче фән (Г. Осипов). Система – ул
тулыканлы, үз кануннары буенча идарә ителгән бердәмлек. Система элементлардан
тора һәм аларның үзара элемтәләреннән гыйбарәт булган структурага (корылышка)
ия. Иҗтимагый система якынча җәмгыять төшенчәсенә туры килә. Аның бәйсезлеген
төрле даирәләр тәэмин итә: икътисад, сәясәт, мәдәният һ.б. Иҗтимагый системаның
элементлары – шәхес, шәхесара мөнәсәбәтләр, җәмгыяви оешма, иҗтимагый таифә һәм
җәмгыяви институт (1 табл. кара) – бер-берсенә буйсыну тәртибендә корыла:

Җәмгыятьнең элементар кисәкчәсе – шәхес. Шәхес бер үк вакытта төрле иҗтимагый
таифәләргә керә (бер үк кеше турист, фатир хуҗасы, электр энергиясен урлаучы,
бөекдержавачы була ала). Аерым шәхесләр һәм алар җыелып тәшкил иткән таифәләр
иҗтимагый структураны хасил итә. Эчтәлеге буенча иҗтимагый структура – ул
тотрыклы элемтәләр челтәре. Иҗтимагый структура кеше булган һәр җирдә оеша һәм
икътисади, җитештерү, психологик, сәяси тәртипләр белән үрелеп бара.
Социологиянең тагын бер эпистемологик үзенчәлеге – ул җәмгыяви чынбарлыкны
өйрәнә торган фән. Ул булырга тиешле халәтне өйрәнергә түгел (бу норматив
караш), киресенчә, чынлыктагы процессларны ничек бар – шулай күрсәтергә тиеш.
Социологиянең Совет илендәге тиңдәшләре, ягъни рәсми иҗтимагый фәннәр –
идеология белән сугарылган диалектик материализм, «фәнни коммунизм» чынбарлыктан
ерак торган «алга киткән социалистик җәмгыятьне» өйрәнгәннәр. Яңа типтагы
җәмгыять утопия булып калды, һәрхәлдә, совет җәмгыяте китапларда сурәтләгәнчә
булмады. Җәмгыятьнең чын халәте турындагы мәгълүматны бары тик социология туплый
ала, чөнки ул чынбарлыктагы җәмгыятьне өйрәнергә көйләнгән.

Җәмгыять турындагы һәммә белемне дә социологиягә нисбәтләргә ярамый. Җәмгыятькә
караш дини, әхлакый күзаллауларда да, халыкның көндәлек хикмәтендә да бар. Аек
акылга таянган «халык фәннәре»н генә алыйк. Алар исәбенә системалы иҗтимагый һәм
мәдәни тәҗрибәне нигез итеп алган гадәти иҗтимагый-икътисади күзаллаулар, халык
медицинасы, халык агрокультурасы, этнопедагогика һ.б. керә. Әйтемнәр һәм
мәкальләр элек тә халыкның иҗтимагый тормышны бик яхшы аңлавы турында сөйли:
«Байга малай кирәк, малайга ялчы кирәк» (моны хәзерге бюрократларга нисбәтләп
була), «Байның – ызгышы, патшаның сугышы бетмәс» (җәмгыятьтә иҗтимагый низагның
урыны турында), «Бер ишектә ике теләнче тормас» (ресурсларның чамалы булуы
турында – икът.), «Йөгерек җитми, боерык җитә» (фәнни принципларга карап идарә
итүнең өстенлекләре турында) һ.б. Бу күзаллаулар – күп мәгълүмат салынган, озын
тарихи хәтергә нигезләнгән, тотрыклы мантыйкка буйсынган тәҗрибә комплекслары.
Әмма халык хикмәте фәнни югарылыкка менеп җитә алмый. Шул ук нәрсә иҗтимагый
стереотипларга да кагыла. Фәнни фикер йөртүнең тиңдәше стереотип – ул
тирә-юньдәге күренешләр турында тәнкыйди булмаган фикер йөртү. Иҗтимагый
стереотип – аерым бер кешегә хас сыйфатларны тулы категориягә яки төркемгә
күчерү. Ярлыкларны аеруча чит халыкларга тагарга яраталар: «кавказ кешеләре –
мәкерле», «немец халкы – саран», «җирле халыклар – артта калган, надан». Объекты
һәм эчтәлеге буенча төрле булсалар да, иҗтимагый стереотиплар «кычкырып» тора:
«без – иң гадел, иң тырыш, иң кунакчыл, иң кыерсытылган халык; алар – надан,
шакшы, астыртын, сатлыкҗан, ватан сөймәс һ.б.». Иҗтимагый стереотип көнкүрештә
булып торган низагларда, каршылыкларда психологик саклану чарасы ролен үти.
Стереотип шулай ук үзгәреп торган иҗтимагый шартларга җайлашырга ярдәм итә:
«ришвәт алмаучы кеше юк хәзер», «бүген берәүгә дә ышанып булмый» һ.б.ш.и.
Кешелекнең җәмгыятькә карашы фән итеп танылсын өчен, җәмгыять махсус өйрәнү
юнәлешенең объекты булырга тиеш. Фән күзәткән вакыйга һәм күренешләр абстракция,
идеализация, гомумиләштерү, чагыштыру, классификация кебек фикерләү процесслары
нәтиҗәсе була. Фәннең максаты – чынбарлык турында объектив белем булдыру һәм аны
системага кертү. Социологиянең башка үзенчәлекләре – ул, тарих фәненнән,
антропологиядән аермалы буларак, күбрәк хәзерге җәмгыятьнең көн кадагы
мәсьәләләре белән эш итә. Антропология фәне, мәсьәлән борынгы яисә бүгенгә кадәр
сакланган примитив җәмгыятләрне өйрәнә. Галим Д.А. Ольдерогге язганча, «Африка –
кешелекнең музее ул», чөнки Кара континентта башка халыклар күптән узган архаик
тормыш формалары һаман да гамәлдә. Ләкин социологияне хәзерге җәмгыять күбрәк
кызыксындыра. Шуңа күрә, Европа илләрен өйрәнгән белгечләрне социолог дип
атасалар, Африка илләрен өйрәнүчеләрне – антрополог яки африканист дип.

Социологиянең төп проблематикасын гаилә һәм иҗтимагый таифәләр (мәс. зыялылар,
ялланып эшләүчеләр), җәмгыять белән идарә итү, иҗтимагый тәртип, миграция,
җәмәгатьчелек фикере тәшкил итә. Андый күпкырлы мәсьәләләр белән шөгыльләнү
аркасында социологиядә хезмәт бүленеше хасил булган. Социологиянең иң җаваплы
тармаклары – аграр, индустрия, шәһәр, мәдәният социологияләре; оешма, гаилә, дин
социологиясе, этносоциология һ.б. Социология җәмгыять корылышы мәсьәләләре белән
генә чикләнми. Хезмәт, шәхес һәм коллектив кебек мәсьәләләрне социологлар башка
фәннәр тәҗрибәсенә таянып өйрәнә. Шуңа күрә социология белән күрше фәннәр
чигендә ызандаш тармаклар барлыкка килә: икътисад социологиясе, шул исәптән
хезмәт, эшкуарлык, идарә итү социологиясе кебек бүлекләре; тагын сәяси
социология, җәмгыяви психология һ.б.



https://tt.wikipedia.org/wiki/%D0%A0%D1%83%D1%85%D0%BD%D0%B0%D0%BC%D3%99

"Рухнамә" (төрекм. Ruhnama, Ruh — "рух", nama — "китап") китабы, рәсми төркмән
аңлатмалары буенча, Төркмәнстанның беренче президенты Сапармурат Төркмәнбашы
(Ниязов) тарафыннан 1997-2001 елларда язылган. Автор исеменнән китапта болай
диелә:

Китапны язуның максаты — төркмән халкының уңай образын тудыру, аның тарихын
яңабаштан, каһарманнарча рухта күзаллау, хәзерге заман төркмәннәренең көндәлек
тормыштагы гореф-гадәтләрен кабат барлау, әхлакый, гаилә, иҗтимагый һәм дини
карашларын билгеләү.

Башта "Рухнамә" 2001 елның 12 сентябрендә төркмән телендә бастырылып чыгарылган
иде. 2001-2006 елларда ул кырыкка якын телгә тәрҗемә ителде, шул исәптән инглиз,
алман, рус, татар телләренә һәм дөньяда киң таралган башка телләргә дә. Китапның
гомуми тиражы бер миллион данәдән артып китте. "Рухнамә"нең татар теленә
тәрҗемәсен һәм бастырылуын Татарстанның Төркмәнстан белән тыгыз икътисадый
мөнәсәбәтләре булган бер ширкәте белгечләре башкарып чыкты. Төркмәнстан
җитәкчелегенә бүләк итү өчен татарча "Рухнамә"нең ике варианты эшләнде — алтын
йөгертелгән һәм гадәти тышлысы. Икесе дә 2006 елның сентябрендә Ашгабатта
тантаналы рәвештә Төркмәнстан җитәкчелегенә тапшырылды. Рәсми чыганаклар
тарафыннан бу хакта бернинди мәгълүмат бирелмәде.



https://tt.wikipedia.org/wiki/%D0%9C%D0%B8%D0%BD%D0%BD%D0%B5%D1%81%D0%BE%D1%82%D0%B0

Миннесо́та (инг. Minnesota [mɪnɨˈsoʊtə]) — АКШның Урта Көнбатышында урнашкан
штат, Төньяк-көнбатыш Үзәк регионына карый. Халык саны — 5,220,393 кеше (АКШта
21 нче урын, 2008 ел мәгълүматлары). Этник состав: алманнар — 37,3 %, норвеглар
— 17,0 %, ирландлар — 12,2 %, шведлар — 10,0 %. Башкаласы — Сент-Пол. Иң зур
шәһәре — Миннеаполис. Башка эре шәһәрләр: Блумингтон, Дулут, Рочестер,
Бруклин-Парк.

Штат мәйданы — 225,365 мең км² (АКШта 12 нче урын). Төньякта һәм
төньяк-көнчыгышында штат Манитоба һәм Онтарио Канада провинцияләре белән чиктәш.
Көнчыгыштан ул Висконсин, көньякта Айова, көнбатышка Көньяк Дакота һәм Төньяк
Дакота АКШ штатлары белән чиктәш.



https://tt.wikipedia.org/wiki/%D0%9C%D0%B5%D1%82%D0%B0%D0%BB%D0%BB%D1%83%D1%80%D0%B3%D0%B8%D1%8F

Металлургия (metallurgeo — мәгъдән чыгарам, металл эшкәртәм), 1) табигый
чималдан һәм икенче металл кергән продуктлардан (шул исәптән металл материаллар,
эретмәләр, әйберләр җитештерү калдыкларыннан) металл җитештерүне, эретмәләр
алуны, металларны югары һәм түбән температураларда эшкәртүне, эретеп ябештерүне,
металга билгеле форма бирүне саклагыч һәм ныгыткыч металл каплаулар йөгертүне үз
эченә алган сәнәгать тармагы.

Кара металлургиягә һәм төсле металлургиягә бүленә. Металларны аерып алу алымнары
— гидрометаллургия, пирометаллургия, порошок металлургиясе һ.б. Аерып алу
процессы эченә мәгъдәнне әзерләү (ваклау, иләү, аеру, эретү) һәм баету
(флотация, гравитация, магнит, электростатик һ.б. ысуллар), концентратларны
аларның реакциягә керү сәләтен һәм алга таба барган эшкәртүләрнең
җитештерүчәнлеген арттыру өчен киптерү, составындагы кисәкләрне бер төрле
үлчәмле итеп ваклау, катыштыру һәм кисәкләргә укмаштыру (агломерация,
катанкалау, брикетлау), металларны аерып алу һәм рафинирлау, металл
порошокларыннан изделиеләр ясау керә.

Шахталы, кайтарма яки электростатик мичләрдә, конвертерларда һ.б. алып барыла.
Сорбция белән экстракцияне куллану эретмәләрдән һәм пульпадан металларны турыдан
туры аерып алу мөмкинлеген бирә. Төсле металларны сулы эретмәләрдән (бакыр,
никель, кобальт, цинк) һәм эретмәләрдән (алюминий, магний) рафинирлау өчен
электролитик тондыру ысулын, аеруча таза металларны һәм ярымүткәргечтәрне алу
өчен — рафинирлауның кристаллофизик ысулларын (зонада эретү, эретмәләрдән
монокристалларны сузып чыгару), металларга ярашлы үзенчәлекләр бирү өчен
эшкәртүнең термик, термомеханик, химик термик һ.б. төрләрен кулланалар.
Тимерчыбык ясау өчен сузу ысулы кулланыла. Прокат станнары ярдәмендә табаклар,
тасмалар, торбалар, бөгелгән һәм периодик профильләр, биметаллар һ.б. төр
эшләнмәләр чыгарыла.

Якында чимал булмау сәбәпле, Татарстанда махсус металлургия предприятиеләре юк.
Күрше Башкортстанда металлургиянең барлыкка килүе тау эше һәм тау сәнәгате
үсешенә бәйле. Башкортстанда кара металлургия предприятиеләренә Белорет
металлургия комбинаты карый, төсле металлургиягә — Башкортстан бакыр-күкерт
комбинаты, Бүребай тау баету комбинаты, Учалы тау-баету комбинаты, алтын табу
сәнәгате предприятиеләре керә. Металл ватыкларын, калдыкларын җыю һәм эшкәртү
“Башвтормет”, “Башвторцветмет” предприятиеләрендә оештырылган.



https://tt.wikipedia.org/wiki/%D0%9C%D0%B5%D1%81%D0%BE%D0%BF%D0%BE%D1%82%D0%B0%D0%BC%D0%B8%D1%8F

Месопота́мия (бор. грек. Μεσοποταμία; гарәп. بین النهرین‎ [bayn-un-nahrayn],
арам. ܒܝܬ ܢܗܪܝܢ, әрм. Միջագետք [Mijagetq], көрд. مەزۆپۆتامیا, лат. Mesopotamia,
төр. Mezopotamya; бор. грек. μέσος – «урта» сүзенә + ποταμός

Тигр һәм Евфрат елгалары үзәнлегендә халык, Мисырдагы шикелле үк, бик күптәннән
тора башлаган. Бу үзәнлек Икесу дип, яки Месопотамия (ягъни ике елга арасындагы
үзәнлек) дип атала. Иң борынгы дәүләтләр Фарсы култыгы янәшәсендәге Икесу
өлкәсенең көньяк өлешендә төзелгәннәр.

Шумерлар ыруг җәмәгатьләре булып яшәгән чакларында ук әле дәүләт төзелгәнгә
кадәр, беренче су корылмалары төзи башлаганнар. Алар кырларын, бакчаларын суны
үткәрми торган буалар – белән чолгап алганнар. Аннан башка алар күп кенә
каналлар казыганнар. Су ташыганда йортларны су басмасын өчен, үзләренең
авылларын, сарайларын һәм храмнарын ясалма биеклекләрдә төрегәннәр.

Коллар үз хуҗасының тулы хакимияте астында яшәгән һәм аңа эшләргә мәҗбүр булган.
Әгәр кол үзенең хуҗасына буйсынмаса, аның колагын кискәннәр. Патшага, түрәләргә
һәм каhиннәргә (жрецларга) коллардан тыш шулай ук игенчеләр һәм батраклар да
эшләгәннәр. Җир хуҗалары, үз җирләренең бер өлешен вак-вак участокларга бүлеп,
бик авыр шартлар белән игенчеләргә арендага бирә торган булганнар. Эшкәртү өнен
җир алган арендатор җир хуҗасына уңышның өчтән бер өлешеннән алың яртысына
кадәр, ә җиләк-җимеш бакчасы алган кеше уңышның өчтән ике өлешен бирергә мәҗбүр
булган. Жирсез игенчеләр аз гына бәягә көнлекче булып яллан¬ганнар. Яларга яшәү
бик авыр булган. Игенчеләр, коллар белән бергә, авыр „патша эшләрен" эшләргә
тиеш булганнар: күп санлы каналларны һәм буаларны тәртиптә тотканнар һәм авыр
йөкләр ташыганнар.

Вавилония патшалыгында даими гаскәр булган. Вавилония – Сугышчыларга хәрби
хезмәтләре өчен патша кечкенә генә җир участоклары биргән. Әгәр. сугышчы сугышта
үлсә яки үзлегеннән хезмәтне ташлап китсә, аның участогы башка сугышчыга алып
бирелгән. Әгәр сугышчының улы әтисе үлгәннән соң үзе сугышчылар сафына керсә, ул
әтисенең җирен үзенә алган.

Ассирлеләр Тигр елгасы үзәнлегендә иген иккәннәр, ә тау битләрендә күбрәк
терлекчелек һәм аучылык белән шөгыльләнгәннәр.

Әссүриялеләрнең туры аткан укларыннан һәм арбалы гаскәрләрнең куркынычлы
һөжүмнәреннән ачык сугышта котылып калып булмаган. Шәһәрнең биек стеналары да
Әссүрия сугышчыларыннан саклап кала алмаганнар. Алар, камап алынган шәһәрне
чолгап алып, ташаткычлардан шәһәр эченә авыр ташлар яки яна торган сумалалы
савытлар атканнар. Алар крепостьларның калын стеналарын тараннар белән
ватканнар. Таран ул чылбырга асылган һәм бакыр белән өртелгән бик зур бүрәнә
булган. Яны атындырып стенага бәргәннәр. Аннары, стеналарга озын-озын баскычлар
куеп, шулар ярдәмендә шәһәргә кергәннәр. Әссүрия патшалары һәрбер җиңүдән соң
җиңелгән халыкларны җәзага тартканнар. Меңнәрчә хәрби әсирләрне казыкка
утыртканнар, яки башларын чабып өзгәннәр. Ун меңнәрчә әсирне Әссүриягә алып
китеп, анда коллыкка сатканнар. Таланган урыннардан йөз меңнәрчә баш терлек,
йөге-йөге белән алтын, көмеш, бакыр, фил сөякләре һәм башка кыйммәтле әйберләр
алып киткәннәр.

Тиглат-Паласар үзенең яхшы өйрәтелгән дисциплиналы гаскәре белән зур-зур яулап
алу эшләре алып барган. Ул Вавилонияне үзенә буйсындырган, Сурияне сугышып алган
һәм Палестинадагы яһүд патшалыкларына ясак салган. Тиглат-Паласар Мисырга кадәр
барып житкән һәм чик янында Мисыр фиргавененең гаскәрен тар-мар иткән. Төньякта
ул Әссүрия сугышчылары үтерелгән әссүриялеләрнең даими дошманы булган Урарту
патшалыгына кадәр барып чыккан.

Салымнарның ин күп өлеше игенчеләр һәм вак һөнәрчеләр өстенә гөшкән. Игенчеләр
иген унышларынын бер өлешен һәм терлекләренең беркадәресен биргәннәр, ә вак
һөнәрчеләр җыемнарны һәм пошлиналарны көмеш белән түләгәннәр. Аннан башка,
игенчеләр һәм вак һөнәрчеләр еш кына патша эшләрен эшләргә: юллар, сарайлар һәм
крепостьлар салу эшенә тартылганнар.

Буйсындырылган илләр белән Әссүрияне яхшы юллар тоташтырганнар. Бу юллар башлыча
сугыш максатлары өчен салынганнар. Ләкин алардан үзләренең сәүдә кәрваннары өчен
сәүдәгәрләр да файдаланганнар.

Коллыкка төшерелгән халыклар Әссүрия хакимлегенә каршы даими рәвештә баш
күтәрүләр ясап торганнар. Тиглат-Паласардан башлап, һәрбер патша үзенең
язмаларында халык юлбашчыларын рәхимсез рәвештә бастырылуы турында сөйли.

Борынгы Вавилон патшасы Хаммурапи гына түгел, ул заманның башка хакимнәре дә
үзләре чыгарган законнарны Алла исеме белән бәйләргә, аның ихтыяры белән
аңлатырга тырышканнар. Хәлбуки, кешелек җәнгыятенең чын тарихи үсеше
күрсәткәнчә, юридик законнарның барлыкка килүендә табигый көчләрнең бернинди
катнашы да юк.

Борынгы Вавилонда коллык тәртипләре сагында торучы законнарның никадәр рәхимсез
булуы хакында төрле җинаятьләр өчен каралган җәза төрләре – кул, колак, бармак,
телне кисү һ.б.; күпләгән үлем җәзалары—казыкка утырту, суга батыру, утта
яндыру, тере килеш күмү һ.б. сөйли. Талион дип аталган принцип киң кулланылган:
әйтик, кем дә кем берәүнең күзен чыгарса, аның үзен дә бер күзеннән мәхрүм
итәргә, тешен сугып сындырса, үзенә дә шундый ук җәза бирелергә тиешле булган.
Әгәр дә инде берәү җәмгыятьтә үзеннән түбән торган кешегә карата җинаять эшләсә,
талион принцибы кулланылмыйча, китергән зыян өчен акчалата түләү белән
алыштырылган.



https://tt.wikipedia.org/wiki/%D0%9C%D0%B0%D1%82%D0%B1%D0%B0%D0%B3%D0%B0%D1%87%D1%8B%D0%BB%D1%8B%D0%BA

Матбагачылык – басма продукция, беренче чиратта китаплар күбәйтү, ясау процессы.

Дөньяда иң беренче басма китап Кытайда барлыкка килә. Ван Чи исемле кеше
иероглиф штампларын кызыл балчыктан ясый, аннары аларны махсус мичтә яндыра.
Соңыннан китап итеп бастыра. Ләкин бу бик озак һәм мәшәкатьле эш була. IX
гасырда Кытай кешесе җыелма шрифт уйлап таба. Бу шрифтны “хәрәкәтчел хәрефләр”
дип атыйлар. Ул китап бастыру эшен күпкә җиңеләйтә.

1445 елдан китап бастыру бөтен Европага тарала. Борынгы Кытайда уйлап табылган
кәгазь турында дә беләләр. Иң беренчеләрдән булып җыелмалы шрифт куллану ысулын
Иоһан Гутенберг ысулын тәкъдим итә. Гутенберг тәкъдим иткәнчә, җыю кассасына
металл хәрефләр – литерлар урнаштырыла. Хәреф җыючы аларны кассадан ала һәм,
аерым бер тактага тезеп, текст “яза”. Кабырынкы литерларга типография буявы
(элгәре - гади корым) сылана, аның өстенә юеш кәгазь бите куела. Басу станогы
кул көче белән эшләгән. Китап басылгач, җыелган текстны аерым хәрефләргә
таратып, яңа текст төзегәннәр.

Ксилография – китап битләре бакыр пластинкага яки агач тактага уеп язу, ягъни
гравюра ысулы белән күбәйтелә. Ксилография ысулы белән XIV гасыр ахырында ук
кәгазь акча, уен карталары, дини рәсемнәр басылган.

XVIII гасыр төгәлләнеп килгәндә, Европада литография (бор. грек. lithos – таш,
grapho – язу) ысулы уйлап табыла. Бу ысул белән басканда шрифтлар җыеп
азапланасы юк, бары тик оста рәссам-хаттат кына кирәк. Ташбасма ксилография
белән чагыштырганда җиңелрәк башкарыла. Аның технологиясе гади: шома яки кытыршы
өслекле ташка кулдан язу төшергәннәр (шуңа күрә татарлар арасында ул ташбасма
дип йөртелгән дә), аннары әлеге өслекне кислота белән эшкәрткәннәр. Басарга
керешкәндә, буяу бары хәрефләр һәм рәсем-иллюстрация өстенә генә ябышкан.
Литография ысулы белән басу арзангарак төшкән. Казанда беренче литографияне 1844
еллар тирәсендә Шаһи Яхин оештыра. Ул нигездә шамаилләр бастыру белән
шөгыльләнә. Бу ысул катлаулы стиль белән язылган гарәп язулы текстларны
күбәйтергә мөмкинлек биргән. Литография ысулында басылган китаплар төсләрне
уңышлы файдалана башлыйлар, караңгы яшел, сыек кара төс, куертылган кара төс,
хәтта кызыл һәм зәңгәр буяулар белән эшләргә мөмкинлек биргән.

Гектография ысулы 1869 елда барлыкка килә. Гектографиянең өч төре бар:
желатинлы, азотлы һәм спиртлы. Желатин гектография өчен шома, 1 өлеш желатин, 4
өлеш глицерин һәм 2 өлеш су салынган тартма файдаланыла. Калай тартмада масса
куера һәм ката. Анилин кара белән язылган өлге кулъязма масса өстенә куела һәм
кысылып тора. Берничә минуттан гектографта оттиск барлыкка килә. Ул яңадан
куелган чиста кәгазь битләрендә кабатлана. Гектограф 100 якын оттиск бирә, ләкин
аларның беренче килгән 30-50се генә укырлык була.

Хәреф җыеп китап бастыру сәнгате һәм техникасы камилләшүен дәвам итә. Алга
барышны бигрәк тә хәреф җыючылар хезмәтен җиңеләйтү һәм тизләтү бурычы ашыктыра.
1814 елда басу машинасы ясалу белән хәзерге полиграфиягә нигез салына.

Чыгышы белән алман булган америкалы Отмар Мергенталер 1884 елда линотип
машинасын уйлап таба (латинча linea – сызык, грекча typos – басма). Линотип –
типограф шрифтлардан текст юлларын «кою» (җыю) һәм алардан битнең макетын ясау
өчен җиһаз. Линотип клавиратурадан, линотип матрицаларыннан торган
«касса»лардан, эчендә юл ясала торган калып-«верстатка»дан һәм кою аппаратыннан
тора. Цилиндрга урнаштырылган түгәрәк басма формалардан күптиражлы продукцияне
тиз бастыра торган ротация машиналары уйлап табылу да алга китеш булды (латин
сүзе rotatio – «әйләнешле хәрәкәт» мәгънәсендә. Камилләштерелгән линотиплар
матбагачылыкта «фототип»лар һәм санак битләве пәйда булганчы сафта тора.

XIX гасыр уртасында пар белән баса торган машиналар һәм пресслар барлыкка килә.
Алар югары полиграфия сыйфатын тәэмин итте. олиграфия – ул текст һәм сурәтләр
бастыруда файдаланыла торган машиналар һәм җайланмалар җыелмасы (грекчадан:
polls – күп, grapho – язам), техник сәнәгать тармагы. Полиграфия нәшрият һәм
матбугат эшчәнлеген оештыруның матди-техник базасын тәшкил итә, китап бастырып
чыгаруның күләмен һәм сыйфатын яхшыртуда хәлиткеч роль уйный Полиграфия
технологиясе төп өч өлештән: форма ясау, бастыру һәм эшкәртү (тегү һәм төпләү)
процессларыннан тора.

Офсет басма – китапларны (матбугатны) хәзер иң киң таралган басу ысулы. Аеруча
күптөсле басмалар өчен уңайлы. Төп үзенчәлекләре: 1) калыптагы (формадагы)
басыла торган һәм буш ара кисәкләре (элементлары) асылда бер үк яссылыкта
урнашкан килеш, капма-каршы физик-химик сыйфатларга ия; 2) буяу калыптан
кәгазьгә күчкәнче арадаш резин цилиндр аша үтә; нәтиҗәдә, басма форма озаккарак
чыдый, басу процессы тизрәк һәм сыйфатлырак була.

Лазерлы басмалар лазерлы принтерлар барлыкка килгәч (1969) пәйда булалар. Алар
кәгазьне бик сыйфатлы, бер дә тавышсыз диярлек чыгара.

Агынтылы басма (1976) – текст яки сурәтне кәгазьгә буяуны сиптереп бастыра. Шуңа
күрә вакыт-вакыт буяу салынган «кассеталар»ын алыштырып торырга кирәк. Менә шуны
картридж диләр. Принтерның бу төре шауламый, сыйфатлы бастыра. Әмма шунысы бар:
принтердан чыккач, кәгазьнең буявы кайвакыт кипмәгән була.

Тиздән ике арада «баганалап» җыелган текст (гранка), беренче, икенче корректура,
«чиста бит»ләрне һәм рәсем басмаларын (оттиск, проба) алмашу, аларны үзара
«чөкердәшеп» төзәтү-килештерү башлана. Газета яки журналның һәр саны, китапның
һәр басмасы өчен өр-яңабаштан «уйнала» торган бу «матч»лар, нәкъ футбол
кырындагы кебек үк, төрткәләшеп алу, аяк чалу һ.б. шундый атрибутлардан азат
түгел иде. Ихтимал, берәүләргә кызыгы да шунда булгандыр әле. Бүген китапның
электрон версия кыяфәтендәге макет нөсхәсе (яки оригинал-макеты) тулысынча
нәшриятта/ редакциядә әзерләнә. Басмаханә инде аны күбәйтү вазифасын гына үз
өстенә ала, «беренче нөсхә» өчен җавап бирми (моны китапның үзендә үк «әзер
диапозитив / ориги-нал-макетның сыйфатына тәңгәл рәвештә нәшер ителде» яки
«оригинал-макет нәшриятта әзерләнде» дип күрсәткәлиләр).

Текст җыю (набор), аны биткә салу (верстка), сәнгати бизәү (дизайн) хезмәтен
санак осталары башкара. Китап макетын тезү һәм битләргә салу өчен башлыча Adobe
Page һәм QuarkXPress санак программалары кулланыла. (Шулай ук, текст төренә,
мөмкинлеккә карап, InDesing һәм Adobe FrameMaker программаларының да
файдаланылуы мөмкин). Биткә салучы (верстка ясаучы) түбәндәге төп эшләрне
башкара:

Татарларга басма китап XIV гасырдан бирле таныш. Дөньяда иң беренче типография
Италиядә 1464 елда ачыла. Мәскәүдә типография 1553 елда ачыла. Беренче китап
басучы Иван Федоров була. Беренче китаплар Италия, Төркия, Һиндстан, Мисыр
илләрендә басыла башлый.

Казан университеты китапханәсендә 1593 елда Италиядә басылган Әбу Гали ибн
Синаның гарәп телендәге китабы саклана. Шунда ук Ван Кулиның 1727 елда
Истанбулда чыккан ике томлык “Төрки-гарәпчә сүзлек” саклана.

Гарәп шрифты белән татар телендә басылган беренче китап Лейпциг шәһәрендә 1612
елда табыла. Соңгы елларда Голландиянең Лейден университеты китапханәсендә 1618
елда Львов шәһәрендә төрки телдә басылган бер китап табылды. Бу – татар
телендәге безгә билгеле булган иң борынгы китапларның берсе. Ләкин ул әрмән
хәрефләре белән басылган.

XVIII гасырның 20 нче елларында Петр I Персия походы уңаеннан “Манифест” чыгара.
1722 елда бу “Манифест” татар телендә аерым китап булып бастырыла. Ул дүрт
биттән тора һәм Русиядә чыккан беренче татар китабы дип исәпләнә.1917 нче елгы
революциягә кадәр татарлар Русиядә китап бастыру буенча руслардан кала икенче
урында торган. Революциягә кадәр татар телендә 15 мең исемдә 5 миллионнан артык
данә китап басылып чыккан.

Галим, академик Әбрар Кәримуллин “История татарской книги в контексте
“Запад-Восток” дигән хезмәтендә язганча, Русиядә типографияләр барлыкка килгәч,
татарлар патша галиҗәнапләренә басмаханәләр ачарга рөхсәт сорап мөрәҗәгать итә
башлый. 1783 елдагы ирекле типографияләр ачарга рөхсәт итү турындагы фәрман да
татарлар файдасына булмый. “Ирекле” басмаханәләрне Русиядә яшәүче башка ил
вәкилләренә һәм рус милләтеннән булган кешеләргә генә ачарга хокук бирелә.
Екатерина II татарларның китап бастыруга бәйле заказларын үз максатларында
файдалана. Аның кушуы буенча басылган Коръәннең һәр данәсе 200 сум тора. Ул
заманнарда атның бәясе исә 2 сум булган.

Ниһаять, 1797 елда Павел I татарларның үз басмаханәләрен булдыруга юл ачкан
фәрманга кул куя. “Татар, фарсы, гарәп телләрендә дәреслекләр һәм халыкның
белемен күтәрүгә кирәкле башка китаплар нәшер итү өчен ирекле татар
басмаханәсе”н отставкадагы прапорщик, беренче нашир Габделгазиз Бурашев
оештырырга алына. Аңа Сенат басмаханәсеннән гарәп язуы шрифтларының бер өлешен
һәм станнар саталар. Элекке прапорщик бу җиһазларны Казанга алып кайта һәм
гимназия бинасында татарның беренче типографиясен ачып җибәрә. Бу типографиядә
1801 елда беренче татар китаплары дөнья күрә.

Татар китабын бастыру белән Казан наширләреннән тыш шөгыльләнгән басмаханәләрнең
кайберләрең атыйк. Уфа губернасында: губернатор типографиясе (1905—1908: 16
исемдәге татар китабын 47,3 мең данәдә бастырган), Стәрлетамактагы «Нур»
(1910—1913: барысы 30 китап, гомуми тиражы – 52 мең данә), Уфадагы «Шәрекъ
матбагасы» (1908—1917: 200 китап, 578 мең данә һәм «Тормыш» (1914—1916: 11
китап, 42,4 мең данә) типографияләре; Ырынбурда: Ф. Кәрими җитәкчелегендә татар
китабына хезмәт иткән матбагалар (барлыгы 1 миллион данә булып басылган 384
татар китабы); мулла һәм сәүдәгәр М.Хөсәенов ачкан «Дин вә мәгыйшәт» басмаханәсе
(1906—1917: 180 мең данә тираж белән 104 китап нәшер ителә); Семипалатинскида
«Ярдәм» матбагасы (1910 елларда төзелә, Оренбург, Казан, Уфадагы татар
наширләренең заказын үти); Әстерханда Габдрахман Гомәрев типографиясе
(1907—1914; 58 исемдәге 124 меңгә якын китап); Петербургта Ильяс Бораганский
типо-литографиясе (1894— 1910; Казан татарлары, кырым татарлары, казакъ, гарәп,
фарсы телләрендә әдәбият бастыра; нәшер ителгән китаплар саны – 119 исемдә, 430
мең данә) һ.б. Әлеге нәшрият һәм басмаханәләр татар көндәлек матбугатын оештыру
һәм бастыру өлкәсендә дә зур хезмәт күрсәтә.

Гутенберг инҗиле Европаның китап нәшер итү тарихында иң беренчесе дип исәпләнә.
Ул 1456 елда дөнья күрә. Барлыгы 180 данәдә, аныү 45е — пергамент, ә калганнары
су билгеләре белән расланган Италия кәгазендә бастырыла. Басма башка китаплардан
бизәлеш сыйфаты белән аерылып тора. Безнең көннәргә мондый китапның тулы
эчтәлекле вариантының 21е генә килеп җитә. Экспертлар бу китап өчен 25-30
миллион доллар сорый.



https://tt.wikipedia.org/wiki/%D0%9A%D3%A9%D0%BD%D1%8C%D1%8F%D0%BA_%D0%90%D1%84%D1%80%D0%B8%D0%BA%D0%B0_%D2%96%D3%A9%D0%BC%D2%BB%D2%AF%D1%80%D0%B8%D1%8F%D1%82%D0%B5

Көньяк Африка Җөмһүрияте (африкаанс Republiek van Suid-Afrika; ингл. Republic of
South Africa), шулай ук КАР яки КАҖ – Африка кыйтгасының көньяк өлешендә
урнашкан дәүләт.

Дәүләт дөньяның нык үскән илләре рәтенә керә. Башкаласы — Претория шәһәре.
Илдәге кешеләрнең күпчелеген җирле халык — бантулар тәшкил итә. Африканың башка
илләре арасында КАҖ Аурупадан чыккан кешеләрнең (африканерлар, инглизләр) күп
булуы белән аерылып тора.

Кыргый хайваннарны тулысынча кырып бетерүдән коткарып калу, шулай ук тулаем
табигый комплексларны саклау максаты белән КАҖда тыюлыклар һәм милли парклар
төзелгән. Аларның иң зурысында — Крюгер милли паркында — материкта очрый торган
хайваннарның барлык төре җыелган.

КАҖның җир асты төрле файдалы казылмаларга бай. Бу илне геологик могҗиза дип
атыйлар. КАҖ алмаз, алтын, платина, уран һәм тимер рудалары запасы һәм аларны
чыгару буенча дөньяда беренче урыннарның берсен алып тора. Илнең хуҗалыгы Англия
һәм Америка монополистларына бәйле, алар файдалы казылмалар эшкәртүне үз
кулларында тоталар һәм аннан гаять зур табыш алалар.



https://tt.wikipedia.org/wiki/%D0%9A%D1%83%D0%B3%D1%83-%D0%AE%D0%BC%D0%BE

Кугу́-Ю́мо (чирм. Кугу Юмо яки Олы Тәңре; Кугу — бөек, олы, зур, Юмо — Тәңре;
таулы чирм. Кого Йымы) — мари пантеонының иң югары илаһы.

Борынгы заман угыр-фин телләрендә "юмо" сүзе күк төшенчәсен белдергән, ул әле
бүген дә кайбер катлаулы сүзләрдә һәм аерым гыйбарәләрдә кулланыла, мәсәлән,
марича юмо волгалтла — күк аязлана; юмо йӱклана — күк күкри; юмо пылайте
— болытлы күк; юмынтӱр — офык (сүзгә-сүз тәрҗемәсе — күк кырые), юмынлулеге —
галәмнәр (сүзгә-сүз тәрҗемәсе — күк каркасы).

Соңрак бу сүз "олы тәңре" мәгънәсендә кулланыла башлаган: юмынкÿй — корбан
китерү урыны (сүзгә-сүз тәрҗемәсе — Тәңре ташы), юмынпундаш — күк капусы.

Риваятьләрнең берсендә үз хезмәте өчен беркайчан да хак алмаган тимерче үлгәч
Юмо каршына килеп ирешә, Тәңре аңа бу риясызлыгы өчен теләсә нинди үтенечен
канәгатьләндерергә вәгъдә итә. Тимерче Юмоның алтын тәхетендә бераз утырып
торырга рөхсәт сорый. Шулай итеп, ул кешеләрнең бөтен бозык гамәлләрен күреп
шакката һәм тәхеттән егылып төшә. Юмо аны яңадан җиргә кайтара. (моңа охшаш
сюжет көнчыгыш славяннарның апокрифик риваятьләрендә дә бар).

Өске дөньядагы кайбер объектларның олы тәңре образына турыдан-туры кагылышы бар,
мәсәлән: юмын шулдыр — Юмо канатлары; юмын кудо — Юмо торагы; юмын тул — Юмо
уты; юмын кудо пече — Юмо торагы тирәсендәге койма; юмын ушкал — Юмо сыеры
(терлеге), юмын лӱҥгалтыш — күктәге тишектән аллалар тарафыннан аска төшерелгән
таган.



https://tt.wikipedia.org/wiki/%D0%9A%D0%BE%D1%8F%D1%88

Кояш — Җир шарына иң якын йолдыз. Кояш — Кояш системасының бердәнбер йолдызы.
Аның тирәсендә бу системаның башка объектлары әйләнәләр: планеталар һәм аларның
иярченнәре, кәрлә планеталар һәм аларның иярченнәре, астероидлар, метеороидлар,
кометалар һәм галәми тузан. Кояш Кояш системасы массасының 99,866 % эченә ала.
Кояш нурланышы Җирдә тереклекне куәтләнә, климатка тәэмин итә. Кояш водородтан
(~73 % массалата һәм ~92 % күләмле), гелийдән (~25 % массалата һәм ~7 % күләмле)
һәм башка кече концентрацияле элементлардан: тимердан, никельдән, кислородтан,
азоттан, кремнийдән, күкерттән, магнийдан, углеродтан, неоннан, кальцийдан һәм
хромнан гыйбарәт. Водородның 1 млн. атомга гелийнең 98 000 атом, кислородның —
851, углеродның — 398, неонның — 123, азотның — 100 азота, тимерның — 47,
магнийның — 38, кремнийның — 35, күкертнең — 16, аргонның — 4, алюминийнең — 3,
никельнең, натрийның һәм кальцийның икешәр атом туры килә. Спектр
классификациясе буенча Кояш G2V төренә («сары кәрлә») исәпләнә. Кояш өслегенең
температурасы 6000 K җитә, шуңа күрә Кояш ак яктылык тарата.

Безнең Киек Каз Юлы галактикасында 100 млрд. артык йолдыз бар, аларның 85 %
безнең Кояштан аз яктырак (күбесенчә кызыл кәрләләр). Баш эзлеклелек йолдызы
булып Кояш энергияне термик төш синтезы аркасында чыгара. Кояш очрагында
энергиянең иң зур өлеше гелий водородтан синтезында чыгарыла.

Кояш Җирдән 149,6 млн. км ераклыгында тора. Аның күренмә почмакча диаметр Айныкы
шикелле ярты градустан бераз артыграк (31–32 минут) тәшкил итә. Кояш Киек Каз
Юлы үзәгеннән 26 000 яктылык елы ераклыкта урнаша һәм аның тирәсендә 200 млн. ел
эчендә әйләнеп чыга. Кояшның орбиталь тизлеге 217 км/с тәшкил итә. Хәзерге
вакытта Кояш безнең Галактикасының Орион җиңенең эчке кырыенда Персей җиңе һәм
Кавәс җиңе арасындагы «Урынчыл йолдызара болытта» була. Кояшның абсолют йолдызча
зурлыгы +4,83m тәшкил итә.



https://tt.wikipedia.org/wiki/%D0%9A%D0%B5%D1%88%D0%B5_%D1%85%D0%BE%D0%BA%D1%83%D0%BA%D0%BB%D0%B0%D1%80%D1%8B

Кеше хокуклары – кешенең хокукый статусы нигезен тәшкил иткән хокуклар. Хокукый
дәүләтләрнең хокук үзәгендә ята (кара Кеше һәм ватандашның хокук һәм ирекләре
матдәсен). Халыкара хокук өлкәсендә кеше хокуклары БМО Кеше хокукларының гомуми
декларациясе белән беркетелгән.

Иң беренче, дәүләт кешенең шәхси тормышына катнашмаска, аның шәхси иреген
чикләмәскә тиеш, киресенчә, дәүләт кешегә үз хокукларын тормышка ашырырга
шартлар тудырырга тиеш. Бу бигрәк тә сүз иреге, сайлаулар, демократия, милли һәм
дини ихтыяҗларны тормышка ашырганда ачык чагылыш табарга тиеш.

1989 елда БМО Кеше хокуклары турындагы халыкара килешүләр җыентыгын чыгарды. Бу
җыентыкта җитмешләп халыкара килешү тупланган. Алар даими тулыландырыла килә.

Ул Коллык турындагы конвенция белән башлана. Белгәнебезчә, дөнья җәмәгатьчелеге
бу проблемага озак вакытлар буе битараф булмады, чөнки коллыкның яшәп килүе,
расачыл, җенси һәм башка билгеләр буенча дискриминацияләү, аерым халыкларга
карата геноцид, аерым карашлар өчен, вөҗдан иреген яклаган өчен эзәрлекләүләр
һ.б. кебек, кеше хокукларын тупас бозу һич тә түзеп тормаслык күренеш.

Иң мөһим яңа документларның берсе – 1989 елда БМО тарафыннан кабул ителгән Бала
хокуклары турындагы конвенция.

Үзәктә торган документ – Кеше хокуклары турында «Билль» дип аталган халыкара
килешү. Ул үзе өч документтан тора: 1) Кеше хокуклары гомуми декларациясе һәм
аның нигезендә кабул ителгән: 2) Икьтисади, социаль һәм мәдәни хокуклар турында
халыкара пакт; 3) Гражданлык һәм сәяси хокуклар турында халыкара пакт, һәм шулай
ук соңгы пактка каратылган Факутальтив беркетмә. Соңгы өч документ БМО Генераль
Ассамблеясы тарафыннан 1966 елның декабрендә кабул ителгән.

БМО күп мәсьәләләр буенча башта декларация, ә аннары конвенция кабул итте, ягъни
декларацияләр конвенцияләр белән ныгытылды.



https://tt.wikipedia.org/wiki/%D0%93%D3%A9%D1%80%D2%97%D0%B8%D1%81%D1%82%D0%B0%D0%BD

Гөрҗистан (гөрҗ. საქართველო Сакартвело, шулай ук Грузия) - Алгы Азиядә (күпчелек
инглизтелле чыганаклар дәүләтне Якын Көнчыгыш яки Көнчыгыш Аурупага кертәләр),
Кавказ артының көнбатыш өлешендә, Кара диңгезнең көнчыгыш ярында урнашкан
дәүләт.

Гөрҗистан көньякта Әрмәнстан һәм Төркия, көньяк-көнчыгышта Азәрбайҗан һәм
төньякта Русия белән чиктәш.

Абхазия һәм Көньяк Осетия территорияләре грузин хөкүмәте тарафыннан идарә ителми
һәм Гөрҗистан хөкүмәте буенча Русия тарафыннан басып алынган Гөрҗистан өлешләре
дип саналалар. Русия һәм БМОның башка дәүләтләре 2008-2009 елларда Абхазия һәм
Көньяк Осетияне бәйсез дәүләт сыйфатында таныдылар. Күпчелек көнбатыш дәүләтләре
Русиянең гамәлләрен сүгеп, Гөрҗистанның территориаль бөтенлеген яклап чыгыш
ясадылар. Гөрҗистан хакимиятләре тарафыннан идарә ителүче территория көнбатышта
Абхазия, төньякта Көньяк Осетия белән чиктәш.

Абхазиядә һәм Көньяк Осетиядә үткәрелгән бөтен халкы референдумда Гөрҗистаннан
мөстәкыйльлеген якланган.

Русия Федерациясе белән дипломатик мөнәсәбәтләр 2008 елда Гөрҗистан тарафыннан
өзелде. Русия белән дипломатик элемтәләр Швейцария илчелеге аша үткәрелә.



https://tt.wikipedia.org/wiki/%D0%92%D1%8C%D0%B5%D1%82%D0%BD%D0%B0%D0%BC_%D1%81%D1%83%D0%B3%D1%8B%D1%88%D1%8B

Вьетнам сугышы (tat.lat. Vyetnam suğışı, вьетн. Chiến tranh Việt Nam, инг.
Vietnam War)- XX гасырдары иң зур хәрби низагларның берсе, АКШ, СССБ, Вьетнам
тарихында, мәдәниятендә, иҗтимагый тормышында әһәмиятле эз калдырды. Салкын
сугышының төп низагларның берсе.

Вьетнам сугышы нәтиҗәсендә АКШ үз тарихында иң зур хәрби һәм сәяси җиңелүенә
очрый, дәүләтнең эчке көрәше нәтиҗәсендә контракт гаскәргә күчә, «Вьетнамнан
соң» дигән синдром АКШта әле дә саклана.

Беренче бөтендөнья сугышыннан соң Вьетнам үзаңы арта, бәйсезлек өчен көрәш актив
башлана. 1941 елда Кытайда "Вьетнам бәйсезлеге өчен Лигасы" (Вьетминь) оеша.
Соңрак бу оешмасын коммунистик карашлы Хо Ши Мин җитәкли.

Икенче бөтендөнья сугышында Франция Япония белән француз колониаль идарә
калдыруын килешә.

Вьетнам бәйсезлеге өчен көрәшчеләре Хо Ши Мин һәм Во Нгуен Зиап җитәкчелегендәге
1945 елда Ханой шәһәрен азат итә.

1945 елның 2 сентябрендә Хо Ши Мин бәйсез Демократик Вьетнам Җөмһүриятен игълан
итә.

Ләкин Франция үзенең колониясенең бәйсезлеген танымый һәм 1945 елда Вьетнамны
һөҗүм итә. Килешүгә карамастан 1946 елның декабрендә Франция Вьетнамга каршы
тулы колониаль сугышны башлый.

Ләкин Франция Вьетнамның партизан хәрәкәтен җиңә алмый. 1950 елда АКШ Франциягә
булыша башлый. 1950—1954 елларда АКШ Франциягә 3 млрд. доллар бирә. Шуны карап
Кытай Вьетнамга хәрбичә булыша башлый. Бу вакытта АКШ 80% сугышның кыйммәтен
Франциягә түли.

1954 елга Франция көчләре җиңелә диярлек. 1954 елның маенда Дьенбьенфу
бәрелешендә Вьетнам партизан көчләре Франция көчләрен тар-мар итә.

Дьенбьенфу бәрелеше нәтиҗәсендә Франция Вьетнам белән 1954 елның июлендә Женева
килешүләре имзаларга дучар була.

1955 елның 16 июлендә Көньяк Вьетнам җитәкчесе Нго Динь Зьем (АКШта таянып)
Җенева килешүләреннән баш тарта, солых килешүен боза. 1959 елда Зьем сәясәте
нәтиҗәсендә сугышның яңа чоры башлана. Зьемга каршы партизан көчләре Көньяк
Вьетнам азат итү Милли фронтында (Көнбатышта аны Вьетконг дип исемләнә) берләшә.

1963 елның гыйварендә Апбак бәрелешендә Көньяк Вьетнам партизаннары Зьем
көчләрен тар-мар итә.

1964 елның 2 августында Тонкин култыгында АКШ эсминецы «Мэддокс» Төньяк Вьетнам
чикләрен боза, «Мэддокс» һәм Төньяк Вьетнам чик торпедлы катерлары арасында
бәрелеш булган.

1965 елдан СССБ Вьетнамга хәрби-техникалыкча булыша башлый: зенит-ракетлы
комплекслар тапшырыла. Совет зенитчылары күп АКШ хәрби очкычларын юк итә.

1975 елның 30 апрелендә 11:30 сәгатендә Төньяк Вьетнам коммунистлары Сайгонда
Бәйсезлек Сарае өстендә Азатлык байрагын күтәрә. Төньяк Вьетнам көчләре
тулысынча җиңәләр, АКШ һәм аның курчаклары бөтенләй җиңеләләр.



https://tt.wikipedia.org/wiki/%D0%91%D3%99%D1%85%D1%80%D3%99%D0%B9%D0%BD

Бәхрәйн (рәсми Бәхрәйн Мәмләкәте; гарәп. مملكة البحرين‎) — Фарсы култыгындагы
Бәхрәйн архипелагында урнашкан дәүләт. Гарәп дәүләтләре арасында иң кечкенәсе.
Бәхрәйн Согуд Гарәбстаны көнчыгыш ярларыннан 16 км ераклыктагы өч чагыштырмача
зур һәм күпсанлы вак утрауларда урнашкан. Согуд Гарәбстаны белән машина күпере
аркылы тоташкан.

Б.э.к. III меңьеллыкта Бәхрәйн җирләрендә алга киткән цивилизация булган. Дилмун
дәүләте дип аталучы дәүләт шумерларны һәм башка Елгаара халыкларын Һинд елгасы
буе халыклары белән бәйләүче диңгез юлында ятучы мөһим сәүдә үзәге булган.

2007 елда 708573 кешелек халыкның якынча яртысы нигездә Ираннан күчеп килгән
эшче-иммигрантлар һәм аларның гаилә әгъзалары булган. Бәһрәйндә Аурупа һәм
Көньяк Азия халыклары вәкилләре күп. Рәсми тел – гарәпчә, шулай ук инглиз, фарсы
һәм урду телләре дә кулланыла.

Халыкныд якынча 85 % – мөселман, шуларның 75 % – шигыйләр һәм 25 % – сөнниләр
(шулай ук идарә итүче гаилә дә). Шулай ук христианнар, яһүдиләр, бахаистлар,
индуистлар, буддистлар һәм парслар очрый. Халык тыгызлыгы – 1 142,9 кеше/км².

Бәһрәйн – конституцион монархия. Дәүләт башында кыйрал тора. Хөкүмәтне
премьер-министр җитәкли. Кабинет 23 министрдан гыйбарәт.

Ике палаталы парламент. Түбәнгесе – Халык вәкилләре палатасы халык тарафыннан
сайланган депутатлардан тора, Югарыгысының вәкилләрен кыйрал билгели. Ике
палатада да 40шар кеше.

Илдә нефть һәм газ чыгарыла, алга киткән банк секторы, туризм, алюминий
җитештерү бар. Бәһрәйн азык-төлек белән тулысынча диярлек үз-үзен тәэмин итә.



https://tt.wikipedia.org/wiki/%D0%91%D3%99%D1%80%D3%99%D2%A3%D0%B3%D0%B5

Бәрәңге, бүлбеле паслён (картуф, картук, җир алмасы) (лат. Solánum tuberósum) —
паслёнчалар гаиләсеннең паслён (Solanum) ыругыннан бүлбеле үләнсыман күпъеллык ,
аеруча әһәмиятле культуралы үсемлек. Аның җир асты бәбәкләрендә — столоннарда
бүлбеләр барлыкка килә. Агулы җимешләреннән аермалы буларак, бәрәңгенең
бүлбеләре мөһим туклану продукты булып тора.

Бу төр уртача климатлы илләрдә киң таралган. Ул — 60—100 см биеклегендәге туры
сабаклы күпьеллык үсемлек. Яфраклары 7—11 яфракчыктан торган парсыз өзекле
каурыйсыман. Чәчәкләре ак яки зәңгәрсу төстә, таҗ бишпочмаклы, кәсәдән 2 тапкыр
озынрак. Җимеше — шарсыман яшел җиләк.

Бәрәңгенең кыйммәте аның бүлбеләрендә крахмал күпләп туплануы, шулай ук
аксымнар, витаминнар булуы белән билгеләнә. Бәрәңгене бүлбеләр ярдәмендә
вегетатив үрчетәләр, ә орлыктан үрчетү селекциядә генә кулланыла. Аның югары
уңыш бирә торган, салкынга чыдам, фитофторага һәм башка авыруларга каршы тора
алучан күп кенә сортлары чыгарылган. Үсемлекнең барлык өлешләрендә (мәсәлән
яшелләнгән бүлбеләрдә) агулы алкалоид — соланин бар. Яшелләнмәгән бүлбеләрдә
соланин аз һәм ул пешкәндә таркалып юкка чыга.

Бәрәңгенең туган җире — Чили. Безнең кыйтгада бәрәңгене Колумб Американы ачканчы
белмәгәннәр. Ул Аурупага Колумб Америкага барып кайтканнан соң 85 ел узгач,
якынча 1565 елда кертелгән, башта — Испаниядә, ә аннан башка илләрдә дә тарала.

Башта аны чәчәге өчен генә үстерәләр. Ул елларда бәрәңгене орлыгыннан үрчетәләр.
Беренче булып бәрәңге үсемлеген бельгияле Филипп де Саври тасвирлый: ул акварель
буяу белән аның рәсемен ясый һәм аңа тартуфель дип исем куша. Бәрәңгенең
культуралашуына Пруссия короле Фридрих Вильгелм I зур өлеш кертә. Ул, 30 еллык
сугыштан соң (1651 ел), бәрәңге игү нимесләрнең милли бурычы булырга тиеш дип
белдерә. Ләкин ул азык культурасы буларак 17 нче гасыр ахырында гына үрчетелә
башлый. Бәрәңге Русиягә Балтыйк һәм Ак диңгезләр портлары яисә Польша аша үтеп
кергән булса кирәк.

Русиядә бәрәңгене күпләп куллану XIX гасырның 40 нчы елларында гына башлана
(мәгълүм бәрәңге фетнәләреннән соң). 200-300 еллар элек безнең бабаларыбыз
бәрәңгене бөтенләй белмәгәннәр дә. Алар аның урынына шалкан ашаганнар. Аның
Русиягә керүен Петр Iнең чит илләргә сәяхәте (1697 ел) белән бәйләп әйтәләр.
Патша Роттердамнан Шереметьевка бер капчык бәрәңге җибәртә һәм аны илнең төрле
төбәкләренә таратырга куша. Ләкин бу омтылулар әллә ни нәтиҗә бирми. 1764 елда
бәрәңге Новгород губернасында, Арзамас, Елец, Владимир провинцияләрендә, Мәскәү
тирәсендәге Кашира өязендә, Төньякта - Каргополь, Олонец шәһәрләрендә кечерәк
мәйданнарда үстерелә. 1765 елда Сенатның «Илдә бәрәңге үстерүчелекне башлау
турында»гы (19 гыйнв. 1765) барлык губерналарга җир алмасы һәм аны үрчетү
турындагы аңлатмаларны таратырга дигән фәрман игълан ителә.

Шул ук елда Сенат губерналарга «Җир алмасын, ягъни потетес - бәрәңге үстерү
турында» кулланма һәм 58 мичкәгә тутырып (шуның 2 се Казан губернасына
билгеләнә) 464 пот 30 кадак (7424 кг) бәрәңге җибәрә. Казан губернасында бәрәңге
үстерә башлау турында мәгълүмат беренче мәртәбә Казан, Зөя, Тәтеш, Чистай,
Мамадыш, Чабаксар, Козьмодемьянск өязләре дворяннар башлыкларының Имп. ирекле
икътисад җәмгыятенә (1802) җибәргән рапортларында күрсәтелә, анда бәрәңгенең
яшелчә бакчаларында ашамлык һәм терлек азыгы буларак үстерелүе, сабакларының
мөгезле эре терлеккә, атларга ашатылуы турында хәбәр ителә. Бәрәңге
дүртпочмаклап казылган чокырларда, базларда һәм идән асларында саклана.

Һәм шуннан бәрәңге игү тарала башлап, Себергә кадәр барып җитә. Ә 1890 елгы
ачлыктан соң, ул инде чынлап торып игелергә тотына.

Бәрәңге уртача 76,3% судан һәм 23,7% (макс. 36,8% ка кадәр) коры матдәдән, шул
исәптән 17,5 % (макс. 29,4% ка кадәр) крахмал, 0,5% шикәр, 1-2% (макс. 4,6 %
кадәр) аксым, 1 % чамасы минераль тозлардан тора. Бәрәңге - С, В1, В2, В6, РР, К
витаминнары һәм каротиноидлар чыганагы. Азык-төлек сәнәгатендә бәрәңгедән
крахмал, киптерелгән һәм кыздырылган бәрәңге (чипсы), бәрәңге боламыгы,
суытылган бәрәңге (гарнир өчен, биточки, котлет һ.б.), бәрәңге лачаулары, саго
һ.б. җитештерелә.

Совет чорында бәрәңгене файдалану шундый тәртиптә бара иде: җыйган бәрәңгенең
50% ашарга китә, 10% терлекләргә тотыла, 20% спирт заводларына, 17% чит илләргә
сатыла, 2%тан дарулар ясала. Крахмал - патока һәм спирт җитештерү сәнәгате өчен
чимал. 17,6% крахмаллы 1 т бәрәңгедән 112 л спирт, 55 кг сыек углекислота, 0,39
л аракы мае (сивушное масло) яки 1500 л барда яки 170 кг крахмал, 1000 кг
сыгынты (мезга) яки 80 кг глюкоза, 65 кг гидрол һ.б. продуктлар алырга мөмкин.
Бәрәңге спирты - фармацевтика, парфюмерия һәм аракы-шәраб сәнәгатендә, крахмалы
кондитер һәм туку сәнәгатендә файдаланыла. Бәрәңге - терлек азыгы. Органик
матдәләрнең үзләштерелүе (83-97%) буенча, башка тамыразыклар кебек, бәрәңге дә
үсемлек азыклары арасында алдынгы урыннарның берсен били. Бер мәйдан
берәмлегеннән уртача гына уңыш алынганда да, үлән һәм орлык культураларына
караганда бәрәңге туклыклы матдәләрне күбрәк бирә. Югары уңыш бирә торган, киң
таралган культура буларак, икенче икмәк булып санала. Ашлык уңмаган 1920-21 дә
һәм Ватан сугышы елларында республика халкын азык белән тәэмин итүдә мөһим урын
тота.

Бәрәңге вегетатив юл белән, башлыча, бүлбеләрдән (селекция максатында орлыктан)
үрчетелә. Генератив юл белән үрчетелгән бәрәңгенең продуктлылыгы ким була.
Үсемлекне очыннан, күзчекләреннән, шытымнан, сабагыннан да үрчетергә мөмкин. ТР
элиталы орлыкчылыгында үсемлек тукымасыннан файдаланып та (мерисистема ысулы)
үрчетәләр. Бәрәңге бөреләре туфракта 5-8°С җылылык булганда шыта башлый. Тишелеп
чыгу өчен иң уңай температура 15-20°C, фотосинтез, сабак, яфрак үсү, чәчәк ату
өчен 16-22°C. Бәрәңге бүлбеләре төнге температура 10-13°C булганда яхшы үсә.
Югары температурада (төнлә 20°C һәм аннан да югары булса) бәрәңгенең җылылык
үзлекләре бозыла. Температура -2°C тан түбәнрәк булса, бәрәңге үсемлеге кыраудан
зарарлана. Бәрәңгенең транспирация (суны парга әйләндерү) коэффиициенты уртача
400-500. Чәчәк ату чорында, сабаклары иң нык үсеп, бүлбеләр барлыкка килгән
вакытта, бәрәңгегә иң күп дым һәм тукландыру таләп ителә. Бәрәңге уңышы 200-250
ц/га булганда, үсемлек туфрактан 100-175 кг азот, 40-50 кг фосфор, 140-230 кг
калий ала. Бәрәңге үстерү өчен кара туфрак, соры урман туфрагы, кәсле көлсыман,
механик составы буенча комсыл, җиңел һәм уртача балчыксыл туфрак кулай санала.

Бәрәңге уңышының түбән булуына аны ел да бер үк участокка чәчү дә йогынты ясый.
Шуның өчен дә галимнәр бәрәңге участогын урталай бүлеп, аның икенче яртысына
азотка бай күпьеллык үләннәр, борчак, ясмык кебек культуралар чәчәргә тәкъдим
итә. Ә инде 2-3 елдан соң үләннәр чәчелгән җиргә бәрәңге, ә тегесенә, киресенчә,
үләннәр чәчәргә мөмкин.Болай иткәндә, уңыш бермә-бер арта.

Бәрәңге төрле авыруларга бирешүчән: гөмбә авырулары - фитофтороз, макроспориоз,
кутыр; бактериаль - караяк, боҗрасыман черек; вируслы - «тимгелле тап», яфракның
бөтерелүе һ.б.; бәрәңге бүлбесендә һәм сабакта була торган нематодалы (йомры)
суалчаннар белән зарарлана. Корткычлардан колорадо коңгызы, каты корт, ялган
каты корт, аю чикерткә, болын күбәләге, гамма-күбәләк, лайлалы әкәм-төкәм иң
куркынычлылардан санала.

Карантин корткычлар һәм бәрәңге авырулары аеруча куркыныч тудыралар. Алтынсыман
һәм төссез бәрәңге нематодасы, бәрәңгедәге яман шеш, бәрәңге көясе, бәрәңгедәге
черек авырулары нәкъ менә шундый куркыныч авыру төренә керәләр. Мәсәлән,
алтынсыман бәрәңге нематодасы авыруы уңышның 70 процентка кадәр кимүенә
китерергә мөмкин. Карантин булмаганнардан: фитофтороз, каты корт, колорадо
коңгызы кебек корткычлар һәм авырулар да бәрәңге уңышына тискәре йогынты
ясыйлар. Шуңа да бәрәңге сабакларын киптереп, тиз арада җыеп алу кирәк.
Бәрәңгене бер урында берничә еллар буе үстергән очракта төрле авыруларны китереп
чыгаручы микроблар туфракта туплана баралар. Шуңа да бәрәңгенең чәчү урынын
үзгәртеп тору уңай нәтиҗә бирә.

Колорадо коңгызы — бәрәңгенең төп корткычы. Ул ачык яки кызгылт сары, озынча
овал формасында, озынлыгы 0,8-1,4 мм, бәрәңге яфрагының аскы ягына йомырка сала.
Яшь кортлары соры, өлкәннәре – кызгылт сары. Гәүдәсе ябешкәк, тыгыз, өч яктан
кабарынкы, сирәк төкле, корт (личинканың) озынлыгы 16 мм кадәр. Уңай шартларда
3-4 көн эчендә үсә. Туфракта курчаклана, курчак фазасы 8-14 көн дәвам итә.
Бәрәңгенең һәм башка эт карагаты сыманнар гаиләсенә караган үсемлекләрнең яфрагы
һәм сабагы белән туклана. Елына 1-2 буын үсә. Өлкән бөҗәк туфракка тирәнгә
күмелеп кышлый. Колорадо коңгызын агуларга өйрәнеп киләләр. Корткычка каршы
көрәшнең иң нә­тиҗәлесе – утырту бәрәңгесен “Крайзер”, “Престиж” препаратлары
белән эшкәртү. Бер коңгыз 500гә хәтле күкәй сала икән, шуңа күрә аның тиз
үрчүенә гаҗәпләнәсе юк. Ә препаратлар белән эшкәртелгән бәрәңге утыртылган
җирдә, “колорадо зәхмәте” күкәй салырга өлгермичә үлә.

2005 елда бәрәңге үстерү буенча беренче урында Кытай булды, аннан калышып Русия
һәм Һиндстан баралар. Җан башына исәпләгәндә алдынгы урынны Беларусь били.

Азык-төлек һәм авыл хуҗалыгы оешмасы биргән статистикага күрә, 2004 елда.
тамыразыклар җитештерелде (миллион тонналап):



https://tt.wikipedia.org/wiki/%D0%91%D0%98%D0%94%D0%A1

БИДС — булдырылган иммунитет дефициты синдромы, шулай ук СПИД (рус. синдром
приобретенного иммунного дефицита), инг. AIDS (инг. acquired immunodeficiency
syndrom) — ВИЧ-инфекциясе фонында үсә торган халәт, ул CD4+ лимфоцитлар саны
төшүе, күпләгән инфекцияле булган һәм булмаган, шеш авырулары белән янәшә атлый.
“Иммун дефициты” - ул организмның йогышлы чирләргә каршы торучанлыкның кимүе дип
аңларга кирәк, шуның аркасында авыру билгеләре (синдром) килеп чыга. Лимфатик
системаның зарарлануы нәтиҗәсендә кеше организмының үз-үзен саклау көчләре
кимүенә китерә торган вируслы авыру.

ВИЧ лайлалы тышча яки канның вирус яшеренгән биологик сыекчалар, мәсәлән, кан,
сперма, хатын-кызның җенси органының секрецияләре яки күкрәк сөте, белән
контактка кергәндә йога. ВИЧ-инфекция төкерек һәм күз яше, яки көнкүрештәге юл
белән йокмый. ВИЧ күчүе вагиналь яки ораль секс, вирус йоккан энә һәм шприц
куллану аркасында; ана белән бала арасында – йөклелек вакытында, тудыру яки
имезү аша өстә күрсәтелгән биологик сыекчалар аша.

Иммунодефицит вирусы (ВИЧ) кешенең геннар структурасына керә, ә генетик
аппаратны чит информациядән чистарту проблемасы бик авыр. Кайбер ВИЧ
йөртүчеләрдә вирус һәм аңа антитәнчекләр була (аларның саны күбрәк). БИДС — бик
авыр икътисади проблема. Фундаменталь фәнни эзләнүләр, диагностика өчен
аппаратура, дарулар эшләү; авыруларны һәм ВИЧ йөртүчеләрне дәвалау күп миллиард
доллар чыгымнар таләп итә. Экспертлар фикере буенча, XXI гасырда БИДСка тотылган
чыгым алга киткән илләрнең хәрби бюджетыннан күбрәк булырга мөмкин. Авыруларның,
ВИЧ йөртүчеләрнең, аларның балалары, туганнарының хокукларын саклау проблемасы
да бар. Эпидемия башыннан 30 ел эчендә БИДС 25 миллионнан артык гомерне алып
киткән, 60 миллионнан артык кеше ВИЧ белән йогышланган, 16 миллион бала
ата-анасыз калган. Әлегә кадәр бу вирусны көн саен 7 меңнән артык кеше йоктыра.

БИДС авыруыннан саклану өчен, аның клиникасын, профилактика чараларын,
психотерапия мөмкинлекләрен һ. б. белү кирәк. БИДС турында беренче информация
1981 елда АКШта барлыкка килә. Иммунитеты көчсезләнгән берничә кешедә
(гомосексуалистлар) пневмония һәм Капоши саркомасы (тоташтыргыч тукымада яман
шеш) табыла. Авыруның вирусы (ВИЧ) 1983 елда ачыла. Кайбер авыруларда икенче
төрле вирус — ВИЧ-2 табыла. Галимнәр фикеренчә, бу вирус кешегә Африкада
(Сенегал, Мали, Гвинея) яшәүче яшел маймылдан эләккән.

Вирус тышкы тирәлектә начар саклана, 57 °С кадәр җылытсаң — үлә. Спирт, ацетон,
эфир, фенол, формалин, лизол һ. б. вирусны тиз бетерәләр. Ләкин кипкән хәлдә яки
бүлмә температурасында ул үзенең сыйфатларын 4—7 тәүлек саклый. ВИЧ мутация
(нәселдәнлек билгеләренең үзгәреше) буенча бик актив, грипп вирусына караганда
бу үзлек 5 мәртәбә артыграк. Бу исә ВИЧка каршы көрәшне бик нык катлауландыра.

ВИЧ эләктерү, БИДС белән авыру куркынычы булган кешеләр махсус медицина
контролендә торырга тиеш. Аларга гомо- һәм бисексуаллар, наркоманнар, фахишәләр
керә. ВИЧ чыганагы булып вирус йөртүче яки авыру кеше генә була ала. Аның
канында, кан ясалучы органнарында, спермасында, селәгәендә, тиресендә, күз
яшендә, күкрәк сөтендә, арка мие сыекчасында, органнарында, тукымаларында ВИЧ
була. Ләкин башка кешегә күчә торган ВИЧ канда, спермада һәм кайбер очракларда
күкрәк сөтендә була. Бу вирус сәламәт кешенең тиресенә эләккән очракта аның
канына үтеп керә алмый. ВИЧ кан күчергәндә, органнар күчереп утыртканда, укол
ясаганда (наркоманнар пычрак энә кулланганда), медицина инструментларына
стерилизация начар ясаганда күчәргә мөмкин. Ләкин ВИЧ башлыча җенси контакт
вакытында күчә. Берничә җенси партнер булганда, бу куркыныч тагын да арта. Җенес
органнарында лайлалы тышча зарарланырга мөмкин, ә канда һәм спермада вирус иң
зур күләмдә була. Вирус шулай ук кайбер дезинфекция ясалмаган көнкүреш
приборлары: теш щеткалары, кырыну приборлары, татуировка инструментлары һ. б.
аша да йогарга мөмкин. Үбешү, уртак файдалану предметлары (ванна, туалет,
уенчыклар, телефон трубкасы, акча), төчкерү, савыт-саба аша ВИЧ йоктыру
расланмаган. Кан эчүче бөҗәкләр (черки, москит, бет, борча) аша да вирус йогарга
мөмкин дип әйтеп булмый. Кул кысып исәнләшү, авыру белән рәттән тору да
зарарсыз. Авыруларны изоляцияләү кирәкми, алар гаиләдә, коллективта кала алалар.

Кайбер инфекция йоккан кешеләрдә авыру башланмаска да мөмкин. Авыруның башлангыч
этабында кешенең массасы кими (10 %ка кадәр), муенда умрау сөяге өстендә, култык
астында, терсәк, ботларда лимфатик төеннәр зурая. Авыручыларның 70 % ында тире
зарарлана, бит тиресе кубырчыклана; авыз, җенес органнарының лайлалы тышчасында
эрен җыелу күзәтелә. Хәлсезлек, температура күтәрелү, төнлә тирләү күзәтелә.
Соңрак авыруларның 50—60 % ында үпкәләр ялкынсынуы башлана, 30 % ында тиредә,
лайлалы тышчаларда Капоши саркомасы (кан тамырлары, эчке органнардагы
тоташтыргыч тукымада шеш) барлыкка килә. Шулай ук авыруларның 30 % ында үзәк
нерв системасы зарарлана (менингит — ми сүрүләре ялкынсыну, шешләр барлыкка
килү, акылга зәгыйфьлек күзәтелә). Шушы билгеләр буенча авыру турында врач канга
лаборатор анализ ясаганнан соң әйтә ала — кан составында ВИЧка антитәнчекләр
булырга тиеш. Ләкин антитәнчекләр булу буенча гына БИДС авыруы дип нәтиҗә ясарга
ярамый.

БИДСны дәвалау авыр бара. Авырулар ике елдан артык яшәмиләр. АКШта эшләнә торган
препарат АЭТ — азидатимидин авыруның барышын гына җиңеләйтә. Австралия галимнәре
вируска каршы яңа препарат — вероден эшләделәр, һәм ул кешене тулысынча дәвалар
дигән өмет бар. Күпчелек очракта дәвалау яңа авыруларга каршы (шеш, инфекцияләр)
юнәлгән була. СПИДка каршы профилактика — дәүләт күләмендә санитар-гигиеник
чаралар һәм индивидуаль саклану.

Русия Федерациясендә «АнтиСПИД» программасы эшләнгән. Аның максаты җенси юл
белән БИДС таралуны кисәтү. Моның өчен

Тире-венерология диспансерларында ВИЧ һәм СПИД авыруы буенча махсус кабинетлар
эшли. Русия Федерациясендә БИДС 1987 елда тарала башлады. 23 кеше ВИЧ йөртүче
дип табылды. Бу сан 1988 елда — 47, 1990 — 303, 1995 — 576 га җитте. 1989—1990
елларда инфекция балалар стационарында (229 бала) таралды (Калмыкия, Ростов,
Волгоград өлкәләре, Ставрополь крае).

1999—2000 елларда ВИЧ йөртүчеләр саны тагын да артты. 2000 елда Русия БИДС
таралу тизлеге буенча лидер булды; ВИЧ белән 49 мең кеше йогышланган,
чынбарлыкта исә, ВИЧ йөртүчеләр саны Русиядә 600 мең кешедән артык дип санала.
Ву ситуацияне социаль-икътисади хәл белән аңлатырга була (халык миграциясе,
сугыш учаклары, наркомания таралу һ. б.). БИДС таралу буенча беренче урында
Украина тора (1996 елда 2000 кеше).

2012 елның ахырына Русия буенча 682726 ВИЧ-инфекцияле кеше теркәлгән, шуларның
6071е – 15 яшькә кадәрге балалар. 88974 ВИЧлы кеше үлгән, аларның 524е –
балалар. БИДС стадиясенә җитеп авыручылар – 18592, БИДСлы балалар – 339.
Татарстанда 1987 нче елда теркәлгән беренче очрактан башлап, бүгенгә кадәр 14475
ВИЧ-инфекцияле исәпкә алынган, аларның 901е – башка регионнардан килүчеләр.
Вафат булган 2814 кешенең 447се БИДСның соңгы стадиясенә җитеп үлгән. Хәзерге
көндә Татарстанда 9323 кеше ВИЧ-инфекция белән исәптә тора. ВИЧ-инфекцияле
аналардан 1543 бала туган, шуларның 76сына ВИЧ-инфекция диагнозы куелган.

2012 нче елның 21 ноябренә булган мәгълүматлардан күренгәнчә, Татарстанда
барлыгы 15206 ВИЧ-инфекция очрагы теркәлгән (100 мең кешегә – 402,4 нисбәтендә),
аларның 14188е – Татарстан халкы, 1018 кеше куелган ВИЧ-инфекция диагнозы белән
башка төбәкләрдән килгән. 3 мең авыру дөнья куйган, шул исәптән БИДСтан 503 кеше
үлгән. ВИЧ-йогышлы аналардан барлыгы 1663 бала туган, 79 балага ВИЧ-инфекция
диагнозы куелган. Татарстандагы халыкның 30% чамасы ВИЧ-инфекциягә тикшерү
узган. Русия күләмендә бу күрсәткеч 10% чамасы. Калган 90% халык арасында да әле
ВИЧ-инфекциялеләр булырга мөмкин.

Башкортстан Республикасында шул ук вакытта 10 мең 425 ВИЧ-инфекцияле исәпкә
алынган булса, аларның 2296сын 2012 ел эчендә ачыклаганнар. Бу узган елның шушы
чорына караганда 31 процентка күбрәк. Авыруларның 64,5 процентын – ирләр, 35,4
процентын хатын-кызлар тәшкил итә. БИДС авыруы күпчелек 31 яшьтән алып 50 яшькә
кадәр күзәтелә. БИДС җәтмәсенә 1987 елдан алып 14 мең 843 кеше эләккән, аларның
2937се дөнья куйган. Соңгы вакытта хатын-кызлар арасында инфекцияне йоктыручылар
арта. Чөнки алар исәбенә бала тудыру яшендәге ВИЧлы хатын-кызларның артуы
күзәтелә. Андый аналардан 261 бала дөньяга килгән. Бу балаларның барысы да
күзәтү астына алынган. Шушы рәвешле аларның авыру түгеллеген ачыклап, 124се
исәпкә алынган.

Һәр ел саен барлык дөнья халкы май аеның өченче якшәмбесен Бөтендөнья БИДСтан
үлүчеләрне искә алу көне буларак билгеләп үтә. Әлеге дата беренче тапкыр 1983
елда Сан-Франциско шәһәрендә (АКШ) билгеләп үтелгән. Беренче акцияләрне
оештыручылар БИДСтан үлүчеләрне искә алу белән бер үк вакытта исәннәренә ярдәм
күрсәтү белән дә шөгыльләнгәннәр. Бүгенге көндә дә әлеге максатлар алгы планга
куела. Аннан соң Бөтендөнья БИДСтан үлүчеләрне искә алу көне һәркемгә ВИЧтан
беркемнең дә иминиятләнмәгән булуны аңлатуны да күз уңында тота.

Ел саен 1 декабрь көнне БИДСка каршы Бөтендөнья көрәш көне билгеләп үтелә. Ул
планета буенча таралуын дәвам итүче ВИЧ-инфекциягә каршы көрәшне ныгытуга хезмәт
итә.



https://tt.wikipedia.org/wiki/%D0%90%D1%80%D0%B3%D0%B5%D0%BD%D1%82%D0%B8%D0%BD%D0%B0

Аргенти́на (исп. Argentina), рәсми атама Аргенти́на Җөмһүрияте́ (исп. República
Argentina) – мәйданы буенча Көньяк Америкада Бразилиядән соң икенче урында
торган дәүләт.

Бразилия, Парагвай, Боливия, Чили һәм Уругвай белән чиктәш. Мәйдан 2 791
810 км². Шуннан тыш, Аргентина Фолкленд утрауларына, Көньяк Георгия һәм Көньяк
Сандвич утрауларына һәм Антарктиданың өлешенә (969 464 км²) дәгъва итә.

Аргентинаның көнчыгышы тигезлекләрдән, ә көнбатышы таулардңан гыйбарәт.
Дәүләтнең бөтен төньяк-көнчыгышны Ла-Плата түбәнлеге, көньяк-көнчыгышны
Патагония яссытаулыгы биләп тора. Көнбатыштагы тау битләүләре биегәя барып, Анд
тауларына тоташып китә. Көньяк Американың иң биек ноктасы Аконкагуа (6960 м) да
Аргентина территориясендә. Файдалы казылмалар: нефть, газ, тимер, полиметаллар,
уран, бакыр, кургаш, вольфрам һ.б. рудалар.

Тигезле өлешенең климаты — тропик һәм субтропик, көньякта — уртача. Иң эссе
айның (гыйнвар) уртача температурасы төньякта +28°, көньякта +10°, июльнең
уртача температурасы төньякта 18° һәм көньякта +1°С. Тауларда климат уртача
суык. Явым-төшемнәр саны: Патагониядә 100–300 мм, төньяк-көнчыгышта
1400–1600 мм, Андның көнчышы тау битләүләрендә 5000 ммгача.

Борынгы заманнарда Аргентина территориясендә күпсанлы индей кабиләләре яшәгән,
аларда ыруглык мөнәсәбәтләре хөкем сөргән. Төньяк-көнбатышта диагитлар, чарруа
һәм керандиләр иң үскән индей кабиләләре булган; алар утрак тормыш алып
барганнар, игенчелек, балыкчылык, аучылык белән шөгыльләнгәннәр, төсле металлар
эретүне, тукучылыкны белгәннәр. Төньяк-көнчыгышта һәм үзәктә гуаранилар,
тапеслар һ.б. яшәгән, көньякта арауканнар һәм патагоннар күчмә тормыш алып
барганнар. 16 гасырның 1 яртысында хәзерге Аргентина испаннар тарафыннан басып
алын башлаган. Испанлар бу территориягә Ла-Плата (Рио-де-Ла-Плата елгасы
исеменнән, испанча "көмеш елгасы") исемен кушканнар. Колонизаторларга каршы
индей кабиләләре берничә мәртәбә гыйсъян күтәргән (1580, 1630, 1657, 1710-11
еллар). 1776 елда хәзрге Аргентина территориясе Рио-де-Ла-Плата вице-кыйраллыгы
составына кушылган.

Аргентинада зур феодаль җирбиләүчелек барлыкка килде. Америкадагы испан
колонияләрнең 1810—1826 еллардагы мөстәкыйльлек өчен сугышы вакытында креоллар
(беренче испан күчеп утыручыларның нәселләре) М. Белграно һәм Х. Сан-Мартин
җитәчелеге астында 1810—16 елларда испан колонизаторларга каршы кораллы көрәш
алып барганнар. 1816 елда вилаятьләр вәкилләренең Тукуман шәһәрендәге конгрессы
Ла-Плата Берләшкән вилаятьләрнең мөстәкыйльлеген игълан итте. 1826 елда
Аргентина Федератив Җөмһүрияте төзелгән. 19 гасыр дәвамында барлыкка килә
башлаган буржуазия мәнәфәгатьләрен яклагане унитарийләр белән җирбиләүчеләр
мәнәфәгатләрен химая иткән федерациячеләр арасында көрәш дәвам иткән. 19
гасырның 2 чирегендә Аргентинада Бөекбритания тәэсире көчәя башлый, 1833 елда ул
Фолклендларны басып алган. 19 гасырның азагында мәмләкәткә Америка һәм Алмания
капиталы үтеп керә башлаган. 

Өстенлек итүче дәүләтләр Аргентинаны сәяси һәм икътисади җиһаттан бәйлелеккә
төшереп, аны ит, ашлык һ.б. чимал белән тәэмин итүче дәүләткә әйдәндлергәннәр.
19—20 гасырлар бусагасында Аргентинада сәнәгать үсеш алган. 19 гасыр азагыннан
Аргентинада төрле хәрби диктатуралар хөкем сөргән. Икенче бөтендөнья сугышы
елларында Аргентина битарафлык игълан итсә дә, асылда исә ул фашистлар яклы
булган. 1945 елның мартында генә ул Алманиягә һәм Япониягә каршы сугыш игълан
иткән. 1945 елдан Аргентина — БМО әгъзасы.

Аурупа мөһаҗирләрнең иң зур дулкыннары Аргентинага 19 гасырның азагында — 20
гасырның башында килгәннәр. Патагониядәге Чубут үзәне шактый Уэльс чыгышлы
кешеләр өчен ватан булып тора. Башка мөһаҗирләр төркемнәре Алманиядән,
Франциядән (күбесенчә Буэнос-Айреста утырып калганнар), Скандинавиядән (аеруча
Швециядән), Бөекбритания һәм Ирландиядән (Буэнос-Айрес һәм Патагониядә утырып
калганнар), Көнчыгыш Аурупадан (Польша, Русия, Украина, Хорватии, Румыния,
Сербия) килгәннәр. Әлеге вакытта мөһаҗирләр күбесенчә күрше илләрдән (Перу,
Парагвай, Чили, Боливия) килә. Башкалада Япония, Корея, Кытай, Һиндстан
диаспоралары бар.

Тимер юллар озынлыгы — сал-кам 36 966 км (2008, Көньяк Америкада беренче урын),
автомобил юллары озынлыгы — 231 374 км, шул исәптә асфальтлы — 69 412 км. Төп
порт — Буэнос-Айрес. Эсейса (Буэнос-Айрес янында) халыкара аэропорты аша
Аргентина һава траффигының 80%ы үтә.



https://tt.wikipedia.org/wiki/%D0%90%D0%BD%D0%B4%D0%BE%D1%80%D1%80%D0%B0

Андорра кенәзлеге (исп. Principado de Andorra) – диңгезгә чыгышы булмаган
Аурупаның кече илләрдән берсе. Пиреней ярымутравында, Франция белән Испания
арасында урнашкан. Андорра каталон телендә:[ənˈdorə], җирле сөйләмдә:[anˈdɔra],
рәсми рәвештә Андорра Кенәзлеге (катлонча:Principat d'Andorra), шулай ук Андорра
Үзәннәре Кенәзлеге дип атала. - ул Көньяк-көнбатыш Аурупада, Көнчыгыш Пиреней
тауларында урнашкан һәм Испания һәм Франция белән чиктәш диңгезгә чыгуы булмаган
суверен микродәүләт. Хартия нәтиҗәсендә 988 елда барлыкка килгән, хәзерге вакыт
кензлеге 1278 елда барлыкка килгән. Ул кенәзлек буларак мәгълүм, чөнки ул ике
ко-принц тарафыннан - Испания/Рим католик Ургелл Епископы һәм Франция президенты
тарафыннан җитәкләнә. Андорра Европада кечкенәлек буенча алтынчы дәүләт, аның
мәйданы 468 кв. км (181 кв. миля) һәм халкы якынча 85 000 кеше. Аның башкаласы
Андорра ла Велья Аурупада иң биек башкала, ул диңгез дәрәҗәсе өстеннән 1023 метр
(3556 фут) биеклектә урнашкан. Рәсми тел каталон теле, ләкин шулай ук испан
телендә, португал телендә һәм французча күп сөйләшәләр. Андорраның туризм
хезмәтләре ел саен 10,2 млн чамасы зиярәт кылучыга күрсәтелә. Ул Европа Берлеге
әгъзасы түгел, әмма евро рәсми валюта булып тора. Ул Берләшкән Милләтләр әгъзасы
булып 1993 елдан бирле тора. 2013 елда Андорра кешеләренең Лансет буенча дөньяда
иң югары фаразланган тормыш озынлыгы (81 яшь) булган.



https://tt.wikipedia.org/wiki/%D0%90%D0%BB%D0%B3%D0%BE%D1%80%D0%B8%D1%82%D0%BC

Алгори́тм, әл-Харәзми (фар. خوارزمی [al-Khwārazmī]) галиме исеменнән килеп
чыккан, - ул мәсьәләне чишү нәтиҗәсенә чикләнгән вакыт кисәге эчендә ирешү өчен
башкаручы гамәлләр тәртибен тасвирлаучы күрсәтмәләрнең (инструкцияләрнең) төгәл
җыелмасы. Элекке аңлатуда “тәртип” сүзе урынына “бер-бер артлы килү”
(последовательность) сүзе кулланылган, әмма компьютерлар эшендә параллельлек
үсеше белән «бер-бер артлы килү” сүзен гомумирәк нәтиҗәгә ия “тәртип” сүзенә
алмаштыра башлаганнар. Бу алгоритмның кайсыдыр күрсәтмәләренең
(инструкцияләренең) эшенең башка күрсәтмәләргә (инструкцияләргә) яки аларның
эшенең нәтиҗәләренә бәйле булырга мөмкинлегенә бәйле. Шулай итеп, кайбер
күрсәтмәләр (инструкцияләр) мәҗбүри рәвештә үзләре шуларга бәйле булган
күрсәтмәләр (инструкцияләр) эшенең ахырыннан соң үтәлергә тиеш. Бәйсез
күрсәтмәләр (инструкцияләр) яки үзләре шуларга бәйле күрсәтмәләр (инструкцияләр)
тәмамланганнан соң бәйсез булган күрсәтмәләр (инструкцияләр) кулланучы процессор
һәм операцион система мөмкинчелек бирсә теләсә нинди тәртиптә, я параллель, я
бер үк вакытта үтәлергә мөмкин.

Элек еш «алгорифм» дип язалар иде, хәзер мондый язылыш сирәк кулланыла, әмма,
шулай да очрый (мәсәлән, Марковның нормаль алгорифмы).

Еш кына башкаручы сыйфатында берәр механизм булырга мөмкин (компьютер, токарь
станогы, тегү машинасы), әмма алгоритм төшенчәсе мәҗбүри рәвештә компьютер
программаларына карамый, мәсәлән, төгәл тасвирланган ризык пешерү рецепты шулай
ук алгоритм булып тора, мондый очракта башкаручы булып кеше тора.

Алгоритм аңлатмасының формализациясе 1928 елда Давид Гильберт формалаштырган
чишелеш проблемасын (алман. Entscheidungsproblem) чишеп караулардан башланган.
Формализациянең киләсе этаплары эффектив исәпләүләрне билгеләү өчен яки
“эффектив методны” билгеләү өчен кирәк булган; мондый формализацияләр арасында -
1930, 1934 һәм 1935 елларда Гедель – Эрбран – Клининың рекурсив функцияләре,
1936 елда Алонзо Чёрчның λ-исәпләве, 1936 елда Эмиль Постның 1 формулировкасы
һәм Тьюринг машинасы. Методологиядә алгоритм базис төшенчә булып тора һәм фараз
ителгән абсолютка якынаю белән сыйфат ягыннан яңа оптимальлек төшенчәсенә ия
була. Хәзерге дөньяда формализацияләнгән күрсәтүендә алгоритм мисалларда,
охшашлык буенча чагыштырып өйрәнүнең нигезен тәшкил итә. Эшчәнлекнең төрле
сфераларында алгоритмнар охшашлыгы нигезендә эксперт системалар (теориясе)
концепциясе формалашкан.

Алгоритмның хәзерге формаль билгеләмәсе Тьюринг, Пост, Чёрч (Чёрч — Тьюринг
тезисы), Н. Винер, А. А. Марков эшләрендә XX гасырның 30-50 елларында бирелгән.

“Алгоритм” сүзе үзе фарсы галиме Абу Абдуллаһ Мөхәммәд ибн Муса әл-Хорезми
ﺍﺑﻭﻋﺒﺩاﷲ ﻤﺤﻤﺪ ﺍﺑﻥ ﻤﻭﺳﻰ (Аль-Хорезми) исеменнән килеп чыккан. 825 ел тирәсендә ул
инша язган, шунда ул Һиндстанда уйлап чыгарылган позицион унарлы исәпләү
системасына беренче мәртәбә аңлатма биргән. Кызганычка каршы, китапның фарсыча
беренче язылган нөсхәсе сакланып калмаган. Әл-Хорезми яңа системада исәпләү
кагыйдәләрен формулаштырган, һәм, мөгаен, беренче мәртәбә санда төшерелдереп
калдырылган позициясен билгеләү өчен 0 цифрасын кулланган (аның һиндча атамасын
гарәпләр (الصفر) “as-sifr” яки фәкать (صفر ) “sifr” дип тәрҗемә иткәннәр, моннан
“цифра” һәм “шифр” кебек сүзләр килеп чыккан). Шул ук вакыт тирәсендә һинд
цифрларын башка гарәп галимнәре дә куллана башлаганнар. XII гасырның беренче
яртысында аль-Хорезминың китабы латинча тәрҗемәсендә Европага үтеп кергән.
Безнең вакытка кадәр исеме сакланып калмаган тәрҗемәче аңа Algoritmi de numero
Indorum (“Һинд исәбе турында алгоритмнар”) атамасын биргән. Китапның гарәпчә
атамасы “Китаб әл-җәбр уә-ль-мукабәлә” (“Кушу һәм алу турында китап”) булган.
Китапның элекке атамасыннан алгебра сүзе килеп чыккан (алгебра – аль-җәбр –
кушу).

Шулай итеп, Урта Азия галименең латинлаштырылган исеме китап башына куелганын
күрәбез, һәм хәзер “алгоритм” сүзенең Европа телләренә нәкъ менә бу иншадан
кергәне күренә. Әмма аның мәгънәсе турында сорау озак вакытлар буена аяусыз
бәхәсләр китереп чыгарган. Күп гасырлар буена сүзнең килеп чыгышына бик төрле
аңлатмалар бирелгән. Брокгауз һәм Ефронның энциклопедик сүзлеге үз аңлатмасын
тәкъдим иткән. Анда “алгорифм” (сүз уңаеннан, инкыйлабка кадәр фита хәрефе аша
алгориѳм язылышы кулланылган) “гарәп сүзе Аль-Горетм, ягъни, тамыр”дан чыгарыла.
Әлбәттә, бу аңлатмаларны дөрес дип санау шөбһәле.

Әл-Хорезминың алдарак сүзгә алынган тәрҗемәсе беренче карлыгач булган һәм киләсе
берничә йөз еллык дәвамында шул ук мәсьәләгә – цифрлар ярдәмендә исәп сәнгатенә
багышланган булган күп яңа хезмәтләр дөнья күргән. Аларның барысының атамасында
algoritmi яки algorismi булган.

1250 ел тирәсендә инглиз астрономы һәм математигы Иоанн Сакробоско арифметика
буенча Algorismus vulgaris хезмәтен язган, ул гасырлар буена унарлы исәпләү
системасы буенча күп Европа университетларында төп дәреслек булган. Кереш сүздә
Сакробоско фәннең авторы дип Алгус (Algus) дигән галимне атаган. Жана де Менның
«Роза турында Роман»ында (1275—1280) “грек философы Алгус” Платон, Арсту
(Аристотель), Евклид һәм Птолемей белән бер рәттән куела. Шулай ук исемнең Аргус
(Argus) атамасы очраган. Гәрчә, борынгы грек мифологиясе буенча «Арго» корабын
«Ясон» төзегән булса да, нәкъ менә шул Арго корабны төзегән дип әйтелгән.

«Мастер Алгус» (яки Аргус) урта гасыр әдәбиятында исәпләү сәнгатенең йөзе
булган. Сүзгә алынган “Роза турында романда” һәм шулай ук итальян Дурантеның
“Чәчәк” поэмасында фрагментларында хәтта «mestre Argus» та гашыйкларның ничә
мәртәбә талашуын һәм татулашуын исәпли алмаганы турында сүзләр бар. Инглиз
шагыйре Джефри Чосер «Герцогиня китабында» (1369 ел.), хәтта «данлы санаучы
Аргус» (noble countour Argu) геройга төнге куркыныч төшләрендә күренгән куркыныч
җанварларны исәпли алмавы турында яза.

Алгоритм – ул цифрлар ярдәмендә исәпләү сәнгате, әмма башта “цифр” сүзе нульгә
генә караган. Мәшһүр француз трувер Готье де Куанси (Gautier de Coincy,
1177—1236) үзенең шигырьләрнең берсендә algorismus-cipher сүзләрен кулланган
(алар 0 сүзен аңлаткан) бернәрсәгә дә яраклы булмаган кеше метафорасы буларак
кулланган. Күренгәнчә, мондый образны аңлау өчен тыңлаучыларның билгеле
әзерләвен таләп иткән, ә бу аларга яңа исәпләү системасы таныш булганын аңлата.
Күп гасырлар буена абак фактик рәвештә исәпләүләр өчен бердәнбер эш коралы
булган, аның белән сәүдәгәрләр дә, алмаштыручылар да, галимнәр дә кулланган.
Хисап тактасында исәпләүләрнең отышлы якларын үзләрнең иншаларында Герберт
Аврилактан (938-1003) кебек күренекле фикер иясе аңлаткан, ул аннан соң 999 нчы
елда Сильвестр II исеме астында Рим папасы булган. Яңа әйбер шактый кыенлык
белән танылган, математика тарихына алгорисмикларның һәм абацистларның (кайвакыт
гербекистлар дип аталган) каты каршылыгы кергән, абацистлар исәпләүләр өчен
гарәп цифрларына урынына абакны кулланырга чакырганнар. Кызыклы факт – француз
математигы Николя Шюке (Nicolas Chuquet, 1445—1488) Лион шәһәренең салым
түләүчеләр реестрына алгорисмик (algoriste) буларак кертелгән булган. Әмма яңа
исәпләү ысулы ахыргача кулланыш тапканчы, гасырлар узган, гомуми билгеләмәләр
ясау өчен, исәпләү методларын кәгазьдә язуга җайлаштыру һәм камилләштерү өчен
шуның кадәр вакыт кирәк булган. Көнбатыш Европада арифметика укытучыларын XVII
гасырга кадәр “абак магистрлары” дип атаганнар, мәсәлән, математик Никколо
Тартальяны (1500—1557).

Шулай итеп, исәпләү сәнгате буенча иншалар “Алгоритмнар” дип атаганнар. Йөзләрчә
иншалардан шигырь итеп язылган Александра де Вилла Деиның (Alexander de Villa
Dei, 1240 елда үлгән) Carmen de Algorismo трактатын яки Вена астрономы һәм
математигы Георг Пурбахның (Georg Peurbach, 1423—1461) Opus algorismi
jocundissimi («Алгоритм буенча иң күңелле инша»)ны билгеләп үтәргә кирәк.

Тора бара сүзнең мәгънәсе киңәйгән. Галимнәр аны исәпләү өчен генә булганнарына
түгел, ә башка математик процедураларга да куллана башлаганнар. Мәсәлән, 1360
нчы елда француз фәлсәфәчесе Николай Орем (Nicolaus Oresme, 1323/25-1382)
Algorismus proportionum («Пропорцияләр исәпләве») математик трактатын язган,
анда ул вакланмалы күрсәткечләр белән дәрәҗәләрне кулланган һәм фактик рәвештә
логарифмнар фикеренә бик якын килгән. Абак урынына сызыкларда исәп килгәч, аның
буенча күп санлы белешмә китапларын “Algorithmus linealis”, ягъни сызыкларда
исәп кагыйдәләре дип атый башлаганнар.

Algorismi сүзенең беренчел формасы күпмедер вакыт узгач, соңгы хәрефен югалткан,
ә сүзнең үзе Европа әйтелеше өчен җайлы algorism рәвешен алган. Соңрак, ул да,
үз чиратында бозылышка дучар булган, бу arithmetic сүзенә бәйле булгандыр дип
фараз ителә.

1684 елда Готфрид Лейбниц Nova Methodvs pro maximis et minimis, itemque
tangentibus… иншасында «алгоритм» (Algorithmo) сүзен беренче мәртәбә киңрәк
мәгънәдә кулланган: дифференциаль исәпләү мәсьәләләрнең систематик чишү ысулы
буларак.

XVIII гасырда Германия математика сүзлекләрнең берсендә, (Лейпцигта 1747 елда
басылган), Vollstandiges mathematisches Lexicon да, algorithmus төшенчәсе һаман
дүрт арифметика операцияләре турында төшенчә буларак аңлатыла. Әмма мондый
мәгънә бердәнбер булмаган, ул вакытларда математика фәненең терминологиясе
формалашкан гына әле. Хосусый очракта, algorithmus infinitesimalis гыйбарәсе
чиксез кечкенә зурлыклар белән гамәлләр башкару ысулларына кулланылган. Алгоритм
сүзен Леонард Эйлер та кулланган, аның эшләрнең берсе шулай атала да - «Пелль
мәсьәләсен чишү өчен яңа алгоритмны куллану» (De usu novi algorithmi in
problemate Pelliano solvendo). Күргәнебезчә, Эйлерның алгоритмны мәсьәлә чишү
ысулы синонимы буларак аңлавы хәзерге мәгънәгә бик якын.

Тарихчылар «Счётная мудрость» атамасы астында борынгы рус дәреслеккә 1691 ел
датасын бирәләр. Бу инша күп вариантларда билгеле (шуларның кайберләре 100 елга
диярлек элегрәк) һәм тагын да борынгырак XVI гасыр борынгы кулъязмаларына карый.
Алар буенча гарәп цифрларын һәм алар белән гамәлләр кагыйдәләрен белү Русь иленә
ничек әкренләп таралганын карарга була. Бу дәреслекнең тулы атамасы - «Сия
книга, глаголемая по еллински и по гречески арифметика, а по немецки алгоризма,
а по русски цифирная счётная мудрость».

Шулай итеп, «алгоритм» сүзен беренче рус математиклары Көнбатыш Европада кебек
үк мәгънәсендә аңлаганнар. Әмма бу төшенчә В. И. Даль сүзлегендә дә, йөз ел
үткәч чыккан Д.Н. Ушаков мөхәррирлеге астында (1935 ел) «Толковый словарь
русского языка» (Рус теленең аңлатмалы сүзлегендә дә) булмаган. Шулай да,
“алгорифм” сүзен инкыйлабка кадәр популяр булган Бертуган Гранатларның
энциклопедик сүзлегендә, 1926-нчы елда чыккан Зур совет энциклопедиясенең
беренче басмасында да табарга була. Икесендә дә ул бертөрле аңлатыла: шул
кагыйдә буенча унарлы исәпләү системасында дүрт арифметик гамәлләрнең тегесе яки
бусы башкарыла торган кагыйдә. Әмма XX гасыр башына математиклар өчен “алгоритм”
сүзе төгәл билгеләнгән кагыйдәләр буенча башкарылучы теләсә нинди арифметик яки
алгебраик процессны аңлаткан, һәм бу аңлатма шулай ук БСЭ ның киләсе
басмаларында бирелә.

Алгоритмнар галимнәрнең җентекле игътибар әйбере булган һәм тора бара бу аңлатма
хәзерге математикада үзәк урыннарның берсен алган. Математикадан ерак булган
кешеләр исә, XX гасырның кырыгынчы еллар башына алар бу сүзне мәктәптә укыганда,
“Евклид алгоритмы” кушылмасында ишетә алганнар. Моңа да карамастан, алгоритм
һаман белгечләр арасында йөри торган төшенчә буларак аңлашылган, моны туры килә
торган мәкаләләрнең күләме кечкенәрәк булган басмаларда юклыктан әйтеп була.
Хосусый очракта, ул бер томлы энциклопедик сүзлекләрдә генә түгел, ә ун томлы
Кече Совет Энциклопедияда (1957 ел) юк. Әмма ун ел тирәсе узгач, Зур совет
энциклопедиянең (1969 ел) өченче басмасында алгоритм инде “гадирәк аңлатмалар
төшенчәләрендә формаль билгеләмәсе булмаган, һәм турыдан туры тәҗрибәдән
абстракцияләнгән” төп математика категорияләрнең берсе итеп сыйфатлана.
Күргәнебезчә, БСЭның беренче басмасындагы аңлатудан да аерма шактый зур. Кырык
ел эчендә алгоритм математиканың төп төшенчәләрнең берсенә әверелгән, һәм моның
тануы булып сүзне энциклопедияләргә түгел, ә сүзлекләргә кертү булган. Мәсәлән,
ул академик “Рус теле сүзлеге”ндә (1981 ел) математика өлкәсеннән төшенчә
буларак бар.

Мәсәлән, “Балалар энциклопедиясе”нең өченче томында (1959 ел) исәпләү машиналары
турында күп әйтелгән, әмма алар ниндидер гадәти әйбер булмаган һәм якты, әмма
ерак киләчәкнең атрибуты буларак кабул ителә. Әмма үткән гасырның 70-нче
елларында инде, компьютерлар экзотик могъҗиза булудан туктагач, «алгоритм” сүзе
көнкүрешкә тиз керә. Моны энциклопедик басмалар сизгер фиксациялиләр.
«Кибернетика энциклопедиясе»ндә (1974 ел) «Алгоритм» мәкаләсендә ул инде исәпләү
машиналарда реализациягә бәйле, ә “Совет хәрби энциклопедиясе”ндә (1976 ел) “ЭВМ
да мәсьәлә чишү алгоритмы” дигән аерым мәкалә барлыкка килә.

Алгоритм төшенчәсен беренче төгәлләп караулар һәм аны тикшерүләрне XX гасыр
башында Алан Тьюринг, Эмиль Пост, Жак Эрбран, Курт Гедель, Андрей Марков, Алонзо
Чёрч башкарганнар. Алгоритм төшенчәсенең берничә билгеләмәсе эшләнгән булган,
әмма соңыннан алар барысы да бер үк төшенчәне аңлатканы ачыкланган. (Чёрч —
Тьюринг Тезисын карагыз).

Әмма, өстәрәк китерелгән алгоритмның формаль билгеләмәсе кайбер очракларда артык
төгәл булырга мөмкин. Кайвакыт очраклы зурлыкларны куллануда ихтыяҗ килеп
чыгарга мөмкин.

Берәр кулланылыш өчен алгоритмнар аерым роль уйныйлар, алар аерым кулланылыш
мәсьәләләр чишү максатлы. Алгоритм мәсьәләнең таләпләренә туры килсә (мәсәлән,
физик дөрес нәтиҗә бирсә) дөрес булып санала. Алгоритмда (программада) кайбер
башлангыч бирелгән мәгълүматлар өчен дөрес булмаган нәтиҗәләр, эш бозылулар, баш
тартулар, я бөтенләй бернинди нәтиҗәләр бирмәсә хаталар бар дип санала. Соңгы
тезис алгоритмик программалау буенча олимпиадаларда катнашучылар төзегән
программаларга бәя бирү өчен кулланыла.

рекурсив алгоритмнар (ниндидер кайтару шартына ирешкәнче үзләре үзен чакыручы
алгоритмнар) мөһим роль уйныйлар. XX гасыр ахырыннан – XXI гасыр башыннан алып
берничә операцияне бер үк вакытта башкарырга сәләтле исәпләү машиналары өчен
булган параллель алгоритмнар актив уйлап эшләнә.

Теләсә нинди алгоритмны чикле сүз рәвешендә бирергә мөмкин булганлыктан
(ниндидер әлифбаның чикле символлары бер-бер артлы килүе рәвешендә күрсәтергә),
ә чикле әлифбада бөтен чикле сүзләр күплеге санаулы булганлыктан, бөтен
алгоритмнар күплеге шулай ук санаулы. Бу натураль саннар күплеге белән
алгоритмнар күплеге арасында бердәнбер чагылуын аңлата, ягъни һәрбер алгоритмга
номер бирү мөмкинлеген аңлата.

f {\displaystyle f} функциясен функция билгеләмәсенең бөтен элементлар
күплегенең мәгънәсен f {\displaystyle f} исәпли торган Тьюринг машинасы булса
исәпләнүче функция дип атыйлар. Әгәр дә андый машина юк икән, f {\displaystyle
f} функциясе исәпләнмәүче дип атала. Функция хәтта керү мәгълүматларның бөтен
күплегенең аскүплеге өчен мәгънәне исәпли ала торган Тьюринг машинасы булса да
исәпләнмәүче функция дип саналачак. Peter Linz, An Introduction to Formal
Languages and Automata f {\displaystyle f} функциясенең исәпләү нәтиҗәсе
“хакыйкать” яки “ялган” мантыйк гыйбарәсе (яки {0, 1} күплеге) булганда очрак f
{\displaystyle f} функциясенең исәпләнүенә карап чишелә торган яки чишелми
торган мәсьәлә дип атала. Керү мәгълүматларның рөхсәт ителгән күплеген төгәл
күрсәтергә мөмкин, чөнки мәсьәлә бер күплек өчен чишелә торган икенче күплек
өчен чишелми торган булырга мөмкин.

Чишелмәве исбатланган беренче мәсьәлә булып тукталу проблемасы тора. Ул
түбәндәгечә формулаштырыла:

Ричард Гейтс гипотезасы буенча, “хаталардан алдан арыну хаталарны төзәтүдән
яхшырак”. Хоар гипотезасы буенча, “программаларны исбатлау корректлык,
документация һәм ярашучанлык (совместимость) программасын чишә». Программалар
корректлылыкның исбатлавы аларның бөтен керү бирелгән мәгълүматлар диапазонына
карата үзлекләрен ачыкларга мөмкинчелек бирә. Моның өчен корректлылык төшенчәсе
ике типка бүленгән булган:

Монда P - Q программасы эш башының алдыннан башкарылырга тиеш алшарт, ә R –
программа эшенең тәмамыннан соң дөрес булган постшарт. Формаль методлар киң
даирә мәсьәләләр өчен уңышлы кулланылган, ә хосусый очракларда: электрон
схемалар, ясалма интеллект, тимер юлда автоматик системалар эшләгәндә,
микропроцессорлар верификациясендә, стандартлар спецификациясендә, программалар
спецификациясе һәм верификациясендә.

Алгоритм мәсьәлә үлчәме n {\displaystyle n} функциясе буларак сарыф иткән
вакытны бу алгоритмның вакытлы катлаулыгы T(n) дип атыйлар. Мәсьәлә үлчәме
артканда бу функция тотышының асимптотикасын асимптотик вакытлы катлаулылык дип
атыйлар, ә аның билгеләнүе өчен махсус нотация («O»зур һәм «o» кече) кулланыла.
Нәкъ менә асимптотик катлаулылык алгоритм эшкәртә алган мәсьәләләрнең үлчәмен
билгели. Мәсәлән, әгәр дә алгоритм n {\displaystyle n} үлчәмле керү бирелгән
мәгълүматларын cn² вакыты эчендә эшкәрткәндә, монда c – ниндидер константа,
мондый алгоритмның вакытлы катлаулыгы O(n²) дип атала.

Түбәндәге таблицада коментарийлар белән киң таралган асимптотик катлаулылыклар
китерелгән:

Гадәттә (фикер дәрәҗәсендә алгоритм сүзләр белән тасвирлана, ләкин реализациягә
якынаю белән ул формальрәк рәвешкә керә һәм башкаручыга аңлаешлырак телдә
формулировкага ия була (мәсәлән, машина коды).

Гәрчә алгоритм билгеләвендә нәтиҗәгә ирешү өчен фәкать адымнар санының чиклелеге
таләп ителсә дә, гамәлдә миллиард булса да адымнарны башкару бик озак вакыт
булып тора. Шулай ук башка чикләүләр дә бар (мәсәлән программа зурлыгына, рөхсәт
ителгән гамәлләргә). Моның белән бәйле рәвештә алгоритм катлаулыгы кебек
төшенчәләрне кертәләр (вакыт буенча, программаның зурлыгы буенча, исәпләү
катлаулыгы һ.б.). Һәрбер мәсьәлә өчен максатка китерә торган күп алгоритмнар
булырга мөмкин. Алгоритмнарның эффективлыгын арттыру хәзерге заман
информатиканың мәсьәләләрнең берсе булып тора. XX гасырның 50-нче елларында
хәтта аның бер өлкәсе - тиз алгоритмнар барлыкка килгән. Хосусый очракта,
балачактан да бөтен кеше белгән унарлы саннарны тапкырлау мәсьәләсендә
асимптотик мәгънәдә тапкырлама табуны шактый тизләтергә мөмкинчелек бирүче
алгоритмнар рәте табылган. Тиз тапкырлауны карагыз.

Ачык мисал булып π {\displaystyle \pi } санын исәпләү өчен Чудновский алгоритмы
тора.

Мисал итеп Евклид алгоритмын китерергә була. Евклид алгоритмы - иң зур уртак
бүлүчене эффектив исәпләү методы. (ИЗУБ). Грек математикы Евклид хөрмәтенә
аталган, хәзерге заманга кадәр кулланыла торган иң борынгы алгоритмнарның берсе.
Knuth D, The Art of Computer Programming, Volume 2: Seminumerical Algorithms. Бу
алгоритм Евклидның “Башлангычларында” (безнең эрага кадәр якынча 300-енче елда
язылган), ә атап ук әйткәндә VII һәм X китапларда. Җиденче китапта бөтен саннар
өчен алгоритм тасвирланган, унынчы китапта – кисемтәләр озынлыгы өчен.
Алгоритмның берничә вариантлары бар, түбәндә китерелгәне псевдокодта язылган
рекурсив вариант:



https://tt.wikipedia.org/wiki/%D0%90%D0%B2%D0%B3%D1%83%D1%81%D1%82

А́вгуст (tat.lat. Avgust (Uraq) ) (шулай ук Урак, Урак ае, иске төрки тәкъвимдә
Сөнбелә )— Милади тәкъвиме буенча елның сигезенче ае. Искерим тәкъвимендә
алтынчы ай. Үз исемен рим императоры Октавиан Август хөрмәтенә алды. Август
безнең климат зонасында җәйге кызу айларның берсе булып исәпләнә. Халык
календарендә аны, июль шикелле үк, «челлә ае» дип тә атыйлар. Телебездәге «уттай
кызу урак өсте» дигән гыйбарәдә дә эшнең кызулыгы гына түгел, бәлки кояшның нык
кыздыруы да күздә тотыла. Августны тагын «казларның сусыз ае» дип сыйфатлау да
очрый. Монда кызулыктан елга-күлләрнең, буаларның кибеп-саегып калуына ишарә
барлыгын аңлау читен түгел. Әмма җәй күп кенә яклары белән үз көчендә калса да,
август инде якынлашып килүче көзнең кайбер галәмәтләрен дә сиздерә башлый.

Инкыйлабка кадәр татар иске дәверлеге буенча Урак ае (21.7-21.8, Ындыр ае
(21.8-21.9) дип йөртелә.



https://tt.wikipedia.org/wiki/Milan

Milan (italiança Milano, latinça Mediolanum - "tigezlek urtasında") - İtaliä
tönyaq öleşeneñ töp şähäre, İtaliäneñ iñ zur töbäge Lombardiä ölkäseneñ häm
Milan töbägeneñ idärä üzäge.

222 b.e.q rimlılar Milan qalasın basıp ala häm Mediolan (Mediolanum) isemen
birä.

1162 yılda 9 aylıq qamalıştan soñ Fridrix Barbarossa Milannı basıp ala, tuzdıra,
bäysezlegen yuq itä.

1176 yılda Leniano yanındağı suğışta Milan yaqlı ğäskärlär imperator ğäskären
ciñä.

1183 yılda - Konstants Solıxı - Barbarossa häm Milan arsında kileşü näticäsendä
Milan Awrupanıñ iñ bay şähärläreneñ bersenä äylänä.

1277 yılda gibbelinnar citäkçese - Ottone Viskonti - gvelf östennän ciñä.
Respublika urınına Monarxiä urnaştırıla.

1450 yıldan Sfortsa dinastiäse. Mädäni üseş. Sfortsa saray däiräsendä Leonardo
da Vinçi, Donato Bramanto eşlägännär.

1802 yılda - Milan - Tsizalpin Cömhüriäte, soñraq İtaliä Cömhüriäte, 1805 yılda
İtaliä patşalığı başqalası.

Milan şähärendä ike mäşhür futbol klubı urnaşa: "Milan FK" häm "İnter FK"
(İnternatsionale). Bergä alar Çempionnar Ligası 10 bülegen yawlap alğan -
şähärlär arasında rekord - iskitkeç kürsätkeç!

Rubin-Qazan İnter Futbol Klubına qarşı ike tapqır San-Siro stadionında uynadı,
Çempionnar Ligasında häm Awrupa Ligasında.

Milan şähärennän tönyaqta urnaşqan Vareze yanında "Malpensa" digän zur xalıqara
hawa alanı bar. Milan eçendä Linate hawa alanı urnaşa, Awrupa eçendäge oçışlar
öçen qullanıla. Bergamo yanında Karavaco isemendäge hawa alanı bar.



https://tt.wikipedia.org/wiki/Mac_OS_X

Mac OS Ⅹ ([mæk oʊ ɛs tɛn] — мак оу э́с тэн — дип укыла) —Apple корпорациясенең
POSIX-ярашкан операцион системасы. Mac OS 9 дәвамчысы , «классик» Mac OS — 1984
елдан башлап Apple корпорациясенең төп ОСы булганны алмаштыра. Mac OS X
Apple'ның OS X операцион системалары рәтенә керә, анда шулай ук кәрәзле
телефоннар өчен булган ОС — Apple iOS'ны да кертәләр. Mac OS X та Darwin төше
кулланыла, ул Mach микротөшенә нигезләнгән, анда Apple'ның үз коды, шулай ук
NeXTSTEP һәм FreeBSD'дан да алынган кодлар бар. Apple Mac OS Macintosh
(Макинто́ш) санакларында PowerPC һәм Intel (10.6 юрамасыннан башлап, Mac OS Ⅹ
Mac бары тик Intel процессорларында гына кулланыла) процессорлары нигезендә
чыга. Mac OS — үзенең ышанычлылыгы нигезендә икенче урында торучы операцион
система. Аның 2010 елның июненә карата базар өлеше (Mac OS X белән берлектә) —
6.8 %.



https://tt.wikipedia.org/wiki/Google_Chrome

Google Chrome — Google ширкате тарафыннан җитештерелүче һәм WebKit йөрткечен
кулланучы браузер. Microsoft Windows өчен беренче бета-юрамасы 2008 елның 2
сентябрендә чыга , ә беренче даими юрамасы — шул ук елның 11 декабрендә ук
барлыкка килә. «StatCounter» мәгълүматлары буенча браузер популярлыгы буенча
өченче урында, ә 2011 елның гыйнвар аена аның базар өлеше 15,55 % тәшкил итә.

Алты ел дәвамында Google ширкәтенең башкарма директоры Эрик Шмидт аерым бер
браузер барлыкка китерүне хупламый килде. Ул моны «Google-ның әле кечкенә генә
бер компания» булуы һәм аның «браузерлар сугышы»на керәсе килмәве белән аңлатып
килде. Ләкин ширкәткә нигез салучылар, Сергей Брин һәм Ларри Пейдж, Mozilla
Firefox компаниясенең берничә уйлап табучысын эшкә яллыйлар, менә шунда инде
Шмидт Chrome турында үзенең фикерен әйтә: «ул шул кадәр әйбәи иде, хәтта ул
минем карашымны да үзгәртергә мәҗбүр итте».

Башта Chrome бары тик Microsoft Windows өчен генә чыгарыла иде, ләкин соңрак (9
декабрь, 2009 ел) Linux һәм Mac OS X өчен dev- һәм beta-юрамалар чыгарылды.
Беренче очракта әлеге ОС'лар өчен Chrome Windows'тагы кебек тулы көчкә эшләми
иде, мәсәлән, кыстыргычларны синхронизацияләү, ләкин 5.0.* тармактан башлап
барлык функционаллек тигезләшә.

Браузер кодының бер өлеше, яисә бөтен код Chromium BSD лицензиясе кебек төрләрдә
ачылган.



https://tt.wikipedia.org/wiki/%D2%BA%D0%BE%D2%A3_%D0%9A%D0%BE%D2%A3

Һоң Коң яки Һоңкоң, Һонг Коң, Гонконг (кытайча 香港特別行政區, - хуш ис таратучы
гавань)— Коулуң ярымутравында урнашкан, көнбатыштан, көньяктан һәм көнчыгыштан
Көньяк Кытай диңгезе белән юылган Кытайның махсус административ районы. Азия һәм
дөнья иң зур финанс үзәкләренең берсе. Шәһәрдә капиталлаштыру дәрәҗәсе буенча
дөнья 7-нче фонд биржасы урнашкан.

Көньякта Һоң Коң Гуаңдуң провинциясе эченә кергән Шеньҗень махсус икътисади
зонасы белән чиктәш. Гонконг өч өлешкә бүленә: Һоң Коң утравы, Коулуң һәм Яңа
Территорияләр утраулары. Һоң Коң үзе Җудзян елгасының бассейнына керә һәм аның
сул ягында урнаша.

1842 елда Һоң Коң Бөекбритания тарафыннан яулап алына һәм аның җитәкчелегендә
1997 елга кадәр тора. Бу вакытта Кытай әлеге җирләр өстеннән суверенитет ала.
Үзара төзелгән кытай-британ декларациясе һәм Һоң Коңның Төп кануны нигезендә,
территориягә җәелгән автономия 2047 елга кадәр бирелә, бу суверенитет
бирелгәннән соң 50 ел дигән сүз. Мондагы карар нигезендә КХРда «бер ил — ике
система» яңа юнәлеш барлыкка килә. Һоң Коңка бирелгән автономия нигезендә ул
хөкүмәтне, полицияне, акча системасын, ясак түләү системасын һәм башка суверен
илгә хас функцияләрне башкара. Ә Кытай бары тик бу территорияләрнең иминлеген
генә саклый.



https://tt.wikipedia.org/wiki/%D2%BA%D0%B0%D0%BC%D0%B1%D1%83%D1%80%D0%B3

Ирекле Һанза Һамбург шәһәре (алман. Freie und Hansestadt Hamburg) — Алмания
Федератив Җөмһүриятендә урнашкан шәһәр. Халык саны буенча Алманиядә икенче,
Аурупа Берлегендә җиденче урын алып тора. 2011 елда шәһәрдә 1 794 453 кеше
яшәгән.

Һамбург Эльба елгасының Төньяк диңгезенә койган урынында урнашкан, иң зур Аурупа
портларыннан исәпләнә.

808 елда император Бөек Карл Hammarburg кальгасы төзи. Иске саксонча елга буенда
урнашкан кала дигәнне аңлата. Урта гасырларда Һамбург Hansa шәһәрләр сәүдә
берләшмәсенә кергән.

Һамбургта бөек композиторлар Георг Гендель һәм Густав Малер иҗат иткәннәр. Әле
биредә мәшһүр музыкачы Дитер Болен яшәп ята.

Һамбург Аурупа шәһәрләре арасында күперләр саны буенча беренчелекне алып тора.
Аларның төгәл саны да билгесез (2300 белән 2500 арасында, Венециядә 400 генә).

Һамбургның иң зур районы — Альтона исемле. Һамбург «ирекле шәһәр» буларак
мөстәкыйль тормыш алып барганда, Альтона Дания падишаһлары биләмәсендә кала.



https://tt.wikipedia.org/wiki/%D2%96%D0%B8%D1%80_%D1%82%D0%B5%D1%82%D1%80%D3%99%D2%AF

Җир тетрәү яки Зилзилә — Җир кабыгында энергиянең кинәт бүленеп чыгуы
нәтиҗәсендә җир өслегенең тибрәнүе. Җир тетрәвенең сәбәпләре я табигый (тектоник
процесслар), я кеше эшчәнлеге нәтиҗәсендә (шартлаулар, тауда казылган
чокырларның убуы, сусаклагычларны тутыру) булырга мөмкин. Зур булмаган этүләр
шулай ук вулкан атканда лаваның күтәрелүе нәтиҗәсендә дә килеп чыгарга мөмкин.

Ел саен Җир шарында миллионга якын җир тетрәү була. Ләкин аларның күбесе кеше
сизмәслек дәрәҗәдә көчсез була. Зур җимерүләр тудыра алган тетрәүләр якынча ике
атнага бер тапкыр була. Бәхеткә каршы, аларның зур өлеше океаннар төбендә була,
шул сәбәпле аларның нәтиҗәләре кешелек өчен куркыныч түгел (алар цунами барлыкка
китермәгән очракта). Килеп чыгышы буенча тектоник, вулканик, ишелмә һәм техноген
җир тетрәүләре аерыла.

Халыкара җир тетрәүләре артыннан карау системасы хәтта иң кечкенәләрен дә
теркиләр.

Җир тетрәвенең табигый сәбәбе булып Җир кабыгының бер өлешенең кискен хәрәкәткә
килүе тора. Тетрәүләрнең учагы нигездә Җирнең өслеге янында була. Җир кабыгының
күчеше сәбәбе – аның сыгылмалы деформацияләренең кимүендә һәм тигезләнеш хәленә
кайтуында. Физика теле белән әйткәндә, җир тетрәү ул тау токымнарының
деформациясендә тупланган потенциаль энергиянең геологик масштабларда кыска
вакыт эчендә сейсмик дулкыннар энергиясенә күчүе. Бу күчеш тетрәү учагында
токымнарның ныклык чигенең ашылуы мизгелендә килеп чыга.

Җир кабыгы токымнарының ныклык чиге аларга тәэсир иткән түбәндәге көчләрнең
суммасы артуы белән ашыла:

Шушы ук көчләр плитәләрнең күчүенә сәбәпче булып, токымнарның сыгылмалы
деформациясенең потенциаль энергиясе артуына китерә. Санап үтелгән көчләрнең
беренче икесе 3нче һәм 4нче көчләрдән күпкә зурырак, ләкин аларның үзгәрү
тизлеге атмосфера басымының яки су күтәрелүнең үзгәрү тизлегеннән күпкә
түбәнрәк. Шуңа күрә җир тетрәвенең барлыкка килүенең төгәл вакыты (елы, көне,
минуты) атмосфера басымының һәм су күтәрелү дәрәҗәсенең үзгәреше буенча
билгеләнергә мөмкин. Архимед һәм ышкылу көчләре буенча исә тетрәү вакытын
гасырлар һәм мең еллыклар төгәллеге белән билгеләп була.

Җир тетрәгәндә килеп чыгучы сейсмик дулкыннар тавыш дулкыннары сыман ук учактан
бөтен якка таралалар. Токымнарның күчеше башланган нокта фокус, учак яки
гипоцентр дип атала. Учак өстендә урнашкан җир ноктасы эпицентр дип атала.

Магнитуда зурлыгына нигезләнгән җир тетрәү классификациясе Рихтер шкаласы дип
атала. Җир өсте селкенү дәрәҗәсе белән характерланган җир тетрәү энергиясе
сейсмик баллар белән исәпләнә. Галимнәр халыкара 12 баллы шкала буенча көчсез —
1—3 балл, уртача — 4, шактый көчле — 5, көчле – 6, бик көчле — 7, һәләкатле — 8,
җимергеч — 9, каты — 10, катастрофалы — 11, үтә көчле катастрофалы — 12 балл —
җир тетрәүләрне аералар. Һәләкатле җир тетрәү эффекты буаларның,
сусаклагычларның ерылуы, таш һәм кар ишелмәләрнең төшүе, цунамиларның килеп
чыгуы белән тулылана.

Интенсивлык җир тетрәвен якынча тасвилаучы характеристика булып тора. Ул җир
өслегенә, кешеләргә, хайваннарга һәм табигый һәм табигый булмаган корылмаларга
тәэсирнең рәвешен һәм зурлыгын билгели. Дөньяда берничә интенсивлык шкаласы
кулланыла: АКШда – Меркалли шкаласының (MM) модификациясе, Аурупада – Аурупа
макросейсмик шкаласы (EMS), Япониядә – Шиндо шкаласы (Shindo).

Сейсмик дулкыннарның барлык төрләрен сизеп алыр һәм билгеләр өчен махсус
әсбаблар – сейсмографлар кулланыла. Күпчелек очракта сейсмограф сиртмәгә эленгән
йөктән гыйбарәт була. Җир тетрәгәндә йөк үз урынында кала, әсбабның калган өлеше
исә хәрәкәткә килә һәм җир тетрәү кәгазьдә теркәлә. Шулай ук электрон
сейсмографлар да бар (алар кәгазьсез була).

Вулканнар эчендәге көчәнеш нәтиҗәсендә барлыкка килгән җир тетрәүләр. Мондый
терәүләрнең сәбәпчесе – лава һәм вулканик газ. Бу төр тетрәүләр көчсез, ләкин
туктап, яңадан башланып атналар, айлар буена дәвам итәргә мөмкин. Алар кешеләргә
янамыйлар.

Җир тетрәү кешенең теләге белән булырга мөмкин: мәсәлән, зур микъдарда шартлагыч
матдәләрнең яки атом бомбасы шартлавы нәтиҗәсендә. Үрнәк буларак, КХДР 2006 елда
атом бомбасы шартлатканнан соң күп илләрдә теркәлгән уртача көчле җир тетрәве
барлыкка килә.

Кайбер вакытларда җир тетрәүләр очраклары Татарстанда да теркәлә. Аларның саны
ешая дип хәбәр ителә.



https://tt.wikipedia.org/wiki/%D0%AF%D1%81%D0%B0%D0%BB%D0%BC%D0%B0_%D0%B8%D0%BD%D1%82%D0%B5%D0%BB%D0%BB%D0%B5%D0%BA%D1%82

Ясалма интеллект (ЯИ) (яки Шәкли фәһем) — машиналарның интеллекты һәм аны
барлыкка китерүне максат итеп куя торган санак белеменең тармагы. Ясалма
интеллект буенча дәреслекләр өлкәне «акыллы агентларны өйрәнү һәм аларны
конструкцияләү» дип атыйлар, монда акыллы агент — ул үзенең әйләнә-тирәсен
сиземли һәм уңыш шансларын максимизациясе өчен гамәлләр эшли торган система.
Төшенчәне 1956 елда керткән Джон МакКарти аңа «акыллы машиналар ясауның фәне һәм
инженериясе» билгеләмәсен бирә.

Бу өлкә акыллы җан ияләрнең төп милке булган — Homo sapiensның акыллылыгын
шулкадәр төгәл тасвирлап була ки, хәтта машина ярдәмендә аның моделен төзергә
була дигән фаразда нигезләнгән. Фәлсәфә бүлегендә Дартмут тәкъдимен карагыз. Бу
зиһен табигате һәм ясалма җан ияләрне барлыкка китерү әхлагы турындагы фәлсәфи
сорауларны китереп чыгара, бу сорауларны миф, уйлап чыгарулар һәм фәлсәфә
борынгы заманнардан ук тикшергән. Ясалма интеллектка оптимизм белән караганнар.
Оптимизм элеккеге ясалма интеллект тикшеренүчеләрнең фараз итүләрендә булган (ЯИ
тарихында оптимизм карагыз, шулай ук хәзерге заман трансгуманистлары, мәсәлән
Рэй Курцвайль фикерләрендә. Әмма шулай ук кризислар да кичергән. Кризислар
турында 1966-ынчы елда чыккан ALPAC игъланында, 1970 елда перцептроннарның
булмавында, 1973-енче елдагы Лайтхилл игъланында һәм 1987 елдагы lisp машиналар
базары ишелүендә белеп була. Хәзерге заманда, ясалма интеллект технология
сәнагәтенең мөһим өлеше булып киткән һәм санак белеменең күпчелек иң авыр
мәсьәләләре өчен чишелеш тәкъдим итә.

Ясалма интеллектны тикшерү — югары технологияле һәм махсус тармак, ул
ас-тармакларга «тирән» бүленгән, бу ас-тармаклар еш бер-берсе белән аралашу
биремен үти алмыйлар. Ас-тармаклар махсус учреждениеләр, шәхси тикшеренүчеләр
эше һәм ЯИ ничек ясалырга тиеш турында бик озак фикерләр аермасы һәм бик аерыла
торган кораллар кулланышы нәтиҗәсендә махсус мәсьәләләрнең чишелеше тирәсендә
барлыкка килгән. ЯИ-ның үзәк мәсьәләләре булып фикер йөртү, белү, планлаштыру,
өйрәнү, аралашу, сиземләү һәм объектлар белән манипуляцияләү һәм аларны күчерү
сәләте кебек ысуллар җыелмасыннан гыйбарәт. Гомуми интеллект (яки "көчле ЯИ")
тармакның ерак вакытта чишеләчәк максат мәсьәләләре арасында.

Фикер йөртүче машиналар һәм ясалма җан ияләре Грек мифларында очрый, мәсәлән,
Криттан Талос, Гефестның бронза роботы һәм Пигмалионның Галатеясы. Интеллектка
ия кеше сыман иң элек цивилизацияләрдә төзелгән булган: буялган культ
рәсемнәренә Мисыр һәм Грециядә табынганнар һәм шулай ук Ян Ши, Александрия
каһарманы һәм Әл-Җәзәри тарафыннан төзелгән. Шулай ук ясалма җан ияләрен Җәбир
ибн Хәйян, Юда Леу һәм Парацельс тарафыннан төзелгән дигән ышаныч бар. 19-ынчы
һәм 20-нче гасырларда ясалма җан ияләре фантастикада гадәти шәхес булып киткән,
мәсәлән, Мэри Шеллиның Франкенштейны һәм Карел Чапекның Р.У.Р. (Россумның
Универсаль Роботлары) R.U.R. (Rossum's Universal Robots). Бу җан ияләре һәм
аларның язмышлары турында хикәяләрдә хәзерге ясалма интеллект тармагында
каралган өметләр, куркулар һәм әхлак мәсьәләләре турында сөйләнә.

Механик яки "формаль" фикер йөртү фәлсәфәчеләр һәм математиклар тарафыннан
борынгы заманнардан ук уйлап чыгарылган. Мантыйкны өйрәнү турыдан-туры математик
Алан Тьюринг һәм башкалар эшләренә нигезләнгән программаланучы цифрлы электроник
санак уйлап чыгарылган. Тьюрингның исәпләү теориясе "0" һәм "1" кебек гади
символлары белән эш итеп теләсә нинди уйланылган математик гамәлнең моделен
төзергә мөмкинчелек биргән. Бу цифрлы санаклар формаль фикер йөртүнең теләсә
нинди процессының моделен төзергә мөмкин булган караш Чёрч–Тьюринг тезисы
буларак мәгълүм. Бу, неврология, мәгълүмат теориясе һәм кибернетикада аңлаешлы
ачышлар белән беррәттән кечкенә төркем тикшеренүчеләрне җитди рәвештә электрон
мине төзү мөмкинчелеген карарга рухландырган.

ЯИ тармагы 1956-нчы елның җәендә Дартмут колледжында конференциядә (киңәшмәдә)
нигезләнгән. Катнашучылар, шулар арасында Джон МакКарти, Марвин Минский, Аллен
Ньювелл һәм Һерберт Симон күп унъеллыклар буена ясалма интеллект тикшерү
тармагының әйдәп баручылары булган. Алар һәм аларның студентлары күпчелек
кешеләргә шаккатыргыч булган программалар язганнар. Санаклар сүзләр белән
формулаштырылган мәсьәләләрне чишкән, мантыйк теоремаларын исбатлаганнар һәм
инглизчә сөйләшкәннәр. 1960-ынчы елларның уртасына АКШ-ында тикшерү мул итеп
Иминлек Министрлыгы тарафыннан финансланганнар һәм бөтен дөнья буенча
лабораторияләр нигезләнгәннәр. ЯИ нигезләүчеләре яңа тармакның киләчәге турында
бик оптимистик булганнар: Һерберт Симон “машиналар егерме ел эчендә кеше эшләгән
теләсә нинди эшне башкара алачак” дигән фараз биргән һәм Марвин Минский хуплап
“бер буын эчендә... 'ясалма интеллектны' барлыкка китерү мәсьәләсе күбесенчә
чишеләчәк” дигән.

Алар куелган мәсьәләләрнең катлаулыгын таный алмаганнар. 1974-енче елда Сэр
Джеймс Лайтхилл критикасы һәм АКШ Конгрессының “нәтиҗәлерәк” проектларны
финанслау өчен басымына җавап биреп, АКШ һәм Бөекбритания хөкүмәтләре барлык
идарә ителмәгән ЯИ тикшеренүләргә чик куйганнар. Киләсе берничә елны,
проектларны финанслауны табарга авыр булган вакытны, соңрак "ЯИ кышы" дип
аталачак.

1980 еллар башында ЯИ бер яки берничә кеше экспертның белемен һәм фикерләү
сәләтен моделен чагылдырган эксперт системаларының коммерция уңышы белән янә
алга чыккан. 1985-енче елга ЯИ базары миллиард долларга җиткән. Шул ук вакытта
Япониянең бишенче буын санагы проекты АКШ һәм Бөекбритания хөкүмәтләрен тармакта
академик тикшеренүгә финанслауны торгызырга рухландырган. Шулай да, 1987-енче
елда Lisp Машинасы базары зәгыйфьләнүе белән, ЯИ-ның репутациясе тагын да төшкән
һәм яңа озаграк дәвам иткән ЯИ кышы башланган.

1990 елларда һәм 21 гасыр башында ЯИ үзенең иң зур уңышларына ирешкән, шулай да
ул “соры кардинал” роленда сыман булган. ЯИ логистика, бирелгән мәгълүматлар
табу, медицина диагностикасында һәм шулай ук технология сәнәгатенең күп башка
өлкәләрендә кулланган.

Уңыш берничә фактор сәбәпле булган: санакларның үсүче исәпләү көчендә (Мур
канунын карагыз), махсус суб-мәсьәләләрнең чишелешенә күбрәк әһәмият бирелүдә,
ЯИ һәм охшаш мәсьәләләр чишү буенча башка тармаклар арасында яңа бәйләнешләр
барлыкка килүдә һәм тикшерүчеләрнең ышанычлы математик методларга һәм төгәл
фәнни стандартларга яңа кертемендә булган.

1997-енче елның 11-енче маенда Deep Blue ул вакытта дөнья шахмат чемпионы булган
Һарри Каспаровны җиңгән беренче санак шахмат уйнаучы система булган. 2005-енче
елда Стэнфорд роботы DARPA Зур Ярышын алдан мәгълүм булмаган сахра трассасы
буенча 131 миляны автоном рәвештә йөртүче булып узып җиңгән.

Ике елдан соң CMU-дан төркем DARPA Шәһәр Ярышын үзе автоном рәвештә
навигацияләнеп шәһәр җирлегендә юл тоткарлануларына һәм юл йөрү кагыйдәләренә
ярашып җиңә. 2011-енче елның февраленда Jeopardy! табышмаклы уенының күрсәтү
матчында IBM ширкәтенең сорауларга җавап бирүче системасы Watson ике иң бөек
Jeopardy! чемпионнарын зур запас белән җиңгән.

Ясалма интеллект тикшерүнең алдынгы-кырый билгеләмәсе вакыт узу белән үзгәрә.
Прагматик билгеләмәләрнең берсе: "ЯИ тикшерүе караган мәсьәләләр - санак
галимнәре бүгенге көнгә ничек икътисади яктан эффектив эшләргә белми торган ."
Мисал өчен, 1956-нчы елда оптика символ тану (ОСТ, Eng. optical character
recognition, (OCR)), әмма хәзерге вакытта, контекстны әһәмияткә ала торган
хаталарны тикшерү һәм грамматиканы тикшеү программа тәэминаты белән бөтен
нәзеклекле оптика символ тану программа тәэминаты бушлайга күпчелек сурәт
сканерлары белән сатыла. Беркем дә оптика символ тану кебек инде чишелгән санак
белеме мәсьәләләрен "ясалма интеллект" дип атамый.

ЯИ кушымталары АКШ Иминлек Министрлыгының эксклюзив тармагы түгел, ә хәзер
гомуми кулланучы әйберләрендә һәм кыйммәтле булмаган акыллы уенчыкларда бар.

Гомуми кулланылышта, "ЯИ" еллар буена ЯИ тикшерү нәтиҗәсендә чишелеше табылган
санак белеме мәсьәләләренә карата кулланылмый. "Машина акыллы фикер йөртә
аламы?" һаман ачык мәсьәлә булып кала. "Машина акыллы фикер йөртү"не эш
гипотезасы итеп алып оптимистик фикер йөртеп, күп тикшеренүчеләр мондый машинаны
төзи алганнар. Акылның моделен төзү (яки барлыкка китерүнең) гомуми мәсьәләсе
берничә махсус суб- мәсьәләләргә бүленгән. Болар арасында акыллы система
күрсәтергә тиеш булган үзенчәлекләр яки сәләтләр булган. Түбәндә күрсәтелгән
үзенчәлекләргә иң күп игътибар бирелгән.

Иң элек ЯИ тикшеренүчеләр кешеләр табышмаклар чишкәндә яки мантыйк дедукцияләр
эшләгәндә адым-адым фикер йөртүне имитацияләгән алгоритмнарны ясаганнар.
1980-енче еллар ахырына һәм 90-ынчы елларга ЯИ тикшерүендә шулай ук төгәл
билгеле булмаган яки тулы булмаган мәгълүмат белән эш итүнең ихтималлылыктан
алып икътисадка кадәр концепцияләрне җигеп бик уңышлы ысулларын уйлап
чыгарганнар.

Катлаулы проблемалар өчен бу алгоритмнарның күпчелеге бик зур исәпләү
ресурсларын таләп итә ала – күпчелеге "комбинаторика шартлавын" кичерәләр:
мәсьәлә билгеле зурлыктан арткач, кирәк булган санак вакыты микъдары астрономик
була башлый. Эффективрак мәсьәлә-чишү алгоритмнар эзләү ЯИ тикшеренүендә югары
приоритетка ия.

Хәзерге органик акыл ияләре элеккеге ЯИ тикшерүе моделен төзи алган аңлы,
адым-адым дедукциясен түгел, ә күпчелек мәсьәләләрне тиз, интуициягә таянган
гыйбарәләрне кулланып чишәләр. ЯИ бу төр "суб-символик" мәсьәлә чишүне
имитацияләүдә берникадәр прогресс ясаган: гәүдәләндерелгән агент ысуллары
яхшырак фикер йөртү өчен сенсоримотор сәләтләрнең әһәмиятен ассызыклый; нейро
ятьмә тикшерүе бу сәләткә үсеш бирә торган кеше һәм хайван акылларындагы
структураларны стимуляцияләү өстендә эш алып бара.

Белем чагылдыруы һәм белем инженериясе ЯИ тикшерүендә үзәк булып кала. Машиналар
чишәргә дип фаразланган мәсьәләләрнең күпчелеге дөнья турында тулырак
мәгълүматларны таләп итәчәк. ЯИ чагылдырырга тиеш әйберләр арасында: объектлар,
үзлекләр, категорияләр һәм объектлар арасында бәйләнешләр; ситуацияләр, булган
хәлләр, халәтләр һәм вакыт; сәбәпләр һәм эффектлар; белем турында белемнәр
(безнең башка кешеләр нәрсә белгән турында белемнәребез); һәм күп башка әзрәк
тикшерелгән тармаклар. “Булган” нәрсәләрнең чагылдыру – ул онтология (традицион
фәлсәфәдән алынган сүз), аларның иң гомумиләре өске онтологияләр дип атала.
Белем чагылдыруның иң катлаулы мәсьәләләр арасында:

Акыллы агентлар максатларны куярга һәм аларны ирешә алырга тиеш. Аларга
киләчәкне күзалларга (аларга дөньяның халәте турында чагылдырышка ия булырга һәм
аларның гамәлләре анны ничек үзгәртер турында фараз ясый алырга мөмкинлеге
булырга тиеш) һәм файданы (яки "дәрәҗәне") максимизацияләү өчен мөмкин булган
сайланышлардан сайлый алырга тиеш.

Күп-агент планлаштыруында бирелгән максатка ирешер өчен күп агентларның
хезмәттәшлеге һәм ярышуы кулланыла. Моның кебек Хәлләр буенча тотыш (Eng.
emergent behavior) эволюцион алгоритмнар һәм коллектив акыл буенча кулланыла.

Алан Тьюринг өйрәнүнең үзәклеге турында 1950-нче башыннан ук үзенең классик
кәгазендә Исәпләү Машиналары һәм Интеллект (Eng. Computing Machinery and
Intelligence) фикер алышкан. 1956-нчы елда оригиналь Дартмут ЯИ киңәшмәсендә
(конференциясендә), Рэй Соломонофф читтән карап торусыз ихтималлыклы машина
өйрәнүе турында игълан язган "Индуктив Нәтиҗә Машинасы".

Читтән карап торусыз өйрәнү – ул керү агымында өлгеләрне табу сәләте. Читтән
карап торусы өйрәнү классификациядән һәм санлы регрессиядән гыйбарәт.
Классификация төрле категорияләргә керүче әйберләрнең күпмедер мисалын күргәч,
нәрсәнең дә булса нинди категориягә керүенә кергәнен билгеләү өчен кулланыла.
Регрессия керүләр һәм чыгышлар арасындагы бәйләнешләрне тасвирлый торган һәм
керү үзгәрү белән чыгышлар ничек үзгәрүе турында фараз бирүче функцияне эшләп
карау. Ныгытып өйрәнүдә агент яхшы җаваплар өчен бүләкләнә һәм начар җаваплар
өчен җәза бирелә. Боларга файда концепцияләрен кулланып, карар теориясе
төшенчәләрендә анализ ясалырга мөмкин. Машина өйрәнү алгоритмнарның һәм аларның
эшләвенең математик анализы теоретик санак белеменең тармагы булган исәпләп
өйрәнү теориясе буларак мәгълүм.

Табигый тел эшкәртүе машиналарга кеше сөйләшә торган телләрне укырга һәм аңларга
сәләт бирә. Шактый көчле табигый тел эшкәртү системасы табигый тел кулланучы
интерфейсларын һәм белемгә турыдан туры Интернет текстлар кебек кеше язган
чыганаклардан ирешүне җигә. Кайбер алдынгы табигый тел эшкәртү кушымталарында
мәгълүмат кайтару (яки тексттан карап чыгып табу һәм машина тәрҗемәсе) бар.

Роботлар фәне тармагы ЯИ-ка якын бәйләнгән. Интеллект (акыл) роботларга объект
манипуляциясе һәм навигация шулар белән бер рәттән локализация (кайда булганыңны
белү), харита төзүе (кайда икәнеңне белү) һәм хәрәкәтне планлаштыру (анда ничек
барып җитүне исәпләп чыгару) кебек биремнәрне башкарырга сәләтле булу өчен таләп
ителә.

Машина перцепциясе – ул датчиклардан (мәсәлән, камералар, микрофоннар, сонар һәм
башка экзотикраклардан) кергән мәгълүматны дөнья аспектлары турында нәтиҗә ясау
өчен кулланырга сәләт. Санак күрүе – ул күрү керүенә анализ ясарга сәләт.
Берничә сайланган суб-мәсьәләләр – ул сөйләмне тану, йөз тануы һәм объектны
тану.

Эмоция һәм иҗтимагый сәләтләр акыллы агент өчен ике рольне уйныйлар. Беренчедән,
алар башкаларның гамәлләре турында аларның мотивларын һәм эмоциональ халәтләрен
аңлап, фаразлар ясарга мөмкин булырга тиеш. (Боларга уен теориясе, карар кылу
теориясе шулай ук кеше эмоцияләренең моделен төзергә сәләт һәм эмоцияләрне
ачыклау өчен перцептуаль сәләтләр керә.) Шулай ук, кеше-санак хезмәттәшлеген
җайлаштыру максатыннан, акыллы машина эмоцияләрне чагылдырырга сәләтле булырга
теләргә мөмкин – хәтта ул үзе чынлыкта бу эмоцияләрне кичермәсә дә – кеше
хезмәттәшлеге эмоциональ динамикасына сиземле булу өчен.

ЯИ-ның ас-тармагы иҗатка теоретик яктан да (фәлсәфи һәм психологик
перспективадан), гамәли яктан да мөрәҗәгать итә (иҗади дип танылырга мөмкин
чыгышлар генерацияли торган системалар коралланылышлары ярдәмендә яки иҗат
сәләтен идентификацияли һәм бәяли торган системалар ярдәмендә). Моңа бәйле
исәпләү тикшеренүе тармаклары булып Ясалма интуиция һәм ясалма хыял тора.

Күпчелек тикшеренүчеләрдә аларны эшләре нәтиҗәдә өстә күрсәтелгән сәләтләрне
берләштереп һәм күпчелегендә кеше мөмкинчелекләрен узып киткән гомуми интеллекты
булган машина эченә төзелүенә өмет бар. Кайберәүләр мондый проект өчен ясалма аң
яки ясалма ми кебек антропоморфик үзлекләр кирәк булачак дип ышана.

Югарыдагы мәсьәләләрнең күбесе тулаем ЯИ буларак танылган: бер мәсьәләне чишәр
өчен сез аларның барысын да чишәргә тиеш. Мәсәлән, хәтта әйдәп баручы машина
тәрҗемәсе кебек махсус бирем машина авторның аргументы артыннан баруны (фикер
йөртү), нәрсә турында сүз барганны (белем) белүне һәм ышанычлы итеп авторның
ниятен кабатлауны (иҗтимагый интеллект) таләп итә. Шулай итеп, машина тәрҗемәсе
тулаем-ЯИ булып таныла: кеше кебек аны эшләр өчен аңа көчле ЯИ таләп ителә.

ЯИ тикшеренүен идарә итә торган нигезләнгән берләштерүче теория яки парадигма
юк. Тикшерүчеләрнең күп маддәләр буенча бер карашка килә алмыйлар. Иң озак җавап
табылмаган сорауларның берничәсе шулар: ясалма интеллект табигый интеллектның
моделен психология һәм неврологияне өйрәнеп төзергә тиешме? Әллә кеше
биологиясенең ЯИ тикшерүенә кош биологиясенең аэронавтика инженер фәненә
бәйләнеше булмаган кебек бәйләнеше юкмы?

Акыллы тотыш гади, элегант кагыйдәләрне кулланып тасвирлана аламы (мәсәлән,
мантыйк яки оптимизация кебек)? Яки ул мәҗбүри рәвештә зур сандагы тулысынча
бәйләнешсез мәсьәләләрне чишүне таләп итәме? Интеллектны сүзләр һәм фикерләргә
охшаш югары дәрәҗә символларны кулланып эшләп буламы? Яки ул "суб-символик"
эшкәртүне таләп итәме?

GOFAI (Good Old-Fashioned Artificial Intelligence) (Яхшы Иске-Модалы Ясалма
Интеллект) төшенчәсен керткән Джон Хаугеланд шулай ук ЯИ төгәлрәк GOFAI булмаган
тикшеренүчеләр тарафыннан кабул ителгән синтетик интеллект буларак аталырга тиеш
дигән фикер әйткән.

1940-ынчы һәм 1950-нче елларда кайбер тикшеренүчеләр неврология, мәгълүмат
теориясе һәм кибернетика арасында бәйләнешне тикшергәннәр. Аларның кайберләре
рудиментар интеллект күрсәтү өчен электрон челтәрләр кулланган машиналар
төзегәннәр, мәсәлән, W. Grey Walter-ның ташбакалары һәм John Hopkins-ның
җанвары. Тикшеренүчеләрнең күбесе җыелышлар өчен Принстон Университетында
Телеологик Җәмгыятьтә һәм Англиядә Вакланма Клубында җыелганнар. 1960-ынчы елда
бу караштан күбесенчә баш тартканнар, әмма аның элементлары 1980-енче елда
яңартылып кулланылачак.

1950-нче еллар уртасында цифрлы санакларга мөрәҗәгать мөмкин булгач, ЯИ кеше
интеллекты символ манипуляциясенә кадәр гадиләштерелергә булу мөмкинчелеген
тикшерә башлаган. Тикшеренү үзәкләре өч берләшмәдә (учреждение) булган: Карнеги
Меллон Университетында (CMU), Стэнфордта һәм MITта һәм һәрберсе үз тикшеренү
стилен булдырган. Джон Хаугеланд ЯИ-ка бу карашларны "яхшы иске модалы ЯИ" яки
"GOFAI" дип атаган.

1960-ынчы еллар дәвамында символик карашлар кечкенә күрсәтү программаларда югары
дәрәҗә уйлауның моделен төзүдә зур уңышка ирешкәннәр. Кибернетикада яки нейро
челтәрләрдә нигезләнгән карашлар калдырылган булганнар яки кысрыклап
чыгарылганнар. Суб-символик ЯИ-ның кысрыклап чыгарылуның иң драматик очрагы
булып Марвин Минский һәм Сеймур Папертның 1969-ынчы елда перцептронның хәрабәгә
әверелдерүче критикасы булган. Шулай да, 1980-енче елларга символик ЯИ-та алга
китеш туктаган булып тоелган һәм күпләр символик системалар бер кайчан да кеше
аңының барлык процессларын беркайчан да иммитацияли алмас дип ышанганнар, бигрәк
тә перцепциядә, роботикада, өйрәнүдә һәм калып тануында. Берничә тикшеренүчеләр
"суб-символик" карашларны махсус ЯИ мәсьәләләренә кертә башлаганнар.

1990-ынчы елларда ЯИ тикшеренүчеләре махсус суб-мәсьәләләрне чишү өчен хикмәтле
математик коралларны эшләгәннәр. Бу кораллар чынлап та фәнни, аларның нәтиҗәләре
үлчәп булырлык та, верификацияләрлек тә мәгънәсендә һәм алар ЯИ-ның күптән
булмаган уңышларының сәбәбе. Уртак математик тел шулай ук (математика, икътисад
яки операцияләр тикшеренүе кебек) инде үсеш алган тармаклар белән югары
хезмәттәшлек дәрәҗәсен тәкъдим иткән. Стюарт Рассел һәм Питер Норвиг бу
хәрәкәтне киметмичә "инкыйлаб" һәм "пөхтәләр " җиңүе дип тасвирлыйлар.

50 ел тикшеренү дәвамында, ЯИ санак белемендә иң катлаулы мәсьәләләрне чишәр
өчен берникадәр кораллар эшләгән. Бу ысулларның кайбер иң әһәмиятләре аста
тасвирланган.

ЯИ – та күп мәсьәләләр теориядә акыл белән фикер йөртеп күп мөмкин булган
чишелешләр арасында эзләп чишелергә мөмкин: Фикер йөртү эзләүгә гадиләштерелергә
мөмкин. Мәсәлән, мантыйк исбатлавы һәрбер адымы нәтиҗә кагыйдә куллануы булган
башлангыч гыйбарәләрдән чыгарылган гыйбарәләргә юлны эзләү буларак каралырга
мөмкин. Планлаштыру алгоритмнары ирешергә кирәк булган максатка юлны табып
карап, максатлар һәм суб-максатлар агачлары аша эзлиләр, бу процесс ысул-максат
анализы дип атала. Күп өйрәнү алгоритмнары оптимизациягә нигезләнгән эзләү
алгоритмнарын кулланалар. Гади тулы эзләүләр күпчелек чын дөнья мәсьәләләре өчен
сирәк җитәрлек булалар: эзләү урыны (эзләргә кирәк булган урыннар саны тиз
астрономик саннарга кадәр үсә. Нәтиҗә - бик әкрен яки беркайчан да тәмамланмаучы
эзләү. Күп мәсьәләләр өчен чишелеш булып "эвристиканы" яки "эмпирик
кагыйдәләрне" куллану, бу максатка алып бармаучы сайлауларны кире кага (бу "
эзләү агачын" "кисү дип атала ). Эвристика программаны чишелеш шунда булган юл
өчен "иң яхшы фараз" белән тәэмин итә. 1990-ынчы елларда оптимизация математик
теориясенә нигезләнгән шактый аерылып торган эзләү ысулы мәгълүм булды. Күп
мәсьәләләр өчен эзләүне нинди булса да алдан ясалган фараз белән башларга, ә
аннан соң бүтән чистарту мөмкин булмаганчы һәр адым саен арттырып фаразны
чистарталар. Бу алгоритмнарны тау менү белән чагыштырырга мөмкин: эзләүне
ландшафт өстендә ирекле ноктада башлыйбыз, ә аннан соң сикерүләр яки адымнар
ясап, без фараз итүне тау өстенә җиткәнче өскә менеп дәвам итәбез. Башка
оптимизация алгоритмнары - көйдерүне модельләштерү, нур эзләве һәм ирекле
оптимизация. Эволюцион исәпләү оптимизация эзләвенең формасын куллана. Мәсәлән,
алар (фаразлар) организмнар популяциясе белән башланырга мөмкин, аннан соң
аларга һәрбер буында иң ярашканнарын сайлап мутацияләргә һәм рекомбинацияләргә
рөхсәт ителә (фаразларны чистарту). Эволюция исәпләвендә (кырмыскалар колониясе
яки кисәкчәләр җыелмасы оптимизациясе кебек) коллектив аң алгоритмнары бар һәм
(генетик алгоритмнар һәм генетик программалау кебек) эволюцион алгоритмнар бар.

Мантыйк белем чагылдыруы һәм мәсьәлә чишү өчен кулланыла, әмма ул шулай ук башка
мәсьәләләргә карата кулланырга мөмкин. Мәсәлән, satplan алгоритмы мантыйкны
планлаштыру өчен куллана һәм индуктив мантыйк программалавы өйрәнү өчен ысул
булып тора.

ЯИ тикшеренүендә берничә төрле форма мантыйк кулланыла. Тәкъдим яки аңлы мантыйк
– ул дөрес яки ялган булырга мөмкин расламалар мантыйгы. Беренче тәртип мантыйгы
шулай ук кванторларны һәм предикатларны куллануны рөхсәт итә һәм объектлар
турында фактларны, аларның үзлекләрен һәм бер-берсе белән мөнәсәбәтләрен
чагылдыра ала. Төгәл булмаган мантыйк беренче тәртип мантыйкның юрамасы, ул
расламаның дөреслеген гади рәвештә Дөрес (1) яки Ялган (1) итеп түгел, ә 0 дән
алып 1 гә кадәр дәрәҗә итеп күрсәтергә рөхсәт итә. Төгәл булмаган системалар
билгеле булмаган фикер йөртү өчен һәм хәзерге заман сәнәгать һәм кулланучы
контроле системаларында киң кулланып килә. Субъектив мантыйк билгесезлекнең
төгәл булмаган системага караганда башка һәм ачыграк рәвештә моделен төзи:
бирелгән биномиаль фикер ышануны канәгать итә + ышанмау + билгесезлек = 1 (Бета
таралышы эчендә). Бу ысулы белән ихтималлыклы расламалардан белмәүне аерып була
һәм агент моны югары ышанычлык белән башкара да.

Алдан бирелгән шартлы мантыйклар, монотон булмаган мантыйклар һәм чикләү – алдан
бирелгән шартлы фикер йөртү һәм квалификация мәсьәләсе белән ярдәм итү өчен
эшләнгән мантыйк формалары. Белемнең махсус өлкәләре белән эш итү өчен
мантыйкның берничә киңәйтелеше уйлап чыгарылган, алар арасында тасвирлау
мантыйгы, ситуация буенча исәпләү, вакыйга исәпләве һәм (вакыйгаларны һәм
вакытны чагылдыру өчен) җитез исәпләү, очраклы исәпләү, ышану исәпләве; һәм
модаль мантыйгы.

ЯИ-та күп мәсьәләләр (фикер йөртүдә, планлаштыруда, өйрәнүдә, перцепциядә һәм
роботикада агентның тулы булмаган яки билгеле булмаган мәгълүмат белән эшләвен
таләп итәләр. ЯИ тикшеренүчеләре ихтималлык теориясеннән һәм икътисадтан
ысулларны кулланып бу мәсьәләләрне чишәр өчен бер төркем көчле ысуллар уйлап
чыгарганнар.

Байес челтәрләре күп санлы мәсьәләләр өчен кулланырга мөмкин булган бик гомуми
корал: (Байес нәтиҗәсе алгоритмын кулланып) фикер йөртү, (өмет ясау -
максимизация алгоритмын кулланып) өйрәнү, (карар кылу челтәрләрен кулланып
өйрәнү һәм динамик Байес челтәрләрен кулланып перцепция. Ихтималлылык
алгоритмнары шулай ук перцепция системаларына вакыт узу белән була торган
процессларга анализ ясау өчен ярдәм итеп (мәсәлән, качырылган Марков моделе яки
Кальман фильтры) фильтрлау, фараз итү, шомарту һәм бирелгән мәгълүматлар өчен
аңлатулар табу өчен кулланырга мөмкин. Икътисад фәненнән төп концепция – ул
"файдалылык": акыллы агентка берәр нәрсәнең никадәр кыйммәтле булуының чамасы.
Карар кылу теориясен, карар кылу анализын һәм мәгълүмат кыйммәте теориясен
кулланып агентның ничек сайлаганын һәм план коруының анализын ясый торган төгәл
математик кораллар эшләнгән. Бу коралларга Марков карар кылу процесслары,
динамик карар кылу челтәрләре, уеннар теориясе һәм механизм конструкциясе кебек
модельләр керә.

Иң гади ясалма интеллект кушымталары ике типка бүләргә була: классификаторлар
("ялтыраса димәк асылташ") һәм контролерлар ("ялтыраса җыярга"). Шулай да
контролерлар нәтиҗә гамәлләр ясаган алдыннан шулай ук халәтләрне
классификацияли, һәм шулай итеп классификация күп ЯИ системаларның үзәк өлешен
тәшкил итә. Классификаторлар иң якын туры килүне билгеләү өчен калып туры килүен
куллана торган функцияләр. Алар мисалларга карап үзгәртелә ала, бу аларны ЯИ-да
куллану өчен бик уңайлы итә. Бу мисаллар күзәтүләр яки калыплар буларак мәгълүм.
Күзәтелгән өйрәнүдә һәрбер калып билгеле алдан шарт буенча сыйныфка керә. Сыйныф
ясалырга тиеш сайлау буларак каралырга мөмкин. Сыйныф ярлыклары белән
комбинацияләнгән күзәтүләр бирелгән мәгълүматлар җыелмасы буларак мәгълүм. Яңа
күзәтү алынганда, шул күзәтү алдангы тәҗрибә нигезләнеп классификацияләнә.
Классификатор төрле ысуллар белән өйрәтелә ала; күп статистик һәм машина өйрәнүе
алымнары бар. Иң киң куланылган классификаторлар нейрочелтәрләр, вектор тәэмин
итү машинасы кебек төш ысуллары, k-иң якын күрше алгоритмы, Гаусс катыштыруы
моделе, наив Байес классификаторы һәм карар ясау агачы. Бу классификаторларның
эшләве күп даирә биремнәр буенча чагыштырылган. Классификаторның эшләве күп
дәрәҗәдә классификацияләнергә тиеш бирелгән мәгълүматлар хасиятләренә бәйле;
моны шулай ук "ирекле төшке аш юк булу" теоремасы дип атала. Бирелгән мәсьәлә
өчен туры килгән классификатор табу һаман фән түгел, ә сәнгать булып кала.

Ясалма нейро челтәрләрне өйрәнү ЯИ тикшеренү тармагы нигезләнгә кадәр, Уолтер
Питтс һәм Уоррен МакКаллоу эшләрендә башланган. Башка мөһим элеккеге
тикшеренүчеләр перцептронны уйлап тапкан Фрэнк Розенблатт һәм кире таралу
алгоритмын уйлап тапкан Пол Вербос булган.

Челтәрләрнең төп категорияләре ациклик яки алдан карап эшләүче нейро челтәрләр
(аларда сигнал бер генә юнәлештә үтә) һәм рекуррент нейро челтәрләр (алар кире
бәйләнешне тәкъдим итәләр). Иң популяр кире бәйләнеш челтәрләр арасында
перцептроннар, күп катлам перцептроннар һәм радиаль нигез челтәрләре. Рекуррент
челтәрләр арасында, иң мәшһүре Һопфилд челтәре, аттрактор челтәре формасы, ул
беренче мәртәбә 1982-нче елда Джон Һопфилд тарафыннан тасвирланган булган. Һебб
өйрәнүе һәм көндәшлек өйрәнүе кебек техникаларны кулланып, нейрочелтәрләр
(роботлар фәне өчен) акыллы контроль яки өйрәнү мәсьәләсенә кулланырга мөмкин.

Иерархиаль вакытлыча хәтер – ул баш мие кабыгының кайбер структур һәм алгоритмик
үзлекләренең моделен ясый торган караш.

Кибернетиканың оныгы булган контроль теориясенең күп мөһим кулланылышлары бар
бигрәк тә роботлар фәнендә.

ЯИ тикшеренүчеләре ЯИ тикшеренүе өчен берничә махсус тел уйлап чыгарганнар,
шуларның берсе Lisp.

1950-нче елда хәзер Тьюринг тесты атамасы астында мәгълүм агентның акылын сынау
өчен гомуми процедураны тәкъдим иткән. Бу процедура ясалма интеллектның барлык
диярлек мәсьәләләрен сынарга мөмкин итә. Шулай да, бу бик катлаулы чишәргә әйдәү
һәм хәзерге вакытта бар агентлар да аны уза алмый.

Ясалма интеллект химиядә кечкенә мәсьәләләр, кулдан язылганны тану һәм уен уйнау
кебек махсус мәсьәләләр өстендә үлчәнергә мөмкин. Бу тестларга субъектив тема
белгеч Тьюринг тесты төшенчәсе бирелгән. Кечкенәрәк мәсьәләләр ирешүчәнрәк
максатлар тәкъдим итә һәм гел артып баручы уңай нәтиҗәләр саны бар.

ЯИ сынау өчен киң нәтиҗә сыйныфлары булып түбәндәгеләр тора: (1) Оптималь:
моннан да яхшырак башкарырга мөмкин түгел. (2) Куәтле, кеше мөмкинчелекләреннән
уздыручы: бөтен кешеләрдән дә яхшырак башкара. (3) Кеше мөмкинчелекләреннән
уздыручы: күпчелек кешеләрдән яхшырак башкара. (4) Суб-кеше: күпчелек кешеләрдән
начаррак башкара. Мәсәлән, шашка уенынында башкару оптималь, шахмат уенында
башкару кеше мөмкинчелекләреннән уздыручы һәм куәтле көчле кеше
мөмкинчелекләреннән уздыручы дәрәҗәсенә якынлаша (Санакта шахмат уенын карагыз),
ә күп көнкүреш биремнәрне үтәүдә башкару (мәсәлән йөзне тану, яки бер нәрсәгә дә
төртелмичә бүлмәне узу) суб-кеше дәрәҗәсендә.

Моннан шактый үзгә караш машина акылын интеллектның “математик”
билгеләмәләреннән килеп чыккан тестлар ярдәмендә машина интеллектын үлчи. Бу төр
тестларның мисаллары туксанынчы еллар ахырында башланган, монда Колмогоров
катлаулылыгы һәм бирелгән мәгълүматлар кысуыннан фикерләр кулланылганы.
Математик бигеләмәләрнең ике төп отышлы ягы булып кеше булмаган интеллектларга
куллану мөмкинлеге һәм кеше сынаучылар булуга таләп булмавында тора.

Ясалма интеллект техникалары үтеп керә торган һәм санап үтәр өчен бик күп санлы.
Еш кына техника киң кулланылышта куллана башлагач, ул ясалма интеллект дип
саналмый; бу феномен ЯИ эффекты буларак тасвирланган.

Платформа (яки "исәпләү платформасы") "программа тәэминатына эшләргә рөхсәт итә
торган кайсыдыр аппарат тәэминаты яки программа тәэминаты җыелмасы (кушымта
җыелмаларын да кертеп) " дип билгеләнә. Родни Брукс күп еллар элек күп еллар
элек билгеләп үткәнчә, платформаның ЯИ үзлекләрен билгели торган ясалма
интеллект тәэминаты гына түгел, әмма гамәлдәге платформа үзе нәтиҗәдә килеп
чыккан ЯИ-ка тәэсир итә, ягъни ЯИ мәсьәләләре өстендә эш чын дөнья
платформаларында, ә изоляциядә түгел алып барылырга тиеш. Күп төрле платформалар
ЯИ-ның төрле аспектларына үсәргә мөмкинчелек биргән, белгеч системаларыннан,
хәтта PC нигездәгеләрдән, әмма һаман чын дөнья системаларыннан алып төрле робот
платформаларына кадәр, мәсәлән киң таралган ачык интерфейслы Roomba.

Кеше акылының мөмкинчелекләрен кабатлый алуын игълан итүче ясалма интеллект
фәлсәфә өчен бер үк вакытта әйдәү һәм илһам булып тора. Машиналарның никадәр
акыллы булуына чикләр бармы? Машинаның акылы һәм үзаңы бармы? Бу сорауларның
берничә иң әһәмиятлесенә җаваплар түбәндә китерелгән.

Тьюрингның "әдәпле килешүе": Безгә машинаның "уйлый" аламы икәнне чишәргә иң
әһәмиятле мәсьәлә түгел; безгә фәкать машина кеше кебек акыллы (нәтиҗәле) аламы
икәнне чишәргә кирәк. Бу ясалма интеллектка бәйле фәлсәфи мәсьәләләргә караш
Тьюринг тесты өчен нигез формалаштыра.

Дартмут тәкъдиме: "Өйрәнүнең һәрбер өйрәнү аспекты яки интеллектның теләсә нинди
башка үзлеген шулкадәр җентекләп тасвирлап була ки, аның моделен эшләр өчен
машина ясарга була." Бу фараз 1956-нчы елның Дартмут Киңәшмәсе өчен тәкъдимдә
басылган булган һәм күпчелек эшли торган ЯИ тикшеренүчеләрнең карашын чагылдыра.

Ньюэлл һәм Саймонның физик символ системасы гипотезасы: "Физик символ
системасының гомуми интеллектуаль гамәл өчен кирәк булган һәм җитәрлек ысуллары
бар ."Ньюэлл һәм Саймон интеллектлар символлар белән формаль гамәлләрдән тора
дип фикер йөртәләр". Һуберт Дрейфус киресенчә, кеше экспертизасы ачык символлар
белән манипуляциягә түгел, ә үзаң тарафыннан булмаган инстинктка һәм хәлне
“сизүгә” таяна дип фикер йөрткән.

Дрейфус үзе "психологик фараз" дип атаган физик символ системасының кирәк булган
шартын тәнкыйтьләгән: ”Акыл формаль кагыйдәләр буенча мәгълүмат битлары белән
эшләүче җиһаз буларак каралырга мөмкин”.

Гёдельның тәмамланмаучылык теоремасы: (санак программасы кебек) формаль система
бөтенесе дә дөрес булган расламаларны исбатлый алмый. Бу Гёдель теоремаларның
кагылышлы бәйләнешенең башка сүзләр белән аңлатуы. Роджер Пенроуз Гёдель
теоремасы машиналар нәрсә эшли алганына чик куя дип раслаучылар арасында.

Сёрльның көчле ЯИ гипотезасы: "Дөрес керүләр һәм чыгышлары булган тиешенчә
программаланган санакның кешенең акылы кебек акылы булачак." Джон Сёрль бу
фаразны үзенең Кытай бүлмәсе фаразы белән саный, ул безне санак эченә карарга
һәм акылның кайда икәнен эзләп табып карарга сорый.

Ясалма интеллект аргументы: Минең моделен төзергә мөмкин. Һанс Моравец, Рэй
Курцвайль һәм башкалар акылның технологик рәвештә турыдан-туры аппарат
тәэминатка һәм программа тәэминатка копиясен ашырырга мөмкин, һәм шундый модель
асылда оригиналга тәңгәл дип фикер йөрткәннәр.

Ясалма интеллект фәнни фантастикада да һәм технология һәм җәмгыять киләчәге
турында фаразларда гомуми тема булып тора. Кеше акылына көндәш булып торган
ясалма интеллектның булуы катлаулы әхлакый мәсьәләләрне күтәрә, һәм
технологиянең потенциаль көче өметләргә һәм куркуларга чыганак булып тора.

Мэри Шеллиның Франкенштейны ясалма интеллектның әхлагында төп сорауны куя:
акылга ия машинаны ясап була икән, ул шулай ук сизә аламы? Әгәр дә ул сизә ала
икән, аның кешенеке кебек үк хокуклары бармы? Бу фикер шулай ук хәзерге фәнни
фантастикада очрый, шулар арасында Мин Робот, I Robot, Пычакның үтә торган кырые
буенча йөгерүче, һәм Я.И.:Ясалма Интеллект, анда акылга ия машиналарның кеше
эмоцияләрен аңларга мөмкинчелек бар. Бу хәзер робот хокуклары буларак мәгълүм
мәсьәлә хәзерге вакытта, мәсәлән, Калифорниянең Киләчәк Институты тарафыннан
тикшерелә, гәрчә күп тәнкыйтьчеләр бу бәхәсне алып барырга иртә әле дип
ышаналар. Бу тема тирән 2010 елның документаль фильмында Куш & Гыйбадәт кыл
тикшерелә.Independent documentary Plug & Pray, featuring Joseph Weizenbaum and
Raymond Kurzweil

Мартин Форд, Туннель утлары: Автоматизация, Технологияне Тизләтү һәм Киләчәкнең
Экономиясе нең авторы һәм башкалар фикеренчә махсус ясалма интеллект
кушымталары, роботика һәм автоматизациянең нәтиҗәдә, машиналар яраклы һәм
эшчеләрнең рутина һәм кабатланучы эшләрне башкарырга мөмкинчелекләрен уздыра
башлагач, бу әһәмияткә алырлык эшсезлеккә китерәчәк. Форд фараз иткәнчә, күп
белемгә нигезләнгән эшләр – бигрәк тә өйрәнү эшләре – машина өйрәнүенә, белгеч
системалары аша артып баручы сиземле булачак. НӘТИҖӘЛӘР 2: КЕШЕЛЕКЛЕЛЕК БӘЯСЕ
ТӨШҮЕ Джозеф Вайзенбаум язганча ЯИ кушымталары билгеләмә буенча уңышлы кеше
кичерешләренең моделен төзи алмыйлар һәм ЯИ технологяләрен клиент хезмәте һәм
психотерапия кебек тармакларда кулланып булмый. 1970-енче еллар башында, Кеннет
Колби Вейзенбаумның ELIZA юрамасын тәкъдим иткән, ул DOCTOR буларак мәгълүм һәм
җитди терапевтик корал буларак макталган. Вейзенбаум шулай ук башка ЯИ
тикшеренүчеләре (һәм кайбер фәлсәфәчеләр) кеше акылын фәкать санак программасы
(хәзер компьютационализм (санакчылык) буларак мәгълүм позиция). Вейзенбаум бу
маддәләр буенча ЯИ кеше тормышының бәһасен төшерә дигән фикергә килгән.

Күп футуристлар ясалма интеллект нәтиҗәдә прогрессның чикләрен узып китәчәк дип
ышаналар. Рэй Курцвайль 2029 елда өстәл санаклары кеше мие кадәр исәпләү көче
булачак икәнен исәпләү өчен Мур законын кулланган. Шулай ук ул 2045 елда ясалма
интеллект үзен элек алга китереп булмаслык дәрәҗәдә камилләштерә алырлык ноктага
җитәчәк дип фараз итә, бу сценарийны фантастика язучы Вернор Виндж "сингулярлык"
дип атаган.

Робот дизайнеры Һанс Моравец, кибернетик Кевин Ворвик һәм уйлап табучы Рэй
Курцвайль кешеләр һәм машиналар киләчәктә боларның һәрберсеннән остарак һәм
көчлерәк булган киборгларга кушылачак дип фараз биргәннәр. Бу Альдус Һаксли һәм
Роберт Эттингер эшләп чыгарган трансһуманизм дип аталган фикер, шулай ук
фантастикада чагылыш тапкан, мәсәлән Кабырчыктагы Гыйфрит мангасында һәм Дюна
фантастик сериалында.

Эдвард Фредкин "ясалма интеллект эволюциянең киләчәк дәрәҗәсендә" дип раслый, бу
фикер беренче мәртәбә Сэмюель Батлерның "Машиналар арасында Дарвин" (1863)
тәкъдим ителгән һәм шулай ук аталган китабында Джордж Дайсон 1998-енче елда
дәвам иткән.

Памела МакКордак бу барлык сценарийлар борынгы кешеләрнең теләкләрнең чагылышы,
ул аларны “тимердән чүкеп ходайлар ясау” дип атаган.



https://tt.wikipedia.org/wiki/%D0%A8%D0%B0%D0%BA%D0%B8%D1%80%D2%97%D0%B0%D0%BD_%D0%A2%D0%B0%D2%BB%D0%B8%D1%80%D0%B8

Шакирҗан Таһири, Şakircan Tahiri, Шакирҗан Әхмәтҗан улы Таһиров (1858-1918) —
мәгърифәтче, мөгаллим, «Әлифба» язучы, татарларда аваз (саутия) методын һәм
татар методик әдәбиятын нигезләүче, Татар укытучылар мәктәбе укытучысы
(1885-1918). Татарлардан иң беренче дипломлы рәссам.

1858 елда Казан губернасы (хәзерге Яшел Үзән районы) Ачасыр авылында туган.
Башлангыч белемне туган авылында ала. Казанда Мәрҗани мәчете каршындагы
мәдрәсәне (1876), Казан татар укытучылар мәктәбен (1880) тәмамлый. Казан
реальный укуханәсе рәссамы Х.Г. Пашковскийдан хосусый дәресләр ала, 1883 елда
Петербургтагы император сәнгать академиясендә имтихан тапшырып, дипломга ия
була, өяз укуханәләрендә рәсем, сызым, хөсне хат укытырга хокук ала.

Укыту-тәрбия эшендә схоластика тамыр җәйгән татар мәктәп-мәдрәсәләрендә
уку-укыту эчтәлегенә һәм методларына реформа ясау, җәдит мәктәпләре өчен укыту
әсбаплары булдыру, яңа методлар куллану мәсьәләләрен хәл итүнең башында
торучыларның берсе була. Ш. Таһири татарларда аваз (саутия) методын нигезли.
Гарәп графикасында төзелгән татар алфавитын һәм имласын камилләштерү
тәкъдимнәрен кертә. Балаларны рус графикасына өйрәтү программасын төзи. Өзмичә
язарга өйрәтүче дивар таблицалары рус-татар укуханәләрендә генә түгел, укыту
округының рус мәктәпләрендә дә киң кулланыла.

Тарихта тирән эз калдырган 20 хезмәт авторы. «Гарәпчә синтаксис», «Гарәп
хәрефләре белән матур язарга өйрәтү», «Башлангыч мәктәптә геометрия»,
«Арифметикага өйрәтү» дәреслекләре басылмый калган.

Беренче басылган әлифбасы - «Бадьэ әл-тәгълим нам мөкәммәл әлифба» (1893) – рус
мәктәпләрендә кулланылган аваз методы белән төзелгән. Ахырында «Мифтахө бадьэ
әл-тәгълим» (Башлап укытырга өйрәтү ачкычы) исемле методик кулланма да
урнаштыра. Моңа кадәр татар мәктәпләрендә укыту тарихында махсус методик
кулланма һәм дәрес эшкәртмәләре булмаганга күрә, «Мифтахө бадьэ әл-тәгълим»е
белән Ш. Таһирины татар методик әдәбиятына да нигез салучы дип атарга мөмкин.
«Мөкәммәл әлифба» 15 тапкыр басыла.

Төзегән әлифбаларын камилләштерүгә дә игътибарлы була. Мәсәлән, «Әлифба»ның 1915
елда басылып чыккан VI басмасы, башка басмаларыннан аермалы буларак, татарча
укыту өчен төзелгән, гарәпчә текстлар юк, һәр дәрес ахырында язу күнегүләре дә
бирелгән.

Ш. Таһири 1914 елда чыккан (сурәтле) әлифбасында, моңа хәтле чыккан рәсемле Х.
Зәбири, Ә. Мостафа әлифбаларыннан аермалы рәвештә, җанлы нәрсәләрнең (кеше,
кош-корт, мал-туар) рәсемнәрен дә урнаштыра. Рәсем укытучысы буларак, үз
әлифбасына рәсемнәрне үзе үк ясавы мәгълүм.

Әлеге әлифбаны язып, Ш. Таһири сабыйны грамотага аваз методы белән өйрәтүгә
нигез сала. Татар алфавитын камилләштерүгә өлеш кертә. Каюм Насыйриның татар
телендә 10 сузык аваз (хәрефе) булдыру идеясен тормышка ашыра (гамәлдәге
алфавитта сузык авазлар өч хәреф белән генә белдерелгән була). Дәреслеген
бөтенләй яңа, беркем тарафыннан танылмаган, кабул ителмәгән 10 сузык аваз
хәрефен файдаланып төзи. Әлеге яңалык рус галимнәренең игътибарын җәлеп итә.



https://tt.wikipedia.org/wiki/%D0%A5%D0%B0%D0%BB%D1%8B%D0%BA%D0%B0%D1%80%D0%B0_%D1%84%D0%BE%D0%BD%D0%B5%D1%82%D0%B8%D0%BA%D0%B0_%D3%99%D0%BB%D0%B8%D1%84%D0%B1%D0%B0%D1%81%D1%8B

Халыкара фонетик әлифбасы (инг. International Phonetic Alphabet яки IPA) —
бөтендөнья телләрендә фонетик транскрипция өчен кулланылган билгеләр системасы.
Бу транскрипция системасында латин әлифбасы кулланыла.

Халыкара фонетик ассоциация тарафыннан 1886 елда Париж шәһәрендә авазларны
чагылдыру өчен стандартлаштырылган ысул буларак булдырылган; 1900, 1932, 1989
елларда зур үзгәртүләр кертелде, 1993 һәм 2005 елларда аерым үзгәртүләр
кертелде.

2005 елдагы хәле буенча Халыкара фонетик әлифбасында 107 аерым тартык һәм сузык
авазны билгеләүче хәреф, 52 диакритик һәм 4 просодик билге бар.



https://tt.wikipedia.org/wiki/%D0%A4%D0%B0%D1%80%D1%8B%D0%B7

Фарыз (гарәп. فرض‎ фарз) — ислам дине буенча, һәрбер мөселман эшләргә тиеш
булган мәҗбүри гамәлләр. Фарызларны үтәмәү зур гөнаһ булса, аларны инкяр итү
кәферлек була, яки бу кешене исламнан чыгара. Фарыз гамәлләр ике төрлегә бүленә.

Фарыз гайн (гарәп. الفرض العين‎ әл-фарз әл-‘әйн) — һәрбер мөселман башкарырга
тиеш булган индивидуаль гамәл. Аңа түбәндәгеләр керә:

Фарыз кифая (гарәп. الفرض الكفاية‎ әл-фарз әл-кифайә) — фарызның шундый төре,
аны җәмәгатьнең бер өлеше үтәсә, башкалар бу гамәлне эшләмәү җаваплылыгыннан
котылалар. Әгәр бу фарызны беркем дә үтәмәсә, аның җаваплылыгы (гөнаһы) бөтен
җәмәгатькә төшә.



https://tt.wikipedia.org/wiki/%D0%A3%D1%80%D0%BC%D0%B0%D0%BD

Урман — агаччыл үсемлекләр белән капланган Җир йөзенең бер өлеше. Урманнар
моннан 380 млн ел элек девон чорында барлыкка килгәннәр. Урманнар коры җирнең
27 %, 3,4 млрд. га мәйданын биләп тора, 30 проценты – ылыслы, 70 проценты
яфраклы агачлардан тора.

Әлегә урманнар коры җирнең якынча өчтән бер өлешен тәшкил итә һәм Җир йөзендә
һава сулаучы тормышның бар булуы өчен бик әһәмиятле роль уйныйлар. Урманнарда,
агач һәм үсемлекләрдән тыш, үзенә төрле микроорганизмнар, бөҗәкләр һәм
хайваннарны алган үзенчәлекле катлаулы экосистема барлыкка килә.

Урмандагы тереклек – үсемлекләр, җәнлекләр, гөмбәләр, микроорганизмнар – үзара
тыгыз бәйләнештә торалар, бергәләшеп уртак тормышта яшиләр. Шуңа күрә урманны
табигый бергәлек дип атыйлар.

Табигый урман берничә «ярус»тан тора. Иң өске ярус – агачлар. Аннан түбәнрәк
«урман асты» - вак агачлар һәм куаклар ярусы урнашкан. Ул кош-кортның күп
төрләренә сыену һәм туклану урыны бирә. Тагын да түбәндәрәк – кечкенә куакчыклар
(мәсәлән, кара җиләк, нарат җиләге) һәм үләннәр. Иң аскы ярусны мүкләр һәм
лишайниклар тәшкил итә. Алар туфракны каплап торалар. Урман шулай ул гөмбәләрсез
яши алмый. Гөмбәлек җепләре агач тамырлары белән кушылып үсәләр һәм агачларга
туфрактан су, анда эрегән тозларны суырырга ярдәм итәләр. Элек урман булмаган
урынга полоса (ышыклау полосасы) итеп агачлар утырту еш кына нәтиҗә бирми, чөнки
туфракта гөмбә булмагач, агачлар үсеп китә алмый.

Ярустан тыш үсемлекләр дә очрый. Алар үрмәле үсемлекләр, мәсәлән лианалар һәм
үрмәләүче үсемлекләр - орхидеяләр.

XVIII гасырда Пруссиядә фәнни урманчылык диеп бер кызыклы эксперимент үткәрәләр.
Күбрәк такта, борыс, утын юнәтү өчен табигатькә хас тәртип һәм матурлык
бертөрлелек һәм стандартлаштыру белән алыштырыла. Урманда бер төрле генә агач
калдырыла, урман асты (биек агачлар астындагы куаклар) бетерелә, тар сукмаклар
урынына туры киң ызаннар сузыла. Бер-ике елдан урман үлә башлый. Катлаулы
биологик чылбырлар өзелгәч, урман табыш чыганагыннан дотациягә кала, чөнки
ясалма урман янгыннарга тизрәк бирешә, ул минераль ашлама кертүгә, корткычларга
каршы чараларга, үсентеләр утыртуга даими мохтаҗ.

Тайга - ылыслы урман, урман зонасының күп өлешен алып тора. Тайгада кышын
салкын,ә җәен тундрага караганда җылырак. Үсемлекләр биек, кояшка бик таләпчән
түгел, ылыслы агачлар. Ылыслы урманнарның киң тасмасы, күлле Карелиядән алып,
көнчыгышка таба сузылган, Уралтау сыртларын каплап алган, аннан Себер һәм Ерак
Көнчыгышның иксезчиксез киңлекләренә җәелгән. Бу – мәһабәт тайга. «Тайга» сүзе
якут телендә “урман” дигәнне аңлата. Тайга зонасында якынча 7 төрле агач һәм
берничә төрле куак үсә. Ылыслы урманнарның күпчелеген карагай тәшкил итә. Ул —
иң чыдам агачларның берсе, эссегә дә, салкынга да бирешми. Урманчылар аның ике
төрен билгели: себер ћәм даур. Алар урманның — 40, нарат һәм кедр — 22, чыршылар
— 16, каен белән усак 17 процент мәйданын били.

Тайгадан көньякка таба катнаш урманнар очрый. Монда күпьеллык туң юк. Кыш шактый
җылы. Шуңа урманда якты ылыслы һәм яфраклы агачлар, куаклар бергә үсә. Русиядәге
катнаш урманнарда ылыслы агачлар белән янәшә каен, усак, имән һәм башка төр
агачлар үсә. Яфраклы агачларының яфраклары кышка коела.

Катнаш урманнар зонасы тайгадан киң яфраклы урманнарга күчеш зонасы булып тора.
Катнаш һәм киң яфраклы урманнарда туфрак соры һәм көрән төстә. Алар тайганың
көлсу туфрагына караганда черемәгә баерак.

Дөньядагы иң зур дымлы тропик урман (сельва) Амазонка елгасы буйлап 6 миллион
квадрат километрга сузылган. Бу иксез-чиксез массив аша үтеп чыгу мөмкин
булмаганлыктан, аны белгечләр элек-электән “яшел тәмуг“ дип йөртәләр икән.

Русия урманнарында 160 тан артык төрле җиләк-җимеш агачы һәм куагы үсә. Урман
җиләкләренең уңышы елына 11 миллион тонна, чикләвек – 5 миллион, гөмбәнеке 330
мең тәшкил итә. Хәтта уңыш аз булган елларда да 1 һектар җирдән 50 килограмм
эрбет чикләвеге, 10 килограмм гөмбә, 60 килограмм карлыган, 100 килограмм мүк
җиләге җыярга була.

Урман – һавада газлар алмашу кебек мөһим процесста актив катнашучы гигант фильтр
ул. Урман үсемлекләре һавадан кеше һәм хайваннар бүлеп чыгарган углекислый газны
йотып бара һәм аны кислород белән баета. Исәпләүләр күрсәткәнчә, мәсәлән, дүрт
зур агач бер кешене тәүлек буена җитәрлек кислород белән тәэмин итә.

Агачларның сәламәтләндерү әһәмияте тагын шунда, алар һаваны тузаннан һәм
завод-фабрикалар бүлеп чыгарган зарарлы газлардан чистарталар. Урманда тузан
булмый. Карама, юкә, сирень агачлары тузанны башкаларга караганда күбрәк йоталар
– 1 елга 35 килограмм тирәсе. Урманнар һаваны төрле зарарлы катнашмалардан
чистарталар, аны кислород белән туендыралар, хуш ис тараталар. Галимнәр бер
кешегә 100-150 квадрат метр яшел зона туры килергә тиешлеген исәпләп
чыгарганнар.

Фитонцидлар – күзгә күренми торган урман “санитарлары”. Бу матдәләр авыру
тудыручы микробларның, бактерияләрнең, гөмбәләрнең үсеш процессларын
бертуктаусыз киметеп торалар һәм аларны аяусыз рәвештә юк итәләр.

Мәсәлән, корсак тифы, туберкулез, дизентерия, дифтерит кебек куркыныч авырулар
тудыручы микроблар каен, шомырт, артыш агачы бүлеп чыгарган фитонцидлар
тәэсирендә бик тиз һәлак булалар. Имән, очлы яфраклы өрәңге, каен, усак, шомырт,
нарат, чыршы һәм башкалар шундый агачлар микробларны 1,5-3 минут эчендә юк
итәләр.

Фитонцидлар авыру тудыручы микробларга гына һәлак иткеч тәэсир ясап калмыйлар.
Шомырт фитонциды, мәсәлән, инфекция таратучы талпаннарны һәм кимерүчеләрне дә
агулый. Фитонцидларның бу үзлекләреннән медицинада, азык сәнәгатендә һәм авыл
хуҗалыгында файдаланалар. Медицинада фитонцидлы препаратлар киң кулланылыш
тапты.

Тарихка күз салсак, соңгы 10 мең елда ул чордагы урманнарның өчтән ике өлеше
генә калган, 500 миллион һектар җир вак-төяк куаклардан башка бернәрсә дә үсми
торган кысыр чүлгә әверелгән. Англиядә урман җирләренең 95 проценты кырылса,
Италия, Франция, Испания кебек илләрдә бу табигать байлыгының 10-15 проценты
кына калган. Кешелек яшәеше өчен мөһим булган тропик урманнар минутына 26 һектар
тизлек белән юкка чыга бара. 25 елдан соң аларның бөтенләй юкка чыгу куркынычы
бар, диләр белгечләр. Димәк, урманнар азайган саен, һава гына сафлыгын югалтып
калмый, елгалар саега, күлләр кибә, җир асты сулары төпкә китә бара һәм җир
йөзенә корылык яный. Җир шарындагы урман запасларының 22 проценты Русиядә. Аның
722 миллион һектар урман, аларда 75 миллиард кубометр үзагач запасы бар. Русия
урманнарының 42,7 проценты техник яктан җитлеккән урманга керә. Ләкин соңгы
еллардагы зур янгыннар нәтиҗәсендә миллион һектар урман юкка чыкты.

Урманның иң явыз дошманнарыннан берсе – янгыннар. Корылыклы елларда безнең
көннәрдә дә илнең теге яки бу районында урман янгыннары кабына. Үткән елда
янгыннар яздан ук башланды, бу мәгълүматны кешеләргә таратмаска тырыштылар. Көз
көне дә, җәйге янгыннар беткәч тә, алар туктамады. Урман янгыннары чыгуга еш
кына кеше сәбәпче була, чөнки урман янгыннарының 95% ы торак пунктларыннан 20
километрга кадәр булган арада кабына. Урман янгыннары, нигездә, урманда булган
кешеләрнең саксызлыгы аркасында килеп чыга.

Русиядә янгын китергән зыянны бетерүгә 1 һектарга 1 сум, Белоруссиядә – 13 сум,
АКШта – 100 тапкыр күбрәк бирелә. Әгәр Русиядә урманны саклау өчен нәтиҗәле
чаралар күрелсә, 2010 елда килгән янгын һәлакәтен 5-10 тапкырга киметеп булыр
иде.

2011 елда БМОның Үзәк ассамблеясе тәкъдиме белән Халыкара “Урманнар елы” дип
игълан ителгән. Бу юкка гына түгел - урманнар мәйданы кимегәннән кими бара.
Биологлар билгеләп үткәнчә, урман мәйданнарының кими баруы глобаль әһәмияттәге
тискәре процессларга китерә. Нәтиҗә буларак, туфрак эрозиягә дучар була,
үсемлекләр һәм хайваннар дөньясы төрлелеге кими, сулык бассейннары начарлана,
атмосфера һавасында углекислый газ арта, сәнәгать һәм ягулык максатларына ярашлы
агач күләме кими.

Татарстан Республикасы 6 млн. 800 мең һектар чамасы мәйдан били, шуның нибары 1
млн. 271 мең һектары, ягъни 17 проценттан бераз артыгы – урманнар. Аларның 16
проценты – ылыслы, 59 проценты – яфраклы агачлардан торган катнаш урманнар.
Ылыслы урманда чыршы һәм нарат агачлары, мүк, абага, нарат җиләге, кара җиләк,
кызыл бөрлегән, кымызлык үсемлек – үләннәре үсә. Яфраклы урманда каен, юкә,
өрәңге, имән, миләш агачлары, читләвек, кура җиләге, гөлҗимеш, балан куаклары,
энҗе чәчәк, курай үләне, канлы үлән үрчи.

XVIII гасыр башында Казан губернасы биләмәләренең 50 процентын урманнар биләгән
булган. Урманнарның шулкадәр кырылу сәбәпләре дип Петр I әмере белән,
Санкт-Петербург каласын салуга, аннары хәрби суднолар төзүгә урман (нигездә,
ылыслысын) кисүне, XX гасырда республикада күпләп нефть чыгаруны, Куйбышев һәм
Түбән Кама сусаклагычлары гамәлгә кергәч су бастыруны, чәчүлек җирләр атап була.

Екатерина I тәхеткә утыргач, Урман конторасы бетерелеп, урманнарны саклау һәм
карау алпавытларга, старосталарга һәм приказчикларга йөкләнә. Гомуми күзәтү
воеводаларга һәм губернаторларга тапшырыла. Мондый чаралар урманнарны юкка
чыгару дәрәҗәсенә китерә: рөхсәтсез урман кисү, чәчүлек һәм болынлыклар өчен
меңнәрчә-меңнәрчә һектар агачлар аударыла. Павел I чорында бу кимчелекләр
бетерелә.

Аеруча зур югалтулар имәнлекләр кичерде. Петр I заманында ук бездәге төз имән
агачларын Казанның Бишбалта бистәсендә кораблар төзү өчен файдаланганнар. Әле
1940 елларда имәнлекләр урманнарыбызның 40%ын биләп торганнар. 1978-1979 елгы
салкыннар республикада имәннәргә зур зыян салган иде. Хәзер Татарстанда
имәнлекләр биләп торган мәйданнарны кабат торгызу планлаштырыла.



https://tt.wikipedia.org/wiki/%D0%A2%D1%80%D0%B0%D0%BD%D1%81%D0%BF%D0%BE%D1%80%D1%82

Кешеләрне, хайваннарны һәм йөкләрне бер урыннан башка урынга ташуга транспорт
диләр. Транспорт төрләре арасында авиация, тимер юллар, юл транпорты, су
транспорты, кабель транспорты, торба транспорты һәм космик транспорты керә.
Тармакны инфраструктура, транспорт чаралары, һәм эшчәнлеккә бүлеп була.
Транспорт цивилизацияләрнең барлыкка килә алулары өчен кешеләр арасындагы
сәүдәгә юл ачуда гаять зур роль уйный.

Транспорт инфраструктурасы үзенә транспорт өчен кирәкле корылмаларны ала: юллар,
тимер юллар, һава юллары, су юллары, каналлар, торба транспорты һәм һава аланы,
вокзал, автобус тукталышы, ягулык станциясе, йөк терминалы, саклау урыннары һәм
портлар. Терминалларны пассажирларны утырту-чыгару, йөк кертү-чыгару һәм
транспорт чараларына хезмәт күрсәтү өчен кулланып була.

Бу челтәрләр буенча йөрүче транспорт чаралары арасында автомобиль, велосипед,
автобус, поезд, йөк машинасы, җәяүлеләр, боралаклар һәм очкычлар була ала.

Пассажир транспорты иҗтимагый (операторлар билгеләнгән тәртип буенча оештырылган
хезмәт күрсәтә) яки шәхси була ала. Икътисади үсештә һәм глобализация
процессларында транспортның роле гаять.



https://tt.wikipedia.org/wiki/%D0%A2%D0%BE%D0%BA%D0%B8%D0%BE

То́кио (яп. 東京 Tōkyō (info), «Көнчыгыш башкала») — Япония башкаласы, аның
административ, икътисадый, мәдәния үзәге. Хонсю утравының көньяк-көнчыгышында
урнаша. Мәйданы — 2 187 км². Халык саны — 15 570 000 кеше. Халык тыгызлыгы — 5
740 кеше/км², Япония префектураларының иң югары.

Токионың кыйтга өлеше Токио култыгының төньяк-көнбатышында урынлашкан, озынлыгы
көнчыгыштан көнбатышка 90 км, төньяктан көньякка 25 км тирәсе. Көнчыгышта Тиба
префектурасы, көнбатышта — Яманаси префектурасы, көньякта — Канагава
префектурасы һәм төньякта Сайтама префектурасы белән чиктәш. Кыйтга Токиосы
көнсыгыш яртысында Токио махсус районнарына бүленә. Моннан башка, Токионың
административ чикләрендә Тын океанда Хонсю утравының көньягнда ике утрау зынҗыры
бар. Бу утраулар (Идзу һәм Огасавара) Японияның кыйтга өлешеннән 1000 кмга артык
сузылып киткәннәр.

Токиога тайфуннар еш килә, тик сирәкләре генә көчле була. Соңгысы 2007 елда
булган.

Рәсми рәвештә Токио шәһәр түгел, ә префектураларның бересе, дөресрәге, шәһәр
бүлгесе яп. 都 то? булып тора. Бу сыйныфта ул бер үзе генә. Аның территориясенә,
Хонсю утравының бер өлешеннән башка, көньягындагы берничә вак утрау, шулай ук
Изу һәм Огасавара утраулары керә. Токио бүлгесе 62 административ берәлмектән —
калалардан, бистәләрдән һәм авыл җәмгыятләреннән тора. «Токио шәһәре» дигән
вакытта, гәдәттә башкала бүлгесенә кергән 23 махсус районны күз алдында тоталар.
Алар 1889 һәм 1943 еллары арасында Токио шәһәренең административ берәмлектәре
иде. Ә хәзер алар үзләре шәһәр статусларына ия: һәр бересенең үз мэры һәм шәһәр
шурасы бар.

Нью-Йорк һәм Лондон белән бергә Токио дөньяның иң эре финанс үзәкләрнең бересе
булып тора. Токио шулай ук дөньяның икътисади яктан иң үсешкән агломерацияләрнең
бересе. PricewaterhouseCoopers компаниясе үткәргән тикшеренүләрр буенча, Токио
шәһәр зонасы (Токио, Канагава һәм Чиба префектуралары, бергә 35,2 млн кеше)
2005елында $ 1,191 трлн (сатып алу мөмкинчелеге паритеты буенча) эчке тулаем
продуктка ия булган һәм ТЭП буенса дөньядагы эре агломерацияләр арасында беренче
урынны били. 2008 елда Fortune Global 500 исемлегенә кергән 47 компания Токиода
урнашкан.

Токио эре халыкара финанс үзәге һәм күп кенә халыкара зур инвестиция банкларының
һәм страховкалау компанияләренең штаб-фатиры булып тора. Шулай ук транспорт,
нәшрият һәм тапшыру тармакларының концентраторы функциясен үти. Икенче
бөтендөнья сугышыннан соң япон икътисады бик шәп үсешкән вакытта күп кенә зур
компаниялар үзенең штаб-фатирларын хакимияткә якын булыр өчен Токиога
күчергәннәр. Соңгы вакытта бу тенденция яшәү хакының арту нәтиҗәсендә азаюга
таба бара.

2013 елда МОК, ягъни Халыкара Олимпия Комитеты 2020 елгы Олимпия уеннары
башкаласын билгеләде. Мадрид, Истанбул һәм Токио арасыннан иң күп тавышны Япония
башкаласы җыйды. Спорт сөючеләр белә: җәйге Уеннар биредә тәүге тапкыр 1964 елда
узган иде инде. Японнар аннан соң Саппоро һәм Нагано шәһәрләрендә кышкы
Олимпиадаларны да уздырдылар.



https://tt.wikipedia.org/wiki/%D0%A1%D0%B8%D0%BD%D0%B3%D0%B0%D0%BF%D1%83%D1%80

Сингапур («Арыслан шәһәре») – Көньяк-Көнчыгыгыш Азиядә урнашкан
атау-шәһәр-дәүләт. Мәйданы 639 кв. километрлы утрау дәүләт. Халкы 3,53 миллион
(шуның 1,6 миллионы Сингапур шәһәренең үзендә яши). Халыкның 80 проценты –
кытайлар. Илдә дәүләт телләре дүртәү – малайя, кытай, тамил, инглиз телләре.
Дәүләт телләренә караш бөтенесенә дә бертөрле. Буддачылык, конфуцианлык, ислам,
индуизм, христиан диннәре тигезлектә. Сингапур – нефть эшкәртүче, электр
техникасы, радиоэлектроника, оптика-механика, диңгез суднолары, авиация, корыч
кою, металл эшкәртү, химия, азык-төлек, туку сәнәгате гөрләп эшләүче һәм тагы да
киңрәк җәелә баручы ил.

Сингапур утравы Җохор бугазы белән Малакка ярымутравыннан, Малакка һәм Сингапур
бугазлары белән Индонезия утрауларыннан аерылган. Ярлары тәбәнәк, бераз
сазланган, көньяк-көнбатыш ярлары янында мәрҗән рифлары бар. Релефы — тигезлек
(биеклек 176 метргача). Климаты экваториаль, муссонлы. Уртача температура
гыйнварда +26°С, июльдә +27°С. Еллык явым 2500 ммны тәшкил итә.

Эчү өчен су җитми, ул Малайзиядән китерелә. Күп кенә вак утрауларда кеше яшәми,
аларда тропик үсемлекләр сакланып калган. Аерым урыннарда мангролыклар бар.

1942-1945 елларда Сингапурны Япония басып ала, 1959 елда аңа мөстәкыйль идарә
итү хокукы бирелә, 1963-1965 елларда Малайзия составында була да, шуннан соң
бәйсез дәүләткә әверелә. Малайзия реформаторы Махатхир, илдә кытайларның
малайялылардан артыбрак китүен теләмәгәнлектән, күпчелек халкы кытайлар булган
Сингапурны 1965 елда ирекле «йөзүгә» җибәрә.

Йөк әйләнеше буенча дөньядагы иң зур Роттердам портыннан гына калышучы диңгез
порты һәм нефть порты, биш нефть эшкәртү заводы, электр техникасы,
радиоэлектроника, оптика-механика, суднолар төзү, ремонтлау, авиация, металл
эшкәртү, агач эшкәртү, химия, азык-төлек, туку, җиңел һ.б. тармак заводлары
урнашкан. Каучук, каһвә, чәй һ.б. беренчел эшкәртү предприятиеләре дә бар. Әле
авыл хуҗалыгы өчен дә җир кала. Утрауда дуңгызчылык, кошчылык белән
шөгыльләнәләр. Халыкара аэропорт төзелгән. Тимер һәм автомобиль юллары белән
утрау Малакка ярымутравы белән тоташкан.

Экспорт буенча бәләкәй генә Сингапур галәмәт зур Кытайны куып җиткән һәм 1,5
мәртәбәгә Русияне узып киткән. Шуны да әйтергә кирәк, ул чит илләргә безнең
кебек чимал түгел, ә бәлки оргтехника, телеаппаратура, нефть продуктлары сата.



https://tt.wikipedia.org/wiki/%D0%A1%D0%98

СИ (SI, фр. Le Système International d'Unités), (Халыкара Система) — Халыкара
берәмлекләр системасы, метрик системаның хәзерге варианты. СИ көнкүрештә дә, фән
һәм техника өлкәсендә дә дөньяда иң киң кулланыла торган система булып тора.
Моңа да карамастан, электродинамика буенча күпчелек фәнни эшләрдә СИ
кимчелекләре аркасында Гаусс берәмлекләр системасы кулланыла. Хосусый очракта,
СИда көчәнеш (В/м) һәм күчеш (Кл/м² (L−2TI)) төрле үлчәмнәргә ия; физик мәгънәсе
булмаган вакуумның диэлектрик үткәрүчәнлеге барлыкка килә. Хәзерге вакытта СИ
күпчелек дөнья илләрендә төп берәмлекләр системасы буларак кабул ителгән һәм
хәтта көнкүрештә традицион берәмлекләр кулланыла торган илләрдә дә техника
өлкәсендә гел диярлек кулланыла. Мондый күп булмаган илләрдә (мәсәлән, АКШында)
традицион үлчәү берәмлекләрнең билгеләмәләре үзгәртелгән булган.

СИ XI Үлчәүләр буенча генераль конференциядә кабул ителгән, кайбер соңрак
конференцияләрдә үзгәрешләр кертелгән. СИ җиде төп үлчәү берәмлеген һәм физик
зурлыкларның чыгарылма берәмлекләрен (алга таба — берәмлекләр), шулай ук
алкушымчаларны билгели. Чыгарылма берәмлекләрне язу кагыйдәләре һәм
берәмлекләрнең стандарт кыскартып язмалары билгеләнгән. Төп берәмлекләр:
килограмм, метр, секунд, ампер, кельвин, моль һәм кандела. СИ кысаларында бу
берәмлекләрнең бәйсез үлчәмлеккә ия булулары фараз ителә, ягъни бу
берәмлекләрнең берсе дә башкалардан чыгарыла алмый. Чыгарылма берәмлекләр төп
берәмлекләрдән тапкырлау һәм бүлү кебек алгебраик гамәлләр ярдәмендә чыгарыла.
Чыгарылма берәмлекләрнең кайберләренә СИда махсус атамалар бирелгән, мәсәлән
радианга. Алкушымчаларны берәмлек атамалары алдыннан кулланырга мөмкин; алар
берәмлекне билгеле бөтен санга, 10 санының дәрәҗәсенә тапкырларга яки бүләргә
кирәк икәнен аңлата. Мәсәлән, «кило» алкушымчасы 1000 гә тапкырлауны аңлата
(километр = 1000 метр). СИ алкушымчаларын шулай ук унарлы алкушымчалар дип
атыйлар.

СИ Франция галимнәре төзегән һәм Бөек Франция инкыйлабыннан соң киң кулланылышка
кергән метрик үлчәүләр системасының үсеше булып тора. Метрик системаны керткәнче
берәмлекләр бер-берсеннән аерым рәвештә сайланылган. Шуңа күрә бер берәмлектән
икенчегә исәпләп күчерү катлаулы булган. Моңа өстәп төрле урыннарда кайвакыт
атамалары төрле булган төрле берәмлекләр кулланылган. Метрик система җайлы һәм
бердәм үлчәмнәр һәм авырлык үлчәүләр системасы булырга тиеш булган.

1799 елда Франциядә ике эталон ясалган — озынлык берәмлеге өчен (метр) һәм масса
берәмлеге өчен (килограмм)

1874 елда СГС системасы тәкъдим ителгән, ул өч берәмлеккә — сантиметр, грамм һәм
секундка — шулай ук микро- дан алып мега- га кадәр унарлы алкушымчаларга
нигезләнгән булган.

1875 елда метрик конвенциягә имза куелган. Халыкара метр һәм килограмм эшләп
чыгару өстендә эшләр башланган.

1889 елда 1-нче Үлчәмнәр һәм авырлык үлчәүләре буенча генераль конференция СГСка
охшаш, әмма метр, килограмм һәм секундка нигезләнгән үлчәүләр системасын кабул
иткән, чөнки бу берәмлекләрнең гамәли кулланылыш өчен җайлырак булулары
танылган.

Соңрак электр һәм оптика өлкәсендә физик зурлыклар өчен база берәмлекләре
кертелгән.

1960 елда XI Үлчәмнәр һәм авырлык үлчәүләре буенча генераль конференция
«Халыкара берәмлекләр системасы (СИ)» атамасын алган стандартны кабул иткән.
1971 елда XIV Үлчәмнәр һәм авырлык үлчәүләр буенча генераль конференция СИга
үзгәрешләр керткән, атап әйткәндә, матдә микъдары берәмлеге (моль) өстәлгән.

Чыгарылма берәмлекләр төп берәмлекләр аша математик операцияләр: тапкырлау һәм
бүлү ярдәмендә чыгарылырга мөмкин. Кайбер чыгарылма берәмлекләргә, җайлылык өчен
үз атамалар бирелгән, мондый берәмлекләрне математик гыйбарәләрдә башка
чыгарылма берәмлекләр ясау өчен кулланырга мөмкин. Чыгарылма берәмлек өчен
математик гыйбарәне бу берәмлекне билгели торган физик законнан яки үлчәнгән
физик зурлык билгеләмәсеннән чыгарып була. Мәсәлән, тизлек – ул җисем вакыт
берәмлеге эчендә уза торган ара; ягъни, тизлек үлчәү берәмлеге - м/с (секундка
метр) Еш кына бер үк берәмлек төрле җыелма төп һәм чыгарылма берәмлекләр
ярдәмендә төрлечә язылырга мөмкин (мәсәлән, Үз атамалары булган чыгарылма
берәмлекләр таблицасында соңгы колонканы карагыз). Әмма гамәлдә зурлыкның физик
мәгънәсен иң әйбәт чагылдыра торган (яки гомуми шартлы кабул ителгән) гыйбарәләр
кулланыла . Мәсәлән, көч моментының зурлыгын язу өчен Н•м ны кулланырга кирәк, ә
м•Н яки Дж ны кулланырга кирәк түгел.

Монда Х CODATAның төгәлрәк киңәшләре нигезендә билгеләнәчәк бер яки күбрәк
әһәмияткә ия цифрларны аңлата. Шул төгәл билгеләнгән җиде константалар
җыелмасыннан җиде төгәл коррекцияләнгән СИ үлчәү берәмлекләре чыгарылачак.

Моннан тыш ГОСТ 8.417-2002 түбәндәге берәмлекләрне кулланырга рөхсәт итә: град,
яктылык елы, парсек, диоптрия, киловатт-сәг, вольт-ампер, вар, ампер-сәг, карат,
текс, гал, секундка әйләнеш, минутка әйләнеш.Чагыштырмача һәм логарифмик
зурлыкларның берәмлекләрен кулланырга рөхсәт ителә, мәсәлән, процент, промилле,
миллионнан бер өлеш, фон, октава, декада. Киң кулланылышы булган вакыт
берәмлекләрен кулланырга рөхсәт ителә, мәсәлән, атна, ай, ел, гасыр, меңьеллык.
Башка берәмлекләрне куллану рөхсәт ителми. Шулай да, төрле өлкәләрдә башка
берәмлекләр дә кулланыла.

Кайбер илләр СИ системасын кабул итмәгән, яки аны өлешчә генә кабул иткән һәм
инглиз үлчәүләр системасын яки охшаш берәмлекләрне куллануны дәвам итә.

Унарлы мәртәбәле һәм өлешле берәмлекләр берәмлек билгеләнүенә өстәлә торган
стандарт тапкырлагычлар һәм СИ алкушымчалары ярдәмендә ясала:



https://tt.wikipedia.org/wiki/%D0%A0%D3%99%D1%81%D0%BC%D0%B8_%D1%82%D0%B5%D0%BB

Рәсми тел ул ил, дәүләт яки башка җирләр кануннамәсендә махсус белдереп куелган
тел. (Кануннамасыз илләрдә тел “рәсми” булып аталса да ул рәсми түгел.)

Дөньяда булган илләрнең яртысында рәсми телләре бар. Берәүләрдә бер генә рәсми
тел бар, мәсәлән Албания, Франция, Алмания вә Литвада. Башкаларда берничә рәсми
тел була: Беларусь, Бельгия, Канада, Финляндия, Әфганстан, Парагвай, Боливия,
Һиндстан вә Көньяк Африка.

Гыйрак, Италия, Рәсәй вә Испания күк кайбер илләрдә бер генә тел рәсми итеп
беркетелгән, әмма аларның аерым өлешләрендә башка өстәмә телләр дә рәсми булып
йөриләр. Кушма Штатлар кебек берничә илләрдә рәсми телләр юк, аларның аерым
төбәкләрендә булса да. һәм инде Австралия, Эритрея, Люксембург, Швейцария вә
Тувалу күк берничә илдә рәсми телләр бөтенләй юк.

Колонизацияне күргән Филиппиннар белән Африканың берничә илендә рәсми вә укыту
теле итеп беркетелгән телләр җирле дә түгел, киң кулланыла торган да түгел.
Капма каршы мисал итеп Ирландияне китерергә була, монда Ирланд телендә бик әз
кеше сөйләшсә дә ул беренче рәсми тел булып аталган, Инглиз теле исә иң киң
кулланыла торган булса да ул икенче рәсми тел булып кына аталган (Ирландия
Кануннамасы, 8. мәтдә).



https://tt.wikipedia.org/wiki/%D0%9F%D0%B0%D0%BB%D1%8C%D0%BC%D0%B0_%D0%BC%D0%B0%D0%B5

Пальма мае — зәйтүнчә пальма (Elaeis guineensis) җимешләренең итләч өлешеннән
чыгарыла торган үсемлек мае. Әлеге пальманың орлыкларыннан ясалган май -
пальма-төш мае дип йөртелә.

Пальма мае триалглицеридлар (глицерин һәм майлы әчелекләр) кушылмасы булып тора.

Пальма маенда күп күләмдә Е һәм А витаминнары һәм холестеринны киметүче файдалы
туендырылмаган майлар (олеин, линолин әчелекләре) бар. Шулай ук пальма маенда
атланмайдагы кебек үк туендырылган майлар барлыгы билгеле, әлеге туендырылган
майлы әчелекләр (кислоталар) йөрәк һәм кан юллары чирләренә китерә ала.

Кайбер чыганаклар буенча пальма мае кальций үзләштерүен киметә (57,4% тан 37,5%
ка кадәр).

Пальма мае ашамлык җитештерү сәнәгатендә киң кулланыла, аннан эрүчән сырлар,
маргарин, прәннекләр, кәнфитләр, какао мае эквиваленты, сөт мае алмаштыргычы
һ.б. ясала.

Пальма маен иң эре җитештерүчеләр - Малайзия (17 млн тонн), Индонезия (20 млн
тонн).



https://tt.wikipedia.org/wiki/%D0%9D%D0%B8%D0%BA%D0%B0%D1%80%D0%B0%D0%B3%D1%83%D0%B0

Никара́гуа Җөмһүрияте́ (исп. República de Nicaragua [reˈpuβlika ðe
nikaˈɾaɣwa]) — Үзәк Америкада, Коста-Рика һәм Һондурас арасында урнашкан дәүләт.
Үзәк Америка илләре арасында мәйданы буенча беренче булып санала.

Никарагуа — җөмһүрият. Гамәлдәге конституция 1987 елда кабул ителгән. Дәүләт
башлыгы — президент. Ул турыдан-тыры һәзм яшерен тавыш бирү юлы белән 5 еллык
мөддәткә сайлана. Канун чыгаручы хакимиятне Милли ассамблея (берпулатлы
парламент), башкарма хакимиятне президент гамәлгә ашыра. Никарагуаның башкаласы
Манагуа илнең иң зур шәһәре һәм Үзәк Америкада зурлык буенча өченче шәһәр булып
тора. Алты миллионлы күпмилләтле халыкка җирле халыклар, Аурупалылар, Африканнар
һәм Азиялеләр керә. Төп тел - испан теле. Көнчыгыш ярның җирле кабиләләре үз
телләрендә сөйләшә. Испан Империясе регионны 16-ынчы гасырда яулап алган.
Никарагуа Испаниядән бәйсезлеккә 1821 елда ия булган. Бәйсезлектән бирле,
Никарагуа сәяси тәртипсезлекләр, диктаторлык һәм финанс кризислар кичергән -
шуларның иң мәшһүре 1960-ынчы һәм 1970-енче елларда Никарагуа Инкыйлабына
китергән. Никарагуа вәкаләтле демократик җөмһүрият. Мәдәни йолаларның катышмасы
сәнгатьтә һәм әдәбиятта әһәмияткә ия төрлелеккә китергән, бигрәк тә соңгысына
Никарагуа шагыйрьләре һәм язучылары кертемнәргә күрә, шулар арасында Рубен
Дарио, Пабло Антонио Квадра һәм Эрнесто Карденал. Биологик төрлелек, җылы тропик
климаты һәм актив вулканнары Никарагуаны популярлыгы үсүче турист максаты итә.



https://tt.wikipedia.org/wiki/%D0%9C%D3%99%D0%BA%D0%BA%D3%99

Мәккә́ (гарәп. مكة‎ Мәккә, шулай ук مكة المكرّمة Мәккә әл-Муккәррамә ягъни
Мәккәи-Мөкәррәмә) — Согуд Гарәбстанының көнбатыш өлешендә урнашкан шәһәр.
Мөселманнарның Хаҗ кылу урыны. Мөселман булмаганнар өчен шәһәргә керү тыела.

Мәккә — мөселманнарның изге шәһәре. Мәккәнең үзәгендә Хәрам мәчете
(Мәсҗидел-Хәрам) урнашкан.

2010 елның ноябрендә Мәккәдә илдәге беренче җир-өсте метрополитены ачыла. Әлеге
метрополитен шәһәр буенча һәм хаҗ кылу урыннарына (Мөздәлифә үзәнлеге һәм
Гарәфәт тавы) күченүне тәэмин итә. Кытай ярдәмендә төзелә.

Мәккә климаты — чүлле тропик. Мәккә — дөньяның иң кызу шәһәрләренең берсе.
Абсолют минимум +10 °C, ә абсолют максимум +50 °C. уртача еллык температура
+30,7 °C (чагыштыру өчен, дөньяның иң кызу торак пункты саналучы Даллолның
уртача еллык температурасы — ≈34 °C).

Мөселманнар фикере буенча, Мәккә тарихы Ибраһим һәм аның улы Исмәгыйль пәйгамбәр
чорына — б.э.к. 19 гасырга барып тоташа. Ибраһим галәйһиссәләм гаиләсе белән
Зәмзәм чишмәсе янына төпләнгәч, башка күп кабиләләр дә килә башлыйлар; беренче
булып Җәхрамнан йәмән кабиләсе килеп урнаша. Өченче гасыр ахырында Рабига ибн
әл-Харис җитәкчелегендәге Хузага кабиләсе, йәмән кабиләсен җиңеп, Мәккәгә килә.

Хузага кабиләсендәге эчке чуалышлар аркасында, 440-450 елларда корәеш кабиләсе
Мәккәне куларына төшерәләр. 570 елда Фил елы вакыйгасы була.



https://tt.wikipedia.org/wiki/%D0%9C%D0%B0%D0%B9%D0%BB%D0%B0%D1%80

Майлар (Триглицеридлар) — CH 12ОСОR—СНОСОR—СН2ОСОR, башлыча глицеринның тулы
эфирлары һәм бер нигезле май кислоталары (триглицеридлар) катнашмаларыннан
торган табигый органик матдәләр. Аларда шулай ук витаминнар (А, D, Е),
фосфатидлар, аксымнар, минераль тозлар, буягыч матдәләр, су (2-10%) бар.

Майларның 1500 дән артык төре билгеле. Барлыкка килүенә карап хайван һәм үсемлек
майларына; биологик функциясенә карап запас һәм протоплазматик; тәгаенләнеше
буенча азык, медицина һәм техник майларга бүлеп йөртеләләр. Хайван майлары җир
хайваннары (сыер, дуңгыз, сарык майлары), диңгез имезүчеләре (кит, тюлень
майлары), балык (тәрәч балыгы бавырыннан) һәм кайсыбер хайваннарның сөтеннән
алынган (мәсәлән, ак май) майлар; үсемлек майлары кипкән (җитен, киндер майлар),
ярымкипкән (көнбагыш, мамык майлар), кипмәгән (кокос, пальма майлары) майлар
бүлеп йөртәләр. Гадәти шартларда югары концентрациядә туендырылмаган май
кислоталары эфирларыннан торган майлар (линол, линолен һәм олеин) — сыек,
туендырылган май кислоталары эфирларыннан торган майлар (пальмитин, стеарин) —
каты матдәләр. Тыгызлыклары 103 кг/м³ ким, tкайнау 250°C якын (югары вакуумда);
төтенләү (160—230°С) һәм үзеннән үзе ялкынлану (340—360°С) температуралары хас.
Бензинда, бензолда, диэтил эфирында, хлороформда яхшы, ацетонда, этил спиртында
начар эри. Водород, галогеннар, органик булмаган кислоталар белән реакциягә
керә; һавадагы кислород белән оксикислоталарга, альдегидларга һәм кетоннарга
таркалган пероксид кушылмаларны барлыкка китерәләр (майларның химик бозылуы);
минераль кислоталар, кирәгеннәнн артык эссе пар, ферментлар тәэсирендә
глицеринга һәм ирекле кислоталарга кадәр гидролизлана. Майлар үсемлек һәм хайван
күзәнәкләре составына кергән матдәләрнең төп төркемнәренең берсен тәшкил итә;
организмда җылылыкны көйләү буенча мөһим роль үти (1 г майларда 1 г аксым йәки
углевод окислануына караганда 2 тапкыр күбрәк энергия бүлеп чыгара). Майлар
җитешмәү тире, бөер, күз һ.б. органнарның зарарлануына, артык микъдарда куллану
симерүгә китерә.

1817 елда француз Эжен Шеврель майларны (селте катнашында) су белән җылытканда –
глицерин һәм төрле карбон кислоталары хасил итеп таркалуын билгели. 1854 елда
Марселен Бертло глицерин белән карбон кислоталарын җылытып майлар һәм су таба.
Әлеге фәнни тәҗрибәләр нигезендә мондый нәтиҗә ясаганнар: майлар-глицерин һәм
карбон кислоталарының катлаулы эфирлары булып торалар.

Майларның сыек, каты, табигый һәм башка төрләре була. Үсемлектән алына торган
майлар, алар чиксез май кислоталарыннан төзелә. Көнбагыш, соя, кукуруз, җитен,
рапс үсемлекләреннән алына торган майларның 50-80% ын чиксез май кислоталары
тәшкил итә, алар организмның алыштыргысыз биологик актив матдәләре. Үсемлек
майлары составындагы туенмаган яки чиксез кислоталар түбән эретелү
температурасына ия. Туенмаган май кислоталары “туенмау” дәрәҗәсе буенча
аерылалар. Кайбер чиксез кислоталарда углерод атомнары арасында водород белән
туенмаган бер икеле бәйләнеш була, политуенмаган кислоталарда андый бәйләнешләр
саны 2-6 була ала. Иң таралган чиксез май кислотасы - олеин кислотасы, ул зәйтүн
маенда 68%, маргаринда 47 % , ә терлек майларында 10-20% чамасы була ала.
Линоль, линолен һәм арахидон кислоталары—политуенмаган яки алардагы икеле
бәйләнешләр саны 6 кадәр була ала.

Майлар күзәнәк мембранасы һәм тукымалары составына керәләр, организмның нормаль
үсеше, матдәләр алмашы, кан тамырларының эластиклыгын тәэмин итәләр. Туклануда
политуенмаган май кислоталалары бөтенләй булмаганда, үсүнең тукталуы, тиредәге
некротик авырулар, капиллярлар үткәрми башлавы күзәтелгән. Политуенмаган май
кислоталары кеше организмында синтезланмыйлар, аминокислоталар һәм витаминнар
кебек үк алыштыргысыз булып исәпләнәләр. Әлеге май кислоталары кергән үсемлек
майларын көн саен куллану кирәк. Аның көнлек нормасы балаларга - 10 грамм, өлкән
яшьтәгеләргә - 30 грамм. Организмда линоль кислотасы В6 витамины катнашында
арахидон кислотасына әверелә, ул кабат - простагландиннарга - күзәнәкнең
әһәмиятле гормонына әверелә. Организмга линоль кислотасы тәүлегенә 10 грамм
кирәк. Хайван майларындагы холестеринга бай булган продуктларның артыгын
чыгарырга булышыр өчен бу көнлек ихтыяҗ. Фосфолипидлар - липидларның состав
өлеше, күзәнәк тышчасы составына кереп, тышчаның үткәрүчәнлеге өчен, күзәнәк
арасында һәм күзәнәк эчендә матдәләр алмашы өчен җавап бирәләр.Аның көнлек
нормасы 5 грамм. Рафинирланмаган майда, сырда, кош итендә ул иң күбе. Алар вакыт
узу белән төпкә утыралар һәм үсемлек мае савытында яхшы күренәләр. Үсемлек
майларын рафинирлаганда, алардагы фосфолипидлар кими.

Үсемлек маеннан маргариннар, кулинария мае, майонезлар әзерлиләр, алар
составлары буенча үсемлек майлары һәм терлек майлары арасында тора. Маргаринда
җитешсез яклар – андагы линоль кислотасы арахидонга әверелә алмый, чөнки
изомерлашкан була һәм кайбер витаминнар таркалган була. Майонезларда үсемлек мае
50% кадәр.

Хайваннардан алына торган майлар чикле май кислоталарыннан төзелә. Дуңгыз, каз,
тавык, үрдәк, балык, сарык, кәҗә һәм сыердан алына торган майларның чиксез май
кислоталары бик аз, биологик актив матдәләре 50% азрак. Хайван һәм үсемлек
майлары составына керүче иң киң таралганы югары төзелешле карбон кислоталары –
пальмитин кислотасы һәм стеарин кислотасы. Алар суда эреми торган ак төстәге
каты матдәләр, алар булганга күрә терлек майлары югары температурада эри.
Аларның молекулаларындагы углеводород радикаллары сигма бәйләнешләр белән
тоташкан 15-17 углерод-С атомыннан торган тармакланмаган чылбырдан гыйбарәт.
Пальмитин һәм стеарин кислоталары – алар туенган май кислоталары, организм
тарафыннан энергетик материал буларак кына файдаланыла. Туклануда туенган, чикле
май кислоталарының күп булуы еш кына майлар алмашы бозылуга, канда холестерин
күләме артуга китерә.



https://tt.wikipedia.org/wiki/%D0%9B%D0%B5%D0%BD%D0%B8%D0%BD%D0%B3%D1%80%D0%B0%D0%B4_%D0%BA%D0%B0%D0%BC%D0%B0%D0%BB%D1%8B%D1%88%D1%8B

Ленинград камалышы (tat.lat. Leningrad qamalışı) (8 сентябрь 1941 – 27 январь
1944, 872 көн) - алман-фашист, Финляндия, испан (Зәңгәр дивизия) гаскәрләре,
Африка, Италия хәрби-диңгез көчләре катнашында тарафыннан Бөек Ватан сугышында
Ленинград камалышы (Ленинград - хәзер Санкт-Петербург).

1941 елның 8 сентябреннән 1944 елның 27 гыйнваренә кадәр (камалыш боҗрасы 1943
елның 18 гыйнварендә өзелә) — 872 көн сузыла.

Камау башланганчы шәһәрдә җитәрлек азык-төлек һәм ягулык булмаган. Ленинград
белән бер генә элемтә кала - Ладога күле. Бу күл алман-фашист әртиллириясе һәм
очкычлары тарафыннан тупка тотыла, шуңа күрә йөк элемтәсе җитәрлек азык-төлекне
Лениградка китерә алмый, шәһәрдә зур ачлык башлана. Бик салкын кыш һәм
азык-төлек җитешмәве нәтиҗәсендә 700 мең диярлек кеше ачлыктан үлә.

Камау өзгәннән соң Ленинград чолгавы дошман көчләре тарафыннан 1944 елның
сентябренә кадәр дәвам итә.

1944 елның июнендә-августында Совет көчләре Балтыйк диңгезе флоты яклаганында
Выборг һәм Свирск-Петрозаводск операцияләрен үткәрәләр.

Ватан саклавында Каһарманлык һәм Батырлык өчен Ленинград шәһәренә югары дәрәҗәне
- Шәһәр-Каһарман - 1965 елда бирелә.

Ленинград камалышының язылган һәйкәле - Таня Савичева көндәлеге. Бу документ
Ленинград камалышы ачлыгының дәһшәтләрен күрсәтә. Таня Ленинград гаиләсендә
яшәде, аның күзләре алдында бөтенесе туганнары үләләр. Бик соң эвакуациягә
карамастан Таня ачлыктан һәм авырудан үлә.



https://tt.wikipedia.org/wiki/%D0%9A%D0%B0%D1%82%D1%8B_%D0%B4%D0%B8%D1%81%D0%BA

Каты диск саклагычы (HDD; шулай ук каты диск, яки каты саклагыч. Каты диск
саклагычлары турында сүз барганда туры мөрәҗәгать саклау җиһазы инг. direct
access storage device (DASD), фиксацияләнгән диск , CKD дискы һәм Винчестер Диск
Саклагычы (IBM 3340 атамасыннан) терминнары да кулланыла. DASD термины
дисклардан тыш башка җиһазларга да карый) — цифрлы мәгълүматны, күбесенчә санак
бирелгән мәгълүматларын саклау һәм кайтару өчен җиһаз. Ул магнит материал белән
капланган бер яки күбрәк каты, тиз әйләнүче дисклардан (тәлинкәләрдән) һәм
өслекләрдән бирелгән мәгълүматларны язу өчен һәм уку өчен җыелган магнит
башларыннан тора.

Каты дисклар тотрыклы, ирекле мөрәҗәгать (инг. random access), цифрлы, магнит,
бирелгән мәгълүматлар саклау җиһазлары буларак классификацияләнә. IBM тарафыннан
1956-нчы елда тәкъдим ителгән каты дискларның бәясе һәм физик үлчәмнәре еллар
узу белән кимегән, ә сыйдырышлыгы һәм тизлеге шактый арткан.

1960-ынчы еллар башыннан бирле гомуми максат санакларында бирелгән
мәгълүматларны икенчел саклау өчен төп җиһазлар булып торганнар. Алар бу урынны
аларның язу сыйдырышлыгы, бәясе, ышанычлыгы икенчел саклауга таләпләргә туры
килгәнгә биләп торганнар.

Каты дисклар бирелгән мәгълүмат саклагычлары буларак 1956-нчы елда IBM-ның чын
вакыт операция процессы санагы өчен тәкъдим ителгән һәм гомуми максатлы зур
исәпләү электрон машиналары һәм минисанаклар өчен эшләнгән булган. Беренче IBM
саклагычы 350 RAMAC якынча ике суыткыч зурлыгында булган һәм 50 диск җыелмасында
5 миллион 6-битлы символлар саклаган (3,75 миллион 8-битлы байт эквиваленты).
1961 елда IBM 1311 модель диск саклагычын тәкъдим иткән, ул кер юу машинасы
зурлыгында булган һәм алмаштырып була торган дисклар "җыелмасында" ике миллион
символ саклаган. Кулланучылар өстәмә "җыелмалар" сатып алып, магнит тасмалар
кебек кирәк булганча аларны алыштыра алганнар. IBM һәм башка ширкәтләрдән
алыштырып була торган саклагычлар җыелмаларның соңрак модельләре күпчелек санак
җиһазландыруларда норма булган һәм 1980-енче еллар башына 300 мегабайт
сыйдырышлык дәрәҗәләренә җиткән. 1973-енче елда IBM код атамасы "Винчестер"
булган яңа тип каты диск тәкъдим иткән. Аның төп аермалы үзенчәлеге булып
саклагычның туклануын өзгәндә диск башларның диск тәлинкәләре җыелмаларыннан
тулысынча алынмавында тора. Моның урынына уку-язу башларына әйләнеп торган диск
өслегенең махсус өлкәсенә “урнашырга” рөхсәт бирелгән, соңрак диск токка
кушылгач, алар янә "очып киткән". Бу баш актуатор механизм бәясен бик төшергән,
әмма ул вакыттагы диск җыелмалары кебек сакалагычтан дискларны алуга комачау
булып торган. Моның урынына "Винчестер технологиясе" саклагычларының беренче
модельләрендә алыштырып була торган диск модуле булган, анда диск җыелмасы һәм
башлар җыелмасы да булган, ә актуатор хәрәкәтләндергече (двигатель) алыштырганда
саклагычта кала. Соңрак "Винчестер" саклагычларында алмаштырыла торган медиа
концепциясеннән баш тартканнар һәм алыштырылмый торган тәлинкәләргә кайтканнар.
Беренче алыштырыла торган җыелма саклагычларында кебек үк, беренче "Винчестер"
саклагычларында 14 дюйм диаметрлы тәлинкәләр кулланылган. Берничә елдан соң,
конструкторлар физик үлчәмнәре кечкенәрәк булган тәлинкәләрнең отышлы яклары
күбрәк булыр дигән мөмкинчелекне тикшергәннәр. Алыштырылмый торган сигез дюйм
тәлинкәле саклагычлар барлыкка килгән, ә аннан соң "биш һәм дүрттән бер дюйм"
форм факторына сыя торган саклагычлар барлыкка килгән (монтажлау киңлеге биш һәм
дүрттән бер дюйм бөгелүчән дискка эквивалент). Соңгылары беренче чиратта шул
вакытта аякка басучы шәхси санак базары өчен ясалган. 1980-енче еллар башлангач,
каты диск саклагычлары шәхси санакларда (PC) сирәк һәм бик кыйбат өстәмә җиһаз
булган; шулай да 80-енче еллар ахырына аларның бәясе шулкадәр кимегән, алар иң
арзан шәхси санаклардан тыш бөтен санакларда стандарт булган. 1980-енче еллар
башында күпчелек каты диск саклагычлары ахырдагы кулланучыларга өстәмә
суб-система буларак сатылганнар, саклагыч эшләп чыгаручы исеме астында түгел, ә
система интеграторлары тарафыннан, мәсәлән Корвус Диск Системасы кебек (Corvus
Disk System) яки система эшләп чыгаручы исеме астында, мәсәлән, Apple ProFile.
1983-енче елда IBM PC/XT – да эчке стандарт 10MB каты диск саклагычы булган,
эчке каты дисклар шәхси санакларга таралган. Тышкы каты диск саклагычлары Apple
Macintosh-та озаграк вакытка популяр булып калган. Һәрбер 1986-нчы һәм 1998-енче
еллар арасында ясалган Mac-ның артында тышкы киңәйтүне җиңел итә торган SCSI
порты булган; шулай ук, "тостер" Compact Mac-ларның җиңел мөрәҗәгать итәрлек
каты диск бүлекләре булмаган (яки, Mac Plus белән кебек очракта бөтенләй
бернинди каты диск бүлеге булмаган), шулай итеп, ул модельләрдә тышкы SCSI
дисклары бердәнбер нигезле сайлау булган. Өлкә тыгызлыгына бәйләнештә уйланып
чыгаруларыннан башлап һәр дүрт ел саен икеләтә артучы каты диск саклагычлары күп
юлларда үзгәргәннәр. Шул юлларның берсенә түбәндәгеләр керә:

Каты диск саклагычы бирелгән мәгълүматларны дискта ферромагнетик материалның
нечкә элпәсен магнитлаштырып яза. Магнетизациядә нәтиҗә үзгәрүләре бинар
бирелгән мәгълүматларның битларын чагылдыра. Бирелгән мәгълүматлар дисктан
магнетизациядә узуларны детектлап укыла. Кулланучы бирелгән мәгълүматлары язу
кыры озынлыгын чикләү белән кодлау кебек кодлау схемасы кулланыла, бу бирелгән
мәгълүматлар магнит узулар белән ничек чагылдырылганны билгели. Тарихта күп
төрле язу кыры озынлыгын чикләү белән кодлар кулланган, мәсәлән, һәм хәзерге
каты диск саклагычларында кулланылмый торган Ешлык модуляциясе (FM),
Модификацияләнгән Ешлык Модуляциясе (MFM) һәм Төркем Кодлау Язуы (GCR). Типик
каты диск саклагычы бирелгән мәгълүматларны тота торган шулай ук тәлинкәләр дип
аталучы яссы түгәрәк дискларны күчәрдән гыйбарәт (Саклау инженериясендә күчәр
термины шулай ук бер яки чикләнгән сан керү-чыгу операцияләрен эшкәртә ала
торган саклагычка карый, бу аны саклагычлар күплегенә карата планлаштыру
операцияләрендә игътибар ноктасы итә. Тәлинкәләр магнит булмаган материалдан,
гадәттә алюминий эретелмәсеннән, пыяла, яки керамикадан ясала һәм типик
тирәнлеге 10-20 нм сай катлам магнит катлам белән капланган, тышкы углерод
катламы саклау өчен.

Хәзерге каты диск саклагычларында тәлинкәләр энергия эффектив җайланмаларда 4200
әйләнеш-мин тан алып югары җитештерүчәнлекле серверларда 15,000 әйләнеш-мин ка
кадәр әйләнәләр. Чыганак халәте 3600 әйләнеш-мин булган саклагычлар элек булган,
әмма 2007-нче елның ноябрена 4200 Хитачидан иң акрын җайланма булган. Беренче
каты диск саклагычлары 1200 әйләнеш-мин тизлегендә әйләнгәннәр һәм күп еллар
буена 3600 әйләнеш-мин нормаль тизлек булган. Мәгълүмат тәлинкәдән магнит
өслеккә бик якын (еш уннарча нанометрлар чамасы) эшли торган уку-язу башы дип
атала торган җайланмалар янында узганда укыла һәм языла. Уку-язу башы нәкъ менә
шул мизгелдә аның астында булган материалның магнитлашуын детектлау һәм
модификация өчен кулланыла. Хәзерге саклагычларда күчәрдәге һәрбер магнит
тәлинкә өчен уртак тоткычка корылган бер баш бар. Актуатор тоткычы (яки
мөрәҗәгать итү тоткычы) башларны һәрбер башка бөтен диярлек өслеккә мөрәҗәгать
итәргә рөхсәт итеп арка буенча (якынча радиаль рәвештә) әйләнүче тәлинкәләр
буйлап хәрәкәтләндерә. Бу тоткыч тавыш кәтүге актуаторы яки кайбер искерәк
конструкцияләрдә адым хәрәкәтәләндергече ярдәмендә хәрәкәтләндерелә. Һәрбер
тәлинкәнең магнит өслеге концепция буенча күп кечкенә суб-микрометр-зурлыгындагы
регионнарга бүленгән, алар магнит өлкәләр дип атала, (гәрчә алар төгәл физик
мәгънәдә магнит өлкәләр түгел), аларның һәрберсе күбесенчә бер үк диярлек
магнитлаштыруга ия. Магнит материалның поликристаллсызык табигате сәбәпле бу
магнит өлкәләрнең һәрберсе берничә йөз магнит бөртекләрдән гыйбарәт. Магнит
бөртекләренең типик зурлыгы 10 нм һәм һәрберсе бер чын магнит өлкә формалаштыра.
Гомумән алганда һәрбер магнит өлкә магнит кыры генерирлый торган магнит диполь
формалаштыра. Искерәк диск конструкцияләрендә өлкәләр горизонталь һәм диск
өслегенә карата параллель урнашкан булганнар, әмма якынча 2005-енче елдан
башлап, урнашу якынрак магнит өлкәсе урнашуы өчен перпендикулярга үзгәртелгән.
Ышанычлы бирелгән мәгълүматларны саклау өчен магнит өлкәләр бер-берсен куганда
була торган язу материалы үзеннән демагнитизациягә каршы торуга мохтаҗ. Зәгыйфь
магнитлаша торган материалга кирәгеннән артык язылган магнит өлкәләр вакыт узу
белән бу көчләрне бетерә торган магнит момент ротациясенә бәйле рәвештә
деградацияләчәк. Өлкәләр яны белән ярымпозициягә әйләнәләр, бу өлкәнең
укылучанлык дәрәҗәсен зәгыйфьләндерә һәм магнит киеренкелекләрен башлый. Искерәк
каты дискларда тимер (III) оксиды магнит материалы буларак кулланылган, әмма
хәзерге дискларда кобальт нигезендәге эретелмә кулланыла. Язу башы өлкәне көчле
локаль магнит кырын генерирлап магнитлаштыра, ә уку башы өлкәләрнең
магнитлаштыруын детектлый. Иң элеккеге каты диск саклагычларында өлкәне
магнитлаштыру өчен дә һәм аннан соң электромагнит индукциясен кулланып аның
магнит кырын уку өчен дә электромагнит кулланылган. Индуктив башларның соңрак
чыккан юрамаларында буш арада металл (Eng. metal in Gap (MIG) heads) һәм нечкә
элпә башлары булган. Бирелгән мәгълүматларның тыгызлыгы арту белән, кулланылышка
магнит каршылыгы (Eng. magnetoresistance (MR)) уку башлары кергән; башның электр
каршылыгы тәлинкәдән магнит кырының көченә карап үзгәргән. Соңрак үсештә
спинтроника кулланылган; уку башларында магнит каршылыгы эффекты элеккеге
типларга караганда күпкә көчлерәк булган һәм алып магнит каршылыгы (Eng. "giant"
magnetoresistance (GMR)) дип аталган. Хәзерге заман башларында уку һәм язу
элементлары аерылган, әмма бер-берсенә бик якын, актуатор тоткычның баш өлешенә
янәшә урнашкан. Уку элементлары гадәттә магнит каршылыклы, ә язу элементы
гадәттә нечкә элпә индуктив. Башлар тәлинкә өслеге белән контакттан һава белән
тотыла, бу тәлинкәгә бик якын; бу һава тәлинкә тизлеге белән яки шул тизлеккә
якын тизлек белән хәрәкәтләнә. Язу һәм уйнау башы шугыч дип аталган блокта
монтажланган, ә тәлинкә янындагы өслек контакттан тидерүгә әз генә җиткермәслек
итеп формада ясала. Бу һава тотуы тибын формалаштыра. Хәзерге каты диск
саклагычларында магнит өлкәләрнең кечкенә зурлыгы термаль эффектлар сәбәпле
аларның магнит халәтен югалтуы куркынычын барлыкка китерә. Моңа каршы торыр
өчен, магнитлы булмаган элемент рутенийдан 3 атом катлам белән аерылган һәм
шулай итеп, бер-берсен көчәйтүче капма-каршы ориентациядә магнитлашкан ике
катлам, тәлинкәләр ике параллель магнит катлам белән капланган. Зуррак
тыгызлыкларны тәкъдим итә торган термаль эффектлардан арыну өчен 2005-енче елда
кертелгән перпендикуляр язу тора һәм 2007-енче елга ул күп каты дискларда
кулланылган.

Типик каты диск саклагычының ике хәрәкәтләндергече (моторы) бар; дискларны
әйләндерә торган хәрәкәтләндергеч (мотор) һәм әйләнүче дисклар буенча уку/язу
баш җыелмасын урнаштыра торган актуатор (мотор). Диск хәрәкәтләндергеченең
дискларга беркетелгән тышкы роторы бар; статор чолганышлары урында беркетелгән.
Актуатор каршысында башы суппорт тоткычында уку/язу башы (сурәттә үзәк янында);
интеграль басма кабельләр уку-язу башларын актуатор сабына монтажланган
көчәйткеч электроникага тоташтыра. Бөгелүчән, U-формасына охшаш, астан кырыйдан
күренә торган тасма кабель каршы яктагы контролер платасына тоташтаруны дәвам
иттерә. Баш суппорт тоткычы бик җиңел һәм шул ук вакытта нык; хәзерге вакытта
башта тизләнеше 550 g-га җитә.

Беренче рәсемнең өстәге сул өлешендә көмешсу төстәге структура ул актуаторның,
башларны кирәк позициягә тибрәтә торган даими магнит һәм хәрәкәтләнүче кәтүк
хәрәкәтләндергечнең, өске тәлинкәсе (ул икенче рәсемдә алып куелган килеш
күрсәтелгән). Тәлинкә чокырда урнашкан неодим-тимер-бор (NIB) югары агымлы
магнитны тотып тора. Бу тәлинкә астында динамиклардагы кәтүкләргә аналогия
буенча еш тавыш кәтүге буларак мәгълүм хәрәкәтләнүче кәтүк урнашкан, ул актуатор
сабына беркетелгән, ә аның астында тагын бер NIB магниты урнашкан, ул
хәрәкәтләндергечнең төптәге тәлинкәгә монтажланган (кайбер
хәрәкәтләндергечләрнең бер генә магниты бар). Тавыш кәтүге үзе ук очына охшаш
формада һәм ике капланышлы бакыр магнит чыбыктан ясалган. Эчке катлам – ул
изоляция, ә тышкысы термопластик, ул кәтүкне формага чорналганнан соң бергә
тоташтыра, аны үзен үзе тәэмин итә торган итә. (Актуаторны тотучы үзәккә
күрсәтүче) ук очының ике ягы буендагы өлешләр магнит кыр белән тәэсир итешәләр
һәм актуаторны хәрәкәткә китерүче тангенциаль көчне барлыкка китерәләр. Ук
очының бер ягы буенча радиаль тышка һәм икенчесендә радиаль эчкә ага торган ток
тангенциаль көчне барлыкка китерә. Әгәр дә магнит кыры бертөрле булса, һәрбер як
бер-берсен бетерә торган каршы көчләр барлыкка китерер иде. Шулай итеп, магнит
өслегенең яртысы N полярлыгында, яртысы S полярлыгында, уртада радиаль бүлүче
сызык, ул кәтүкнең ике ягының капма-каршы магнит кырларны күрергә сәбәп була,
һәм бетерү урынына куша торган көчләрне барлыкка китерә. Кәтүкнең өсте һәм асты
буенча токлар башны әйләндерми торган радиаль көчләрне барлыкка китерә.

Каты диск саклагычының электроникасы актуатор хәрәкәте һәм диск әйләнүе белән
идарә итә һәм шулай ук диск контроллерыннан сорау килгәндә уку һәм язуны
башкара. Саклагыч электроникасының кире бәйләнеше серво кире бәйләнешкә
багышланган махус сегментлар ярдәмендә тормышка ашырыла. Болар я тулысынча
концентрик түгәрәкләр (багышланган серво технология очрагында), я чын бирелгән
мәгълүматлар белән аралаш сегментлар (эчкә корылган серво технология очрагында).
Серво кире бәйләнеш GMR датчикларны актуацияләнгән тоткычның тавыш чолганышын
көйләп тавыш сигналны дәрәҗәсенә оптимизацияли. Дискның әйләнүе шулай ук серво
моторны куллана. Хәзерге фирма диск җиһазлануы уку һәм язуны эффектив рәвештә
тәлинкә өслекләре буенча маршрутизацияләргә һәм мәгълүматның бозылган
секторларын реконфигурацияли ала.

Хәзерге саклагычлар хата төзәтү кодларын киң кулланалар, аеруча Рид–Соломон хата
төзәтүен. Бу ысулда һәрбер бирелгән мәгълүматлар блогы өчен математик формулалар
белән билгеләнгән өстәмә битлар саклана; өстәмә битлар күп хаталарны күзгә
күренмәслек итеп төзәтергә мөмкинлек бирә. Өстәмә битлар үзләре каты дискта урын
алып торалар, әмма югарырак язу тыгызлыкларын төзәтеп булмаслык хаталарсыз
җигәргә мөмкинчелек бирә, нәтиҗәдә күбрәк саклау сыйдырышлыгы була. Error
Correcting Code Иң яңа 2009-ынчы ел саклагычларында түбән тыгызлык паритеты –
тикшерү кодлары (Eng. low-density parity-check code, LDPC) Рид-Соломонны
кысрыклаганнар; LDPC кодлары Шэннон Дәрәҗәсенә якын башкаруны җигәләр һәм шулай
итеп мөмкин булган иң югары саклау тыгызлыгын тәэмин итәләр. "Iterative
Detection Read Channel Technology in Hard Disk Drives" Типик каты дисклар
бирелгән мәгълүматларны бозылган физик сектордан буш физик секторга
“реконфигурацияләп” карыйлар – бу начар секторда хаталар һаман әз һәм ECC
бирелгән мәгълүматларны югалтуларсыз төзәтә ала дигән өмет белән эшләнә.
S.M.A.R.T. системасы ECC һәм реконфигурацияләрнең гомуми саны белән
фиксацияләнгән хаталарның гомуми санын саный, чөнки шундый хаталарның күп очравы
каты диск ватылуын алдан фараз бирә ала.

Бит үзгәрү хаталары сәбәпле перпендикуляр язу тыгызлыклары башка магнит язу
технологияләр тарафыннан кысрыклап чыгарылырга мөмкин. Тошиба ширкәте үзенең бит
үрнәге язуы (Eng. bit-patterned recording, BPR) технологиясен алга сөрә, ә
Xyratex ширкәте җылылык ярдәмендә магнит язуын үстерә (Eng. heat-assisted
magnetic recording (HAMR)). 2011 елның октябре: TDK каты дискның өслеген уннарча
нанометр төгәллеге белән җылыта торган махсус лазер уйлап чыгарганнар. TDK шулай
ук магнит башта яңа материал кулланган һәм аның структурасын язу тыгызлыгын
киңәйтү өчен конструкциясен яңадан үзгәрткән. Ачык күренгәнчә, бу яңа технология
бер тәлинкәдә бер терабайтны сакларга мөмкин итә, ә беренче каты диск өчен TDK
икә тәлинкәне кулланырга ниятләнә.

Язу тыгызлыгы кебек әпсәлүт физик сыйфатламалар саклау сыйдырышлыгын билгеләү
өчен ышанычлы түгел һәм чынлыкта булган сыйдырышлык гадәттә кимрәк:

Каты диск саклагычларның сыйдырышлыгы җитештерүчеләр тарафыннан Мегабайтларда
(1MB=1 000 000 байт), гигабайтларда (1 GB = 1 000 000 000 байт) яки
терабайтларда (1TB = 1 000 000 000 000 байт) күрсәтелә. HGST, Samsung, Seagate,
Toshiba and Western Digital Бу мега- һәм гига- кебек префикслар ничә мәртәбә
1000-гә тапкырланганны аңлаткан санау килешүе шулай ук бирелгән мәгълүматлар
тапшыру дәрәҗәләре өчен һәм DVD сыйдырышлыгы өчен кулланыла. Шулай да, бу килешү
Оператив хәтер һәм CD җитештерүчеләре килешүеннән аерыла, монда кило- һәм мега-
ничә мәртәбә 1024-гә тапкырланганны аңлата. Хәтер күләмнәре (сыйдырышлыклары)
үлчәүләрендә кило- кебек берәмлек алкушымчалары ничә мәртәбә 1024-кә
тапкырлаганны аңлатса, (n = 1, 2, ...) өчен прогрессия 1024 n: Seagate Toshiba

Каты диск һәм санак сәнәгатендә “ничә мәртәбә 1000-гә тапкырланганга” бәйләнештә
алкушымчаларны куллану гамәле санак җитештерүнең иң элеккеге көннәренә барып
тоташа. 1956-ынчы елда IBM ширкәте тарафыннан уйлап чыгарылган беренче каты диск
турында IBM тарафыннан миллион тасвирламасын кулланып сөйләнелгән. 1970-енче
елларга мега һәм М “ничә мәртәбә 1000000-га тапкырланганга” мәгънәсендә каты
диск саклагычы сыйдырышлыгын тасвирлаганда кулланылган. Каты диск саклагычлары
үлчәмнәре үсү белән сәнәгать гига өчен “Г” һәм тера өчен “T” алкушымчаларын
кабул иткән, бу каты диск саклагычының 1 000 000 000 һәм 1 000 000 000 000 байт
сыйдырышлыгын аңлаткан. Шулай ук, санак сәнәгатендә “ничә мәртәбә 1024-гә
тапкырланганга” бәйле алкушымчаларны кулану гамәле санакның иң беренче
көннәренән башланган. Хәтер үлчәмнәре үсү белән сәнәгатьтә мега өчен “M” һәм
гига өчен “Г” шул ук тәртиптә 1 048 576 һәм 1 073 741 824 байт хәтер билгеләү
өчен кертелгән. Санаклар эчендә каты диск саклагычлары яки хәтер сыйдырылшлыгын
“ничә мәртәбә 1024-гә тапкырланган” рәвештә тәкъдим ителми; моны болай игълан
итү фәкать шартлы килешү генә. Бу килешүне телдәге мәгънәгә туры килерлек итеп
үзгәртү теләсә нинди вакытта эшләнергә мөмкин булган; шулай да, ниндидер сәбәпле
санак сәнәгатенең күбесе өчен ул шулай булып киткән. Операцион системаларда
буталчыклар килеп чыгып, каты диск саклагычларның сыйдырышлыгы төрлечә игълан
ителә. Microsoft Windows операцион системаларын да кертеп, күпчелек операцион
системалар каты диск саклагычларның сыйдырышлыгын игълан иткәндә “ничә мәртәбә
1024-гә тапкырланган”ны кулланалар, шулай итеп, җитештерүче тарафыннан 1 ТБ дип
игълан ителгән каты диск саклагычы, бу операцион системалар тарафыннан 931 ГБ
каты диск саклагычы дип игълан ителә. Apple ширкәтенең Mac OS X 10.6 (“Mac OS X
Snow Leopard”)тан башлап, хәзерге операцион системалары каты диск саклагычының
сыйдырышлыгын игълан иткәндә “ничә мәртәбә 1000-гә тапкырланган”ны кулланалар,
шулай итеп игълан ителгән мәгълүмат белән җитештерүче рекламасы белән арасында
аермалар бетерелә. “Мега-” очрагында “ничә мәртәбә 1000-гә тапкырланган” белән
“ничә мәртәбә 1024-гә тапкырланган” билгеләмәсе арасында якынча 5% аерма бар.
Моннан тыш, һәрбер өстәмә зуррак алкушымча (гигабайт, терабайт, һ.б.) белән
аерма тагын да 2,4%-ка зурая. Сыйдырышлыкны (күләмне) үлчәү өчен ике шартлы
килешү арасында туры килмәү берничә каты диск саклагычы җитештерүчеләренә каршы
җыелма хөкемханәгә шикаятьтә каралган. Шикаять белән мөрәҗәгать итүчеләр
раславынча децималь үлчәүләрне куллану кулланучыларны эффектив рәвештә
дөреслектән яздырган, ә яклау ягы ниндидер дә булса гаепкә җаваплылыктан баш
тартканнар һәм аларның базар һәм реклама тәкъдиме һәрьяклап канунга туры килеп
тәэмин ителгән һәм бернинди җәмгыять әгъзасы да зарар күрмәгән һәм
җәрәхәтләнмәгән дип әйткәннәр. 1998-енче елның декабрендә халыкара
стандартлаштыру оешмасы 1024-кә ничә мәртәбә тапкырланганны бу ике төрлечә аңлап
була торган билгеләмәләр белән эш итү өчен үникәл бинар алкушымчалар һәм
алкушымча символлар кертеп караган, бу “мебибайт (MiB)”, ул эксклюзив рәвештә
220 яки 1048576 байтны аңлата. 1998-енче елның декабрендә Халыкара
Электротехника Комиссиясе (Eng. International Electrotechnical Commission) (IEC)
бирелгән мәгълүматлар эшкәртү һәм бирелгән мәгълүматлар тапшыру тармагында бинар
тапкырлагычлар өчен IEC халыкара стандарт атамалар һәм символлар кабул иткән.
Шуннан соң алар төшеп калган, тәкъдим санак сәнәгате тарафыннан әз кабул ителгән
һәм “байт”ның шартлы кабул ителгән формалары контексттан чыгып бераз аерылып
торган дәрәҗәләрне билгеләве дәвам ителгән.

Каты дискны иясенә тәкъдим итү аның контроллеры тарафыннан билгеләнә. Бу
саклагычның туган интерфейсыннан шактый аерылып торырга мөмкин, бигрәк тә зур
электрон хисаплау машиналарында яки серверларда. SAS һәм SATA кебек хәзерге каты
диск саклагычлары интерфейсларында янәшә урнашкан мантыйк блокларыннан гыйбарәт;
гадәттә 512 байт озынлыгында, ләкин сәнәгать 4096 байт мантыйк блокларына
күчәргә әзерләнә; Камилләштерелгән форматны карагыз. Бу мантыйк блокларын физик
диск тәлинкәләрендә инициализация процессы түбән дәрәҗә форматлау дип атала, ул
гадәттә фабрикада эшләнә һәм кыр шартларында гадәттә үзгәртелми. Шулай да,
кайбер алдынгы SAS саклагычларында 520, 524 һәм 528 байт кебек башка блок
үлчәмнәре бар һәм алар кыр шартларында үзгәртелергә мөмкин. Югары дәрәҗә
форматлау шуннан соң куелган операцион система һәм аның кушымталары мөрәҗәгать
итә алырлык итеп файл системасы структураларын сайланган мантыйк блокларына яза.
Операцион системаның файл системасы файлларның исемнәрен һәм файлны чагылдыра
торган диск урыннарының бер-бер артлы килүен язып дискта файлларны оештыру өчен
диск күләменең бер өлешен куллана. Файлларны кайтару өчен бирелгән мәгълүматлар
структураларның мисаллары арасында MS DOS файл урнаштыру таблицасы (Eng. file
allocation table (FAT)) һәм UNIX дескрипторлары һәм шулай ук башка операцион
система бирелгән мәгълүматлар структуралары. Моның нәтиҗәсе булып, каты дискта
булган бөтен урынны да кулланучы файллары өчен кулланып булмый. Бу файл
системасының өстәмә чыгымнары 100 MB-тан күбрәк булган саклагычларда 1%-тан
әзрәк алып тора.

Хәзерге заман каты диск саклагычларында дефектлар белән идарә итү өчен буш
сыйдырышлык (күләм) игълан ителгән сыйдырышлыкка (күләмгә) кертелми; шулай да
күп элегрәк чыккан каты диск саклагычларында секторларның билгеле саны хәстәр
өчен куелган, шулай итеп ахыргы кулланучыга мөрәҗәгать итү өчен сыйдырышлык
киметелгән. Кайбер системаларда системаны торгызу өчен ахыргы кулланучыга
мөрәҗәгать итү өчен сыйдырышлыкны киметә торган яшерен бүлекләр булырга мөмкин.
RAID субсистемалар өчен бирелгән мәгълүматлар һәм хата ясауга тотрыклылык
таләпләре шулай ук чын сыйдырышлыкны киметә. Мәсәлән, RAID1 субсистемасы
бирелгән мәгълүматлар көзгесе нәтиҗәсендә гомуми сыйдырышлыкның яртысы гына
булачак. X саклагычлары белән RAID5 субсистемасы сыйдырышлыкның 1/x өлешен
җөплелеккә сарыф итәчәк. Күпчелек RAID тәэмин итүчеләр (сатучылар) блок
дәрәҗәсендә бирелгән мәгълүматларның бөтенлеген камилләштерү өчен контроль
сумманың ниндидер формасын куллана. Күп тәэмин итүчеләр өчен бу бер секторга 520
байт булган каты дискларны куллануны аңлата, монда 512 байт кулланучы бирелгән
мәгълүматлары өчен һәм 8 байт контроль сумма өчен яки аерым 512 байт контроль
сумма бирелгән мәгълүматлары өчен кулланыла.

Хәзерге заман саклаычлары янәшә урнашкан мантыйк блокларыннан гыйбарәт булганнан
аларның тулаем сыйдырышлыгы блоклар санын блок зурлыгына тапкырлап белеп була.
Бу мәгълүматны җитештерүче спецификациясеннән һәм саклагычның үзеннән түбән
дәрәҗә командалар җигеп махсус әсбаплар кулланып белеп була. Искерәк каты диск
саклагычларның сыйдырышлыгы саклагычның һәрбер өлкәсен цилиндрлар санына башлар
санына секторлар/өлкәләр санына байтлар/секторлар санына (гадәттә 512) тапкырлап
һәм аннан соң барлык өлкәләр өчен нәтиҗәләрне кушып табыла. Кайбер хәзерге ATA
саклагычлар шулай ук цилиндр, баш, сектор (Ц/Б/С) дәрәҗәләрен үзәк эшкәрткеч
җайланмага мәгълүм итәләр, әмма алар инде әктүәл физик параметрлар түгел, чөнки
игълан ителгән саннар тарихи операцион система интерфейслары белән чикләнгән.
Иске (Ц/Б/С) (Eng. C/H/S) схемасы мантыйк блок адреславы белән алмаштырылган.
Кайбер очракларда (Ц/Б/С) схемасын зур сыйдырышлык саклагычларына "мәҗбүри
яраштыру" өчен башларның саны 64 итеп бирелгән, гәрчә хәзерге заман
саклагычларның 32 тирәсе тәлинкә бар.

Зур электрон исәпләү машиналары һәм минисанак каты дисклары күп төрле үлчәмнәрдә
булган, гадәттә аерым торган кер юу машина зурлыгындагы шкафларда яки 19"
аскуймага ярашырлык итеп ясалган. Бу күп еллар буена зур электрон исәпләү
машиналары өчен һәм минисанак саклагычлар өчен стандарт үлчәм булган, әмма
шундый зур тәлинкәләр микропроцессорга нигезләнгән системалар белән беркайчан да
кулланмаган. Эчендә бөгелүчән диск китергечләре (Eng. floppy-disk drives, FDDs)
микросанакларның сатулары арту белән, бөгелүчән диск китергечләре монтажына
яраша ала торган каты диск саклагычларына ихтыяҗ барлыкка килгән. Шулай итеп,
каты диск саклагычларның “форм факторлары”, башта бөгелүчән диск китергечләрнең
8-дюйм, 5,25-дюйм һәм 3,5 дюйм форм факторларын кабатлаган. Кечерәк бөгелүчән
диск китергечләре булмаганлыктан, кечкенәрәк каты диск форм факторлар продукт
тәкъдимнәреннән яки сәнәгать стандартларыннан барлыкка килгән.

1979 елда, Shugart Associates беренче форм факторга ярашучан каты диск
саклагычы, аның үлчәмнәре шул ук һәм 8″ бөгелүчән диск китергеченә ярашучан
интерфейс булган.

Бу кечкенәрәк форм фактор каты диск саклагычларында беренче мәртәбә Seagate
ширкәте тарафыннан 1980-енче елда кулланылган, аның зурлыгы тулы биеклекле 5,25
мм бөгелүчән диск саклагычыныкы кебек үк булган, биеклеге 3,25 дюйм булган. Бу
"ярты биеклек"тән, ягъни 1.63 дюйм (41.4 мм) ике мәртәбә югарырак. 120 мм оптик
диск (DVD, CD) китергечләрнең күпчелек өстәл модельләрендә ярты биеклек 5,25 мм
үлчәме кулланыла, әмма алар каты диск саклагычларында модадан чыккан. Квант Зур
Табан (Quantum Bigfoot) каты диск саклагычы 1990-ынчы елларда кулланганнарның
соңгысы булган, аның "түбән профиль" (≈25 мм) һәм "ультра түбән профиль" (≈20
мм) юрамалары булган.

Бу кечкенәрәк форм фактор 1983-енче елда Rodime каты диск саклагычларында
кулланганга охшаш, ул “ярты биеклек” 3,5″ (ягъни 1,63 мм) бөгелүчән диск
китергечләре кебек биеклектә булган. Хәзерге вакытта, бу форм факторның 1 дюйм
биеклектәге ("нечкә" яки "түбән-профиль") күпчелек өстәл юрамаларында кулланыла
торганнардан иң киң таралганы.

Бу кечкенәрәк форм фактор PrairieTek ширкәте тарафыннан 1988 елда тәкъдим
ителгән; аңа туры бөгелүче диск китергече юк. Ул мобиль әсбапларда (ноутбуклар,
музыка уйнаткычларында, һ.б.) һәм каты диск китергечләрендә киң таралышка кергән
һәм 2008-енче елга кайбер 3,5 дюйм коммерция китергечләрен алмаштырган. Ул шулай
ук Playstation 3 һәм Xbox 360 видеоуен консольләрендә кулланылган. 9.5 мм
биеклектәге китергечләре иң зур сыйдырышлыклы ноутбук китергечләрдән тыш
(аларның гадәттә эчендә ике тәлинкәсе бар) бөтенесе өчен рәсми булмаган стандарт
булып киткән; гадәттә өч тәлинкәсе булган 12.5 мм биеклектәге китергечләр
максималь сыйдырышлык өчен кулланыла, ләкин күпчелек ноутбукларга туры килмиләр.
Коммерция өлкәсе китергечләрнең биеклеге 15 мм – га кадәр булырга мөмкин.

Integral Peripherals ширкәте тарафыннан 1993 елда тәкъди ителгән бу форм фактор
үлчәмнәре игълан ителгәнчә ATA-7 LIF – ка эволюцияләгән. Берникадәр вакыт ул
артып цифрлы аудио уйнаткычларында һәм субноутбукларда кулланылган, әмма аның
популярлыгы кимегән. 2 – 5 Гб зурлыгындагы каты диск саклагычлары өчен
турыдан-туры PC card киңәйтү слотына яраштырыла торган юрама бар. Ул iPod-ларда
һәм башка каты диск саклагычларына нигезләнгән MP3 уйнаткычларында популяр
булган.

Бу форм фактор 1999-ынчы елда IBM ширкәтенең Microdrive-ы Compact Flash Type II
слотына ярашыр өчен тәкъдим ителгән. Samsung шул ук форм факторны үзенең продукт
әдәбиятында "1.3 дюйм" китергече дип атый. 1.3″ HDD Product Specification

Toshiba's 0.85-inch HDD is set to bring multi-gigabyte capacities to small,
powerful digital products Toshiba ширкәте 4 GB (MK4001MTD) һәм 8 GB (MK8003MTD)
юрамасын җитештергән һәм иң кечкенә каты диск саклагычы өчен Дөнья Гиннесс
Рекордын тота. Toshiba enters Guinness World Records Book with the world's
smallest hard disk drive 3,5 һәм 2,5 дюйм каты диск саклагычлары иң популяр
үлчәмнәр булган. flash хәтеренә төшүче бәяләр сәбәпле 2009 елга бөтен
җитештерүчеләр 1,3 дюйм, 1 дюйм һәм 0,85 дюйм форм факторлары яңа продуктлар
әзерләүне туктаттылар. Flash price fall shakes HDD market 2008-енче елда Samsung
1,3 дюйм SpinPoint A1 каты диск саклагычын тәкъдим иткән, әмма 2009 елның
мартына хәрәкәтләнүче детальсез буларак тәкъдим ителде. Бу үлчәмнәр гадәттә
дюймнарда якынча төгәл саннарда тасвирланса, чын үлчәмнәр озак вакыт буена
миллиметрларда күрсәтелгән.

Каты диск саклагычындагы бирелгән мәгълүматларга мөрәҗәгать итү вакытын
(Мөрәҗәгать итү вакыты) чикләүче факторлар күбесенчә әйләнүче дискларның һәм
хәрәкәтләнүче башларына бәйле. Эзләү вакыты – ул башның дискның бирелгән
мәгълүматлар саклана торган трекына сәяхәт итәргә күпме вакыт алганның чамасы.
Әйләнү яшеренлеге бар, чөнки бирелгән мәгълүматлар тапшыруы кирәк булганда,
кирәк булган диск секторы нәкъ баш астында булмаска мөмкин. Бу ике
тоткарлауларның икесе дә миллисекундлар чамасы. Бит дәрәҗәсе яки бит тапшыру
дәрәҗәсе (баш дөрес позициядә булганда) тапшырыла торган блокларның функциясе
булган тоткарлануны барлыкка китерә; гадәттә чагыштырмача кечкенә, әмма зур
янәшә торган файлларны тапшырганда шактый зур булырга мөмкин. Шулай ук
тоткарлану каты диск саклагычлары энергияне саклау өчен туктаганда барлыкка
килергә мөмкин, энергия белән идарә итүне карагыз. Каты диск саклагычының уртача
мөрәҗәгать итү вакыты – ул аның эзләү вакыты, техник яктан ул барлык мөмкин
булган эзләүләргә бүленгән барлык мөмкин булган эзләүләрне башкарыр өчен вакыт,
әмма гамәлдә ул статистик ысуллар белән билгеләнә яки фәкать трэклар санының
өчтән бер өлешен эзләү вакыты кебек аппроксимацияләнә. Дефрагментация – ул
бәйләнешле кисәкләрне дисктагы физик янәшә өлкәләргә күчереп бирелгән
мәгълүматларны кайтаруда тоткарлауны киметү өчен кулланылган процедура. Кайбер
санак операцион системалар дефрагментацияне автоматик рәвештә башкаралар. Гәрчә
автоматик дефрагментация мөрәҗәгать итү тоткарлауларны киметү өчен булса да,
процедура санак эшләгәндә җавапны әкренәйтергә мөмкин. Мөрәҗәгать итү вакыты
әйләнү тизлеген арттырып камилләштерелергә мөмкин, шулай итеп яшеренлек һәм/яки
эзләү вакыты киметелә. Өлкә тыгызлыгын арттыру бирелгән мәгълүматлар дәрәҗәсен
һәм башлар җыелмасы астында бирелгән мәгълүматлар микъдарын арттырып, шулай итеп
потенциаль рәвештә бирелгән микъдар бирелгән мәгълүматлар эзләү эшчәнлеге
киметелә. Тарихи юнәлешләргә нигезләнеп, аналитиклар каты диск саклагычы өлкә
тыгызлыгының (һәм шулай итеп, сыйдырышлыгын) ел саен 40%-ка үсешен фараз итәләр.
Мөрәҗәгать итү вакытлары үткәрүчәнлек дәрәҗәләре үсү белән бертигез бармаганнар,
ә соңгылары саклау сыйдырышлыгы белән бертигез бармаган.

Уртача эзләү вакыты high-end серверлар өчен 3 мс-тан мобиль саклагычлар өчен 15
мс-ка, шул ук вакытта гади мобиль саклагычларда 12 мс һәм иң гади өстәл
санакларда 9 мс тирәсе дәрәҗәләр ала. Беренче каты диск саклагычының уртача
эзләү вакыты якынча 600 мс иде һәм 1970-енче еллар уртасына 25 мс булган каты
диск саклагычлар сатуда булган. Беренче каты диск саклагычларының уртача эзләү
вакыты 600 мс булган һәм 1970-енче еллар уртасына эзләү вакытлары 25 мс булган
каты диск саклагычлары сатуда булган. Кайбер элек чыккан шәхси санак
саклагычларында башларны хәрәкәтләндерер өчен баскыч хәрәкәтләндергече
кулланылган һәм нәтиҗәдә эзләү вакытлары 80-120 мс кадәр әкрен булган, әмма тиз
1980-енче елларда тавыш кәтүге тибы актуациясе рәвешендә камилләштерелгән, эзләү
вакытлары якынча 20 мс ка кимегән. Эзләү вакыты вакыт узу белән әкренләп
камилләшүен дәвам иткән. Кайбер өстәл санагы һәм ноутбук системаларда
кулланучыга эзләү башкаруы һәм саклагыч тавышы арасында килешү ясарга
мөмкинчелек бирә. Тизрәк эзләү дәрәҗәләре гадәттә башларны тәлинкә буенча тиз
хәрәкәтләндерер өчн күбрәк энергия куллануны таләп итәләр, нәтиҗәдә сап
тоткычыннан каты тавышлар чыга һәм башлар эзләү хәрәкәте башында кинәт
тизләнгәндә һәм эзләү хәрәкәте ахырында кинәт әкренәйгәндә зуррак тирбәнешләр
була. Тыныч эшләү хәрәкәт тизлеген һәм тизләнеш дәрәҗәләрен киметә, әмма
киметелгән эзләү башкаруы бәрабәренә.

Яшеренлек – ул диск әйләнүенең кирәк булган диск секторын уку-язу механизмы
астына китерүгә тоткарлау. Ул дискның әйләнү тизлегенә бәйле, минутына
әйләнешләрдә (Eng. revolutions per minute (rpm)) үлчәнә. Уртача әйләнү
яшеренлеге таблицада күрсәтелгән, ул шундый саклагыч өчен миллисекундларда
уртача яшеренлек әйләнү периодының яртысына тигез дигән статистик бәйләнешкә
нигезләнгән.

2010 елга типик минутына 7200 әйләнешле өстәл санагы каты диск саклагычының
тәэмин ителә торган "дисктан-буферга" бирелгән мәгълүмат дәрәҗәсе 1030 Мбит/с-ка
җитә. "Speed Considerations" Бу дәрәҗә трэк урнашуына бәйле, шулай итеп ул тышкы
трэклардагы бирелгән мәгълүматлар өчен зуррак булачак (бирелгән мәгълүматлар
секторлары күбрәк булган урында) һәм эчке трэкларга таба азрак булачак (азрак
бирелгән мәгълүмат секторлары булган урында); һәм гадәттә минутына 10000
әйләнешле саклагычлар өчен берникадәр зуррак була. Хәзерге заманда "буфердан
санакка" интерфейс өчен киң кулланылган стандарт 3.0 Гбит/с SATA булып тора,
монда буфердан санакка якынча 300 мегабит/с (10 бит кодирлавы) тапшырыла һәм
шулай итеп һаман хәзерге заман дисктан буферга тапшыру дәрәҗәләреннән җайлы
алдан бара. Бирелгән мәгълүмат дәрәҗәсен (уку/язу) махсус генератор коралларын
кулланып дискка зур файлны язып һәм аннан соң укып үлчәргә була. Тапшыру
дәрәҗәсенә файл системасы фрагментациясе һәм файлларның урнашуы тәэсир итәргә
мөмкин. Каты диск саклагычы бирелгән мәгълүмат тапшыру дәрәҗәсе тәлинкәләр
әйләнү тизлегенә һәм бирелгән мәгълүматлар тыгызлыгына бәйле. Җылыну һәм
вибрация әйләнү тизлеген чикләгәнгә, артучы тыгызлык нәтиҗә тапшыру дәрәҗәләрен
камилләштерү өчен төп ысул булып китә. Югарырак тизлекләр электр
хәрәкәтләндергеч тарафыннан күбрәк кулланылган егәрлек таләп итә, нәтиҗәдә ул
тагын да җылына; югары тизлекләр шулай ук дискның бариүзәге төгәл дискның
үзәгендә булмаганга шулай ук тирбәнешләрне көчәйтәләр. Өлкә тыгызлыгы диск
буйлап трэкларның санын арттырып һәм бер трэкка секторларның санын арттырып
камилләштерелсә, бирелгән минутына әйләнешләр дәрәҗәсе өчен бирелгән
мәгълүматлар дәрәҗәсен бу икесенең соңгысы гына арттырачак. Бирелгән
мәгълүматлар дәрәҗәсе башкаруы фәкать өлкә тыгызлыгының ике компонентның берсен
генә күзәткәнгә, аның башкаруы түбәнрәк дәрәҗәдә яхшырак була.

Егәрлек куллану ноутбуклар кебек мобиль җиһазларда гына түгел, ә шулай ук сервер
һәм өстәл санагы базарларында артучы әһәмиятле булып киткән. Артучы бирелгән
мәгълүматлар үзәк машинасы тыгызлыгы җайланмаларга әһәмиятле егәрлек китерүдә
проблемаларга китергән, шулай ук әйләнә-тирә мохитне саклау һәм электр сарыф итү
борчылуларга китергән (яшел исәпләнүне карагыз). Җылылык таратуы турыдан-туры
егәрлек куллануга бәйле һәм саклагычлар искергәч, диск ялгышоып эшләве дәрәҗәсе
югарырак саклагыч температураларында үсә. Меңләгән өстәл шәхси санаклары булган
зур ширкәтләр өчен охшаш җайланмалар бар. Кечкенәрәк форм фактор каты диск
саклагычлары еш зур саклагычлардан азрак егәрлек таләп итәләр. Бу өлкәдә бер
кызыклы үсеш булып эзләү тизлеген контрольдә тоту тора, шулай итеп, мөмкин кадәр
тиз барып җитеп, шуннан соң сектор килеп җиткәнне көтеп торганчы (ягъни әйләнү
яшеренлеге) баш максат урынына фәкать секторны укыр вакыт җиткәч кенә барып
җитә. Күп каты диск компанияләре хәзер азрак егәрлек һәм суыту таләп итә торган
Яшел Саклагычларны җитештерәләр. Бу Яшел Саклагычларның күбесе әкренрәк
әйләнәләр (минутына 7,200, 10,000 яки 15,000 әйләнешкә каршы минутына <5,400
әйләнеш), шуңа күрә әзрәк җылылык генерирлыйлар. Егәрлек сарыф итү шулай ук
саклагыч башларын диск кулланылышта булмаганда туктатып ышкылуны киметеп
ашырыла, әйләнү тизлекләре көйләнә һәм эчке компонентлар кулланылышта булмаганда
киметелә. Саклагычлар, нәкъ әйләнә башлау вакытында күбрәк егәрлек сарыф итәләр.
Гомуми энергия сарыф итүгә моның тәэсире әз булса да, туклану чыганагыннан таләп
ителгән максималь энергия һәм шулай итеп, аның таләп ителгән дәрәҗәсе берничә
саклагычлы системаларда аларның әйләнү башлавын контрольдә тотып киметергә була.

dBA-ларда үлчәнгән ишетелә торган тавыш DVR (цифрлы видео язу), цифрлы аудио язу
һәм тын шәхси санаклар кебек билгеле кушымталар өчен әһәмиятле түгел. Түбән
тавышлы дисклар гадәттә йөгертүче агымнар, һәм әкренрәк әйләнеш тизлекләрен
(гадәттә минутына 5,400 әйләнеш) кулланалар һәм ишетелүче четелдәүләрне һәм
шытырдаучы тавышларны киметер өчен йөкләнеш астында эзләү тизлеген киметәләр
(Eng. Automatic Acoustic Management). Кечкенәрәк форм факторлы саклагычлар
(мәсәлән 2.5 дюйм) гадәттә зуррак саклагычлардан кечкенәрәк.

Бәрелүгә чыдамлык бигрәк тә мобиль җайланмалар өчен әһәмиятле. Кайбер
ноутбукларда актив каты диск саклавы бар, ул җайланма төшерелеп җибәрелсә, диск
башларын, фараз ителгәнчә, бәрелүгә кадәр туктата һәм бу очракта иң зур эшләп
калу шансын тәкъдим итә. Хәзерге вакытта максималь бәрелүгә чыдамлык эшләгән
җайланма очрагында - 350 g һәм эшләмәүче өчен 1000 g.

Каты диск саклагычларына мөрәҗәгать бер яки берничә тип шина ярдәмендә ашырыла,
шулар арасында параллель ATA (PATA, шулай ук IDE яки EIDE дип аталган); ул SATA
тәкъдим ителгәнче ATA дип тасвирланган), Бер-бер артлы ATA (Serial ATA) (SATA),
SCSI, (Бер-бер артлы тоташкан SCSI),(SAS) һәм Оптик Җепсел. Каты диск
саклагычларын алар турыдан-туры тоташа алмаган шиналарга кушу өчен күпер
схемалары кулланыла, мәсәлән, IEEE 1394, USB (Universal Serial Bus) һәм SCSI
(Small Computer System Interface). Хәзер искергән ST-506 интерфейсы өчен диск
өслегенә язылган бирелгән мәгълүматлар кодлар схемасы шулай ук мөһим булган.
Беренче ST-506 дисклары Модификацияләнгән Ешлык Модуляциясе (Eng. (Modified
Frequency Modulation) (MFM)) кодлавын кулланганнар һәм бирелгән мәгълүматларны
секундына 5 Мегабит дәрәҗәсендә тапшырганнар. Соңрак 2,7 RLL (Run Length
Limited) кодлавын кулланучы контроллерлар MFM саклагычы бер әйләнешенә караганда
50%-ка күбрәк бирелгән мәгълүмат килеп чыгуына сәбәп булганнар, бирелгән
мәгълүматлар саклавын һәм бирелгән мәгълүматлар тапшыру дәрәҗәсен 50%-ка,
секундына 7,5 мегабитка кадәр арттырганнар. Күп ST-506 интерфейслы каты диск
саклагычлары җитештерүче тарафыннан RLL-га караганда фәкать 1/3-гә әзрәк MFM
бирелгән мәгълүматлар тапшыру дәрәҗәсендә эшләр дип тасвирланган, шул ук вакытта
башка саклагыч модельләре (гадәттә шул ук саклагычның кыйммәтрәк юрамалары)
югарырак RLL бирелгән мәгълүматлар тапшыру дәрәҗәсендә эшләр дип тасвирланган.
Кайбер очракларда, саклагычның гамәлдә MFM дип билгеләнгән модельгә тизрәк RLL
бирелгән мәгълүматлар тапшыру дәрәҗәсендә эшләргә әһәмиятле чиге булган, гәрчә
рәсми рәвештә бу модель тәэмин ителмәгән. Шулай ук, теләсә нинди
RLL-сертификацияләнгән саклагыч теләсә нинди MFM контроллерында эшли алган,
ләкин 1/3 – гә әзрәк бирелгән мәгълүматлар сыйдырышлыгы белән һәм RLL
тасвирламаларына караганда 1/3 – гә кимрәк бирелгән мәгълүматлар тапшыру
дәрәҗәсендә. Киңәйтелгән Кечкенә Диск Интерфейсы (Eng. Enhanced Small Disk
Interface, ESDI) шулай ук күпсанлы бирелгән мәгълүмат тапшыру дәрәҗәләрен тәэмин
иткән (ESDI дисклары гел 2,7 RLL-ны кулланганнар, әмма секундына 10, 15 яки 20
мегабит дәрәҗәсендә). ESDI диск саклагычларның гадәттә бер трэкка туры килгән
секторлар санын һәм (кайбер очракларда) сектор зурлыгын көйләр өчен сикергечләре
булган. Хәзерге каты диск саклагычлары эчтә нинди бирелгән мәгълүматлар кодлау
схемасы кулланганга карамастан санакның калганына дәвамлы интерфейс тәкъдим
итәләр. Гадәттә каты диск эчендәге электроникада цифрлы сигнал процессоры (Eng.
Digital signal processor, DSP) уку башыннан тупас аналог көчәнешләрне ала һәм
сектор чикләрен һәм секторның бирелгән мәгълүматларын укыр өчен Өлешчә Җавап
Максимум Охшашлык (Eng. Partial Response Maximum Likelihood, PRML) һәм
Рид-Соломон хата төзәтүен куллана, шуннан соң шул бирелгән мәгълүматны стандарт
интерфейс рәвешендә чыгара. Шул цифрлы сигнал процессоры шулай ук хата детектлау
һәм төзәтүе тарафыннан детектланган хата дәрәҗәсен күзәтә һәм начар сектор башка
урынга юнәлтүне башкара, Үз Мониторлау, Анализ һәм Игълан Технологиясе өчен
бирелгән мәгълүматларны җыюны һәм башка эчке биремнәрне башкара. SCSIның башта 8
параллель үткәргеч аша максималь 5 мегабит/с бирелгән мәгълүматлар дәрәҗәсе өчен
фәкать бер 5 MHz сигнал ешлыгы булган, әмма соңрак бу сан кинәт арткан. SCSI
шинасы һәм диск саклагычы эчке шинасы арасында буфер сәбәпле SCSI шина тизлеге
дискның эчке тизлегенә бәйләнеше булмаган; шулай да күп элеккеге диск
саклагычларның бик кечкенә буферлары булган, һәм шулай итеп, алар Commodore
Amiga, IBM PC ярашучанлар һәм Apple Macintoshлар кебек әкрен санакларда башка
чиратлашуга яңадан форматланырга тиеш булган (нәкъ менә ST-506 дисклары кебек).
(Параллель) ATA интерфейслары бер каналда ике саклагычны тәэмин итү өчен
конструкцияләнгән, алар бер кабельдә хуҗа һәм хезмәтче кебек тоташтырылган.
Дискларның аларның контроллер конструкциясе сәбәпле гадәттә чиратлашу һәм
бирелгән мәгълүматлар дәрәҗәсе белән проблемалар булмаган, әмма элеккеге
модельләр бер берсе белән ярашучан булмаган һәм бер физик кабельдә ике җайланма
белән эшли алмаганнар. Бу күбесенчә 1990-ынчы еллар уртасына, ATA-ның
спецификациясе стандартлашкач һәм ваклылар чистартылгач җиңелгән, әмма һаман
кайбер очракларда проблемалар килеп чыга, бигрәк тә CD-ROM һәм DVD-ROM дисклары
белән һәм Ultra DMA һәм UDMA җайланмаларын катыштырганда. Бер-бер артлы ATA үз
I/O портлары җыелмасы белән, хуҗа/хезмәтче проблемаларын китереп чыгармыйча бер
канал һәм бер кабельга бер саклагычны тәэмин итә. FireWire/IEEE 1394 һәм
USB(1.0/2.0/3.0) каты саклагычлары күбесенчә эчендә бу тышкы шиналарга эчкә
корылган адаптерлар белән ATA яки бер-бер артлы АТА дисклары булган корпуслардан
гыйбарәт.

Тарихи бер-бер артлы бит итнтерфейслары каты диск саклагычларын (Eng. hard disk
drive (HDD)) каты диск контроллерына (Eng. hard disk controller (HDC)) ике
кабель ярдәмендә тоташтыра, берсе контроль өчен, икенчесе бирелгән мәгълүматлар
өчен. (Һәрбер саклагычның шулай ук туклану өчен өстәмә кабеле бар, гадәттә ул
саклагычны турыдан-туры туклану чыганагына тоташтыра). Каты диск контроллеры
бер-бер артлы/параллель әверелдерүе, бирелгән мәгълүматлар аерылуы, трэк
форматлавы һәм ышанычлыкны тәэмин итү өчен һәм (форматлаудан соң) саклагычка
кирәк булган туры китерү кебек әһәмиятле функцияне башкарган. Һәрбер контроль
кабеле бер яки күбрәк саклагычка хезмәт итә алган, шул ук вакытта шуңа
багышланган (һәм кечкенәрәк) бирелгән мәгълүматлар кабеле һәрбер саклагычка
хезмәт иткән.

Хәзерге заман бер-бер артлы интерфейслары каты диск саклагычын (хәзерге вакытта
гадәттә "көньяк күпер" эченә корылган) хуҗа шина интерфейсы адаптерына бер
бирелгән мәгълүмат/идарә кабеле белән тоташтыра. (Алдарак тасвирланган тарихи
бер-бер артлы интерфейсларында исә, һәрбер саклагычның шулай ук өстәмә туклану
кабеле булган, гадәттә ул турыдан-туры туклану бүлегенә тоташкан.).

Бер-бер артлы сүз интерфейсы каты диск саклагычын хуҗа шина адаптерына (хәзерге
вакытта гадәттә "көньяк күпергә" интеграцияләнгән) бер бирелгән
мәгълүмат/контроль кабеле белән тоташтыра. (Алдарак тасвирланган бер-бер артлы
интерфейслар өчен һәрбер саклагычның шулай ук өстәмә туклану кабеле булган, ул
турыдан туры туклану чыганагына тоташкан булган.). Бу интерфейсларның элегрәк
юрамаларында гадәттә саклагыч(тан/ка) 8 бит бирелгән мәгълүмат тапшыруы булган,
әмма 16 бит юрамалары күпкә киңрәк таралган һәм 32 бит юрамалар бар. Хәзерге
вариантларның бирелгән мәгълүмат тапшыруы бер-бер артлы. Бирелгән
мәгълүматларның сүз табигате хуҗа шинасының конструкциясен алдан килүче
сәбәпчесе булган каты диск контроллерыннан гадирәк итә.

AT тоташтыру параллель ATA интерфейсы (Eng. AT Attachment#Parallel ATA
interface, UDMA) яки "ультра DMA" буларак мәгълүм режимга китергән. Бу
стандартның прогрессив рәвештә тизрәк юрамалары нәтиҗәдә шул ук кабельнең 80
тоташтыргыч вариант юрамасына китергән, монда ярты үткәргечләр үзара чит тавышны
киметеп киңәйтелгән югары тизлек сигнал сыйфаты өчен кирәк булган җиргә
тоташтыруны тәэмин итә. 80 үткәргеч өчен интерфейсның 39 гына инәсе бар, калган
инәләр диск һәм контроллерның ватылуына еш сәбәп булган дөрес булмаган
тоташтыргычның дөрес булмаган өнгә тоташтыруны тыючы ачкыч булып хезмәт итә.

Башлар һәм диск өслеге арасында ара бик якын булганга, каты дисклар баш ватылуы
казасына бирешүчән – баш тәлинкә өслеге буенча сыза, шул чакта еш нечкә магнит
элпә куба һәм бу бирелгән мәгълүматларның югалуына сәбәп була торган ватылу.
Каты диск ватылуларына электроник дөрес эшләмәү, кискен туклану ялгышы, физик
бәрелү, каты дискның эчке корпусындагы пычрану,”арган булу” һәм тузу, коррозия
(күгәрү) яки тәлинкәләр һәм башлар җитештерүдә ялгышлар сәбәп була. Каты диск
саклагычның әйләнү системасы диск әйләнгәндә дискларны аларның тиешле очу
биеклегендә тоту өчен диск корпусындагы һава басымына таяна. Дөрес эшләү өчен
каты диск билгеле һава басымнары ранжирын таләп итә. Тышкы мохиткә тоташу һәм
басым (киңлеге 0,5 мм булган) корпуста кечкенә тишем аша ашырыла, гадәттә эчтә
фильтр була (сулау фильтры). Һава басымы артык түбән булса, очучы башны күтәрү
өчен җитәрлек күтәрү булмый, шулай итеп, баш дискка кирәгеннән артык дискка
якынлаша, һәм диск ватылу һәм бирелгән мәгълүматлар югалу рискы бар. Ышанычлы
югары биеклек эшләү өчен махсус җитештерелгән, мөһер куелып басылган дисклар
кирәк, моннан тыш хәзерге Ruggedized Disk Drives for Commercial Airborne
Computer Systems дискларында температура сенсорлары бар һәм аларның эшләве нинди
мохиттә булуларына карап ярашучан. Барлык диск саклагычларында да сулау
тишемнәре күренә – гадәттә алар янында кулланучыны тишемнәрне каплаудан кисәтә
торган ябыштыргыч бар. Шулай ук эшләүче саклагыч эчендә һава гел хәрәкәтләнеп
тора, ул әйләнүче тәлинкәләр белән ышкылудан хәрәкәтә китерелә. Бу һава эчке
рециркуляция (яки "рецирк") фильтры аша җитештерүдән соң калган пычрануларны,
корпус эченә ничек булса да үткән кисәкчәләр яки химикатларны һәм нормаль эш
вакытында эчтә чыккан газларны яки кисәкчәләрне чыгарыр өчен үтә. Озак периодлар
дәвамында бик югары дымлылык башларны һәм тәлинкәләрне күгәртә ала. Бигрәк тә
гигант магниторезистив (Еng. giant magnetoresistive, GMR) башлар өчен пычранудан
кечкенә баш ватылуыннан (хәтта дисктан магнит өслекне бозмаганыннан да) барыбер
диск өслеге белән ышкылу сәбәпле нәтиҗәдә башның вакытлыча җылынуы була һәм бу
бирелгән мәгълүматларны баш температурасы тотрыклыланганчы укымаслык итә (шулай
аталган "термаль тигезсезлек", бу мәсьәләне өлешчә уку сигналын тиешенчә
электрон рәвештә фильтрлап чишеп була).

Каты диск саклагычлар берничә төрле ватыла ала. Ватылу кичекмәстән һәм тулы,
прогрессив яки чикләнгән булырга мөмкин. Бирелгән мәгълүматлар тулысынча
җимерелгән булырга мөмкин, яки өлешчә яки бөтенләе белән торгызып булырга
мөмкин. Элегрәк чыккан каты диск саклагычларында күп эшләгәннән һәм тузудан соң
начар секторлар барлыкка килергә тенденция булган; алар эшкә тәэсир итмәслек
итеп "билгеләнә" алган; кыска вакыт эчендә бик күп секторлар барлыкка килмәсә,
бу нормаль булып саналган. Соңрак саклагычлар автоматик рәвештә һәм кулланучыга
күренмәслек рәвештә начар секторларны билгеләгән; S.M.A.R.T. мәгълүматы бу
проблемаларны язып бара. Саклагычларның начар секторларны гадәттә куллануны
дәвам иттереп була. Я прогрессив, я чикләнгән булырга мөмкин башка ватылулар
гадәттә саклагычны алмаштырырга сәбәп булып санала; потенциаль югалу куркынычы
булган бирелгән мәгълүматларның бәясе гадәттә ватыла алган саклагычны куллану
дәвамыннан сакланган бәядән күпкә артыграк була. Кабатланучы әмма бетереп була
торган уку яки язу хаталары, гадәти булмаган тавышлар, артучы һәм гадәти
булмаган җылыну һәм башка гадәттән тыш булмаган хәлләр кисәтеп куючы сигналлар
булып тора.

Тәлинкәләрнең магнит капланышы тулаем җимерелмәгән булса, ватылган саклагычтан
бирелгән мәгълүматлар кайвакыт өлешчә яки тулысынча торгызылырга мөмкин.
Бирелгән мәгълүматлар торгызуны махсус ширкәтләр үти, әһәмияткә алырлык бәягә,
саклагычлар чиста бүлмәдә ачыла һәм турыдан туры тәлинкәләрдән бирелгән
мәгълүматларны уку өчен тиешле җиһазлар кулланыла. Электроника ватылган булса,
кайвакыт электрон платасын алыштырырга мөмкин була, гәрчә еш төрле вакытта
җитештерелгән номиналь шул ук модель дискларның төрле, ярашмый торган платалары
булырга мөмкин. Кайвакыт эш бирелгән мәгълүматларны торгызылганга кадәр озак
торгызылырга мөмкин. Рисклы техникаларны саклагыч башкача ватылса кулланырга
хаклы. Саклагыч эшли башласа, ул кыскарак яки озаграк вакыт эшләргә дәвам итә
ала, әмма янә беркайчан да эшли башламаска мөмкин, шулай итеп саклагыч эшли
башлаганнан соң мөмкин кадәр күп бирелгән мәгълүматлар торгызыла. 1990-нчы
елларда чыккан ябышу сәбәпле эшли башламый торган каты диск саклагычы кайвакыт
каты диск саклагычының җисемен тиз бармак белән чирткәләп яки кул ярдәмендә
әйләндереп эшли башларга мөмкин. Кайвакыт эшли торган тагын бер техника ул
саклагычны көнкүреш суыткычында су үтмәслек төргәктә суыту. Моның турында
блогларда һәм форумда күп файдалы мәгълүмат бар.

Нормаль эш дәвамында каты диск саклагычларында башлар дискта язылган бирелгән
мәгълүматлар өстеннән оча. Хәзерге каты диск саклагычлары туклану өзүләрне яки
башка ялгыш эшләүләрне я башларны физик рәвештә бирелгән мәгълүматларны саклау
өчен кулланылмый торган махсус куну өлкәсенә күчереп (парклап), я башларны физик
рәвештә тәлинкәләрдән өстә күтәрелгән (йөкләнмәгән) позициядә бикләп булдырмый.
Кайбер элеккеге шәхси санак каты диск саклагычлары туклану кирәгеннән алдан
өзелгәндә башларны автоматик рәвештә паркламаган һәм башлар бирелгән
мәгълүматлар өстенә кунган. Кайбер башка элеккеге җайланмаларда кулланучы кулдан
башларны парклау өчен программаны эшләтә башлаган.

Куну өлкәсе ул тәлинкәдә гадәттә аның эчке диаметры янында, бирелгән
мәгълүматлар сакланган урын. Бу өлкә контакт башлау/туктау өлкәсе дип атала.
Дискларның конструкциясе шундый – аларның я пружинасы, я элегрәк тәлинкәләрдә
әйләнү инерциясе башларны көтелмәгән туклану югалу очрагында башларны парклау
өчен кулланыла. Бу очракта щёткасыз даими ток электр моторы актуатор өчен
туклану тәэмин итеп, вакытлыча генератор буларак эшли. Баш монтажыннан пружина
басымы башларны даими рәвештә тәлинкәгә таба этә. Диск әйләнгән вакытта башлар
һава ярдәмендә тотыла һәм физик контактка дучар булмыйлар яки тузмыйлар. Контакт
башлау/туктау өлкәсе (Eng. CSS) саклагычларында баш сенсорларын (еш кына алар
фәкать сенсорлар дип атала) тотучы шугычлар медиа өслегеннән берничә куну һәм
очып китүгә чыдар итәрлек итеп конструкцияләнгән, гәрчә бу микроскопик
компонентларда тузу үз өлешен ала. Күпчелек җитештерүчеләр шугычларны эш
вакытында ватылу шансы 50%-тан артыграк була башлаганчы 50 000 контакт циклын
чыдарлык итеп конструкциялиләр. Шулай да, бөлү графигы сызыкча түгел: диск
яңарак һәм әзрәк башлау-тукталу цикллары булгач, аның киләсе эшли башлауны яшәп
чыгарга шансы иске күбрәк миля узган дисктан зуррак (чөнки һава тотуы
башланганга кадәр баш диск өслеге буенча тартылып бара диярлек). Мәсәлән,
Seagate Barracuda 7200.10 сериясе өстәл санаклары каты дисклары 50 000
башлау-тукталу циклларына дәрәҗә куелган, башка сүзләр белән әйткәндә, сынау
вакытында баш-тәлинкә интерфейсында бернинди ватылулар да күзәтелмәгән дигән
сүз. 1995-енче еллар тирәсендә IBM дискның куну өлкәсе төгәл лазер процессы
ярдәмендә куну зонасында нанометр зурлыгында шома "калкулыклар" ясап эшләнгән.
Бу технология хәзерге вакытта һаман киң кулланылышта, күбесенчә өстәл һәм
коммерция (3,5 дюйм) саклагычларында. Гомумән, CSS технологиясе, мәсәлән, артучы
дымлылык нәтиҗәсе буларак, артучы ябышуга (башларның тәлинкә өслегенә ябышырга
тенденциясенә) бирешүчән булырга мөмкин. Кирәгеннән артык ябышу тәлинкә һәм
шугычка яки моторга физик зарар китерергә мөмкин.

Йөкләү/Чыгару технологиясе башларның тәлинкәләрдән куркынычсыз урынга өскә
күтәрелүенә таяна, шулай итеп тузудан да, ябышудан да арыналар. Беренче каты
диск саклагычы RAMAC һәм иң иртә диск саклагычлары башларны йөкләр һәм чыгарыр
өчен катлаулы механизмнарны кулланганнар. Хәзерге каты диск саклагычларында
тышкы диск кырые янындагы пластик төшүләргә йөкләү/чыгару өчен беренче мәртәбә
1967-нче елда Memorex тарафыннан тәкъдим ителгән төшү йөкләве куллана. Бәрелү
ныклыгына килгәндә, IBM шулай ук аларның ThinkPad ноутбуклар сызыгы өчен актив
саклау системасы (Eng. Active Protection System) дип аталган технологияне
барлыкка китергән. Thinkpad эчендә корылган акселерометр кискен, үтә хәрәкәт
детектланса, эчтәге каты диск башлары теләсә нинди потенциаль бирелгән
мәгълүматлар югалуын яки сызу дефектлары рискын киметер өчен автоматик рәвештә
үзләрен чыгаралар. Соңрак Apple бу Кискен Хәрәкәт Сенсоры (Eng. Sudden Motion
Sensor) технологияне шулай ук аларның PowerBook, iBook, MacBook Pro һәм MacBook
сызыгында кулланган. Sony аларның ноутбукларында охшаш технологияне керткәннәр.
Күпчелек зур каты диск һәм ана платасы сатучылары хәзер S.M.A.R.T.
(Self-Monitoring, Analysis, and Reporting Technology) технологиясен тәэмин
итәләр, ул саклагычның эш температурасы, әйләнү вакыты, бирелгән мәгълүматлар
хаталары дәрәҗәләре һ.б. саклагыч сыйфатламаларын үлчиләр. Бу параметрларда
билгеле юнәлешләр һәм кискен үзгәрешләр каты диск ватылуы һәм бирелгән
мәгълүматлар югалуына бәйле дип уйлана. Шулай да, S.M.A.R.T. параметрлары гына
шәхси саклагыч ватылуларын фараз итү өчен файдалы булмаска мөмкин. Барлык
бирелгән мәгълүматлар потенциаль югалу белән фараз ителмәгән ватылу теләсә нинди
вакытта нормаль эш вакытында булырга мөмкин. Зарарланган саклагычтан берникадәр
яки хәтта барлык бирелгән мәгълүматларны торгызу кайвакыт, әмма һәрвакыт та
мөмкин түгел һәм гадәттә күп акча тора. Google тарафыннан 2007-енче елда нәшер
ителгән өйрәнү ватылу дәрәҗәсе һәм я югары температура, я эшчәнлек дәрәҗәсе
белән бик аз корреляция фараз иткән; шулай да, җитештерүче/модель һәм ватылу
дәрәҗәсе арасында корреляция чагыштырмача көчле иде. Моның турында статистика
күпчелек юридик затлар турында югары сердә тотыла. Google җитештерүче исемнәрен
ватылу дәрәҗәләре белән туры китермәгән. Берничә S.M.A.R.T. параметрлары ватылу
ихтималлыгына йогынты ясаса, ватылган саклагычларның күп өлеше S.M.A.R.T.
параметрларын фараз итми. Google өйрәнүе "түбәнрәк температуралар югарырак
ватылу дәрәҗәләренә бәйле" дип күрсәткән. S.M.A.R.T. игълан иткән уртача
температуралары 27 °C – дан түбән булган каты диск саклагычларның ватылу
дәрәҗәсе уртача температурасы 50 °C булган каты дискларныкыннан югарырак булган,
бу ватылу дәрәҗәләре оптималь S.M.A.R.T. игълан иткән 36 °C – дан ике мәртәбә
артыграк. SCSI, SAS һәм FC саклагычлары кулланучы сыйныфы PATA һәм SATA
саклагычларыннан күпкә кыйммәтрәк һәм гадәттә серверларда һәм диск массивларында
кулланыла, монда PATA һәм SATA саклагычлары өй санакларында һәм өй санаклары
базарларында сатылган һәм ышанычсызрак булып танылган. Бу аерма хәзер бетеп
бара. SATA саклагычларының ватылулар арасында уртача вакыты (Eng . mean time
between failures, MTBF) гадәттә 600,000 сәгать тирәсе (Western Digital Raptor
кебек кайбер саклагычлар өчен MTBF дәрәҗәсе 1,5 миллионга җиткән), шул ук
вакытта SCSI саклагычлары дәрәҗәләре 1,5 миллионнан артык була. Шулай да, бәйсез
тикшерү MTBF-ның саклагыч гомер озынлыгының ышанычсыз фаразы дип күрсәткән. MTBF
лаборатория мохитендә сынау бүлмәләрендә алып барыла һәм диск саклагычының югары
күләмдә җитештерүгә кадәр әһәмиятле үлчәү булып тора. Саклагыч җитештерелә
башлагач, туры килә торган үлчәү булып гамәлдәге ватылулар дәрәҗәсе тора (Eng .
annualized failure rate, AFR). AFR – ул чын саклагыч ватылуларның
транспортлаудан соң ватылулар проценты. Төрле интерфейслар белән саклагычларда
ышанычлыкларның аермасы сату һәм саклагычның эчендәге булган маддәләргә күрә
була; интерфейс үзе әһәмиятле фактор булып тормый, әмма кыйммәтле (конструкция
тарафыннан билгеләнгән) ышанычлык һәм (интерфейс тарафыннан билгеләнгән)
җитештерүчәнлек сатып алу бәясеннән әһәмиятлерәк булган сервер дәрәҗәсе
саклагычлар югарырак ышанычлылык өчен дә, тизрәк интерфейс өчен дә
конструкцияләнгән. Дәвам иттереп, SCSI һәм SAS саклагычлары кулланучы PATA һәм
SATA саклагычларына караганда югарырак ватылулар арасында уртача вакыт һәм
ышанычлылык өчен конструкцияләнгән. Шулай да, коммерция базарлары өчен
конструктив ышанычлыгы башка коммерция классы саклагычларга караганда
чагыштырырлык конструкцияләнгән һәм җитештерелгән SATA саклагычлары бар. Гадәттә
коммерция саклагычларында бөтен куелган саклагычлардан 0.70%–0.78% ел ватылу
дәрәҗәләре булган.

Тышкы алыштырып куела торган каты диск саклагычлары гадәттә USB аша тоташтырыла.
Саклагычның Plug and play функциональлеге система ярашучанлыгы тәкъдим итә һәм
югары саклау сайлауларына һәм портатив конструкциягә ия. Тышкы саклагычларның
кулланулары арасында:

Каты диск саклагычларның диск күләмендә һәм бирелгән мәгълүматларга ирешүдә
экспоненциаль артулар цифрлы видео язгычлар һәм цифрлы аудио уйнаткычлар кебек
зур саклау сыйдырышлыгын таләп иткән продуктларны керткән. Шуңа өстәп, зур
микъдардагы саклауларның сатылуда булуы күп төрле үтә зур сыйдырышлык таләпләре
белән Интернетта урнашкан хезмәтләрне тормышка ашырган, шулар арасында түләүсез
Интернет эзләве, Интернет архивлау һәм видео саклау (Google, Internet Archive,
YouTube, һ.б.).



