https://koi.wikipedia.org/wiki/%D0%9D%D0%B5%D0%B4%D0%B5%D1%80%D0%BB%D0%B0%D0%BD%D0%B4

Недерланд (нед. Nederland [ˈneːdərlɑnt], рочӧнжык Нидерланддэз) — мезмыт канму
Рытвыв Европаын Ойвыв саридз дорын (вадӧрыс 451 км кузя). Межаасьӧ кык канмукӧт,
асыввылас Немечмукӧт (577 км кузя визирыс) да лунвылас Белгиякӧт (450 км кузя
визирыс).

Недерланд аркмӧтӧ Недерланддэзісь Короляин (нед. Koninkrijk der Nederlanden),
кытчӧ сідзжӧ пырӧны Кариб саридзись Аруба ді (кӧдалӧн эм тодильнӧй статус) да
Недерланд увтісь Антил діэз.

Канкар Недерландын – Амстердам, но парламент да веськӧтлан пукалӧны Гаагаын.
Каррез Гаага, Амстердам, Утрехт да Роттердам лӧсьӧтӧны агломерация Рандстад,
кытӧн олӧны 7,5 миллион морт.

Недерланд аркмис 1581 годӧ, кӧр татісёвӧй муэз мезмӧтчисӧ Эспання король увтісь.



https://koi.wikipedia.org/wiki/%D0%A4%D1%80%D0%B0%D0%BD%D1%81

Франс нето Франсузму (фр.  France, роч. Франция) — рытвыв Европаын ыджыт канму.
Тыр нимыс — Франсуз Республика.

Ордчӧн Франсыскӧт куйлӧны сэтшӧм канмуэз: Белгия ойвылас, Лецебург, Немечму,
Швейцарму, Италья да Монако асыввылас, Эспання да Андорра лунвылас. Рытвылас
Франс петӧ Биская курья дорӧ, ойвылас — Ла Манш вис дорӧ, а лунвыв-асыввылас —
Мушӧр саридз дорӧ.

Франсузмуын медпаськыт ляпкыт места – Франс лажмытін, кӧда кузя котӧртӧ Сэн ю да
сылӧн вож Марн и мымдакӧ Луар. Эта лажмытіныс кералӧма известковӧй лёдззезӧн,
кӧдна невылынӧсь да аркмӧмӧсь чорыт керӧс породаэзісь. Ыжда сьӧрті мӧдік ляпкыт
места – Гаронн лажмытін, кӧда кузя визывтӧ Гаронн ю; Бискайя курья дынын эта
лажмытіныс вевттьӧма песӧк дюнаэзӧн, кӧдна вайӧтӧмӧсь саридзӧн. Веськыта шуны,
ойвыв-рытвыв Франсузму – быдсӧн лажмытіна. Куимӧт лажмыт места – Рон лажмытін –
куйлӧ торйӧн. Сія кыссьӧ паськыт визьӧн Рон да Сон юэз пӧлӧн, асыввылын кӧрӧм
керӧссэз коласын да рытвылын керӧса массиввез коласын; сія вевттьӧма ю
наноссэзӧн.

Франсузмуын ыджыт пространствоэз босьтӧны керӧса джуджытіннэз. Ны коласісь
тодиль ыджыт ӧтік – Медшӧрӧт массив. Сія зэв вылын и вачкисьӧ паськыт плато
вылӧ, кӧда вевдӧрын лэбӧмась кусӧм вулканнэз.

Сэтшӧмӧсь Мон Дор да вулкан лёдз Пюиын, кӧдаын поснитик да гырись вулканнэс
лыддиссьӧны 60-ӧдз. Быдӧнныс нія куйлӧны потӧминнэзын, кӧдна пыр кӧркӧ овлывлісӧ
изверженнёэз. Важ лаваэз да туффез, кӧдна важын ни сайкалісӧ и кӧдна аркмисӧ
пӧимись, вевттьӧны Овернь – сідз шусьӧ эта вулкана лапӧлыс.

Медшӧрӧт массивлӧн асыввыв дорыс бура лэбтӧма и шусьӧ сія Сэвеннӧн. Эна керӧссэс
крута лэдзчисьӧны асыввывлань – Рон лажмытінлань, кӧда аркмис му кора
пуксьӧмсянь.

Мӧдік зэв паськыт, но ӧддьӧн лажмыт массив куйлӧ Бретань кӧдж вылын да
Нормандиын. Эта массивыс тӧдчытӧг ӧтлаасьӧ ордчӧн куйлан лажмытіннэзкӧт.
Франсузму ойвыв-асыввылын эмӧсь неыджыт джуджытіннэз: лажмыт Арденнэз, кӧдна
пырӧны Франс пытшкӧ токо асланыс рытвыв помӧн, да вылынжык Вогеззэз, кӧдна одзза
мировӧй косясян бӧрсянь лоисӧ Франслӧн быдсӧн ӧтлаын матын куйлан Рейн лажмытін
торкӧт. Вогеззэз да Арденнэз коласын куйлӧ невылын Лотаринг плато.

Кӧрӧм керӧссэз сулалӧны токо Франсузму доррез гӧгӧр. Лунвыв-асыввылын,
Швейцармукӧт визир вылын, эм невылын Юра, а лунланьынжык, Итальякӧт визир вылын,
сулалӧны ӧддьӧн вылын Француз Альпаэз ӧтлаын Мон Блан йылӧн, кӧдалӧн вылынаыс
4810 м. Лунвыв-рытвылын, Эспаннякӧт визир вылын, сулалӧны Маладетта йылӧн
Пиренаэз.

Франсузмуын колана шедтассэз куйлӧны токӧ керӧс массиввез кок увтын. Главнӧйес
ны коласісь – Провансын бокситтэз да Вогезаэз дынсянь ойвывланьӧ, Лотаринг плато
пытшкын, Мец гӧгӧр кӧрт рудаэз; этӧ Европаын ӧтік медбогат кӧрт куйлассэзісь. Но
изшомӧн Франсузмуыс абу озыр; главнӧй кулассэз сылӧн куйлӧны Арденн керӧс увтын,
Лилль кар дынын, да Медщӧрӧт массив кок увтын, Ле Крезо кар дынын.



https://koi.wikipedia.org/wiki/%D0%AB%D0%B4%D0%B6%D1%8B%D1%82_%D0%91%D1%80%D0%B8%D1%82%D0%BC%D1%83

Ыджыт Бритму да Ойвыв Ирму Ӧтлаӧтан Канму (дженытжык – Ыджыт Бритму нето
Ӧтлаӧтан Канму, ингл. Great Britain нето United Kingdom, рочӧнжык Великобритания
нето Соединённӧй Королевство) – важынся вына канму Рытвыв Европа дорын, Ыджыт
Бритму ді вылын. Бритму видзӧ ас кипод увтын ойладорас Скотланд, Оркней да
Гебрид діэз, лунвылын – Норман діэз да сэсся эшӧ вит сюрс мымда поснитжык діок,
а сідзжӧ веськӧтлӧ Ирму ді ойвыв-асыввылын, кытӧн куйлӧ сылӧн провинция Ойвыв
Ирму. Этія провинция межаасьӧ мезмыт Ир республикакӧт, кӧда петіс Брит
Ӧтувтчӧмись 1949 годӧ. Сідз-ту Ӧтлаӧтан Канмуын талун нёль тор: Ингланд,
Скотланд, Кӧмры да Ойвыв Ирму.

Асыввывсянь Ыджыт Бритму пӧлӧн куйлӧ Ойвыв саридз, лунвывсянь – Ла Манш да Па дэ
Кале виссэз, кӧдна мӧдӧрын, континентас, му видзӧ Франс. Рытвывлань Ыджыт Бритму
вадӧр шӧр пӧлӧн куйлӧ Ир саридз, а ойвывсянь, рытвывсянь да лун-рытвывсянь –
Атлантика океан.

Ыджыт Бритму – ӦВК-ись Повтӧг олан сьӧрті советын пырся инвидзись, пырӧ НАТО-ӧ
да Ӧтласа Европаӧ.



https://koi.wikipedia.org/wiki/%D0%98%D1%82%D0%B0%D0%BB%D1%8C%D1%8F

Италья (ит. Italia [iˈtaːlja], роч. Италия) — итальян отирлӧн канму Европа
лунвылын, Мушӧр саридз ареал медшӧрын. Куйлӧ Апеннин кӧдж вылын, По волькытінын,
Альпаэз лунвыв покаттэз вылын, а сідзжӧ Сардиння, Січилья да эшӧ кынымкӧ
поснитжык ді вылын.

Ойвылас Итальян республика межаасьӧ Франскӧт (488 км кузя визирыс), Швейцармукӧт
(740 км), Австриякӧт (430 км) да Словениякӧт (232 км). Италья пытшкын куйлӧны
кык учӧтик канму: Ватикан (визиррес 3,2 км кузяӧсь) да Сан Марино (39 км).

Ӧння мувывтор вылас ӧтувья канму лоис итальяннэзлӧн 1861 годӧ, кӧр быдӧс
регионнэз ӧтлаасисӧ да аркмис Королевство Италья. Республика татчӧ лӧсьӧтӧмась
1946 восянь. Талун Итальяыс олӧ Ӧтласа Европаын, пырӧ Шенген зонаӧ да Еврозонаӧ.

Итальянас медодз шуисӧ дзир Апенниннэзлісь лун-рытвыв торсӧ. Кысянь лоис этія
нимыс, абу тӧдса. Мукӧдыс лыддьӧны, сія пӧ артмис важ эллин кылын, кытӧн сійӧ
позьӧ вежӧртны кыдз «Кукань му». Мӧдіккез шуӧны, татӧн пӧ овлӧма кӧркӧ италик
увтыр, дак сы сьӧрті и нимтӧмась канмусӧ. Талун Итальяын оліссез шуӧны асьнысӧ
итальяно (у.л. итальяні). Комиӧн ми гижамӧ мортсӧ итальян (о-тӧг, мыля сія —
вежласяна тор), а мусӧ — Италья, мыля итальяннэз самӧй сідз и шуӧны канмуныслісь
нимсӧ, кӧть роччез гижӧны латыньын шуӧм сьӧрті — Италия.

Италья — керӧса ладор. Сы ойвылын куйлӧны Альпаэзлӧн ӧддьӧн вылын мусюррез,
кӧдна вевттьӧмӧсь пырся лыммезӧн да визывтан йыӧн. Лыммезся улынжык куйлӧны
керӧсвывся виж видззез. Быдӧс покаттэс гарйӧмӧсь пыдын оллезӧн. Ны кузя
визывтӧны юэз, кӧдна аркмӧтӧны коськкез да борганнэз. Медкузь ю — По.

Ломбардия лажмытін — эта важся саридз курья, кӧда тыртӧма юэзісь бура шогмӧтан
нюйтӧн. По юлӧн дельтаыс и ӧння кадӧ сё быдмӧ да дзескӧтӧ асыввывлань Адрия
саридзсӧ. Кыкдас век бӧрлань самӧй эта саридз дорын сулаліс Адрия кар, а ӧні сія
вадӧрсяняс сулалӧ 22 километра ылынаын.

По юся, этія саридзӧ усьӧны Эч ю да уна поснитик юоккез; этасянь сэтӧн аркмӧны
сё вились виль непыдыніннэз, діэз да чукыляиннэз, кӧдна йӧрйӧны саридзсянь
непыдын ваа курьяэз — лагунаэз. Сійӧн, мыля Ломбардия лажмытін гӧгӧртӧма куим
ладорсянь керӧссэзӧн, сылӧн климатыс континентвывся; сыӧ оз вермӧ кокнита сюрны
тӧввез, кӧдна пӧльтӧны Атлантика океансянь. Тӧлӧн сэтчин овлӧны не учӧт
кӧдзыттэз (−10°-ӧдз), и муыс нешоча вевттисьӧ лымӧн, но сы туйӧ гожум овлӧ
ӧддьӧн жар.

Доль быдӧс кӧджыс кузя кыссьӧны Апенниннэз. Ой-рытвылын, Генова курья дынын,
Апенниннэз матына локтӧны саридз дорӧ да орӧны ны дынын ӧддьӧн ыджыт
тшупӧттэзӧн, кольӧны токо векнитик вадӧр видз — Итальян ривьера, кытӧн пыр виж
пуэзісь саддэзӧн уна сулалӧны дачаэзӧн посёлоккез да саридз курорттэз. Покаттэз
кузя вылынжыка быдмӧны сора вӧррез да ольсассьӧны виж видззез.

Матын Арно ю йыв дынын Апенниннэзлӧн видыс швач вежсьӧ, сідз кыдз сэтӧн пондӧтчӧ
шӧрӧт Италья аслас кӧс климатӧн.

Апенниннэз да Тиррен саридз коласын куйлӧны мыса керӧсодззез, кӧдна пыр
котӧртӧны Арно, Тибр да мӧдік юэз. Асланыс уссёэзын нія не ӧтік век сьӧрна
аркмӧтісӧ нюра волькытіннэз — мареммаэз, кӧднаын поздісьӧ малярия; ӧні нія
мымдакӧ косьтӧмӧсь. Мареммаэз да Апенниннэз коласын эмӧсь кусӧм вулканнэз;
паськыт муэз ны гӧгӧр вевттьӧмӧсь вулкан пӧимӧн, кӧда пӧртчис бура шогмӧтан
мусинӧ. Лунвыв Итальяын самӧй Наполи курья дорын эм ловья вулкан Везувий.
Січильяын — Этна, Стромболи.

Січилья да Сардиння діэз — коляссэз сія кӧсінлӧн, кӧда одзжык ӧтлаӧтліс Европасӧ
Африкакӧт.

Эта йылісь баитӧны вулканнэзлӧн шупкисьӧммез, а сідзжӧ вына мувӧрӧммэз, кӧдна
овлӧны омӧн лунвыв Итальяын, а ӧддьӧнжыксӧ Калабрияын да Січильяын.



https://koi.wikipedia.org/wiki/%D0%9F%D0%B5%D1%80%D0%B5%D0%BC_%D0%9A%D0%BE%D0%BC%D0%B8_%D0%BA%D1%8B%D0%B2

Перем коми кыв нето рочӧнжык коми-пермяцкӧй кыв (аснимыс коми кыв) — коми отир
кывлӧн öт регионісь стандарт, кӧдӧ видзӧны Перем ладорись Коми кытшын. Коми
кывлӧн мӧд регионісь стандарт – зыряналӧн коми кыв – зорамӧ Коми Республикаын.

Перем комиэзлӧн кылыс, коми кыв да, пырӧ урал кыввезлӧн чудь-йӧгра увтырӧ, перым
чукӧрас . Торья кыввезын содтассэз агглютинасьӧны, сёрникузялӧн унажыксӧ
номинатив тэчас.

Перем коми кыв лыддисьӧ кыв стандартӧн Перем ладорись Коми кытшын, кытӧн коми
отирыс (перем комиэз нето коми пермяккез) баитӧны коми кывлӧн кык сёрнитан
вылын. Этӧ лоӧны ойвыв перем да лунвыв перем сёрнитаннэз.

Перем коми кыв лӧсьӧтікӧ подыс туйӧ бӧрйӧмась лунвыв сёрнитансис вылісь иньва
диалект, кӧда перем диалекттэз коласын баитіссез лыд сьӧрті лоӧ медыджыт. Сэтчӧ
пыртӧмась л шы, медбы лыддьӧтан кыв лӧсяліс и лунвыв перем, и ойвыв перем
сёрнитана коми отирлӧ.

2002' вося гижӧтӧм сьӧрті Роч муын перем комиӧн баитӧмась 94,3 сюрс морт, ны
коласын 6657 морт – мӧдік вужжезісь отир .

Перем ладорлӧн Устав сьӧрті Перм ладорын канму (государство) нимсянь веськӧтлан
органнэзлӧ колӧ лӧсьӧтны уджнысӧ сідз, медбы перем коми отирлӧн зорамис кыв, лов
культура да этнослӧ аскодя мӧдік берся.

Перем ладорись Коми кытшын веськӧтлан кылӧн лоӧ роч кыв. Сыкӧт ӧтлаын веськӧтлан
керкуэзын позьӧ баитны и перем коми кыв вылын.

Кыкись тӧлісьӧ коми кыв вылын петӧ тодиль газета «Кама кытшын» (сійӧ лӧсьӧтӧны
Кудымкар районісь «Иньвенскӧй край» газета редакцияын).

Коми кытшись «Парма» нима газетаын перем коми кыв вылын петӧ быд неделься
листбок «Коми говк».

Шочыника лэдзӧны челядь понда журнал, «Силькан» нимаӧ, кытӧн сетӧны гижӧттэз и
комиӧн, и рочӧн.

Ӧті-ӧті программаэз перем коми кыв вылын лӧсьӧтӧ и аспондасис уджалан радио
«Союз-FМ-Кудымкар».

Лыддьӧтан кывнысӧ да перем коми литература 2008'/09' воын Коми кытшас велӧтӧмась
дзир 20,5% коми челядь коласісь (2931 морт); а садиккезӧ, кытӧн челядёкыскӧт
баитӧны коми кыв вылын, ай-маммез сетӧмась сія жӧ годӧ токӧ 848 кага (этія лоӧ
14,3% быдӧс дошкольниккез коласісь).

Медвылӧдз велӧтаніннэз коласісь перем коми кыв вылын лыддьӧтӧны лекцияэз токӧ
Перемын, педагогика сьӧрті университетын. Татісь филфаклӧн коми-роч юкӧт вылӧ
одзжык быд во босьтлӧмась 25 мортӧн. Сэсся велӧтчыны локтіссез лоӧны сё етшажык.
2009' годӧ 1-а курс вылӧ босьтӧмась дзир 17 мортӧс. Велӧтчылісӧ 5 воӧн, ӧні
пондасӧ етшажыкӧн. Юкӧтсӧ помаліссезлӧ сетӧны диплом «Перем коми кыв да
литература сьӧрті велӧтісь, роч кыв да литература сьӧрті велӧтісь». Но уджавны
коми кыв велӧтісьӧн томмэс сэсся озӧ вермӧ да мунӧны шедтыны сьӧм мӧділаэзӧ.

Пондӧтчан школа понда коми велӧтіссезӧс лӧсьӧтӧны Кудымкарын, педагогика сьӧрті
колледжас, но татӧн нельки оз быд во босьтӧ абитурасӧ. Этія и вежӧртана, мыля
школаэз Коми кытшын пӧднасьӧны, а коми кыв тӧдісь школьниккез дугдывтӧг чинӧны.

Ӧння кадӧ небӧггесӧ перем коми кыв вылын лэдзӧны ӧддьӧн етша, да и тематика
нылӧн зэв и зэв дзескыт. Шуам, кӧр 1921'–1937' воэзӧ петӧмась 350 нима быдкодь
небӧггез, то сы дыра жӧ кад сьӧрна, 1991'–2007' воэзӧ, дзир 80. Кӧркӧ, лыддьӧтан
кыв лӧсьӧтікӧ, лэдзӧмась кыдз велӧтан да мича литература, сідз и политика, наука
да берся удж сьӧрті колана небӧггез, ӧні жӧ лыддьӧтісьлӧ вӧзйӧны токӧ перем коми
гижиссезлісь мичмӧтӧм гижӧттэз да перем коми кыв да литература сьӧрті велӧтчан
небӧггез. Коми книгаыс Коми кытшын петӧ Перем коми этнокультура шöринісь.

Коми кытш визиррез сайын перем комиӧн небӧггез петӧны Финмуын, кытӧн Библия
вуджӧтан институт 1993'-2009' воэз сьӧрна лэдзӧма öкмыс гижӧт Христос велӧтӧм
сьӧрті.

Рытвыв Европаын перем кыв вылын медодзза текст вӧлі йӧзӧтӧм (публикуйтӧм) 1705'
годӧ. Этӧ вӧлі кеймисян «Миян айö», кӧдӧ ми вермам лыддьӧтны Н. Витсен небӧгись
«Ойвыв да асыввыв тотаралӧн му».

Перем кывлісь кынымкӧ шуан гижӧма Д. Г. Мессершмидт (1720) да мымдакӧ
публикуйтіс Ф. Й. Страленберг небӧгын «Европа и Азиялӧн ойвывся да асыввыв тор»
(1730).

Первуись перем коми шуаннэсӧ сетӧма торйӧн и ордчӧн зыряна коми кыввезкӧт Г. Ф.
Мюллер. Этійӧ сія керис 1756' годӧ, кор сылӧн медодз петіс небӧгыс «Казань
губерняись чучкӧй отир йылісь». Перем кыввез босьтӧмӧсь ойвыв сёрнитанісь.

Медодзза коми грамматика да ыджыткодь кывкуд вӧлісӧ лӧсьӧтӧмӧсь 1785' во кежӧ.
Уджыс вӧлі керӧм Перемись протоиерей Попов Антоний веськӧтлӧм увтын. Небӧггес
ӧнӧдз абу публикуйтӧмӧсь.

Сэсся перем сёрнитаннэзісь лоасӧ ӧктӧмӧсь эшӧ кык ыджыт кывчукӧр – Чечулин
Георгийлӧн (1820' воэзӧдз) да Волегов Федотлӧн (1830'-1840' воэзӧ).

1823' воын Йӧг посадісь поп Любимов Феодор первуись вуджӧтӧма перем коми кыв
вылӧ ыджыт небӧг: Бур юӧр (Евангеллё) Матфей сьӧрті. Кигижӧтыс вӧлі ыстӧма
канкарӧ, но сэтӧн кольччис куйлыны архивын. 1838' год кежӧ сія жӧ Ф. Любимов,
Совкарись монастырын олікӧ, лӧсьӧтӧма перем коми кыв сьӧрті мӧдік грамматика.
Уджсӧ йӧзӧтӧмась токӧ 2007' воын…

Куимӧт пырся перем коми кыв лад йылісь гижис Рогов Миков. Сылӧн грамматикаыслӧ
вӧлись лӧсяліс: небӧг вӧлі печатайтӧма Петракарын 1860' годӧ. Ӧкмыс во бӧрті,
1869' годӧ, сэтчин жӧ петӧ Ӧврам Миколыслӧн жӧ «Коми-роч да роч-коми кывчукӧр».

1866' воын Лондонын петӧ медодзза печатайтӧм небӧг быдсӧн перем комиӧн, «Матфей
сьӧрті Бур юӧр», кӧдӧ вуджӧтӧма Роговыслӧн ёрт Попов Ӧврам. Текстыс вӧлі
лӧсьӧтӧма латынь шыпассэзӧн. Дыр мыйись сійӧ жӧ небӧгсӧ лэдзасӧ и роч шыпассэзӧн
– Петракарын жӧ, 1884' годӧ.

Челядьӧс велӧтӧм понда медодзза небӧг, «Лыддьӧм пермяк понда», петӧ 1894' воын,
гижис сійӧ Попов Ермов.

XIX век помын – XX век пондӧтчикӧ Казаньын лэдзӧны перем коми кыв вылын
букваррез да унакодь вичкося небӧг. Сійӧ уджсӧ артмӧтіс Камасинісь Шестаков Яков
(сія вӧлі поп Кудымкарын). Вуджӧтіссез коласын тӧдса Седегов И.В., кӧда кипонісь
петіс «Вежа история» (1901' во) да мд.

Важ режим дырни да и мыйкӧ дыра революция бӧрын, 1927' годӧдз, небӧггесӧ
лэдзӧмась ойвывся да лунвывся сёрнитаннэз вылын торйӧн. Сэсся шуасӧ лӧсьӧтны
ӧтласа перем коми кыв, мый понда и пыртасӧ л/в вежласьӧм.

ХХ веклӧн 20'-30' воэз сьӧрна перем комиэзлӧ лыддьӧтан кыв лӧсьӧтӧмась Лихачёв
Микаль, Питю Ӧньӧ, Онтон Пёдор, Ёгор Пёдор, а томжыккез коласісь Нечаев
Григорий, Грибанов Спиридон, Василь Миков, Иву Стёпко.

Сія жӧ кадӧн перем коми кыв вылын вӧлісӧ лэдзӧмӧсь велӧтан небӧггез алгебра,
геометрия, физика, химия, география, ботаника да зоология сьӧрті, уна небӧг
вуджӧтасӧ роч кыв вылісь.

Эна воэзӧ неӧтпыр вежсьылӧма коми кывлӧн графика (гижӧт): перво вӧлӧма Молодцов
анбур (1921-1932), сыбӧрын коми латынь (1932-1937), сэсся татісь комиэсӧ
вуджӧтасӧ роч азбука вылӧ, а 1939' годсянь пыртасӧ ӧння коми алфавит.

Перем коми кыв вӧлі вӧлись кодифицируйтӧм 1938' август 7' лунӧ, кӧр РСФСР-ись
отирӧс велӧтӧм сьӧрті нарком «утвердитіс русскӧй основа вылын коми-пермяцкӧй
алфавит да основнӧй орфографическӧй правилоэз» . Но эшӧ 1936' восянь коми кывсӧ
пондӧмась Коми кытшын быднёж дзескӧтны. Перво шупкасӧ коми теминология (Мошегова
Анна, Спорова Анна да кд.), сэсся кутчасӧ жагӧник пичкыны коми кывсӧ школаись,
веськӧтлан керкуэзісь, газетаись. Медбӧрьяись газета быдсӧн комиӧн петас 1958'
годӧ. Историяӧ велӧтан медбӧрья небӧгсӧ печатайтасӧ 1962' воын, математикаӧ (1
кл. понда) - 1975' воын. Быдӧс этіясянь лыддьӧтан коми кыв ӧштас ассис дон, и
кольччас коланаӧн токӧ ны понда «кинлӧ этӧ интересно».

Ыджыткодь «Русско-коми-пермяцкӧй словарь» петіс 1946' годӧ (лӧсьӧтіссез – А. М.
Спорова да П. С. Кузнецов), а «Коми-пермяцко-русскӧй словарь» – 1985' воын
(лӧсьӧтіссез – А.С. Кривощёкова-Гантман да Р.М. Баталова). Кыкнан кывкудын
коланася унажык роч шуаннэз, а ӧддьӧн уна коми кыввез сэтчӧ абу пыртӧмӧсь.

Перем коми кыв теория сьӧрті ӧтласа небӧг петӧма токӧ ӧтчид - 1962' годӧ.
Небӧгсӧ гижӧмась Илля Вась кипод увтын. Сэсся эттшӧм уджжез перем комиэзлӧн эзӧ
ни вӧлӧ.

Ӧння кадӧ Коми кытшын бӧра весӧтӧны бы перем коми терминология. Виль велӧтан
небӧггезӧ пыртӧны ни сэтшӧм вунӧтӧм кыввез, кыдз шыпас (буква туйӧ), кывбур
(стихотвореннё туйӧ) да мӧдіккез. Комиӧн баитыштӧ радио да телевизор, газетаын
петӧ коми листбок. Но глобализируйтчӧм коста вились саймӧтны коми отирыслісь
интерес мам кыв дынӧ лоӧ ӧддьӧн сьӧкыт.

Коми кывлад йылісь баитікӧ сьӧрсьӧн-бӧрсьӧн видзӧтӧны кывсӧ куим ладӧрсянь:
фонология (сёрни шыэз йылісь велӧтӧм), морфология (кыв формаэз йылісь велӧтӧм)
да синтаксис (кыввез йитчӧм йылісь велӧтӧм).

Перем коми кывлад йылісь татӧн гижам унажыксӧ А.С. Кривощёкова-Гантаманлӧн
«Дженынт грамматика» сьӧрті .

Лыддьӧтан кылын перем комиэзлӧн сія лоӧ морфологизируйтӧм, м. ш. мукӧд содтассэз
пыр вынаӧсь (сідз, небзьӧтан содтас -ок: пызанок, пурток), мукӧдыс бӧра некӧр оз
вынсьӧтчӧ (шуам, эманимлӧн места кӧрталан содтас -ын: вӧрын, Перемын), вӧлись
куимӧттэз кыскӧны вынсьӧтӧмсӧ ас одзись слогӧ (шуам, ордчӧтан содтас -жык:
чочкомжык, пемытжык).

Анбур (алфавит) тэчӧма 35 шыпасісь, ны коласын быдӧс роч шыпассэз да кык асланым
- ö, i.

Шыпассэз сьӧрсьӧн-бӧрсьӧн мунӧны сідз: а, б, в, г, д, е, ё, ж, з, и, i, к, л, м,
н, о, ö, п, р, с, т, у, ф, х, ц, ч, ш, щ, ъ, ы, ь, э, ю, я.

Шыпас i видзӧны, мед мыччавны тыргора шы и гозъя чорыт шума шыэз бӧрын (т, д, с,
з, н, л): тійӧ, тӧді, сім, зі, ӧні, вӧлі; абу кӧ этія тыргора шы одзын гозъя
чорытыс, сійӧ жӧ мыччалӧны и шыпасӧн.: мийӧ, син, йирны, иган).

Шыпас э видзӧны, мед мыччавны небыт шы э кыв пондӧтчикӧ да гозъя чорыт шума шыэз
бӧрын (эстӧн, тэнат), мӧд шыэз бӧрын гижӧны е (менам, сетны).

Кöрталан (падеж) мыччасьö кöрталан суффикссэзöн. Перем комиэзлöн лыддьöтан кылын
эм кöртавтöм (под) форма да 17 кöрталан. Мукöд кöрталан суффикссэзлöн эм вына да
жеб варианттэз, мöддэс овлöны токö сора вежласьöмын.

Кадакыв вежласьö кад, мортін да лыддян сьöрті. Сылöн эм нёль модус: индикатив,
императив, конъюнктив, оптатив.

Под форма - тшöктан модуслöн (императив) öтікö лыддян мöдöдз мортін: мун, кер,
пукты.

Ин сьӧрті быдкодь йитӧттэсӧ (отношеннёэз) мыччалӧны нима кывбӧррез. Нія вужнаныс
шуӧны ин, кӧда куйлӧ кытшӧмакӧ эмторыс сьӧрті (сы одзын, дорын, весьтын, сайын
да мд.): керӧс увтын, керку сайын; ю дорын, школа одзын.

Нима кывбӧррез да мукӧдыс кодя кывбӧррезісь вермӧны кышавны асалан содтассэз,
шуам пызаныт увтын туйӧ позьӧ висьтавны пызан увтат; пызаныт увтісь туйӧ - пызан
увтсит.

а) ӧтлаӧтӧмӧн: и, да, сідзжӧ, тожӧ, не — не, шуам: Кушамӧ ыб, и му шуралӧ; Быд
лун сылӧ вовлісӧ телеграммаэз да письмоэз; Зоночка любитіс лыддьӧтны, сія сідзжӧ
занимайтчис спортӧн.

б) янсӧтӧмӧн нето оча пуктӧмӧн: а, но, да, или, али, то — то, то ли, шуам:
Керкуным бур, да юыс матын абу; Небоын югьяліс шонді, а руыс вӧлі кӧдзыт

а) висьталантор: что, чтобы, медбы, бытьтӧ, кыдз бытьтӧ, шуам: Бур, что лымыс
одз сыліс; Петялӧ кажитчис, бытьтӧ ойся вӧрын кинкӧ ветлӧтӧ; Быдыс тӧдіс, что
чожа войнаыс кончитчас

б) кад: кӧр, кыдз, только, кытчӧдз, шуам: Кӧр мужиккез саймисӧ, Ипатов керкуас
эз ни вӧв; Только пондіс югдыны, вӧраліссез вӧлісӧ кок йылын ни

в) гӧгӧртас: кӧ, кӧбы, если, ежели, коли, раз, шуам: Гортсянь кӧ лэдзасӧ, сэк
мунам татісь; Ежели бы кӧч ветлӧтіс эсті, сійӧ адззисӧ бы след сьӧрті; Если колӧ
сёрнитны мекӧт, кай татчӧ

г) помка: мыля, сідз кыдз, сійӧн что, сысянь что, сійӧн мыля; шуам: Библиотека
оз уджав, сідз кыдз мунӧ ремонт; Юннаттэз киськалісӧ пуоккез, сійӧн мыля гожумыс
ӧддьӧн жар. Огӧ ни кайӧ вӧрас, лӧсьӧтчӧ зэрны да.

д) мог: мед, медбы, сы понда, медбы, шуам: Варяыс муніс мӧдӧрӧ, медбы сыкӧт не
пантасьны; Деддэзным пессисӧ сы понда, медбы мийӧ бура олім.

Шы мыччалан серкывез. Шуам: кар-р, кар-р — рака карзӧм вылӧ вачкисьӧ, крив-крув,
крив-крув — туриэз кривзӧны, кук-ку, кук-ку — кӧкӧкӧк, ур-р, ур-р — ургӧ дудіыс,
чив-чив — чивзӧ рудкайыс, герс-герс — герсканыслӧн шыыс, чав-чав — чавкан
горӧтӧ, чирк-чирк — кӧбывкаэз чирскӧны да с.о.

Унакодь и адззӧмсӧ мыччалан серкыввез: дзар: дзар керны ‘чожа видзӧтны’; жӧв:
жӧв керсьыны ‘чӧв усьны’; сяр: сяр сулавны ‘арттӧг сулавны’ (уна йылісь); чывк:
чывк керны ‘чожа бергӧтчыны’ (морт йылісь); кваркыш: кваркыш керны ‘куньыштлыны
син’; питькыр-питькыр: питькыр-питькыр мунны ‘мунны каджжезӧн питькырасьтӧн’;
лег-лег: лег-лег керны чуньӧн ‘повзьӧтны чуньнас’.

Перем комиэз коласісь ассиныс кывнысӧ наука ладӧрсянь туялісӧ кӧркӧ нето ӧні
туялӧны 15 морт:



https://koi.wikipedia.org/wiki/%D0%AD%D1%81%D0%BF%D0%B0%D0%BD%D0%BD%D1%8F

Эспання (эсп. España, кат. Espanya, баск Espainia, роч. Испания) – мезмыт канму
лунвыв-рытвыв Европаын, Ибер кӧдж вылын.

Межаасьӧ рытвылас Португалкӧт, ойвылас Франскӧт да Андорракӧт, лунвылас брит
колония Гибралтаркӧт да Магрибкӧт (Ойвыв Африкаын). Рытвылас Эспанняыс петӧ
Атлантика океан дорӧ, асыввылас – Мушӧр саридз дорӧ.

Эспання босьтӧ Ибер кӧджлісь ыджытжык торсӧ. Асыввылын сія петӧ Мушӧр саридз
дынӧ, кытӧн эшӧ важся кадӧ зорамис саридз кузя уялӧм, а рытвылын сія петӧ
Атлантика океан дынӧ, кӧда вӧлі первуись вуджӧма Коломбо веськӧтлӧм увтын
эспаннёл кораббезӧн.

Ойвылын Эспаннялӧн визир мунӧ Пирена керӧссэз кузя, а лунвылын сійӧ торйӧтӧ
Африкасянь векнитик (14 км пасьта) Гибралтар вис. Этія висыс ойвыв вадорын
сулалӧ англичаналӧн изкар да порт Гибралтар, а лунвыв вадорын – эспаннёл порт
Сеута.

Эспання ойвылын сулалӧны том кӧрӧм керӧссэз – Пиренаэз, кӧдна кӧджсӧ торйӧтӧны
материк дынсянь. Нія аркмӧмась кынымкӧ параллель нёжа излёдзись. Ны коласісь
медыджытыс лэбтісьӧ Эспання да Франсузму визир коласын; сылӧн пиня мусюррез
вевттьӧмӧсь пырся лыммезӧн; ӧті-мӧділаын лэдзчисьӧны йыаэз, кӧдна асланыс ыждаӧн
уна учӧтжыкӧсь альпавывся йыаэзся. Пиренаэзлӧн кӧрӧм виззез нюжалӧны и Кантабрия
керӧссэзын.

Эспання лунвылын кыссьӧны Андалусия керӧссэз, кӧдналӧн медшӧрӧт лёдзыс Сьерра
Невада; ны вылын лымыс куйлӧ гожум шӧрӧдз.

Ибер кӧджлісь ыджытжык тор босьтӧ ӧддьӧн паськыт массив, кӧдалӧн волькытжыкиныс
шусьӧ Месетаӧн, – эспаннёл кыв вылын эта лоӧ «пызан». Месеталӧн вевдӧрыс
волькыт, волькӧтӧма не ӧтік век сьӧрна; важынся кадӧ сэтӧн вӧлісӧ ӧддьӧн вылын
керӧссэз. Ӧні Месета вевдӧрас лэбтісьӧны токӧ невылын уськӧса керӧссэз, Сьерра
Гвадаррама да мӧдіккез, кӧдна янсӧтӧны Месетасӧ кык джуджытін вылӧ: Важ Кастилля
да Виль Кастилля. Джуджытіннэзлӧн ӧтласа покатыс лажмалӧ рытвывлань, кытчӧ
визывтӧны юэз: Дуэро, Тахо, Гвадиана. Океан дынӧ лэдзчисикӧ нія вуджӧны ыджыт
коськкез. Сія жӧ ладорӧ Андалусия лажмытін кузя визывтӧ и Гвадалквивир.
Андалусия лажмытін аркмис уськӧссэзсянь му кора лэдзчисьӧм понісь. Му кора
лэдзчисьӧмсянь аркмис и Арагон лажмытін, кӧда кузя визывтӧ ю Эбро.

Эспаннялӧн му пытшкыс ӧддьӧн озыр кӧртовӧй да ыргӧн рудаэзӧн, ӧддьӧнжыксӧ
ойвылын, Кантабрия керӧссэзын, да лунвылын, Андалусия керӧссэзын, а сідзжӧ
Гвадиана ю кыкнан вадорын. Эспанняыс озыр и изшомӧн – Астурияын – сэсся,
ртутьӧн, свинечӧн да эзысьӧн.

Климат сьӧрті да быдмассэз сьӧрті Эспання юксьӧ мускыт (уль) да кӧс лапӧввез
вылӧ. Мускыттэс куйлӧны ойвыв-рытвылын да Бискайя курья вадорын. Сэтчин пыр
енӧжӧттяс рытвывсянь кыссьӧны кымӧррез да киссьӧны зэррез; керӧс потассэзын
шумитӧны визыввез; покаттэз вылын веж видзӧны бур видззез да быдмӧны вуджӧра
вӧррез – улын каштанісь, вылынжык тыпуись да букись, а эшӧ вылынжык – пожума
вӧррез. Климатыс небыт, мускыт да шоныт, вачкисьӧ Франсузмуісь Бретань климат
вылӧ.

Джуджытіннэз вылын быдмассэз йылӧны умӧля; Эспання лунвыв-асыввылын уна места
босьтӧны альфа турунӧн да бытшкасян кустарниккезӧн лёк степпез.

Андалусия лажмытінын, кӧда куйлӧ кӧдж лунвыв-рытвылын, да Мушӧр саридз вадорын
климатыс субтропикся – кынмывтӧм да зэра тӧлӧн и зэртӧм да жар гожумӧн. Муыс –
гӧрдмусин. Сэтчин быдмӧны оливаэз, рожки пуэз да пробка тыпуэз, кӧдна матын
Пиренаэз дынын Каталунняын аркмӧтӧны ыджыт вӧррез. Лунвыв вадорын быдмӧны финика
пальмаэз и нельки сакара тростник – этӧ Европаын медшоныт места.



https://koi.wikipedia.org/wiki/%D0%9D%D0%B8%D0%BF%D0%BF%D0%BE%D0%BD

Ниппон нето Нихон (ниппон кыв вылын 日本, рочöн Япония) — Асыввыв Азияын, діэз
(островвез) вылын вына канму. Тыр нимыс — Ниппон канму 日本国 (Ниппон коку нето
Нихон коку).

Ниппоныс куйлö Лӧнь океанын, Ниппон саридзсянь асыввывланяс. Рытвылас сысянь
матын куйлöны канмуэз: Рочму, Китай, Ойвыв Корея, Лунвыв Корея. Ниппоныс нюжалö
Оката саридзсянь ойвылас Асыввыв Китай саридзöдз лунвылас.

Ниппоныслöн нимыс гижсьö иероглиффезöн, кöдналöн вежöртасыс "Шонді петан", сійöн
Ниппонсö и шуöны Шонді петан канмуöн.

Ниппон - 6852 острова архипелаг. Медыджыт діэз нёля: Хоншу, Хоккайдо, Кюшу да
Шикоку. Öтлаын нія босьтöны канмуын 97% муывывторсис. Ниппонын олöны 127 миллён
морт, öні канмуыс лоö му вылас дасöт местаын оліссез лыд сьöрті. Ыджыт Токио,
кöдаö пырö Ниппонлöн быльнöй канкарыс да кынымкö ордча лапöв, лыддиссьö му
югытас медыджыт кар ареалöн, кытöн олöны 30 миллён морт.

Археологгез шуанöн отирыс олöны öння Ниппон му вылын вылісь палеолит кадсянь.
Первуись Ниппон йылісь казьтывсьö Китайись хроникаэзын миян эрася I векын.
Ниппонса понда öддьöн ассяма то мый: нія мукöд коста паськыта босьтлöмась
культура йöзладорись, а мукöдкоста дыр кежö пöднассьывлöмась быдöс мирсис. XIX
век помын да XX век пондöтчикö Ниппон лоис вына военнöй канмуöн, вермис
китайсаöс, роччезöс, а сэсся и дӧсмирись медодзза войнаын лоис вермиссез
коласын. 1937' годсянь Ниппон пондöтіс мöдік война Китайлö паныт, кöда сэсся
вуджис Дӧсмирись мӧд войнаö. Этія войнаын Нипонсö пасьвартісö 1945' годö, кöр
Хирошима да Нагасаки вылö чапкöмась атомнӧй бомбаэз. 1947' годö канмуын
примитöмась виль конституция, кöда сьöрті Ниппоныс лоис парламента монархияöн.

Ниппон - ыжжыт вын мирись экономикаын. Сылöн БПЛ (быдöс пытшкöсся лэдзöмыс) ыжда
сьöрті му югытас куимöт. Экспорт да импорт сьöрті Ниппоныс нёльöт местаын мирын.
Кöть и сылö конституция сьöрті оз позь видзны армия, Ниппонын эм асдорьян
выннэз, кöднö позьö ыстывлыны йöз муэзö раммöтан могöн. Ниппоныс мортвийöм
сьöрті мирас мöд местаын улісянь (Сингапура бöрын). Шуöны, Ниппонын пö отирыс
олöны дыржык, нежö быдöс мöдік канмуэзын.



https://koi.wikipedia.org/wiki/%D0%9A%D0%BE%D0%BC%D0%B8_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0

Коми Республика (роч. Республика Коми) — Роч Федерация видзантор. Куйлӧ Европа
ойвыв-асыввылын, Урал одзын, Печора, Эжва да Мозын юэз бассейнын.

Коми Республика – коми отирлӧн чужан му. Коми йӧзыслӧн мӧд горт — Перем ладорись
Коми кытш, куйлӧ Коми Республикасяняс лунвылынжык.

Коми Республикалӧн мувывтор — 415,9 сюрс км2. Оліссес — 951,2 сюрс морт (2010),
ны коласын комиэз — 25,2%. Канкарыс — Сыктывкар, кытӧн олӧ республика йӧзісь
нёльӧт тор.

Республика янсалӧ 20 юкӧт вылӧ – 5 каркытш (Сыктывкар, Вӧркута, Инта, Уква,
Ускар) да 15 муниципал район: Вуктыл, Изьва, Емва, Емдін, Койгорт, Кӧрткерӧс,
Кулӧмдін, Луздор, Мылдін, Печора, Сӧснагорт, Сыктыв, Сыктывдін, Удора да
Чилимдін.

Республикаын 10 кар: Вӧркута, Вуктыл, Емва, Инта, Микунь, Печора, Сӧснагорт
(Сосногорск), Сыктывкар, Ускар (Усинск), Уква (Ухта).

Коми Республикаыс аркмӧма 1921' годӧ август 22' лунӧ. Медодз сія статус сьӧрті
вӧлӧма асвеськӧтлан лапӧлӧн (областьӧн) РСФСР тэчасын, 1929'–1936' воэзӧ недыр
кежӧ сійӧ сюйлӧмась Ойвыв ладорӧ (крайӧ), но 1936 во бӧрын сія лэбтісьӧма Коми
АССР-ӧдз, 1990' годӧ босьтіс статус ССР, а 1992' воын нимтіс асьсӧ Коми
Республика и лоис Роч Федерация видзанторӧн (субъектӧн).

Медыджыт мортӧн Коми Республикаын лыддисьӧ Мӧсквасянь иньдӧм Юралісь. Туйдӧттэз
лӧсьӧтан органӧн лоӧ Каналан сӧвет, кытчӧ баитіссесӧ бӧрйӧны республикаын
оліссез. Юралісь да Каналан сӧвет бӧрйӧны Коми Республикалӧ веськӧтлан
(правительство), кытӧн пукалӧны министррез. Медодзза юралісьӧн Коми Республикаын
1994'–2000' воэзӧ вӧлі Спиридонов Юрий, сы бӧрын 2001'–2009' годдэзӧ – Торлопов
Ладимир. Ӧні, 2010' вося январсянь, юралісьын пукалӧ Гайзер Вячеслав.

Юраліссез нимтӧмась республикасӧ медодз Коми (зырянскӧй) автономнӧй область,
комиӧн эта лоӧ Коми (зыряналӧн) асвеськӧтлан лапӧв. 1936' воын сія пондіс
шусьыны Коми Автономнӧй Советскӧй Социалистическӧй Республика (комиӧнжык кӧ
керны Советтэзын социализм видзись комиэзлӧн асвеськӧтлан республика; дженыта –
Коми АССР). 1990' годӧ этія кузь нимсис шупкӧмась автономнӧй (асвеськӧтлан) тор,
а 1992' воын Коми республика босьтіс аслыс ӧння нимсӧ.

Коми кыв тудӧттэз сьӧрті тӧдмӧтаныс кывтэчасын пыр суалалӧ одзын: «Кытшӧм
республика?» – «Коми республика». Роч кылын жӧ сэтшӧм туйдӧт абу, сійӧн и
Республика кылыс нылӧн сулалӧ Коми шуан бӧрын.

Ассис нимсӧ республикаыс босьтӧма татӧн важынсянь олісь коми отир ним сьӧрті,
кӧда понда сія и вӧлі лӧсьӧтӧм.

Районнэз асьныс янсасьӧны поснитжык муниципал юкӧттэз вылӧ, быдсӧн эмӧсь 16
карму да 175 посадму.

Коми республика куйлӧ Европа ой-асыввыв пельӧсын, Роч му ойвылын, Урал керӧссэз
одзын, Печора, Изьва, Эжва, Висер, Сыктыв, Ву да Мозын юэз пӧлӧн.

Муыс республикалӧн 415,9 сюрс км2 пасьта, этія лоӧ Роч Федерацияись 2,44%. Коми
отирлӧн ойвыв гортыс ыджытжык сэтшӧм канмуэзся кыдз Германия, Италья нето Суоми.
А Коми кытш ыжда регионнэз вермасӧ тӧрны Коми республикӧ невна не 13-а.

Лунвылас Коми республикакӧт ордчӧн куйлӧ коми йӧзыслӧн мӧд горт — Коми кытш да
Перем ладор, кытчӧ миян кытшыс ӧні пырӧ, лун-асыввылын – Свердлов лапӧв,
асыввылын – Ханты-Манси (Йӧгралӧн) асвеськӧтлан кытш да Ямалісь яраннэзлӧн
асвеськӧтлан кытш. Ойвылын республика межаасьӧ Яраннэз кытшкӧт, а рытвылын –
Кардор лапӧвкӧт, кытчӧ этія кытшыс пырӧ. Лун-рытвылас Коми республикакӧт ордчӧн
куйлӧ Киров лапӧв.



https://koi.wikipedia.org/wiki/%D0%90%D0%B7%D0%B8%D1%8F

Азия – Му планета вылын квать муторись ӧтік. Ӧтлаын Европакӧт сія аркмӧтӧ мушар
вылас медыджыт континент – Евразия. Коми мунымӧс Азиясянь торйӧтӧны Урал
керӧссэз.

Азияыс чуть не быдсӧн куйлӧ ойвыв джыншарын. Дзир асыввылас мукӧд діэз пырӧны
лунвыв джыншарӧ. Азия куйлӧ мукӧд муторрез шӧрын. Рытвывсяняс Азия бердын куйлӧ
Европа, лун-рытвыв ладорсяняс Суэц вуджанінӧн Азияыс ӧтлаасьӧ Африкакӧт, асыв
ладорсянь куйлӧ Америка, кӧдія торьясьӧ Азия бердісь Беринг висӧн.
Лунвыв-асыввылӧ Азиясянь куйлӧ Австралия, кӧдія ӧтлаасьӧ Азиякӧт тшӧк ді чепӧн.

Азиялӧн вадӧррес миськассьӧны мувылісь нёльнан океанӧн. Ойвылын куйлӧ Ойвыв Йыа
океан. Азия вадӧррез дынын сія гожумнас шоналыштӧ неӧддьӧн пыдына и сысянь вонас
дыржык овлӧ йы увтын. Этӧ – уялӧм понда медтуянтӧм отва. Азиялӧн ойвыв вадӧррез
вундалӧмӧсь етша. Татӧн эмӧсь кӧджжез: Ямал, Таймыр да Чукотка. Ордчон куйлӧны
діэз: Ойвыв ді, Виль Сибыр ді да Врангель ді.

Асыввывсянь Азияыс миськассьӧ Ыджыт нето Лӧнь океан ваэзӧн. Этӧ ӧддьӧн ыджыт
океан, некӧр оз кынмы, сія медыджыт саридз туй омӧн му кузя канмуэзӧ.

Ыджыт океанӧн миськассян вадӧррез бура вундалӧмӧсь. Ылӧ нюжалӧм кӧджжез да ді
кытшшез янсӧтӧны Лӧнь океан бердісь унакодь гырись мудор саридззез.
Ойвыв-рытвылын куйлӧ Беринг да Оката саридз. Унажык торыс нылӧн кынмӧ и не пыр
позьӧ ны вылӧт уявны.

Лунвыв-рытвылӧ Оката саридзсянь куйлӧ Ниппон саридз. Оката саридзсянь сія
янсӧтӧм Сахалин діӧн, Лӧнь океансянь – Ниппон діэзӧн. Уялӧм понда эта пыдын
саридзыс ӧддьӧн бур. Ойвылісь дорся, кӧдія куйлӧ Азия берег да Сахалин ді
коласын, сія некӧр оз кынмы. Лунвывланяс Корея кӧджсянь Тайвань діӧдз куйлӧ
лажмытваа Веж саридз. Сія шоналӧ шоныт Куро-Сиво визылӧн и некӧр оз кынмы.

Эшӧ лунвылынжык, Индакитай да Малакка кӧджжез коласын, Пилипин да Ыджыт Сунда
діэз (Суматра, Калимантан да мукӧд) коласісь адззам Лунвыв Китай саридз. Эта
саридзыс быдсӧн куйлӧ тропик отын.

Лунвылас Азиясянь куйлӧ Инда океан. Азия вадӧррез татӧн вундалӧмӧсь етшажык.
Ыджыт Индостан кӧдж да Цейлон ді Инда океанлісь ойвылісь торсӧ янсӧтӧны кык
ыджыт курья вылӧ. Индостан да Арабия кӧдж коласісь курья шусьӧ Араб саридзӧн.
Векнитик курьяӧн Араб саридзыс пырӧ ылӧжык ой-рытвылӧ и янсӧтӧ Арабия кӧджсӧ
Азия материксянь. Векнит Гӧрд саридз да Суэц канал ӧтлаалӧны Инда океансӧ Мушӧр
саридзкӧт.

Мушӧр саридзлӧн асыввылыс, Эгеида саридз, Мрамор саридз, Босфор вис да Сьӧд
саридз миськалӧны Учӧт Азия кӧджлісь вадӧрресӧ.

Азиялӧн медвылынін – керӧса ладор – Памир да Памир бердісь нюжалан мусюррез:
Гималаэз, Кунь-Лунь, Тянь-Шань да мӧд. Эта керӧссэзлӧн вылынаыс сибалӧ 6–7
км-ӧдз (Ибн Сина пик – 7 165 м, Самани пик – 7 495 м, Джомолунгма – 8840 м).

Памирсянь асывланьӧ куйлӧ медвылын джуджытін – Тибет. Сія ойвывсянь кытшӧвтӧм
Кунь-Лунь да Тянь-Шань керӧссэзӧн, а лунланьсянь – Гималаэзӧн. Тибетлӧн вылынаыс
4 км гӧгӧр.

Ойвылӧ да ой-асыввылӧ Памирсянь куйлӧны мусюррез: Тянь-Шань, Алтай, Саяннэз,
Байкалсай керӧсаин, Стан мусюр и ылын ойвылын – Янайыв мусюр да Черскӧй мусюр.

Паськыта-паськыт муэз, кӧднія куйлӧны Тянь-Шань, Памир, Тибет, Алтай, Саяннэз да
Байкалсай керӧссэз коласын, джуджытін кодь, 1000–1500 м вылына. Эта джуджытін ыс
ӧтмӧдӧрсянь кытшӧвтӧм керӧссэзӧн и унажыксӧ овтӧмин да джынви овтӧмин кодь (Гоби
нето Шамо овтӧмин).

Унакодь джуджытіннэз сідз-жӧ кыссьӧны Памирсянь и рытвылӧ: Иран, Араб, Учӧт Азия
да Аястан джуджытіннэз. Армяна джуджытінсянь ойвыдӧ куйлӧ Эльбрус да Казбек
йыввезӧн Кавказ мусюр. Иран джуджытінсянь ой-асыввылӧ куйлӧ Гиндукуш мусюр,
рытвылын кӧда ӧтлаасьӧ Памиркӧт.

Ойвылӧ керӧса, джуджытін да овтӧмин йисянь куйлӧ Азиялӧн паськыта-паськыт,
унажыксӧ волькытіна тор. Сэтӧн мийӧ янсӧтам Арал-Каспи да Рытвыв Сибир
лажмытіннэз да Сибир шӧрись джуджытін.

Арал-Каспи да Рытвыв Сибир лажмытіннэз ӧтамӧд бердісь торьясьӧны неыджыт
вылынінӧн. Эна кык лажмытіныс кыссьӧны ойвывсянь лунвылӧ 4000 км кузя. Рытвыв
Сибир лажмытін ойвывсянь лунвылӧ – кузянас 2400 км гӧгӧр и асыввывсянь рытвылӧ –
2000 км-ся унажык. Эна омӧн му пасьта медгырись лажмытіннэз. Рытвыв Сибир
лажмытін небурика пӧліньтӧм ойвылӧ и сы вывті визывтӧ аслас Иртыш вожӧн Об ю –
Азияын медыджыт ю. Арал-Каспи лажмытін вевдӧрсяняс ляпкыт гӧп кодь, кӧдалӧн
лажмытіннэс Каспи саридз увтын да Арал ты увтын. Эта лажмытінісь юэз усьӧны
Каспи, Арал да мӧдік тыэзӧ и оз вермӧ петны осьта саридзӧ.

Лунвыв да Асыввыв Сибир керӧссэзын мийӧ панталам кӧрт, ыргӧн, свинеч, эзысь,
зарни да быдкодь асрӧма иззэз. Гырись ыргӧн запассэз эмӧсь Казахстанын
(Коундрад). Озыр кӧрт рудаэз, ыргӧн, олово, цинк да мӧдік металлэз эмӧсь Китайын
лун-асыв керӧссэзын, ӧддьӧн уна оловоыс Малакка кӧджын и ыргӧн – Ниппонын.

Изшоммез тшӧкжыка пантасьӧны Медшӧр Азия джуджытінсянь ойвылын да асывланьын.
Нія эмӧсь Кузнецк, Черемхов бассейннэзын, Роч Ылын Асыввылын, Китайын. Бурӧй
шомлӧн ыджыт куйласэз эмӧсь ойвыв Индияын.

Мусир паськалӧма Азияын не ӧтмоз. Медбогатӧсь нефть шогманіннэз Перс курья
дорын, Рытвыв Сибирын, Кавказын да Шӧр Азияын. Нефтьыс сідз жӧ Сахалин ді вылын
ойвыв ладорын, Тибет вылын асыввыв ладорын, Индокитайын рытвыв ладорын да
Калимантан ді вылын ойвыв ладорас.

Азия быд аслас торӧн куйлӧ быдкодь шоныт оттэзын: кӧдзытын, шӧркодьын да жар
отын. Ойвыв Азия быдсӧн куйлӧ кӧдзыт да шӧркодь климатын. Татӧн бура усьӧ син
вылӧ тӧв да гожум коласын неӧткодьыс. Эта позьӧ бура адззыны январ да юль
изотерма картаэз сьӧрті. Сідз, ойасывланись Азияын январ тӧлісьӧ шӧрӧт шонтӧгыс
(температураыс) – 40°, а юль тӧлісьӧ шӧрӧт шонтӧгыс – 15°. Тӧвнас виӧдз Лунвыв
Сибирын кӧдзыттэз лэдзчӧны 40°-ӧдз, а гожум пора жарыс кайӧ 35°-ӧдз и унажык.

Азиялӧн лунвыв да лун-асыввыв тор куйлӧны жар отын. Ны вылӧ вачкӧны муссоннэз, а
сійӧн ӧтлаасьӧны нія Азияын муссона ладор нимӧн. Лунвылісь Азияын климатыс
ӧддьӧн шоныт да ульӧса. Токо тӧвсӧ, кӧр саридзыс шоныт, тӧлыс пӧльтӧ материксянь
и татӧн лоӧ кӧс погоддя. Гожумнас, бӧра, тӧввез пӧльтӧны саридзсянь и вайӧны
ӧддьӧн уна ульӧс. Гимала керӧссэз падмӧтӧны шоныт саридз тӧввесӧ, а сійӧн
лунланись Гимала керӧс покаттэзын овлӧ ӧддьӧн уна зэр – 12 000 м гӧгӧр, мӧднёдж
висьтавны 20-ись унажык татӧн сьӧрті, Рочму Европа лапӧлын сьӧрті.

Гожумся муссоннэз кадӧ, и медбура гожум помӧ, татӧн чуть не быд воӧ мунӧны ыджыт
зэррезӧн циклоннэз. Эна зэррезсянь Китайын, Ниппонын да Кореяын, а сідзжӧ Роч
Ылісь Асывладор лунвылас овлӧны лёк вӧйӧммез.

Азияын мийӧ панталам быдмассэзлісь быдӧс оттэсӧ (пояссэсӧ) – полюсдор
тундраэзсянь тропик вӧррезӧдз, уль нюра джунглиэзсянь степпезӧдз да
овтӧминнэзӧдз.

Тундра от кутӧ ас увтас Ойвыв Йыа океанлісь быдӧс берегдорсӧ. Рытвыв Сибирын
тундралӧн лунланись визирыс почти ӧтлаасьӧ полюс кытшкӧт. Шӧрись да Асыввыв
Сибирын сія нюжалӧ ылӧ лунвылӧ, медбурасӧ юэз коласын, вылыніннэзын да
керӧсаиннэзын. Тайгалӧн лунвыв визирыс рытвылын, мӧднёдж, Рытвыв Сибир
лажмытінланьын вешшӧм ӧддьӧн ылӧ ойвылӧ. Шӧрись Сибирын сія сибалӧ керӧса отӧдз,
кытӧн Медшӧр Азиясӧ керӧссэзӧн янсалӧ, и мукӧдлаын вуджӧ эна керӧссэзын лунвыв
покаттэзӧ.

Эшӧ ылӧжык лунвылӧ мунӧны вӧррес Асыввыв Азияын. Татӧн тайгаыс вежсьӧ сора
вӧрӧн, а эшӧ лунвылынжык – паськыткорья вӧрӧн (Уссури ладор, Манджу, Корея).
Китайлӧн асчужан быдмассэз бура вежӧмӧсь морт уджсянь. Вӧррес татӧн пантасьлӧны
шоча. Тшӧкжыка сюрӧны быдкодь культура быдмассэз: рис, тута пу, хлопчатник, чай
да мый да.

Лунвыв Азияын, медбура асыввыв торас, саридз вадӧррезӧт да покаттэзӧт кыссьӧны
дона пуэза тропик вӧррез. Культура быдмассэзісь татӧн позьӧ шуны банан, нянь пу,
саго пальма, кокос пальма, сакар тростник, хина пу, кофе пу дмд.

Рытвыв Азияын, ыджытжык торыс кӧдалӧн куйлӧ шӧркодя шоныт да тропик увдӧрись
отын, вӧр быдмассэз пантасьӧны ӧддьӧн шоча, и то токо саридз вадӧрись
керӧссэзын. Эта лоӧ кӧс климатсянь, а сідз-жӧ эстӧн вӧрсӧ бура видзӧны (керасьӧ
морт да тшыкӧтӧны сылӧн баля-кӧза табуннэз). Саридз дорӧт да керӧс покаттэзӧт
татӧн быдмӧны пырвеж быдмассэз (апельсин пу, лимон пу).

Ойвыв Азияын подаыс лӧсялӧны тундраын да тайгаын олӧм понда. Токӧ Ылісь
Асывладорын, кытӧн абу ятнӧй визирыс ойвыв да лунвыв тор коласын, мийӧ ӧддьӧн
ылын ойланьын панталам лунвыв подаэзӧс. Сідз, Уссури ладорын – тигр, барс,
гимала ош, еноткодь пон да мӧдіккез олӧны тшӧтш кӧррезкӧт да мӧдік ойвыв
подаэзкӧт.

Медшӧр Азияын, кӧть сія и быдмассэзнас ӧддьӧн коньӧр (беднӧй), пода мирыс ӧддьӧн
озыр (богат). Тибетын уналаын эмӧсь вӧй вӧввез, вӧй осёллэз, кыкгорба
верблюддэз, пороззэз-яккез, керӧс бараннэз-аркаррез да кин да. Эта лоис сысянь,
мыля татӧн отир шоча олӧ. Мортыс эз на ешты бытшӧмик вежны му вевдӧрын
вӧр-ваыслісь чужӧмсӧ.

Тропик обласьын олӧны быдчужӧма подаэз. Мийӧ эстӧн панталам слоннэз, сюраныраэз,
тигррез, быдкодь облезяна увтыр, кайез да кыскасись подаэз. Облезянаэз шӧрын
эмӧсь и мортчужӧмаэз – орангутанг да гиббон.



https://koi.wikipedia.org/wiki/%D0%93%D0%B0%D1%80%D1%80%D0%B8_%D0%9F%D0%BE%D1%82%D1%82%D0%B5%D1%80_(%D1%80%D0%BE%D0%BC%D0%B0%D0%BD_%D0%BB%D1%91%D0%B4%D0%B7)

Гарри Поттер – сизимторья мойд небӧг, кӧдӧ челядь да томпӧлӧс понда гижис Ыджыт
Бриттмуись инька Дж. К. Роулинг. Небӧгын висьтасьӧ сы йылісь, кыдз олӧны да мый
керӧны тӧдісь зонка Гарри Поттер да сылӧн медбур ёрттэз Рон Уизли да Гермиона
Грейнджер туннэз школаын, Хогвардсын, велӧтчикӧ. Медшӧрӧт сюжет зораммӧ сы
гӧгӧр, кыдз Гарри вермасьӧ лёк тӧдісь Волан-не-морткӧт, кӧда босьтӧ бы ас кипод
увтӧ туналан мирсӧ. Небӧг лёдзын сизим тор, да нійӧ содталан кынымкӧ удж, кӧднӧ
Ровлинг ачыс и гижис. Гарри Поттер небӧг сьӧрті керӧмась фильммез, орсаннэз да
мукӧд берся.

Небӧг лёдзын одззаыс «Гарри Поттер да авьяэзлӧн из» вӧлі первуись лэдзӧм ас кыв
вылын 1997 воын, а медбӧрья торыс «Гарри Поттер да куланлӧн козиннэз» - 2007
годӧ. Медодзза жӧ лэдзӧмсяняс небӧг гленитчӧма отирыслӧ омӧн му югыт пасьта,
сійӧ вылӧ донъялісӧ и бура ньӧблісӧ. 2008 годся юньӧдз небӧгсӧ вузалӧмась 400
миллионся унажык экземпляр да вуджӧтӧмась 67 кыв вылӧ.



https://koi.wikipedia.org/wiki/%D0%A1%D0%BB%D0%BE%D0%B2%D0%B5%D0%BD%D1%81%D0%BA%D0%BE

Словенско нето Словакму (словак кыв вылын Slovensko, роч. Словакия) – словак
отирлӧн республика Европа шӧрын. Мезмыт канмуӧн Словенско лоис 1993 годӧ, кӧр
разьсис Ческо-Словенско йитан республика. Ордчӧн Словенскокӧт ӧні куйлӧны татшӧм
канмуэз: Австрия, Ческо, Польска, Украина, Мадьярму.

Словакму лоис НАТО-ын 2004 март 29 лунсянь. Ӧтувтчӧм Европаӧ сія пырис 2004 май
1 лунӧ, кӧр сія ӧтлаасис и Шенген сёрнитчӧм дынӧ. 2007 декаб 21 лунӧ оссисӧ
визиррез, а 2009 январ 1 лунсянь сьӧмнас Словенскоат лоис евро.

Коми кыв вылын мийӧ вӧзъям гижны канмулісь ним Словенско, кыдз сэтісь отирыс
асьныс сійӧ шуӧны (Slovensko). Этія нимыс аркмис сысянь, мыля татӧн важысянь
олӧны унажыксӧ словене. Проблема петӧ сысянь, мыля ӧтік айморт ны кыв вылын
шусьӧ словак (Slovák), кӧть инька ны моз – словенка, тӧдчанним – словенски).
Этасянь мӧдік кыввез вылын канму нимыс аркмӧтӧм словак дінсянь (Slovakia дмд.).
Коми кылын мийӧ пондам шуны словаккезлісь (словеналісь) канму сідз, кыдз нія
асьныс, но мукӧт коста синоним туйӧ пондам гижны универсальнӧйжыка – Словакму.

Словенско нюжалӧ рытвывсянь асыввылӧ 410 км кузя, а лунвывсянь ойвылӧ 100-190 км
кузя. Ӧтласа визирыс Австриякӧт сылӧн 127 км кузя, Ческокӧт 265 км кузя,
Польскакӧт 597 км кузя, Украинакӧт 98 км кузя да Мадьярмукӧт 679 км кузя.
Визиррез пӧлӧнся юэз: Морава (Ческоланьын да Австрияланьын), Дунава
(Австрияланьын да Мадьярмуланьын) да Иполь (Мадьярмуланьын).

Словенско ойвылас, асыввылас да шӧрас лэбӧны Карпат керӧссэз. Нылӧн вылынжык
торыс шусьӧ Джуджыт Татраэз, кытӧн уна лямпа курорттэз гажа тыэз да оллез
коласын. Татӧн жӧ канмуас медвылын чут – Герлаховскӧй штит (2655 м). Лажмытіннэз
куйлӧны лунвыв-асыввывся да лунвыв-рытвывся Словенскоын, кытӧн сія петӧ Паннония
улынін дорӧ.



https://koi.wikipedia.org/wiki/%D0%9C%D1%83%D1%88%D0%B0%D1%80

Мушар нето Му – шонді системаын куимӧт планета. Мулӧн орбита куйлӧ Венера да
Марс орбитаэз коласын. Мушар вылын эм олан. Быдмассэз да подася татӧн олӧ и
мортувтыр.

Кӧр ми ойӧн видзӧтам кӧдзуввес вылӧ, дак адззам: шонді моз и кӧдзуввес мунӧны
асывланьсянь рытланьӧ. Быд кӧдзув коласісь дзир ӧтік кӧдзув кольтчӧ вешшытӧг –
этӧ Юрйыв кӧдзув. Сійӧн, мыля кӧдзуввес оз ветлӧ ӧтмӧдӧрӧ, а мунӧны ӧтіклань,
мийӧ адззам, бытьтӧ кӧдзула нёбоыс быдсӧн бергалӧ му гӧгӧр, кытшӧвтӧ сійӧ 24
часӧн.

Мулӧн полюсыс, кӧда куйлӧ Юрйыв кӧдзувланьын, шусьӧ ойвыв полюсӧн, а мӧдӧрись
полюсыс – лунвыв полюсӧн. Ойвыв полюс весьтас Юрйыв кӧдзулыс видзсьӧ веськыта юр
вевдӧрын.

Чайтан гӧгрӧс визьыс, кӧда куйлӧ полюссэзсянь ӧтылына, шусьӧ экваторӧн. Му шарсӧ
сія янсӧтӧ ӧтыжда кык джыншарӧ: ойвыв джыншар да лунвыв джыншар.

Но мушарлӧн осьыс пыр видзсьӧ пӧліньӧн (пӧліньтчӧ 66½ ° пельӧс увтӧ), а ойвыв
полюсыс видзӧтӧ Юрйыв кӧдзувлань, кӧда горизонт вевдӧрас прокод овлӧ ӧтвесьтын.
Вот мыля шонді веськыт югӧррез увтӧ сюрӧ нето му шарлӧн сія бокыс, кӧда куйлӧ
экваторсянь ойвыласжык, нето экваторыс, нето экваторсянь лунвывланьжык куйлан
бокыс. Первӧй случай коста ойвыв джыншарас овлӧ гожум, а лунвыв джыншарас – тӧв.
Мӧд случай коста – тулыс да ар. А куимӧт случай коста – лунвыв джыншарас овлӧ
гожум, ойланисяс – тӧв (5 рис.).

Медодзза положеннёас муыс овлӧ март 21 лунӧ. Югытъянсӧтан визьыс (югыт коласын
да пемыт коласын визьыс) мунӧ полюссэз пыр. Эта положеннёын му вылас омӧн луныс
овлӧ ойкӧт ӧткузя. Эта тулысся ойкузялуна кад (равноденствие). Ойвыв джыншарын
сэк – тулыс. Экватор вылас эта кадӧ шондіыс овлӧ веськыта юр вевдӧрын.

Мӧд положеннёас муыс овлӧ юнь 22 лунӧ. Эта лунӧ овлӧ гожумся шондісулалан.
Сэтшӧм положеннё дырни ойвыв джыншарын овлӧ гожум, а лунланисьын – тӧв. Ойвыв
джыншарас быдлаын ой сьӧрті луныс кузьжык. И токо экватор дынын лункӧт ойыс
ӧткузя.

Ӧтік воӧ экватор дорын шондіыс кыкись овлӧ вськыта юр вевдӧрын – март 21 лунӧ да
сетняб 23 лунӧ. Визьыс, кӧда мунӧ экваторкӧт ордчӧн, кӧда сы дынсянь куйлӧ
ойланьынжык 23½°, шусьӧ ойвыв тропикӧн. А сэтшӧм жӧ визь, кӧда куйлӧ экваторсянь
лунланьынжык сы ылына жӧ, шусьӧ лунвыв тропикӧн. (Тропик – мусӧ гӧгӧртан кытш.
Сідз эта визьыс нимтӧм сійӧн, мыля сы сайын ойланьынжык шондіыс оз ни овлы
веськыта юр вевдрын, а мунӧ сія бытьтӧ бӧрлань). Ойвыв тропик вылас веськыта юр
вевдӧрын шондіыс овлӧ юнь 22 лунӧ, а лунвыв тропик вылас – декаб 22 лунӧ.
Визьыс, кӧда мунӧ экваторкӧт ордчӧн, кӧда сы дынсянь куйлӧ ойланьынжык 66½°,
шусьӧ ойвыв полюс кытшӧн. А сэтшӧм жӧ визь, кӧда куйлӧ экваторсянь лунланьынжык
сы ылына жӧ – лунвыв полюс кытшӧн. Полюс кытшшез вылын вонас ӧтпырись луныс
сулалӧ 24 час. Сы дырна жӧ вонас ӧтпырись сулалӧ и ой.

Кӧр пондісӧ лыддьыны, кузь я воыс, дак пантасисӧ уна сьӧкыттэз. Воас медбӧрья
ойлуныс не быдса (воас – 365 ойлун 5 час 48 мин. да 46 секунда). Оз лӧсяв кыдзкӧ
пондӧтны восӧ не быдса суткисянь. Миян воэз лыддьӧмӧдз 46 воӧ висьталісӧ, куим
во пӧ мед вӧлісӧ 365 ойлунӧн, а нёльӧт («кассян» воын – 366 ойлун. Кассян воэзӧн
лыддисьӧны сэтшӧм воэз, кӧднӧ позьӧ юкавны нёль вылӧ, шуам, 1904, 1908, 1916.
Простӧй воэзся энӧ воэсӧ пондісӧ лыддьыны кузьжыккезӧн. Нія лоисӧ кузьжыкӧсь 11
минутаӧн да 16 секундаӧн, мӧднёж шуны, воын 365¼ сутки. Этасянь 128 бӧрын петіс
сорасьӧм 1 ойлунӧн. Эта календарыс шусьӧ важмоз лыддьӧмӧн.

Медбы ӧксьӧм сорасьӧмсӧ бырӧтны, 1582 воӧ лыддьӧссӧ вештісӧ одзлань 10 лун вылӧ.
А медбы эз вӧлӧ сорасьӧммез одзлань, дак воэсӧ, кӧдналӧн лыддьӧссэз помассьӧны
кык нульӧн, пондісӧ кассяннэзӧн лыддьыны токӧ сэк, кӧр нылісь медодзза кык
лыдпассӧ позьӧ юкавны нёль вылӧ, шуам, 1600, 2000 – кассян воэз, а 1700, 1800,
1900 – простӧй воэз. Эта календарыс шусьӧ вильмоз лыддьӧмӧн. 1918 февраль 15
лунӧ этӧ пыртісӧ и Рочмуын. Вильмоз лыддьӧм коласын да важмоз лыддьӧм коласын
неӧткодьыс – 13 ойлун.



https://koi.wikipedia.org/wiki/%D0%94%D0%B0%D0%BD%D0%BC%D0%B0%D1%80%D0%BA

Данмарк нето Данму (дан кыв вылын  Danmark, роч. Дания) — дан отирлӧн канму
Ойвыв Европаын. Скандинав канмуэз коласын сія медлунвывся. Куйлӧ лунвылын
Норвегсянь да лунвыв-асыввылын Шведмусянь, кӧднасянь сія янсӧтӧм саридз
виссэзӧн. Мувывся визир Данмаркыслӧн токӧ ӧтік, лунвылас, кытӧн сія межаасьӧ
Немечмукӧт. Рытвылас канму петӧ Ойвыв саридз дорӧ, асыввылас – Балты саридзӧ.
Ачыс муыс куйлӧ Ютланд кӧджын да 409 ді вылын, кӧднаись медыджытӧсь Зеланд, Фюн
да Ойвыв Ютланд.

Данмарк видзӧ саридз сайын муэз: Калаалит Нунаат да Фарер діэз, кӧдна лоӧны
асвеськӧтлан регионнэзӧн дан канмуын.



https://koi.wikipedia.org/wiki/%D0%90%D0%B2%D1%81%D1%82%D1%80%D0%B8%D1%8F

Австрия (комиӧнжык: Асывдор, нем. Österreich, Асыввывся Империя) — неыджыт канму
Европа шӧрын. Асторья герцогаинӧн Австрия лоис 1156 годӧ, а сэсся быдмис ыджыт
империяӧдз. 1919 воын сія империяыс разьсис да канму австрияккезлӧн кольччис
ӧння мувывтор ыжда. Нацисттэз дырни энӧ муэсӧ ӧтлаӧтлӧмась куимӧт рейх дынӧ, но
косясян бӧрын, 1955 годӧ, Австрия бӧр лоис мезмыт канмуӧн. Талун Асывдорыс
межаасьӧ квать канмукӧт, то нія: Немечму, Ческо, Словенско, Мадьярму, Словения,
Италья, Швейцарму да Лихтенштайн. Австрия куйлӧ континент пытшкын да оз пет
саридззез дорӧ.



https://koi.wikipedia.org/wiki/%D0%A1%D1%83%D0%BE%D0%BC%D0%B8

Суоми нето Финму (су. Suomi, шв. Finland, роч. Финляндия) – ыджыт канму Асыввыв
Европа ойвылын, суоми отирлӧн горт му. Пырӧ Ӧтласа Европаӧ да Шенген зонаӧ.

Ӧтласа мувывторнас Суоми лоис 1809' годсянь, кӧр финнэз муыслӧ дӧнзис автономия
Роч империя пытшкын. Октябся революция бӧрын, 1917' восянь Финму лоис мезмыт
канмуӧн.

Талун Суоми видзӧ визир куим канмукӧт: асыввылас куйлӧ Рочму, ойвыв-рытвылас –
Шведму, ойвылас – Норвег. Лунвылас да рытвылас Суоми петӧ Балты саридз дорӧ,
татӧн шыль видзӧны Фин курья да Похья курья.

Европааись мӧдік канмуэз сьӧрті, Суомиыс ыджыткодь. Но, ойвылын куйлӧ да,
олісьыс татӧн абу уна. Мувывторыслӧн ыждаыс — 338 145 километра квадрат, а олӧны
дзир 5 милион мымда морт. Ордчаӧт: Немечмуын, кӧда пӧшти сы ыжда жӧ, олысьыс лоӧ
80 миллион. Суомиыс видзӧ мувывся визиррез куим канмукӧт: асыввылын — Рочмукӧт,
ойвылын — Норвегкӧт, да ой-рытвылын — Шведмукӧт. Эм сылӧн и саридзвывся
визиррез. Лунвылын, Фин курья пырйӧт — Эстмукӧт. Рытвылын да лун-рытвылын Суоми
да Шведму коласын водӧма Похья курья, кӧда Балты саридз шӧрсянь торйӧтӧма Олан
ді чукӧрӧн. Олан діэз Суоми кан увтынӧсь жӧ, но лыддисьӧны тодиль асвеськӧтлана
торӧн. Мукӧдкоста Суоми, Шведму да Норвег ӧтлаын шуӧны Скандинав канмуэз, кӧть
география ладорсянь дзир Шведму да Норвег олӧны Скандинав кӧджын. Суоми, Шведму,
Норвег, Данмарк да Исланд ӧтлаӧтӧны и мӧдік нимӧн: Ойвывся канмуэз. Этадз аркмис
сы понда, мыля эна канмуэс лӧсьӧтӧмась Ойвывся совет, и сы пыр видзӧны
ӧта-мӧдныскӧт бур йитӧттэз.



https://koi.wikipedia.org/wiki/%D0%AD%D0%BB%D0%BB%D0%B8%D0%BD_%D0%BA%D1%8B%D0%B2

Эллин кыв нето рочӧнжык греческöй кыв (эл. ελληνικά, эл. ελληνική γλώσσα) —
эллин отирлöн кыв. Пырö инд-европа вужись палеобалкан группаö. Эллин кывья
канмуэзöн лыддисьöны Эллада да Кипр. Сэтöн сія каналан кыв.

Эллин кывлöн öддьöн важ история. Сійöн, мыля Европаись наука чужис Элладаын, уна
мöдік кыввезын (сідз жö и коми кылын) эм уна сюрс термин, босьтöмöсь эллин
кылісь, нето керöмöсь эллин кыв вужжезісь.

Асьныс эллиннэз шуöны кывнысö эллиника нето эллиники глосса Татöн глоссаыс —
кыв, эллиники — инька классісь тöдчанним эллин эманимись. Эллин — Элладаись öтік
морт. Сійöн комиöн шуам кывсö эллин кыв.



https://koi.wikipedia.org/wiki/%D0%98%D0%B8%D1%81%D1%83%D1%81_%D0%A5%D1%80%D0%B8%D1%81%D1%82%D0%BE%D1%81

Иисус Христос (комиöн лыддьöны Сус Кристос, важ элл. Ἰησοῦς Χριστός) - христоса
вичкуын медрадейтана чужöм, мессия, кöда йылісь вöлі одзвыв шуöм Важ Йитöтын.
Унажык конфессияын веритöны, штö сія - куим чужöма Енлісь öтік ипостась - Ен Зон
(мöдік кык торыс - Ен Ай да Ен Вежа Лов). Иисус пö ловзьöма кулöмись. Ислям
лыддьö Иисусöс пророкöн да мессияöн, а иудаизм оз пукты сійö ни пророкö, ни
мессияö.

Сы йылісь, кыдз олöма Иисус Христосыс му вылын, мийö тöдамö Буръюöррез
(Евангеллёэз) сьöрті. Иисус пö вöлі ыстöм му вылö Ен Айсянь, медбы аслас кулöмöн
мезмöтны отирöс мыжасянь, кöда ны вылö усьöма нёштöма олöм шогья.

Евангеллёэз сьöрті Иисус вöлі еврей. Ас дырни оліссез сійö лыддьöмась велöтісьöн
да веськöтісьöн. Мортыс вöлі пыртöма Пыртісь Иванöн да сетöма вартны пернаö
Иудеяись прокуратор Понти Пилатöн сы понда, мыля мöдіс лэбтыны отирсö Рим
империялö паныт.

Öтпыр Вежа Ныв Мария Иосифкöт мунiсö Вифлеем карö. Мунiсö нiя татчö гижсьыны.
Иисус Христос чужöмся одзжык еврейез вöлiсö покорёнöйöсь римскöй отирöн. Римскöй
сар мöдiс тöдны, мымда сылöн отир, мый понда быдыслö ковсис мунны аслас карö и
гижсьыны. Кöр Вежа Ныв Мария и Иосиф локтiсö Вифлеемö, керкуэз вöлiсö ни
тыраöсь. Вежа Нывлö Мария лоис пора вайны кага. Кöр Иосиф и Мария эзö адззö
места Вифлеемын, мунiсö öтiк керöс коласö, кöда вöлi неылын Вифлеемсянь, кöда
служитiс картаöн подалö. Эта керöс коласын Мария и вайис Иисус Христосöс. Сiя
пеленайтiс Сiйö и пуктiс яслиö.

Мезмöтісь чужöм йылісь медодз тöдiсö вифлеемскöй пода караулитiссез. Сы пора,
кöр чужис Иисус Христос, нiя вöлiсö ыб вылын аслас подакöт. Вöлi ой. Вдруг нылö
мыччисис Ангел Енлöн. Пода караулитiссез повзьöмась сысянь. Ангел висьталiс
нылö: «Эд полö! Ме мыччиси гажöтны тiянöс: Вифлеемын чужис Мезмöтісь, Кöда эм
Христос Ен. Тiйö адззат Сiйö яслиын пеленаэзö каттьöмö». Сыбöрын пода
караулитiссез весьтын лоисö мöдi Ангеллэз, Кöдна сьылiсö Ен писняэз: «Бур шы
вылын Енлö и му вылын бур пора: отир коласын благоволеннё». Сыбöрын быд Ангеллэз
öшисö.

Кеймисьны чужöм Мезмöтісьлö вовлiсö и ылiсянь мудреччез. Нiя локтiсö Иерусалимö
и юалiсö: «Кытöн чужис Сар иудейскöй? Мийö адззылiм Сылiсь кöдзув (звезда)
асывланись». Иисус Христос чужöм одзын эшö пророк Валаам висьталiс отирлö, что
Сылöн чужöм дырни мыччисяс кöдзув. Мудреччез тöдiсö этö, и кöр адззылiсö виль
кöдзув, мунiсö Ерусалимö. Эта пора еврейезлöн сарöн вöлi Ирод Идумеянин – мöдi
отирись, сувтöм римскöй сарöн. Кöр сiя кылiс, что еврейезлöн чужис аслас сар,
повзис: сiя думайтiс, что эта чужöм сар мырддяс сылiсь власть. Сiя öктiс быдöс
велöтöм еврейскöй отир и юалö нылiсь: «Кытöн должён чужны Христос?» Нiя шуисö,
что Христослö должно чужны Вифлеемын.

Кöр Ирод тöдiс, что мудреччез мунiсö мöдi туйöт, сiя тшöктiс вийны быд кагаэзöс
Вифлеемын и сы гöгöр кыкгодсяэзö и учöтжыккезö. Сiя думайтiс, что ны коласын
сюрас и Иисус Христос. Воиннэз вийисö даснёль тысяча кага. Иосиф и Вежа Ныв
Мария Иисус Христоскöт эта пора пышшисö Египетö, кытöн олiсö Ирод кувтöдз.

Öтiк иудейскöй карын олiс поп Захария аслас инькöт Елизаветакöт. Нiя вöлiсö отир
набожнöйöсь. Нiя вöлiсö пöрисьöсь, а челядь нылöн эз вöв. Нiя корисö Енöс, медбы
Сiя сетiс нылö кага. Ен кылiс нылiсь кеймöм и ыстiс Захар ордö Архангел
Гавриилöс висьтавны, что сылöн чужас зон. Захария эз верит Ангеллö. «Кыдз ме
тöда этö? Ме эд пöрись и иньö пöрись?» – шуис Архангеллö Захария. Архангел шуис
сылö: «Ме ыстöм Енсянь висьтавны тэныт эта понда; сы понда, что тэ эн верит
меным, лоан кывтöм сэтчöдз, кытчöдз тэнат оз чуж зон». Захария сэк жö керсис
кывтöмöн. Кыдз висьталiс Архангел, сiдз и лоис: Елизавета вайис зонöс.
Кыкьямысöт лунö родственниккез Захарлöн и Елизаветалöн локтiсö ны ордö. Нiя
мöдiсö сiйö шуны Захарöн, кыдз шуисö и айöс. Но Елизавета шуис, что сiйö колö
шуны Иоанöн. Юалiсö эта понда Захарлiсь. Сiя вöлi сё эшö кывтöм, корис пöлок и
гижис: «Иоан ним сылö». Кöр гижис этö, пондiс баитны и ошкыны Енöс».

Кöр Иисус Христослö тырис куимдас год, Сiя локтiс Иордан вылö Иоан ордö и корö,
медбы Иоан пыртiс Сiйö. Иоан видзис Сiйö и баитiс: «Меным колö пыртчыны Тэсянь,
и Тэ я локтан ме дынö». «Коль öнi», – шуис сылö Иисус Христос, – «сысянь что
миянлö колö керны сякöй правда». Сэк Иоан пыртiс Сiйö. Кöр Иисус Христос петiс
ваись, юрбитiс Енлö. Сы пора сы вевдöрын оссис енвевт и Дух Святöй дудi кодьöн
лэдзчис Сы вылö, а енвевтсянь кывсис шы Ен Айлöн: «Сiя эм Менам Зон любöй,
Кöдаын Менам благоволеннё».

Крещеннё празднуйтчö 6 январьын. Сiя шусьö эшö Енмыччасьöмöн, сысянь что эта
лунö мыччасис отирлö быдöс Пресвятöй Троица: Ен Ай баитiс енвевтсянь, Ен Зон
пыртчис, а Ен Дух Святöй лэдзчис Иисус Христос вылö дудi кодьöн.

Аслас пыртан бöрын Иисус Христос мунiс пустыняö и сэтчин нёльдас лун юрбитiс
Енлö. Сыбöрын Сiя куим год джынйöн гöгöр ветлöтiс еврейскöй каррезöт, велöтiс
отирöс веруйтны Сылö кыдз Ен Зонлö и овны праведно. Эта дырни Сiя керис уна
чудоэз. Сылöн вöлiсö велöтчиссез, мукöдныс ныись шусисö апостоллэзöн, мöднёж,
посланниккезöн. Сiдз нiя шусисö сысянь, что Иисус Христос ыстывлiс нiйö гöгöр
велöтны отирöс. Самöй замечательнöй велöтчиссез Сылöн даскык: Петр, Андрей,
Иаков, Иоан, Филип, Варфоломей, Фома, Матфей, Симон, Зилот, Иаков Алфеев, Иуда
Иаковлев и Иуда Искориот нимаöсь.

Нёляöсь ныись гижисö и колисö миянлö евангеллё, кöдаын гижсьö быд олöм Иисус
Христослöн. Велöтчиссез эна: Матфей, Марк, Лука и Иоан, кöдна шусьöны
евангелисттэзöн. Мукöдныс ныись гижисö и колисö миянлö апостольскöй ыстöммез.



https://koi.wikipedia.org/wiki/%D0%91%D0%B5%D1%80%D0%BB%D0%B8%D0%BD

Берлин (нем. Berlin  [bɛɐ̯ˈliːn]) — Немечмулöн канкар да 16 йитчанмуись
(бундӧслянд) ӧтік. Сулалӧ Германия асыввыв-ойвыв лапӧлын, Шпре ю дорын. Олӧны
татӧн 3,4 млн морт. Европа ӧтувтчӧмын сія мӧдік кар оліссез лыд сьӧрті. Муыслӧн
куимӧт тор кыным куйлӧ вӧррез, парккез, саддэз, юэз да тыэз увтын.

Талун Берлин - Европаын политика, культура да тӧдӧс (наука) шӧрин. Унажык отирыс
уджалӧны кысъялан (обслуживаннё) сфераын, эм и берся керӧтан ыджыт уджаиннэз
(предприяттёэз), юӧртан медиа корпорацияэз дмд. Берлин пыр мунӧны кӧрттуез да
автотуйез, татӧн эмӧсь ыджыт аэропорттэз.

Берлинсӧ медодз казьтыштӧмась XIII векын. Сэсся сія вӧлі канкарӧн Пруссмуын
(1701–1918), Немеч империяын (1871–1918), Веймар республикаын (1919–1933),
Куимӧт рейхын (1933–1945). Му югыт пасьта мӧдік тыш-кось бӧрын Берлинсӧ
торйӧтӧмась: асыввыв Берлин лоис ГДР юркарӧн, а рытвыв Берлин - анклавӧн, кӧда
вӧлі кытшӧвтӧм Берлин берӧдӧн (1961–1989). Кӧр Немечму 1989 годӧ бӧра лоис
ӧтласа, Берлинас бӧр керисӧ ӧтувья немеч канмулӧ канкар.



https://koi.wikipedia.org/wiki/%D0%9C%D0%B0%D0%B4%D1%8C%D1%8F%D1%80%D0%BC%D1%83

Мадьярму (мад. Magyarország, роч. Венгрия) — мадьяр отирлӧн республика Европа
шӧрын. Мезмыт канмуӧн Мадьярму лоис 1918 годӧ, кӧр разьсис кыкторья
Австрияк-Мадьяр империя. Ордчӧн Мадьярмукӧт ӧні куйлӧны татшӧм канмуэз: Австрия,
Словенско, Украина, Ромыния, Сӧрбия, Хӧрватска да Словения.

Мадьяр Республика пырис ӦВК-ӧ 1955 воын, ГАТТ-ӧ 1973 воын, МВФ-ӧ да МБРР-ӧ 1982
воын, Европа Советӧ 1991 воын. НАТО-ын сія 1999 восянь, Ӧтласа Европаын – 2004
восянь.

Мадьярму шусьӧ сідз мадьяр отир сьӧрті, кӧда локтіс татчӧ Уралсянь сюрс во сайын
да лӧсьӧтіс Европа шӧрын аслыс канму. Ас кыв вылын мадьяррез шуӧны мунысӧ
Мадярорсаг (Magyarország), мый лоӧ 'мадьяр оксяин'. Йӧз кыввезын канму нимыслӧ
под туйӧ босьтӧмась угор ним, кыдз тюрк отирыс шуисӧ мадьяррезлісь 10 увтыр:
оногур 'дас ньӧвьёсь'. Сысянь лоисӧ сэтшӧм ниммез кыдз Ungaria, Угорщина,
Венгрия. Коми кыв вылын колӧ отирсӧ шуны сідз, кыдз и асьныс, мадьяррезӧн, а
мунысӧ – Мадьярму.

Мадьярмуыс унажыксӧ лажмыт, куйлӧ Шӧрӧт Дуна волькытінын. Рытвылын – ш.с.
Дунатульын (Дуна сайын) уна мыссэз (вылынаэс 300 метраӧдз), а асыввылас,
Альфёльдын, мувевдӧрыс волькыт да лажмыт. Ойвыв-рытвылын куйлӧ Киш Альфёльд нима
лажмынін, кӧда рытвылас петӧ Альпа керӧссэз одзӧ. Вылынаэз татӧн 500-800
метраӧн, медджуджыт чутыс – Иротт кё: 883 м. Балатонсянь ойвылас платокоддьӧм
массиввезӧн нюжалӧны 400-700 вылына Шӧрӧт Мадьяр керӧссэз (Баконь, Вертеш,
Дуназуг). Дунатуль Лунвылас сулалӧны Метшек нима глыба керӧссэз, медвылын чут
татӧн Зенгё (681 м). Рытвыв Карпаттэз пырӧны Мадьярму ойвылас 1000 м-ӧдз вылына
мусюррезнас. Нія вулкан массиввез да извесняка платоэз кодь (Бёржёнь, Черхат,
Матра, Бюкк, Черехат, Земплени-Хедьшег…), кӧднӧ кырӧтӧмӧсь паськыт ю оллез.
Татӧн (Матраын) лэбӧ и Мадьярмуись медджуджыт чут – Кекеш керӧс (1014 м).
Словакмукӧт визир дорын, керӧссэзас жӧ, куйлӧ и Агтелек – ыджыт карстовӧй мугырк
ваувтся юэзӧн да тыэзӧн.

Мадьярмуын куйлӧны то кытшӧм колана шедтассэз: бокситтэз, руд шом, мусир, газ.
Эмӧсь сідзжӧ кӧрт, марган, ыргӧн да озысь-цинк рудаэз, минераль да термаль ваэз.

Быдӧс юэз Мадьярмуын котӧртӧны Дуналаньӧ. Ачыс Дунаыс шӧриалӧ канмусӧ ойвывсянь
лунвылӧ да котӧртӧ сыӧттяс 410 км. Медыджыт ты мадьяррезлӧн – Балатон, кӧда
кыскӧ туристтэзӧс быдӧс му югытісь. Сы рытвыв пом дорын куйлӧ Европаись медыджыт
термальнӧй ты – Хевиз, кӧда дынын лӧсьӧтӧмась бальнеокурорт.



https://koi.wikipedia.org/wiki/%D0%9F%D0%B5%D1%80%D0%B5%D0%BC_%D0%BB%D0%B0%D0%B4%D0%BE%D1%80%D0%B8%D1%81%D1%8C_%D0%9A%D0%BE%D0%BC%D0%B8_%D0%BA%D1%8B%D1%82%D1%88

Пе́рем ла́дорись Ко́ми кытш (рочӧнжык Коми-Пермя́цкӧй о́круг Пе́ремскӧй кра́йын)
— ассяма статуса мувывтор Роч Федерацияын, Перем ладорас. Куйлӧ Урал одзын, Кама
йыввезын. Коми отирлӧн чужанін. Коми йӧзыслӧн мӧд чужан му — Коми Республика,
куйлӧ Коми кытшсяняс ойвылынжык.

Коми кытшыслӧн мувывтор — 32,77 сюрс км². Оліссез — 127 сюрс морт (2009), ны
коласын комиэз 60,2%. Веськӧтлан шӧрин — Кудымкар. Кытшас 6 район: Гайна, Кӧс,
Кӧч, Кудымкар, Юрла да Юсьва гӧгӧртасын. Кытшас дзир ӧтік кар — Кудымкар, ӧтік
карок — Пожва, 30 посад, 66 посёлок да 590 грезд (деревня).

Кытшыс аркмӧма 1925' годӧ февраль 26' лунӧ. Медодз пырӧ вӧлі Урал (Свердловск)
лапӧлӧ (областьӧ), а 1938 во бӧрын — Перем (Молотов) лапӧлӧ. 1993'-2005' воэзӧ
вӧлі Роч Федерациялӧ субъектӧн, шусис Перем комиэзлӧн асъюралан кытш. 2005'
годся декаб 1' лунсянь, асъюралӧмыс вӧлі вештӧма да, Коми кытшыс лоис ассяма
статуса мувывторӧн вились аркмӧтӧм Перем ладорын.

Медыджыт мортӧн Коми кытшын лыддисьӧ Перемсянь иньдӧм министр. Сылӧн эм аслас
веськӧтлан, рочӧн шусьӧ Перем ладорлӧн Коми кытш делоэз сьӧрті министерство.
Медодзза министрӧн 2005'-2008' воэзӧ вӧлі Баяндин Валерий. Сэсся, 2008' год
помсянь, Коми кытш сьӧрті уджалісь министрын пукаліс Быкариз Игорь, а 2012 во
юньсянь Рычков Виктор.

Унажык отир олӧны вӧр лэдзӧмӧн, тшак-ягӧд да йӧв-яй вузалӧмӧн, мукӧдыс уджалӧны
кысъялан сфераын.

Перем ладорись Коми кытш рочӧнжык шусьӧ Коми-Пермяцкӧй округ Перемскӧй крайын.
Татӧн олісь отирыс пыр шуисӧ и шуӧны ассиныс кытшнысӧ Коми округ. Округыс — роч
вылісь кӧ вуджӧтны лоӧ кытш. Сідз и пондамӧ сійӧ сэсся шуны ас кыв вылын — Коми
кытш. Юраліссез нимтӧмась кытшсӧ медодз Коми (пермяцкӧй) национальнӧй округ,
1937' год бӧрын Коми-Пермяцкӧй национальнӧй округ (комиӧн кӧ шуны, этія лоӧ Коми
отирлӧн кытш), 1977' восянь, Роч муын виль Конституция лэдзӧм бӧрас, кытшыслӧн
нимыс лоис Коми-Пермяцкӧй автономнӧй округ (комиӧн — Комиэзлӧн асъюралан кытш).
Ӧні, асвеськӧтлӧм абу ни да, тыр нимыс кытшыслӧн лоӧ Перем ладорись Коми кытш.

Ассис нимсӧ кытшыс босьтӧма татӧн важынсянь олісь коми отир ним сьӧрті, кӧдна
понда сія и вӧлі лӧсьӧтӧм.

Ӧння тодильнӧй статус Коми кытшыслӧ вӧлі пуктӧма 2007 годӧ апрель коста, кӧр
Перем ладор понда туйдӧттэз лэдзись ӧксян (Законодательнӧй собраннё) пыртіс
оланӧ Перем ладорлісь Устав. Сы сьӧрті Коми кытшыслӧн мувывторыс (территория)
кольччӧ сы ыжда жӧ, мый ыжда вӧлі Перем лапӧвкӧт ӧтлаасьтӧдз.

Уставись 42 параграф сьӧрті Перм ладорын канму (государство) нимсянь веськӧтлан
органнэзлӧ колӧ лӧсьӧтны уджнысӧ сідз, медбы перем коми отирлӧн зорамис кыв, лов
культура да этнослӧ аскодя мӧдік берся.

Перем ладорись Коми кытшын веськӧтлан кылӧн лоӧ роч кыв. Сыкӧт ӧтлаын веськӧтлан
керкуэзын позьӧ баитны и комиӧн (перем коми кыв вылын).

Перем ладорись Коми кытшыс куйлӧ Роч муподыслӧн асыввыв тор вылын, Урал
керӧссэзсянь рытланьын, Кама ю йыввезын. Перем ладорсис кытшыс босьтӧ ой-рытвыв
тор.

Муыслӧн ыжда 32,77 сюрс км², этія лоӧ Перем ладорись 20,4%. Коми кытш ыджытжык
сэтшӧм канмуэзся кыдз Албанму, Арменму нето Белгия.

Ойвылас кытшыскӧт ордчӧн куйлӧ коми йӧзыслӧн мӧд чужан му — Коми Республика,
рытвылас — Киров лапӧлісь Камакатыт да Зюзьдін районнэз, лунвылын — Перем
ладорись Сива, Карагай да Ильинскӧй районнэз, асыввылын — Перем ладорись
Добрянка, Усоллё, Совкар да Чердын районнэз.

Ойланься визирыс мунӧ Ойвыв мыссэз кузя, рытланься — Вятка-Перем мыссэзӧт да
Камайыв вылынін кузя, лунланьсяыс — сія жӧ вылыніныслӧн мусюррезӧт да Обва-Иньва
волькытін кузя. Асывланяс визирыс мунӧ Кондӧс мыссэзӧт, Кӧсва да Весляна
лажмытіннэз кузя.

Кытшыс ойвылын да рытвылын муыс вылынжык. Татӧн сулалӧны Ойвыв мыссэз да Камайыв
вылынін. Медся джуджыта муыс лэбӧма Лопва да Юм ю йыввезын, кытӧн адззӧмась и
кытшыслісь медвылын чутокcӧ — 329 м.

Лажмытжык да волькытжык муэз паськалӧмӧсь Коми кытш шӧрӧттяс да лун-асыввылын:
Весляна лажмытін (татӧн куйлӧны кытшись медлажмыт чутоккез — 120-130 м), Кӧсва
лыжмытін, Обва-Иньва волькытін.

Асыввыв визирыс пӧлӧн Коми кытшас буракодь тӧдчӧны Кондӧс мыссэз. Кӧсва да Велва
коласын ва юкан визьӧттяс нія йитчӧны Камайыв вылынінкӧт.

Коми кытшас 400-ся унажык ю. Невна не быдӧнныс лоӧны Кама бассейнын. Ачыс Кама ю
кытшыс му кузя котӧртӧ рытвывсянь асывланяс, а сылӧн вожжес (притоккез)
артмӧтӧны кытшыслӧ быдӧс ю везӧт (речнӧй сеть). Шульга вожжес (Весляна, Луп,
Леман) ӧктӧны ва Ойвыв мыссэзісь, а веськыттэз (Иньва, Кӧсва) — Камайыв
вылынінісь.

Тыэз Коми кытшын етшаӧсь, и куйлӧны нія ойланьынжык — Кама ольын, шульга
вадӧрас.

Унажык тыыс — ю дорсяӧсь. Нія аркмӧны юыслӧн важ ӧрын, лоӧны джын тӧлісь
кодьӧсь, кузьмӧса нето лента кодьӧсь. Медыджыт ны коласіь Нахты, ссээся эмӧсь
Кривчи ты, Тундра ты, Улын Старича, Вылын Старича, Вежаты, Леман ты, Валаужом.
Ны коддьӧм жӧ юдорся тыэз, кӧть и бура учӧтжыкӧсь панталамӧ Кӧсва, Иньва да
Весляна оллезын. Медгырисьӧсь ны коласын аркмӧмась Юсьва районын, Купрӧс посад
дынын.

Юдор тыэзся эмӧсь и сэтшӧм тыэз, кӧдна аркмисӧ му вевдӧрын важся лажмалӧммезын,
кӧр кыссян йы (ледник) сылікӧ ны кузя котӧртіс ваыс. Этатшӧм тыэзӧн лоӧны Вадты
да Оныл, кӧдна куйлӧны Коми кытш ой-рытвылын, Порыш да Утьва юэзлӧн ваюканінын,
дзибья вӧр да нюррез коласын.

Коми кытшын 70 кыным пруд. Нія не быдлаын ӧтмымдаӧсь. Медуна пруддэз Юрла да Кӧч
районнэзын. Медыджыттэз коласісь лыддісьӧ сідзжӧ Кува пруд Кудымкарын. Татісь
босьтӧны ва карын оліссез понда. Уна пруддэзын быдтӧны чери, мукӧдас чериалӧны,
мукӧд дорас шоччисьӧны отир: тульӧтчӧны да уялӧны.

Кама вавидзанін Коми кытшланьӧ петӧ рытвыв дорнас. Татӧн аркмӧмась Иньва да
Пожва курьяэз, кытӧн сулалӧны порттэз: Усть Пожва да Майкар.

Паськыт нюррез куйлӧны Важты да Онолва тыэз гӧгӧр, Утьва да Порыш ю йыввезын.
Паськыт да кузь визьӧн нюжалӧны нюррез Кама шульга вадӧр пӧлӧн, Тимшор, Луп,
Леман дорезын, Весляна йыввезын. Нюррезлӧн этія чукӧр шусьӧ Гайна нюррезӧн. Уна
нюр эм Кама да Кӧсва коласын ва юканінын (Селиш, Солым, Булач). Нежык гырись
нюррез куйлӧны Кӧсва да Лолӧг коласын, а сідзжӧ Чус, Янчер да мукӧд ю йыввезын.

Уна во сьӧрна казялӧмась: январын шӧрӧт шонтӧгыс (температураыс) Коми кытшас
-16°С, юль коста — +17°С. Сідзкӧ неӧткодьыс шонтӧгыслӧн лоӧ годнас 33°, а мукӧд
воэзӧ медыджыт да медучӧт шонтӧггез коласын неӧткодьыс вермас локны 85°-ӧдз.
Кӧть и кытшыс куйлӧ 3000 км-ся ылынжык Атлантика океансяняс, этія океаныс сё жӧ
буракодь павкӧ сы климатыслӧ. Годыслӧн кӧдзыт кадӧ рытвыв да лун-рытвыв тӧввез
вайлӧны кымӧррез, сы коста пондӧ лымьявны да шоналыштлӧ. А воыслӧн шоныт кадӧ
нія жӧ тӧввез чинтӧны руыслісь шонтӧгсӧ да вайлӧны зэррез.

Лёквиррезӧн шусьӧны руда-гӧрд ош, кӧин, руч, вӧркань, тулан, чужмӧр, учкись,
хорь, барсук, вурд, лана.

Кайпӧлӧс быдчужӧма жӧ. Вӧрын олӧны сьӧла, дозмӧр, тар, чочком да руд бадьӧг,
вальдшнеп, а нысся и поснит каёккез: сера кыр, сизь, уркай, кӧк, герскан, сырчик
(пичик), перк, жонь, чикыш, джыдж, пистӧг, рудкай да мӧдіккез.

Яй вылын олӧны кутш, кайварыш, шырварыш, тарварыш, сюзь, тюгуй (лунь), тупка,
зобга (неясыть) да мукӧд.

Чериэз Коми кытшын 30-ся унажык берся. Мудунаӧсь карп увтырись чери: ёді, сын,
кельчи, жерег, аргыш, шаклей, гов, тыпыв, пескан, линь.

Коми кытшын отир важынсянь вӧралӧны. Ӧні кыйӧны 30 мымда вид вӧрпода. Медуна
уралӧны, кӧчалӧны, ручалӧны. Кучиккез понда кыйӧны ондатраӧс, туланӧс да мойӧс.
Лэдзӧгыс кӧ эм, позьӧ петны и гырисьжык вöрпиэз вылӧ: кутны вӧрмӧсӧс, ошӧс,
кӧинӧс. Арнас позьӧ кыйны и кай-пӧтка: тар, дозмӧр, сьӧла, уялісь кайсӧ
(чӧжжесӧ).

Коми кытшын унажык отирыс важынсянь, XV сугӧдсянь эшӧ, эскӧмась-веритӧмась Иисус
Христослӧ, кӧть и чучкӧй (языческӧй) нёж юрбытӧм абу жӧ нач вунӧтӧма. 1894' воын
ӧння Коми кытш му вылын вӧлӧма 24 вичку да 1 монастыр. Советтэз дырни унажык
йӧзыс ентӧмалӧм, вичкуэз пӧднассьӧмась. Мукӧдыс Ентӧг олӧ и ӧні. Но 1990' воэз
бӧрын Христоса вичку бӧра пондіс кыскыны ас дынӧ йӧзсӧ.

Медуна отирыс пыртчӧмӧсь Роч буркывья вичку велӧтӧм сьӧрті. Этія вичкулӧн
оссьӧмась 12 юрбытан керку: Кудымкарын (Микола вичку), Карпов посадын да
мукӧдлаын.

Мӧднёжа эскиссез коласын эмӧсь адвентисттэз (Христосаэзлӧн Сизимӧт лун видзчисян
вичку), витдасӧтлунняэз (Христосаэзлӧн «Виль Йитӧт» вичку), баптисттэз
(Христосаэзлӧн «Бур юӧр сьӧрті» вичку). Коми кытш ойвылын ӧті-мӧділаын олӧны и
кержаккез.

Перем коми кыв вылӧ Бур юӧр (Евангеллё) медодз вӧлі вуджӧтӧма 1823' годӧ
(небӧгсӧ гижӧма Йӧг посадісь поп Любимов Феодор), сэсся вежа небӧггез комиӧн
печатайтлӧмась XIX век помын — XX век пондӧтчикӧ Казаньын. Ӧння кадӧ Коми кытш
понда Ен гижӧт лэдзӧны Финн муын, сэтчинісь öкмыс коми небӧг ни вайӧмась Христос
велӧтӧм сьӧрті.

Коми кытшын петӧны сизим газета. Ны колысын омӧн округ пасьта мунӧны «Парма» да
«Парма-Новости». Вит районын сідз жӧ эм асланыс газетаӧн. Шочыника лэдзӧны
челядь понда журнал, «Силькан» нимаӧ, öні Перем лэдзö челядь понда мöд журнал
«Сизимок».

«Парма» газетаын недель вылас ӧтчид петӧ коми кыв вылын листбок «Коми говк».
Иньва районісь «Иньвенскӧй край» нима газетаын тӧлісьнас ӧтпырись петӧ комиӧн
нёль полосаа содтӧт «Кама кытшын». 2010' март 5' лунсянь «Кама кытшын» лыддиссьӧ
торья газетаӧн, тӧлісь вылас петӧ кык нумерыс.

Кудымкарын кык радио шӧрин. Ӧтыс — «Всеросcийскӧй» телерадиокомпания бердын
«Перем» филиалыслӧн юкӧт. Мӧдыс — аспондасис уджалан «Союз-FМ-Кудымкар»
радиопоз, кӧда лэдзӧ эфирӧ программаэз ультрадженыт гыэз пырйӧт.



https://koi.wikipedia.org/wiki/%D0%90%D1%84%D1%80%D0%B8%D0%BA%D0%B0

Африка – Му планета вылын квать муторись да квать континентісь ӧтік. Ӧтлаын
Евразиякӧт сія аркмӧтӧ мушар вылас медыджыт суперконтинент.

Пондӧтчанаись словонас «афри» оліссезыс древньӧй кар Карфагенлӧн шувлісӧ
мортэӧс, кӧдна олісӧ неылын карыссянь. Этійӧ шусьсӧ обычно нуӧтсьӧтӧны
финикийскӧй «afar» кӧт, мый значитӧ «бус» . Карфогенсӧ завоеваннё бӧрсянь,
римляннэс шуісӧ провинциясӧ Африка (лат. Africa). Сёрӧнжык Африкаӧн пондісӧ
шувлыны и дӧс тӧдса регионнэсӧ эта континентлісь, а сыбӧрын и асьсӧ
иконтинентсӧ. Мӧдік теория шуӧ, что шусь отирлӧн «афри» аркмӧ берберскӧйись
ifri, «пещера», имейтчӧ видын пещераӧсь оліссесӧ. Аркмӧм сёрӧнжык этія ланьын
мусульманӧсь провинция Ифрикия сідзжӧ сохранитіс этӧ вуджсӧ аслас шусьын. Мнение
сьӧрті историк и археолог И. Ефремовлісь, слово «Африка» локтіс кӧркӧся
Египетӧсь кылісь «Та-Кем», слово «Афрос» — быгйӧсь ладор. Эта связана
динасьӧмкӧт кынымиськӧ виддэза визыллэзлісь, кӧдна образуйтӧны быг, приближениё
дырни континентыс дынӧ Средиземнӧй море кузя.

Африкаын котортӧ ю Нил кыкӧт кузьмӧса сьӧрті ю мирлӧн, сыисся кузьжык тӧкӧ юж.
Америкаӧсь ю Амазонка. Кузьмӧсыс Ниллӧн 6 852 км. Сідзжӧ африкаын ӧшӧ котӧртӧны
кузь юэз: Конго 4700 км., Нигер 4 150 км., Замбези 2660 км., Оранджевӧй ю 220
км., Вольта 1600 км., Лимпопо 1600 км., Руфиджи 600 км. Африкаын сулалӧ медыджыт
ты Виктория ю Замбези вылын, паськытанас 1800 метр, вылынаӧн 128 метр. Сідз жӧ
африкаын медыджыт тыэз: Ауграбис, Тугела, Хоуик-Фоллз, Мерчисон, Тамарин,
Джимба, Малетсюнейане, Каламбо, Каландула.

Олӧнны бегемоттэз, леввез, тигррез, крокодиллэз, верблюддэз, жираффез, зебраэз и
уна мӧдік пиэз.

Африкаын пукӧтсянаӧсь 55 страна и 5 аспровозглашёнӧйез и непризнанӧйӧсь
государствоэз. Большинство ныись дырся кадсӧ вӧлісӧ колонияэӧн европейскӧй
государствоэзлӧн и обретитісӧ независимостьсӧ тӧкӧ 50 —60-т воэзын XX векас. Эта
одзын независимӧеӧн вӧлісӧ тӧкӧ Египет (1922 сянь), Эфиопия (Средневековьеа
каддэзсян), Либерия (1847 восянь) и ЮАР (1910 восянь); ЮАР ас и Южӧсь Родезияас
(Зимбабве) вплоть 80-90-х воэзӧдь XX векас, сохранитчыліс режим апартеид лӧн,
дискриминацияӧсь вужжея населеннёыс дынӧ. Ӧніся кадӧ уна африкаӧсь странаэзын
правитӧны режиммез, дискриминацияӧсьӧсь отношение сьӧрті чӧчкӧм население кежӧ.
Север вылас континентас расположенӧйӧсь территорияэз Испаниялӧн (Сеута, Мелилья,
Канарскӧй островвез) и Португалиялӧн (Мадейра)



https://koi.wikipedia.org/wiki/%D0%A8%D0%BE%D0%BD%D0%B4%D1%96

Шондіыс вачкисьӧ ӧддьӧн ыджыт да дзирыт шар вылӧ, вевдӧрас кӧдалӧн шонтӧгыс
6000°, а пытшкас сія эшӧ вылынжык. Мушарысся Шондіыс 1350 сюрсісь ыджытжык.
Шондіас эмӧсь сэтшӧм жӧ веществоэз, кыдз и муын. Шонді вылын эмӧсь: кӧрт, ыргӧн
да мый да. Сійӧн, мыля шонтӧгыс ӧддьӧн вылын, быдӧс эна веществоэз дзирдаммӧмӧсь
– кизерӧсь нето газкодьӧсь.

Му дынсянь шондіыс ӧддьӧн ылын – 149 500 000 км ылына. Шонді вылын тыдалӧны
пятноэз. Нія мыччисьӧны шонді асыв ладорын да 12–13 ойлун бӧрті сибӧтчӧны рыт
ладорӧ. Сы дырна кежӧ жӧ нія ӧшӧны, сэсся бӧра мыччисьӧны асыв ладорын. Быдса
кытшсӧ пятноыс керӧ 25 ойлун дырна. Сідзкӧ, 25 ойлун дырна шондіыс бергӧтчӧ
аслас ось гӧгӧр.

Шондіыс – ӧддьӧн ыджыт дзирдаммӧм шар, кӧда пасьтӧтӧма вевдӧрсяняс дзирыт
югьялан газ вевтӧсӧн. Эта вевтӧсыс шусьӧ фотосфераӧн. Кӧр мийӧ Шондісӧ видзӧтам
телескоп пыр, то адззам токӧ фотосферасӧ. Фотосфераыс тыдалӧ миянлӧ помтӧм уна
югыт-чочком пятноэзӧн, кӧдна ӧддьӧн вачкисьӧны поснитик кымӧроккез вылӧ.
Учёнӧйезлӧн исследованнёэз мыччалісӧ: эна кымӧроккес аркмӧны ёна дзирдаммӧм
быдкодь веществоэз (элементтэз) суксьӧтӧм паррезісь. Сэтшӧм кымӧроккезісь
быдыслӧн поперечникыс – 100-сянь 500-ӧдз и нельки 2000 км. Эна кымӧррес ветлӧны
ӧддьӧн перыта – кыдз бы берегтӧм биа океанын пизян гыэз. Кытшӧм ыджыт эна
кымӧррезлӧн шонтӧгыс, позьӧ адззыны кӧть бы сэтісь, мыля сэтшӧм веществоэз, кыдз
кӧрт, платина да мӧдіккез пӧртчӧмӧсь сэтчин пар кодь состояннёӧ.

Шондіыс, кыдз мыччалӧны наблюденнёэз, бергалӧ аслас ось гӧгӧр, токӧ бергалӧ не
сідз, кыдз Му. Шонділӧн экватор ладорыс керӧ быдса бергӧтчӧмсӧ 25 лунӧн, ойвыв
да лунвыв паськыта 45° вылын – 28 лунӧн, полюс кытш дынын – 33 лунӧн. Петӧ тай,
Шонділӧн быд поясыс бергалӧ аспондасис.



https://koi.wikipedia.org/wiki/%D0%A2%D1%8E%D1%80%D0%BA_%D0%BA%D1%8B%D0%B2

Тюрк кыв (ас нёж Türk dili) этӧ Тюркияын каналан кыв. Тюрк отирлӧн кыв, тюрки
кыввез увтырись.

1.1.1. Агры, Малазгирт 1.1.2. Муш, Битлис 1.1.3. Ахлат, Адилджеваз, Буланык, Ван
1.1.4. Диярбакыр 1.1.5. Палу, Каракочан, Бингёль, Карлыова, Сиирт

1.2.1. Карс (ерлиэз) 1.2.2. Эрзурум, Ашкале, Оваджык, Нарман 1.2.3. Пасинлер,
Хорасан, Хыныс, Текман, Караязы, Терджан (partim) 1.2.4. Байбурт, Испир,
Эрзинджан, Чайырлы, Терджан (partim) 1.2.5. Гюмюшхане 1.2.6. Рефахие, Кемах
1.2.7. Карс (азербайджаннэз да терекемеэз)

1.3.1. Пософ, Артвин, Шавшат, Ардануч, Юсуфели 1.3.2.1. Ардахан, Олур, Олту,
Шенкая; Турок-месхетин (Грузия) 1.3.2.2. Тортум 1.3.2.3. Испир (ойвыв)

1.4.1. Кемалие, Илич, Агын 1.4.2. Тунджели, Хозат, Мазгирт, Пертек 1.4.3. Харпут
1.4.4. Элязыг, Кебан, Баскиль

2.1.1. Вакфыкебир, Акчаабат, Тонья, Мачка, Оф, Чайкара 2.1.2. Трабзон, Йомра,
Сюрмене, Араклы, Ризе, Калкандере, Икиздере, Гюндогду, Бюйюккёй

2.3.1. Архави, Хопа, Кемальпаша, Ортаджалар 2.3.2. Хопа (a little partim) 2.3.3.
Борчка, Муратлы, Джамили, Мейданджык, Ортакёй, Гёкташ

3.1.1. Афьонкарахисар, Эскишехир, Ушак, Наллыхан 3.1.2. Чанаккале, Балыкесир,
Бурса, Биледжик 3.1.3. Айдын, Бурдур, Денизли, Ыспарта, Измир, Кютахья, Маниса,
Мугла 3.1.4. Анталья

3.3.1. Зонгулдак, Деврек, Карадениз Эрегли 3.3.2. Бартын, Чайджума, Амасра
3.3.3. Болу, Оваджык, Эскипазар, Карабюк, Сафранболу, Улус, Эфлани, Куруджашиле
3.3.4. Кастамону

3.4.1. Гёйнюк, Мудурну, Кыбрысджык, Себен 3.4.2. Кызылджахамам, Бейпазары,
Чамлыдере, Гюдюл, Аяш 3.4.3. Чанкыры, Искилип, Каргы, Баят, Османджык, Тосья,
Боябат

3.5.1. Синоп, Алачам 3.5.2. Самсун, Кавак, Чаршамба, Терме 3.5.3. Орду, Гиресун,
Шалпазары

3.6.1. Ладик, Хавза, Амасья, Токат, Эрбаа, Никсар, Турхал, Решадие, Алмус 3.6.2.
Зиле, Артова, Сивас, Йылдызели, Хафик, Зара, Месудие 3.6.3. Шебинкарахисар,
Алуджра, Сушехри 3.6.4. Кангал, Дивриги, Гюрюн, Малатья, Хекимхан, Арапгир

3.7.1. Акчадаг, Даренде, Доганшехир 3.7.2. Афшин, Эльбистан, Гёксун, Андырын,
Адана, Хатай, Тарсус, Эрегли 3.7.3. Кахраманмараш, Газиантеп 3.7.4. Адыяман,
Халфети, Биреджик , Килис

3.8. Анкара, Хаймана, Бала, Шерефликочхисар, Чубук, Кырыккале, Кескин, Каледжик,
Кызылырмак, Чорум, Йозгат, Кыршехир, Невшехир, Нигде, Кайсери, Шаркышла, Гемерек



https://koi.wikipedia.org/wiki/%D0%91%D1%80%D0%B0%D1%82%D0%B8%D1%81%D0%BB%D0%B0%D0%B2%D0%B0

Братислава (словак кыв вылын Bratislava, мад. Pozsony, нем. Pressburg) –
Словенсколӧн канкар, канмуын медыджыт кар, Братиславскӧй крайлӧн шӧрин.

Братиславаын уджалӧ республикаись президент, пукалӧ парламент, керӧ удж
веськӧтлан (правительство), концентрируйтӧмӧсь министраиннэз да канлӧн мӧдік
шӧрӧт контораэз. Карын эмӧсь университеттэз, институттэз, театррез, музейез да
культура зорӧтан мӧдік керкуэз, шуам Словакмуись филармония нето Словак
войтырлӧн галерея.

Братиславаын тыр казьмӧтаннэз, кӧдна унажыксӧ сулалӧны важ кар вылын.
Даминантаӧн лэбтісьӧ Братиславскӧй град, кӧда дорӧ меститчӧм Словак
республикаись Народнӧй радалӧн керку, а неылын сы дынсянь сулалӧ Вежа Мартин
вичку.



https://koi.wikipedia.org/wiki/%D0%90%D0%BC%D1%81%D1%82%D0%B5%D1%80%D0%B4%D0%B0%D0%BC

Амстердам (нед. Amsterdam) — Недерландлöн канкар да канмуас медыджыт оланін,
финанссэс да культураыс понда шöрин.

Амстердамыс сулалö Недерланд рытвылын, Амстел да Эй юэз уссёын, Ойвыв Холланд
провинчаын.

Öтлаын ордча каррезкöт Амстердам аркмöтö аггломерация Рандстад (7 млн. морт),
кöда ыжда сьöрті кватьöт местаын Европаас.

Кар нимыс аркмöм кык торись: Амстел да дам. Амстел — эта нимыс юыслöн, кöда
дорын карыс сулалö, а дам лоö «дамба».

Амстердам сулалö Недерланд рытвылын, Ойвыв Холланд провинчаын, Амстел да Эй юэз
уссёын.

Амстел юыс каршöрын вожасьö уналыда каналлэзö да ны кузя котöртö Эйсселмер
курьяö. Сійöн карыс дзик кыдз сулалö 90 ді вылын, кöдна кöрталöмöсь поссэзöн и
виадуккезöн (нія 1300-ся унажык).

Амстердам лёка урбанизируйтöм, кыдз и сылöн каркытш. Мувывторыс 219,4 км2, аслас
карас петö 4457 морт/км2 да 2275 горт/км2.

Мирсис 150 медыджт компання коласын сизима поздісьöны Амстердамын, шуам Филипс
да ING. Каршöрын уджалö мирсис медваж биржа.



https://koi.wikipedia.org/wiki/%D0%A1%D3%A7%D1%80%D0%B1%D0%B8%D1%8F

Сӧрбия (сӧрб кыв кыв вылын Ср̀бија, роч. Сербия) – славян (сӧрб) отирлӧн канму
лунвыв-асыввыв Европаын, Балкан кӧдж вылас. Кыв сьӧрті сӧрббез вачкисьӧны
хӧрваттэзлань да босняккезлянь, кывныс нылӧн, позьӧ шуны, ӧткодь. Мезмыт канмуӧн
Сӧрбия лоис 1878 годӧ. 1918 восянь сія вӧлі медыджыт тор Югослав королевствоын,
1944 годсянь югослав федерацияын (СФРЮ). 2006 воын федерациясис петіс медбӧрья
республика Цӧрнагора да Сӧрбия бӧра кольччис ӧтнас. 2008 годӧ Сӧрбиясянь
торйӧтчис Косов ладор, кӧда лоис асшӧр канмуӧн, но Сӧрбия сійӧ оз признайт.

Талуння Сӧрбия межаасьӧ Македониякӧт да Косовкӧт лунвылын, Бӧлгариякӧт да
Ромыниякӧт асыввылын, Мадьярмукӧт ойвылын да Хӧрватскакӧт, Босна-Герцеговинакӧт
и Цӧрнагоракӧт рытвылын. Саридз дорӧ Сӧрбия оз пет.



https://koi.wikipedia.org/wiki/%D0%9C%D1%83%D1%88%D3%A7%D1%80_%D1%81%D0%B0%D1%80%D0%B8%D0%B4%D0%B7

Му́шöр са́ридз (рочӧнжык Средизе́мнöй мо́рё) — Атлантика океан бердісь саридз,
кöда куйлö Европа, Азия да Африка коласын. Ыждаыс — 2,5 миллион км². Саридзыс
йитчö аслас океаныскöт векнит (токö 14 км паськыта) Гибралтар вискöн. Медпыдынін
саридзас 5.267 м.

Араббез нимтöны сійö البحر الأبيض المتوسط, "чочком шöрöт саридз", а нысянь нимыс
вуджöма тюрк кылö, кытöн морёсö шуöны Akdeniz "чочком саридз".

Мукöд кыввезын саридзсö нимтöны "шöрöт саридз": нем. Mittelmeer, ивр. הַיָּם
הַתִּיכוֹן, шв. Medelhavet, тот. Урта диңгез.

Мöдіккез шуöны сійö "коласісь саридз": фин. Välimeri, эст. Vahemeri, азер.
Aralıq dənizi.

Унажык кыввезын Мушöр саридзыс шусьö "му шöрись саридз" нето "му коласісь
саридз": ит. Mar Mediterraneo, эл. Μεσόγειος Θάλασσα, шт. deti mesdhe, берб.
ilel Agrakal, хöрв. Sredozemno more, мад. Földközi-tenger, кит. 地中海.

Комиöн Мушöр саридзсö кöркö шуöмась сідзжö Мукос саридз, Мушöр морё. Рочöнжык
сійö нимтöны Средиземнöй морё.



https://koi.wikipedia.org/wiki/%D0%A2%D0%B0%D0%BB%D0%BB%D0%B8%D0%BD%D0%BD

Таллинн эст кыв вылын гижöны Tallinn. Кар нимын кык тор: linn — сія 'изкар', а
tal аркмöма tan кылісь, кöда лоö 'дан (датскöй)'. Данлинн сэсся лоöм Таллинн.

Кар му кузя мунö извесьняк тшупöт (Глинт, нето Балтика-Ладога тшупöт). Сійö
позьö казявны Тоомпеа да Ласнамяэ вылын.

Медыджыт ты — Юлемисте (9,6 км² ыжда). Татісь босьтöны юан ва карын оліссезлö.
Харку — паськыта сьöрті мöдік ты (1,6 км² ыжда).

Кар дор кузя котöртö Пирита ю, но сія оз кежав кар шöрö, кывтö токö Пирита
районöт. Юыс бассейн öддьöн басöк, сійö дорйöны-видзöны.

Саридз вадöрыс карас 46 километра кузя. Татöн сія аркмöтö куим ыджыт кöдж:
Копли, Пальяссааре да Какумяэ, нёль курья: Таллинн курья, Пальяссааре курья,
Копли курья да Какумяэ курья.

Электропоезддэзöн Таллинсянь позьö шедны сэтшöм каррезö: Тарту, Валга, Тюри,
Вильянди, Тапа, Нарва, Рапла, Выхма, Элва, Пылва, Йыгева, Тамсалу, Раквере,
Кивиыли, Пюсси, Йыхви да Пярну.



https://koi.wikipedia.org/wiki/%D0%9A%D0%B8%D1%80%D0%BE%D0%B2_%D0%BB%D0%B0%D0%BF%D3%A7%D0%B2

Киров лапӧв (рочӧнжык Кировскӧй облась) — веськӧтлан юкӧт Роч муын, Роч
Федерация видзантор (субъект), коми отирлӧн горт муэзісь ӧтік. Пырӧ Волгадор
федерал кытшӧ.

Киров лапӧв – ыджыткодь регион Европа ладорись Рочмуын. Сія куйлӧ Роч волькытін
ойвыв-асыввылын. Нюжалӧ 570 км ылына ойвывсянь (61°4 о.п.) лунвылӧ (56°3 о.п.)
да 440 км ылына рытвывсянь (41°17 а.к.) асыввылӧ (53°56 а.к.).

Ордчӧн Киров лапӧлыскӧт куйлӧны: ойвылын – Кардор лапӧв да Коми Республика,
асыввылын – Перем ладор да Удмурт Республика, лунвылын – Тотара Республика да
Мари Республика, а рытвылын – Вӧлӧгда, Кострома да Улісь Новгорт лапӧввез.

Мувевдӧр – мыса волькытін, кӧда пӧліньтӧм ойвыв-асыввывсянь лунвыв-рытвылӧ.
Медыджыт (337 м) да медучӧт (56 м) вылынаэз коласын неӧткодьыс лоӧ 281 м. Лапӧв
шӧрын – Ятка мыссэз, ойвыв-асыввылын – Камайыв вылынін, ойвылын – Ойвыв мыссэз.

Киров лапӧлын котӧртӧны быдсӧн 19 753 ю да шор, ӧтласа кузяныс – 66,65 сюрс км.
Ойвыв мыссэз янсӧтӧны кык бассейнлісь юэз – Вынваӧ да Волгаӧ визывтаннэз.
Медыджыт тор Киров лапӧлісь босьтӧ Ятка баасейн. Ачыс Яткаыс усьӧ Кама юӧ Татара
муын ни. Камаыслӧн Киров лапӧлас токӧ катыт визувтӧмыс.

Тыэз Киров лапӧлын 4,5 сюрс мымда. Ӧтлаын пруддэзкӧт нылӧн лыдыс лэбтісьӧ 5,5
сюрсӧдз. Медыджыт тыэз: Акшубень ты (85 га), Орлов ты (63 га), Мусер ты (32 га).
Медпыдын ваыс Лежнина тыын (36,6 м). Уржум районын куйлӧ ассяма Шайтан ты.

Киров лапӧвлӧн ойвыв торыс лёка нюрсялӧм. Камакатыт районас нюррез вевттьӧны 40%
быдӧс мувывторсис. Медыджыт нюррес: Волма нюр (13514 га), Саламат нюр (10556
га), Кайсин нюр (10517 га).

Климатыс шӧркодя континетвывся. Киров лапӧв куйлӧ матынкодь Ойвыв океан дынсянь,
сійӧн и кӧдзыт руыс вермӧ кокнита вовлыны татчӧ: тӧвнас овлӧ ёна кӧдзыт, а
гожумся кадӧ нешоча кынмывлӧ нето лёка сайкавлӧ.

Медыдыжт озырвынӧн (богатствоӧн) Киров лапӧлас лыддисьӧны вӧр (унажыксӧ лысъя
породаэз), фосфориттэз, торф, куэз, ва да му. Татӧн пантасьӧ ӧддьӧн шоч металл
волконскоит. Паськыта куйлӧны торф шогманіннэз. Уна рудатӧм минераллэз:
извесняккез, мергеллез, сёйэз, лыаэз, кӧдза. Медбӧрья дасвоэзӧ адззалӧмась
мамдакӧ мусир, а сідзжӧ бетонит сёйез. Киров лапӧлісь фосфориттэз шогманін
лыддиссьӧ меджыджытӧн быдсӧн Европаын.

Тодиль дорйӧны вӧр-васӧ 197 мувывторын, кӧдналӧн ӧтласа пасьтаыс 375,6 сюрс га.
Ны коласын «Нургуш» нима пӧдналӧм му (федерациясянь видзанатор) да регионсянь
видзана куим заказник (Пижма, Былина, Бушков вӧр). Сэсся регионсянь видзана
вӧр-ва казьмӧтаннэз татӧн 189-а, да бурдӧтчан-веськӧтчан муэз куима. Ӧні КИров
лапӧлас мӧдӧны лосьӧтны национал парк «Атар Лука».

Киров лапӧв аркмис 1936 декаб 5 лунӧ, кӧр Киров ладорись петіс Удмурт АССР. Ас
кадӧ Киров ладор аркмис Горькӧй ладор разьӧм бӧрын – 1934 декаб 7 лунӧ.

Оліссезлӧн лыдыс Киров лапӧлын дугдывтӧг чинӧ, мыля отир мунӧны татісь овны
Мӧскваӧ, Улісь Новгортӧ, Козаньӧ, Перемӧ.

Медбӧрья гижӧтӧм дырни Киров лапӧлын оліс 1503,5 сюрс морт. 2009 во пондӧтчан
кежӧ оліссезлӧн лыдыс лоис 1401,2 сюрс морт (Роч муын быдӧс оліссезісь 1,0%).

Отирлӧн тшӧкытаыс: 11,3 морт/км², карын олӧны 72,1% (2009). Уджавны кужиссез –
911 сюрс морт.

2008 годӧ отирыслӧн аскежись чинӧм лоис 1 сюрс морт вылӧ –5,8 (шогмиссез – 11,3,
куліссез – 17,1).

Медыджыт оланін Киров лапӧлас да сылӧн веськӧтлан шӧрин – Киров кар (464,5 сюрс
олісь 2009 воын).



https://koi.wikipedia.org/wiki/%D0%A3%D0%B4%D0%BC%D1%83%D1%80%D1%82_%D0%BA%D1%8B%D0%B2

Удмурт кыв (удм. Удмурт кыл) — удмурт отирлӧн чужан кыв, Удмурт Республикаын
веськӧтлан кыв.

Баитіссез — 464 сюрс морт, Удмуртму сайын нія олӧны Перем ладорын, Башкыр да
Тотара республикаэзын, Маримуын, Свердлов лапӧлын да Киров лапӧлын.

Удмурт кыв — медматісь родня коми кывлö. Кыкннанныс быдмӧмась ӧтласа перым
вужкылісь.

Удмурт кывлад йылісь баитікӧ сьӧрсьӧн-бӧрсьӧн видзӧтӧны кывсӧ куим ладӧрсянь:
фонология (сёрни шыэз йылісь велӧтӧм), морфология (кыв формаэз йылісь велӧтӧм)
да синтаксис (кыввез йитчӧм йылісь велӧтӧм).

Удмурттэзлöн ö шыыс оз пантась суффикссэзын. Сэтчин, кытöн коми суффиксын петö
ö, удмурттэзлöн лоас э нето шочжыка о: мынэм 'мунöм'.

Эманимыс вежласьӧ лыддян, кӧрталан да асалан сьӧрті. Роч кодьӧм род перем коми
кылын абу.

Кадакыв вежласьö кад, мортін да лыддян сьöрті. Сылöн эм куим модус: индикатив,
императив, конъюнктив.

Под форма - тшöктан модуслöн (императив) öтікö лыддян мöдöдз мортін: мын (мун),
кар (кер), пукты, кырӟа (сьыв).

Инфинитив аркмö под сьöрас суффикс -ыны содтöмöн: мын-ыны, кар-ыны, пукт-ыны, а
под помас кö сулалö а - ны содтöмöн: кырӟа-ны.

Удмурттэз коласісь ассиныс кывнысӧ наука ладӧрсянь туялісӧ кӧркӧ нето ӧні
туялӧны:



https://koi.wikipedia.org/wiki/%D0%A1%D0%B0%D1%80%D0%B8%D0%B4%D0%B7%D0%B4%D1%8B%D0%BD_%D0%BB%D0%B0%D0%B4%D0%BE%D1%80

Сари́дздын ладор (рочӧнжык: Приморскӧй край) — веськӧтлан юкӧт Рочмуын, Роч
Федерация видзантор. Пырӧ Ылісь Асыввыв федерал кытшӧ.

Канкарыс — Владивосток, кытӧн 2010' годӧ олӧмась 592 сюрс морт. Быдсӧн ладорас
олӧны отир невна не кык миллион. Унажыкыс олӧны каррезын — 75,4 %.

Саридздын ладорыс Роч канмуын токӧ 150 во мымда. 1858' годӧдз эна муэз вӧлӧмась
Китайлöн. Сэсся татӧн вӧліcӧ аркмӧтӧмӧсь Амур лапӧв да Саридздын лапӧв.
1920-1923 муыс вӧлі с.ш. Ылісь Асыввыв республикаын, сыбӧрын Ылісь Асыввыв
ладорын.

Саридздын ладор ыс аркмис 1938' октяб 20' лунӧ, Ылісь Асыввыв ладорсӧ кыкӧ
янсӧтікӧ (мӧд торыс – Хабаров ладор).

Ордчӧн Саридздын ладорыскӧт куйлӧны: ойвылын — Хабаров ладор, рытвылын — Китай
отир республика, лунвыв-рытвылас — Корея отирлӧн демократ республика.

Лунвывсянь да асыввывсянь Саридздын ладорсӧ миськалӧ Ниппон саридз. Медыджыт
курьяыс — Ыджыт Петра нима. Вадӧрыс курьяыслӧн бура вундалӧм да сысянь аркмӧны
учӧтжык курьяэз: Амур, Уссури, Посьета, Стрелок, Восток.

Медкузь визьсӧ ладорӧттяс позьӧ нюжӧтны Туманнӧй ю уссёсянь Самарга ю усянінӧдз
— сія лоӧ матӧ 900 км ылына. А медпаськыт инӧттяс, Уссури дорсяняс Ниппон
саридзӧдз, лоӧ матӧ 280 км ылына.

Саридздын ладорыс шӧрӧт да асыввыв муэзын сулалӧ керӧса массив Сихотэ Алинь,
рытвылас куйлӧны Уссури да Ханкадор лажмытіннэз. Медджуджыт йылыс ладорас Аник —
1933 метра вылына, сулалӧ ойвыв-рытвылын, самӧй Хабаров ладор бердын.

Медыджыт діэз: Русскӧй, Путятина, Аскольд, Попова, Рикорда, Рейнеке, Ыджыт
Пелис.

Медыджыт ю Уссури, сылӧн петанін Снежнӧй керӧс покатын, Облачнӧй керӧссянь
ойвыв-асыввылӧ.



https://koi.wikipedia.org/wiki/%D0%9A%D0%BE%D0%BC%D0%B8_%D0%BA%D1%8B%D0%B2

Коми кыв — коми отирлӧн чужан кыв. Коми кыв аркмӧма Урал вужсянь да пырӧ
чудь-йӧгра группаись перым кыввез увтырӧ. Медматын коми кыв дынӧ лоӧ удмурт кыв.

Коми кыв вылын баитӧны коми отир, кӧдна унажыксӧ олӧны Коми Республикаын, Перем
ладорын да Киров лапӧлын. Одзжык этна муэз вӧлісӧ янсӧтӧмӧсь Кардор
(Архангельск), Вологда, Вятка да Перем губернияэз коласын. Быдсӧн энія
мувывторрез – коми отирлӧн горт. Татӧн и аркмӧмась коми кывлӧн диалекттэз.

Сійӧн, мыля кӧркӧся Кардор да Вологда губернияэзын коми отирӧс роччез шуисӧ
зырянаӧн (ойвывся комиэз), а Вятка да Перем губернияэзын – пермяккезӧн (лунвывся
комиэз), коми диалекттэсӧ велалӧмась янсӧтны кык ыджыт чукӧрӧ: зыряна коми да
перем коми, кӧдна коласын эмӧсь мымдакӧ неӧткоддез кыв ладын да лексикаын.

Коми нация аркмытӧдз коми отирыс гижӧмась быдкодь диалекттэз вылын, а 1920-30
воэзӧ Коми лапӧлын (ӧння Коми Республика) да ӧння Перем ладорись Коми кытшын
нормируйтӧмась кык торья лыддьӧтан кыв: зыряналӧн коми кыв да перем коми кыв.

Рочӧн термин коми кыв видзӧны кык вежӧртасын: 1) зыряналӧн коми кыв да 2) быдӧс
коми отирлӧн сёрнитан кыв. Эта дырни перем коми кывнымӧс роччес шуӧны
коми-пермяцкӧй языкӧн.

Сійӧн, мыля перем комиэз ассьыныс кывнысӧ зыряна моз жӧ шуӧны коми кыв, то перем
комиӧн баитікӧ колӧ торйӧтны кык вежӧртас и шуаннэзӧн, мед сорасьтӧг вежӧртны,
мый йылісь бысниыс.

Эта понда мийӧ коми кывнас шуамӧ коми отирлісь сёрнитан кыв быдсӧн, а зыряналісь
коми кывсӧ сідз и шуамӧ: зыряналӧн коми кыв, нето зыряналӧн кыв, эд миянлӧ и
сідз вежӧртана: зырянаыс тай сё ни комиӧсь.

Термин коми-перемяцкӧй кыв туйӧ босьтамӧ термин перем коми кыв. Этія шуанӧн
вежӧртамӧ перем комиэзлӧн лыддьӧтан кыв.

Коми диалекттэз да сёрнитаннэз (наречиёэз) йылісь пондамӧ баитны сідз: коми
кывлӧн зыряна диалекттэз / сёрнитаннэз да коми кывлӧн перем диалекттэз /
сёрнитаннэз.

Коми кывлӧн нимыс аркмӧма коми шуанісь. Коми шуаныслӧн вежӧртасыс коркӧ вӧлі
‘морт’. Баитны комиӧн, сідзкӧ, лоӧ ‘баитны морт моз’.

Коми кыв аркмӧма Урал вужсянь чудь-йӧгра кыввез коласын. Чудь-йӧгра кыввезӧн
лыддисьӧны комиысся: удмурт кыв, мари кыв, мордва кыв (эрзя и мокша), вепс кыв,
карел кыв, финн кыв, ижора кыв, вадья кыв, эст кыв, лив кыв, мадьяр кыв, ханты
кыв да манси кыв. Медбӧрья куимсӧ пыртӧны йӧгра кыв чукӧрӧ, одззаэсӧ – чудь кыв
чукӧрӧ. Чудь чукӧр пытшкын коми да удмурт аркмӧтӧны торья перым чукӧрок, нылӧн
важ ай-маммез баитӧмась пӧ ӧтласа перым кыв вылын. Коми кыв да удмурт кыв
жагӧника торйӧтчӧмась ӧтамӧдныскӧт миян эрася VIII вексянь.

Вылісь Иньва, Улісь Иньва, Нердва да Ӧнь диалекттэз ӧтлаӧтӧны лунвыв перем
сёрнитанӧ, Кӧсладор да Луп диалекттэз ӧтлаӧтӧны ойвыв перем сёрнитанӧ.

Мукӧд отирыс Нердвасӧ озӧ лыддьӧ торья диалектӧн, а сэтісь баснисӧ пыртӧны
Вылісь Иньва диалект пытшкӧ. Бӧра, Кӧсладор диалектісь мукӧд туялісьыс торйӧтӧ
Кӧчладор диалект, а Луп диалектісь петкӧтӧ торья Нӧрыс диалект.

Зюзьдін диалект лыддисьӧ рытвыв перем сёрнитанӧн; кӧть и сія жӧ сёрнитанӧ позьӧ
пыртны Луза-Лэтка да Сыктыв йыв диалекттэз. Мукӧдыс бӧра пыртӧ зюзьдін диалектсӧ
лунвыв зыряна сёрнитанӧ.

Язьва диалектыс важынсянь лыддисис коми кывлӧн асыввыв перем сёрнитан туйӧ. Ӧні
мукӧд отирыс озӧ пыртӧ сійӧ перем сёрнитаннэз коласӧ да лэбтӧны бы сылісь
статуссӧ торья кылӧдз (коми-язьвинскӧй кыл пӧ миян).

Луза-Лэтка, Сыктыв йыв, шӧрӧт Сыктыв да Печора диалекттэсӧ ӧтлаын шуӧны лунвыв
зыряна сёрнитанӧн.

Изьва диалектсӧ мукӧд отирыс лыддьӧны торья кыв туйӧ (изьва кыы), но этія «кыы»
вылын ӧтік букварся нем абу гижӧма.



https://koi.wikipedia.org/wiki/%D0%A2%D1%8B%D0%B2%D0%B0

Тыва (рочӧнжык Тува) – тыва отирлӧн горт му, асъюралан республика, Роч Федерация
видзантор, пырӧ Сибир федерал кытшӧ.

Тыва шусьö сідз тыва отир сьöрті, кöда татöн важысянь олöм и кöда татöн
лöсьöтöма аслыс канму.

Ордча муэз: лунвылын да лунвыв-асыввылын — Монгол Отир Республика,
ойвыв-асыввылын — с Иркут лапӧв, ойвыв-рытвылын — Хакас Республика, асыввылын —
Бурят Республика, Рытвылын — Алтай Республика, ойвылын — Краснояр ладор.

Климат чорыта континентвывся — тöвнас кöдзыт, абу тöла, котловинаэзын етша лыма.
Гожумнас шоныткодь керöссэзын, а котловинаэзын жар. Тöвнас шонтöгыс унажыксö
овлö −25 −35 °C; гожумнас +13 +23 °C. Олан понда медлöсялана кад — сёр тулыс да
одз ар.

Быдман кадколас 150—160 лун. Мукöдлаын эмöсь пыркынмуэз. Республика мусис 3 млн
га вевттьöмöсь суспуа вöррезöн, эта лоö Рочмуись сыспуаиннэзісь 11 %.

Тываын эм уна курорттэз, медыджытэс — бальнеология сьöрті курорт Уш-Бельдир да
нятьсьöтан курорт Чедер ты дорын. Туристтэз понда республика кузя лöсьöтöмöсь
туёккез Азия шöринöдз. Кызыл дорын эмöсь базаэз Азас да Жарки.



https://koi.wikipedia.org/wiki/%D0%9A%D1%8B%D0%B4%D0%B7

Кыдз (лат. Betula) — кӧрусяна пуэзлӧн нето куссэзлӧн увтыр, кӧда пырӧ
кыдзкодььӧммез (Betulaceae) котырӧ. Кыдзыс быдӧ омӧн Ойвыл джыншар пасьта. Коми
муын да и бысӧн Роч му пасьта сія ӧддьӧн бура тӧдса пу. Кыдззез оллӧны ӧддьӧн
неӧткодьӧсь – виддэзыс сотняся невна унажык.

Кыдзсӧ быднёж видзӧны кӧзяйствоын: босьтӧны сылісь пу вын, карч, симӧт, кыдз
сок. Гар да корсӧ видзӧны медицинаын. Мукӧд видсӧ садитӧны ыбдорьян виззез
лӧсьӧтӧм могись, а сідзжӧ быдтӧны и басӧкӧмыс понда саддэзын. Кыдзыс орсӧ ыджыт
роль фин-йӧгра, сакандинав да славяна мифологияэзын.

Зырянаыс кыдзсӧ шуӧны эшӧ и кыдз пу, кыдз соксӧ – зарава, симӧтсӧ – сюмӧд, мукӧд
диалекттэзас симӧд.

Уна сорттэз кыдзлӧн — паськыта распространяйтчӧны и являйтчӧны важнейшӧй
вӧраркмӧтіся породаэзӧн, унаын определяющӧйезӧн облик и виддэӧсь состав
лиственнӧй и хвойна-лиственнӧй (сорӧм) вӧррезлӧн умереннӧй и кӧдзыт торын
Евразияын и Северӧсь Америкаын. Эмӧсь кыдззес коласын и кустарниккез. Ёнжыка
известнӧй ныись карликкезӧсь кыдз (Betula nana), быдмӧ тундраэзын Европаас и
Северӧсь Америкаас и керӧса тундраэзын Сибирьын. Сія оз быдмы вылынжык 1 м
вылынася. Кыдззес ӧддьӧн мороззэза атерпитісьӧсь, оз шогаллӧ тулысся
кӧдздӧтӧммезсянь. Шонытыс колӧ тӧкӧ кыдззезлӧ субтропическӧй районнэсісь
(гималайа-китайӧсь, мукӧд японскӧй и америкаӧсь шорреза кыдз (Betula nigra)).
Разнӧй кыдззезлӧн оланыс кыссьӧ 100—120 во, 150 (300) во, 100—150 во, торья пуэз
оллылӧны 400 воӧдз и унажык. Листтэнас кыдзыслӧн питайтчӧны Майся жуккез, и
торья воэзӧ кӧр нія ӧдзӧн уна, вермӧны причинитны ыджыт вред кыдззеслӧ.

Медбы получитны ыджыт поделочнӧй материал кыдззес керассьӧны 60—80 и даже
мукӧдпыр 100-вося возрастын. Лыддисьӧ медбур песӧн, пессэз вылӧ пилитчӧ уже
40—60 воын. Постройкаэз вылӧ оз лӧсял, сідз кыдз чожа сісьмӧ грибоккез уллъя.
Сідзжӧ кыдзись керӧны высококачественнӧй фанера, лыжжез, резнӧй чачаэз,
прикладдэз билыйсянӧсь оружие понда.

Велдорись слоез кыдзыс карчлӧн имейтӧны ассьа шусь — симӧт. Симӧт важынсянь
применяйтчыліс отиррес промыселлэзын лӧсьӧтлӧм понда: туисоккез, доззэз,
коробкаэз, кӧшшез, лукошкаэз и мӧдік комся паньбекӧр, а сідз жӧ нинкӧммез понда,
видзсьыліс материалӧн гижӧм понда, сэтчӧ кӧркӧся коми отир гижлісӧ охотникӧсь
пассэз, кӧдна мыччалывлісӧ кӧр и кин вылӧ вӧралны.

Если ствол вылас керны надреззэз эта кадӧ, ныись пондас визылтны ыджыт
количестваын сок, видзлісь 0,43 сянь 1,13 % ӧдз сахар. Кыссьӧ сок визылтӧмыс —
кынымкӧ неделя. Кыдзыслісь сок ӧктӧмыс истощайтӧ пусӧ, сы дынӧ же ранаэзӧт карч
вылас, ловья тканнезӧ вермасӧ пырны шогӧта микроорганизммез, пуыс вермас
шогӧтсялны и сэсся кулны. Сійӧн соксӧ ӧктӧмыс бӧрсянь тшоктӧны ранаэсӧ карчсис
малтлыны нятьӧн или глинаӧн. Кыдз сокыс мунӧ мунӧ разнӧй напитоккез гӧтӧвитлӧм
вылӧ. Ыджыт кыдзыс вермас сетны суткиас ӧт ведрася унажык соксӧ. Сок мукӧдпыр
консервируйтӧны, шӧмсьӧтӧмӧн фосфорӧсь кислотакӧт. Упареннӧй кыдз сок
применяйтӧны мошшезлӧ, тулысся подкормка понда.

Кыдзись короссез используйтӧны лечебнӧй профилактикаӧсь целлезас баняэзын.
Лыддисьыліс, что дук кыдзыслӧн лечитӧ меланхолиясянь и отсалӧ вомзьсянь, а кыдз
сок, ӧктӧм особӧй луннэзӧ мартын и апрельын, сӧстӧмтлӧ вир.



https://koi.wikipedia.org/wiki/%D0%9A%D1%83%D0%B4%D1%8B%D0%BC%D0%BA%D0%B0%D1%80

Öні карыс лыддисьö торья асвеськöтлан юкöтöн — Кудымкар каркытш, этася карыс лоö
Кудымкар район понда веськöтлан шӧрин.

Кудымкар куйлӧ Перемсянь 201 км ылынаын, Коми кытш лунвылын, Иньва ю кыкнан
ладорын да мымдакӧ Кува ю уссёын. Карыс дорӧт мунӧ автомагистраль
Гайна—Менделеева.

Отир пондӧмась овны ӧння Кудымкар местаын важынся каддэзсянь. 1472' годӧ энія
муэз ӧтлаын Ыджыт Перемкӧт пырӧмась Мӧсква кипод увтӧ.

Медодз Кудымкарсӧ (Кудымкор) казьтылӧма И. И. Яхонтов 1579' воын, сэк татӧн
олӧмась пӧ 11 айка морт да вӧлі сизим горт. В 1609 годӧ Кудымкар гӧгӧр эм ни
аслас кытш, кытчӧ пырӧмась нёль грезд. XVII векӧ Кудымкар лоас Иньва ладор понда
шӧрин туйӧ. 1623' воын М. Кайсаров гижӧтан небоггез сьӧрті Кудымкарыт — погост,
кӧда кипод увтӧ пырӧны 11 грезд да 13 починок.

1833' годӧ Кудымкар посадас официальнӧя осьтӧмась Строгановвез вотчиналӧн Иньва
дача понда кытшӧн веськӧтлан, а 1837' годӧ татчӧ лӧсьӧтӧмась стан приставлісь
патера. 1850' воын Н. А. Рогов сьӧрті посадас вӧлі 100 горт, кытӧн олӧмась 700
морт.

Кува дa Иньва юэзлӧн ӧтлaacьӧм мecтаын бытшӧмa пукcьӧмa пocaд cтpoитcиc дa
пacькaліc. Cтpoитчӧмыc нуӧтcиc C.В. Cтpoгaнoвa грaфинялӧн accямa плaн cьӧpті,
кытӧн бaитcиc и Иньвa ю весьтӧт пос строитӧм йылісь, кӧда народас шусис
«софийскӧйӧн». Ӧнӧдз важ Кудымкар мыгӧрын кокнита казясьӧны веськыт туйез, кӧдна
аркмӧтӧны кварталлэз, да изісь керӧм вичку гӧгӧрись медӧшрӧт отаин, кӧда вылын
чулaвліcӧ быдкодь вeжaлуннэз.

1908' годӧ Кудымкарын олӧмась 1192 морт. Татӧн пукаліс Перем губерняись Совкар
уездлӧн 3-ӧт стан вылын юралісь. Этія станӧ пырлӧма ӧння Кудымкар район да ордча
муэз ӧння Юсьва да Карагай районнэзісь.

Кудымкарас пондісӧ уджавны: 1927' годӧ педагогика сьӧрті велӧтчанін (медодз
техникум), 1929' годӧ вӧртехникум (медодз техникумлӧн юкӧт), 1930' годӧ му-видз
уджалӧм сьӧрті техникум, 1930' жӧ годӧ медицина сьӧрті велӧтчанін (перво
фельдшер-акушеррез понда школа); война бӧрын Кудымкарас осьтісӧ техника
профессияэзӧ велӧтан кынымкӧ керку.

2010 во пондӧтчан кежӧ Кудымкарын олісӧ 30,7 сюрс морт. 2002' вося гижӧтӧм коста
64 % оліссез коласын вӧліӧ комиӧсь, 33 % рочӧсь. Но карын унажыксӧ чулӧтӧны
берсясӧ роч кыв вылын.

Медыджыт берся керӧтан уджаиннэз: ОАО «Молоко» (йӧв продуктаэз) да яйкомбинат,
кӧдна мылькйӧн кайӧны мӧдік уджаиннэз коасын лэдзӧмыс дон сьӧрті. Ӧтлаын нянь,
сёян да фруктаэз лэдзан комбинаттэзкӧт нія сетӧны Кудымкарын лэдзӧмись 2/3
(сьӧмӧн кӧ лыддьыны).

1990' воэзӧдз медыджыт уджаинӧн вӧлі Электромеханика сьӧрті завод (Перемись
приборкеран ӧтувтчӧмлӧн филиал). Уджалісӧ заводас 1,2 сюрс морт – Кудымкар
индустрияын уджаліссезісь куимӧт тор. Сэсся заводсӧ пӧдналӧмась, а отирсӧ
чапкӧмась ӧтӧрӧ.

Кудымкарӧ электровын локтӧ Перемсянь кык ЛЭП-110 сьӧрті, сэсся сійӧ иньдӧтӧны
Коми кытш районнэзӧ.

Пассажиррезӧс карын кыскалӧ Кудымкарись ПАТП. Автобуссэс ветлӧны сэтшӧм
маршруттэз кузя:

Кудымкарын эмӧсь культура керкуэз кыка, сизим клуб, паськытэкрана Кинотеатр
«Комсомолец», культура да шоччисян парк (И. Я. Кривощёков нима); неважын
лӧсьӧтӧмась Культура шӧрин, кытӧн эм ыджыт видзӧтан зал, уна быдкодь жыррез
кужӧттэз зорӧтісь отир понда.

Эмӧсь архитектура казьмӧтаннэз – Строгановлӧн кӧркӧся контора да Микола вичку
(XVIII век).



https://koi.wikipedia.org/wiki/%D0%A7%D1%83%D0%B4%D1%8C-%D0%B9%D3%A7%D0%B3%D1%80%D0%B0_%D0%BA%D1%8B%D0%B2%D0%B2%D0%B5%D0%B7

Чудь-йӧгра кыввез (рочӧнжык Финно-угорскöй языккез) – Евразияын баитан кыввез,
кӧдна ӧтлаын самод кывввезкӧт аркмӧтӧны урал кыв котыр.

Чудь-йӧгра кыввез вылын баитӧны 24 млн. морт, унажыксӧ нёль канмуын: Мадьярмуын,
Финмуын, Эстмуын, Рочмуын, а сідзжӧ Норвегын, Шведмуын, Латвияын, Ромынияын да
Сӧрбияын.

Чудь-йӧгра кыввез традиция сьӧрті чукӧртӧны кык группаӧ: чудь-перым кыввез да
йӧгра кыввез. Быд группаӧ пырӧны кынымкӧ увтыр, быд увтырын ӧтік нето мымдакӧ
кыв.

7. Чудь увтыр: финн кыв, ижора кыв (†), карел кыв (3 стандарт), вепс кыв, эст
кыв, вадья кыв (†), лив кыв (†)

Лыддьӧны тай, быдӧс энія кыввез аркмӧмась ӧтік важся кывсянь, с.ш. вужкывсянь,
кӧда вылын чудь-йӧгра отир баитӧма пӧ, ӧтлаын олікӧ, 6000 воын миян кадся
одзжык. Сэсся отирыс рознитчисӧ му пасьта да аркмісӧ торья увтыррез. Быд
увтырись сэсся быдмӧмась ӧння баитан кыввез. Кыдз муніс этія процессыс,
висьтавны сьӧкыт. Эм быдкодь нёджӧввез.



https://koi.wikipedia.org/wiki/%D0%A5%D0%B0%D0%B1%D0%B0%D1%80%D0%BE%D0%B2_%D0%BB%D0%B0%D0%B4%D0%BE%D1%80

Хаба́ров ладор (рочӧнжык Хабаровскӧй край) — веськӧтлан юкӧт Рочмуын, Роч
Федерация видзантор. Пырӧ Ылісь Асыввыв федерал кытшӧ.

Канкарыс – Хабаров, кытӧн 2009' годӧ олӧмась 578,6 сюрс морт. Быдсӧн ладорас
отирыс олӧны миллионся унажык, но оліссезлӧн лыдыс пыр чинӧ.

Хабаров ладорыс – Рочмуас ыжда сьӧрті нёльӧт регион, этія рангын сія сулалӧ
Тюмень лапӧв да Иркут лапӧв коласын.

Роччез локтӧмась эна муэзӧ XVII вексянь да сэсся дыр вермасьӧмась китайсакӧт,
кӧдналісь мырддьӧмась амурсайся муэз 1858' годӧ. Вӧлі аркмӧтӧмӧсь Амур лапӧв да
Саридздын лапӧв. 1920'-1923' годдэзӧ муыс вӧлі с.ш. Ылісь Асыввыв республикаын,
сыбӧрын Ылісь Асыввыв ладорын.

Хабаров ладорыс аркмис 1938' октяб 20' лунӧ, Ылісь Асыввыв ладорсӧ кыкӧ янсӧтікӧ
(мӧд торыс – Саридздын ладор). Медодз Хабаров ладорыс вӧлі тӧдчӧмӧн ыджытжык,
сэсся сыись сьӧрсьӧн-бӧрсьӧн торйӧтӧмась мукӧд муэз.

Хабаров ладӧр куйлӧ Азияын, Роч Ылісь Асыввылын, Амур ю кывтытын, Оката да
Ниппон саридззез вадӧр пӧлӧн.

Мувывторыс босьтӧ Роч муись 4,5 %, этӧ лоӧ 788 600 км². Ладорыс нюжалӧ
лунвывсянь ойвылӧ 1 800 км, рытвывсянь асыввылӧ — 125—750 км ылына.

Ордчӧн Хабаров ладорыскӧт куйлӧны: ойвылын — Якутму да Магадан лапӧв, рытвылын —
Асъюралан Еврей лапӧв да Амур лапӧв, а сідзжӧ Китай отир республика, лунвылас —
Саридздын ладор.

Ойвыв-асыввывсянь да асыввывсянь Хабаров ладорсӧ миськалӧ Оката саридз,
лунвыв-асыввывсяняс — Ниппон саридз. Асыввылас куйлӧ Сахалин ді, кӧда торйӧтӧм
Хабаров ладорсянь Тотара да Невельскӧй виссэзӧн.

Хабаров ладорас лыддиссьӧны кынымкӧ ді, медся гырисьӧсь — Шантар муэз. Вадӧр
визьыс быдӧссӧ — матӧ 2 500 км кузя, діэскӧт кӧ лыддьыны — 3 390 км кузя.

Медыджыт керӧс массиввез — Сихотэ Алинь, Сунтар Хаята, Джугджур, Бурея, Дуссэ
Алинь, Ям Алинь. Медджуджыт йылыс — Берилл керӧс (2933 м), медлажмытыс — саридз
вевдӧрын.

Медваж оліссез Хабаров ладорын — тунгус-манджур группаись отир: нанайез, наниэз,
негдыэз, удэгеэз, ороччез, эвеннэз да эвенкиэз.

2002' годӧ отир лыддикӧ Хабаров ладорын адззисьӧмась 1 436 570 морт, ныись 694
210 айморт да 742 360 инька (лӧсялӧ 48,3 % да 51,7 %). Рочмуись унажык
регионнэзся Хабаров ладорыс буржыка карсялӧм, 2002' во кежӧ кар кодь олан
пункттэзын олӧмась 80,4 %, грезддэзын — 19,6 %. Хабаров — регионас медыджыт кар,
кытӧн олӧ 583 сюрс морт (2002). Ыждаыс сьӧрті мӧд места босьтӧ
Комсомольскӧй-на-Амуре, оліссес 281 035 морт. Ладорись 5 мӧдік карыс учӧтӧсь, а
ӧтікыс — шӧрӧт ыжда.



https://koi.wikipedia.org/wiki/%D0%9F%D0%B5%D1%80%D0%B5%D0%BC_%D0%BA%D0%BE%D0%BC%D0%B8%D1%8D%D0%B7

Перем комиэз нето коми пермяккез – коми отир, кӧдна олӧны Перем ладорын, Киров
лапӧлын да Коми Республика лун-рытвыв пельӧсын. Быдӧс этна комиэз рочӧн асьнысӧ
шуӧны (нето шуисӧ ХХ век пондӧтчикӧ) пермяккезӧн.

Перем комиэсӧ, кӧдна олӧны Перем ладорись Коми кытшын веськӧтліссез тшӧктӧны
шуны коми-пермяккезӧн. Коми кытш визиррез сайись перем коми анклаввезын отирыс
ӧнӧдз шуӧны асьнысӧ рочӧн дзир пермяккезӧн. Унажык комиэсӧ, кӧдна олӧны Коми
Республикаын, йӧзыс шуӧны коми зырянаӧн. Перем комиэз да коми зыряна лоӧны коми
отир пытшыкын кык ыджыт субэтнос туйӧ.

2002 вося гижӧтӧм сьӧрті Роч Федерацияын перем комиэз олӧмась 125,2 сюрс морт,
ны коласын Перем лапӧлас — 103,5 сюрс морт, ныись Коми кытшын — 80,3 сюрс морт.

Перем комиэз баитӧны коми кывлӧн перем диалекттэз вылын. Коми кытшын перем
комиэз лӧсьӧтӧмась тодильнӧй кыв стандарт, кӧда шусьӧ Перем комиэзлӧн лыддьӧтан
кыв (рочӧнжык: коми-пермяцкӧй литературнӧй кыв). Этійӧ кыв велӧтӧны Коми кытшись
школаэзын 21% мымда коми челядь коласісь. Тодильнӧй лыддьӧтан кыв
(коми-язьвинскӧй кыл) Перем ладорись юраліссез ӧні лӧсьӧтӧны и Язьва дорись
комиэз понда.

Медодз роччез шуӧмась быдӧс коми отирсӧ ӧтласа нимӧн – пермяна нето пермяки,
пермичи, но XVII вексянь ойвыв комиэсӧ рочӧн пондісӧ гижны зырянаӧн, а лунвыв
комиэсӧ – пермяккезӧн. Этнія ниммез дынӧ жагӧник велалісӧ и асьныс комиэз, да
унажыкыс сідз и кутчисӧ шуны асьнысӧ, кӧр баитӧны рочӧн.

Ойвыв комиэз (зыряна) 1921 годӧ шупкисӧ роччезлісь босьтӧм нимкодьсӧ да рочӧн
шуӧны асьнысӧ дзир комиэзӧн (коми народ), кӧть и наукаын коми зыряна ним
кольччис, мед вежӧртны, кӧдладорись комиэз йылісь сёрниыс.

Коми кытшын олісь комиэзлӧ, кӧдна одзжык асьнысӧ шуисӧ рочӧн пермяки, а комиӧн
коми, 1925 во бӧрын юраліссез тшӧктісӧ и рочӧн, и комиӧн шусьыны
коми-пермяккезӧн (коми-пермяки). Коми отир татӧн дыр вермасисӧ, мед чапкыны
этійӧ нимкодьсӧ, но 1937 во бӧрын сетчисӧ.

Язьва дорын олісь комиэз ӧнӧдз шуӧны асьнысӧ рочӧн дзир пермяккезӧн, а Киров
лапӧлын комиэз (зюзьдінса) – пермянаӧн.

Колӧ содтыны то мый: мукӧд перем комиэз (Сыктыв йылын, Лэт йылын да Луз дорын
оліссез), кӧдна рочӧн шуӧны асьнысӧ пермяккезӧн, ас кадӧ пырӧмась Коми
Республикаӧ да ӧні наукаын лыддисьӧны коми зырянаӧн.

Сійӧн, мыля дӧс этна комиэз босьтісӧ аслыныс роч ним перем шуан сьӧрті (пермяк <
перем), да и унажыкыс ны колаісь олӧны Перем ладорас, ми и нимтамӧ нійӧ
быдӧннысӧ комиӧнжык перем комиэзӧн (рочӧнжык – коми пермяккезӧн). Но этійӧ ми
керамӧ токӧ сэк, кӧр перем комиэз (коми пермяккез) да коми зыряна казьтывсьӧны
ордчӧн. Абу кӧ могыс нійӧ торйӧтны – сэк тырмӧтчамӧ дзир коми нимӧн.

Медуна перем комиэз олӧны Перем ладорись Коми кытшын, кӧда куйлӧ шӧрӧттяс и лоӧ
перем коми отир понда культура шӧрин (центр). Татісь школаэзын первуись перем
комиэз коласын пондісӧ велӧтны комиӧн, татісь ысталісӧ коми велӧтіссесӧ мӧділаын
олісь перем комиэз дынӧ, татӧн петӧны комиӧн небӧггез, комиӧн баитыштӧ радио да
телевидз. Оліссез татӧн – иньвенса да косинса.

Перем ладорись ойвыв-асыввылын, Вишера районын перем комиэз олӧны Язьва ю
йыввезын. Нылӧн аскоддя диалект, вера сьӧрті нія кержаккез. Перем ладорись
юраліссез нетшкӧвтӧны бы язьвинсасӧ мӧдік перем комиэз коласісь, сы понда
кынымӧкӧ ны челядь коласісь пондісӧ велӧтны татісь диалектӧ, кӧдӧ томмез
вунӧтӧмась ни, лэдзӧны небӧггез.

Одзджык Кама ладорыс Перемсянь ойвывланяс вӧлі сваль коми муӧн, эта йылісь
баитӧны топониммез: Ныроб, Яйва, Чусва, Обва. Ӧні коми отир татісь рочсялӧмась,
кӧть и ны роч сёрниын кольччӧны торья коми шуаннэз да формаэз.

Перем ладор пасьта (Коми кытш визиррез сайын) олісь перем комиэз – Коми кытшись
нето Язьва дорись мунӧм йӧз. Нія олӧны унажыксӧ каррезын, медуна – Перемын.

Киров лапӧлісь Зюзьдін (Афанасьева) район – перем комиэзлӧн важ горт. Сія куйлӧ
Кама катытын, ордчӧн Коми кытшкӧт асыввылын да Удмурт Республикакӧт лунвылын.
Зюзьдінса лёка рочсялӧны, школаын коми кыв оз велӧтӧ.

Коми Республикаись Койгорт районын, Сыктыв ю йыввезын, олӧны перем комиэз,
кӧдналӧн басни вачкисьӧ зюзьдінса сёрни вылӧ. Но этнограффез пыртӧны нійӧ коми
зыряналӧн сыктывса чукӧрӧ. Лыддьӧтан кыв туйӧ татӧн лыддисьӧ зыряналӧн коми кыв,
кӧда вылын уна бур небӧг гижис татісь петӧм морт Торопов Иван.

Коми Республикаись Луздор районын перем комиэз олӧны Лэт ю йыввезын да Луз ю
дорын. Нійӧ туяліссез сідзжӧ лыддьӧны коми зыряна туйӧ, нылӧн челядь велӧтӧны
мам кыв зыряна небӧггез сьӧрті.

Уна перем комиэз мунісӧ чужан муись кошшыны буржык олан. Сійӧн миян вужись петӧм
отир олӧны ӧні омӧн Роч му пасьта. Медуна – Краснодар ладорын, Ростов да
Свердлов лапӧввезын, Йӧгра кытшын.

Унажык сы йылісь видзӧт: Перем комиэзлӧн демография, Перем комиэзлӧн лыд Роч му
регионнэз сьӧрті

Перем лапӧлас, Коми кытш визиррез сайын, сія жӧ кадӧ лыддисӧ асьнысӧ перем коми
отирӧн 23 178 морт (эшӧ 1148 морт шуисӧ асьнысӧ коми), ныись 900 гӧгӧр коми морт
олӧмась Язьваланьын.

Унаӧн перем комиэз коласісь мунӧны ылӧ чужан мусянь. 2002 вося гижӧтӧм сьӧрті
медыджыт перем коми диаспораэз аркмӧмась Ханты-Манси (Йӧгра) кытшын (2704 морт),
Свердловск лапӧлын (1897 морт), Ростов лапӧлын (1811) да Краснодар ладорын
(1095). Унаӧн перем комиэз мунӧны и Коми Республикаӧ, татӧн нія 1118 морт.

Мымда вӧлісӧ перем комиэз важ кадӧ тӧдны сьӧкыт — сы йылісь некытӧн абу гижӧм.
Тӧдны пондасӧ дзир XVIII век пондӧтчикӧ. 1710 годӧ Чердын уездісь 57 грездын
(деревняын) олӧмась 3026 коми морт, Иньва ю гӧгӧр Совкар уездісь 97 грездын —
4763 коми морт (нійӧ тожно, 1702 воын, сетісӧ Строгановвезлӧ). 1745 годӧ коми
отир лоасӧ ни 16 300 морт, а 1795 во кежӧ — 29 800 морт.

XIX век сьӧрна комиэз содӧмась чожжыка мӧдік кывья йӧзся. 1857-1858 годдэзӧ X
ревизия (гижӧтӧм) сьӧрті коми отир вӧлӧмась 62 130 морт. Ны коласісь Совкар
уездын олӧмась 45 356 морт, Чердын уездын — 15 458 морт, Оханскӧйын — 1316 морт.
1897 годӧ Роч империялӧн медодзза гижӧтӧм мыччалас Перем губернияись 92 641 коми
мортӧс, ны коласын: зюзьдінса — 9320 морт, язьвинса — 3843, обвинса — дзир 62
морт.

Перем комиез коласын ӧні позьӧ янсӧтны нёль чукӧр: иньвенса (лунвывся перем
комиэз), косинса да лупьинса (ойвывся перем комиэз), язьвинса (асыввывся перем
комиэз) да зюзьдінса (рытвывся перем комиэз).

Кӧркӧся обвинсалӧн неыджыт чукӧр, кӧда олӧма Перем губернияись Оханскӧй уездын,
ӧння кадӧ быдсӧн рочсялӧма.

Коми кытш ойвылын да лунвылын олісь комиэз баснинаныс, культурананыс да
оланнаныс невна торьясьыштӧны. Медтӧдчана неӧткодьыс ны коласын тыдалӧ л да в
шыэз пыр. Кӧсва дорланьын комиэз баитӧны л шы пыр, а Иньва дорын унажык комиэз
ӧштӧмась сійӧ шысӧ да пондӧмась шуны сы туйӧ в шы: (кыл — кыв).

Лунвылынжык олісь перем комиэзісь унажыкыс олӧны Иньва ю да сыӧ усян юэз пӧлӧн
(сійӧн и шусьӧны – иньвенса). Сія ладорись комиэз торьясьӧны нёль неыджыт чукӧр
вылӧ, кӧдна олӧны Иньва кывтытын, Иньва катытын, Ӧнь дынын да Нердва ю йыввезын.

Кудымкар район пасьта да Юсьва район рытвылын олісь комиэзлӧн аскодьӧм басни да
культура, ордча комиэз нійӧ шуӧны батюррезӧн.

Коми иньвенса тӧдӧны космогония висьт сы йылісь, кыдз Ен да Куль аркмӧтісӧ мусӧ,
висьтасьӧны Кудым Ош йылісь важся легенда.

Ойвылісьжык перем комиэсӧ этнограффез ӧтувтӧмӧн шуӧны косинса. Коми отирлӧн этія
чукӧрӧ пыриссез важынсянь олӧны Кама да сыӧ усян Кӧсва (рочӧн – Коса) ю пӧлӧн.
Коркӧ нылӧн муэз вӧлісӧ Перем губернияись Чердын уездын, сійӧн татісь комиэсӧ
сэк нимтӧмась чердынскӧй пермяккез). Ӧння кадӧ нылӧн оланіннэз пырӧны Коми
кытшись Кӧч, Кӧс да Гайна районнэзӧ.

Ойвывся перем комиэз коласын торьялӧны Луп йылісь да Нӧрысісь комиэз, кӧдна
олӧны Гайна районын. Нія асланыс этнокультураӧн вачкисьӧны коми-зыряналань, но
асьнысӧ шуӧны рочӧн пермяккезӧн. Туяліссез нійӧ шуӧны лупьинса.

Гортся поверьёэз да кыв торьялӧны и Кӧч районісь комиэсӧ, кӧдна косинса коласісь
лоӧны медгырись чукӧрӧн. Мукӧд туяліссез Кӧч ладорись комиэсӧ лыддьӧны косинса
да иньвенса коласын вуджан чукӧрӧн (кочовса нимаӧн).

XIX-XX веккезся туяліссез косинса дынӧ ӧтлаӧтлісӧ Юрла районлӧн ой-асыввыв
муэзын олісь комиэзӧс, кытӧн мӧддэс олісӧ роччез коласын. XX сугӧд пондӧтчикӧ
Юрла районсис комиэс быдсӧн рочсялісӧ. Дзир оланіннэзлӧн, ыббезлӧн, видззезлӧн
да мыссэзлӧн топониммез да одззася коми нимкоддезсянь аркмӧм гишшаннэз
(фамиллёэз) мыччалӧны отирыслісь коми йӧзісь петӧм-аркмӧмсӧ.

Перем му асыввылын эм комиэзлӧн тӧдчана чукӧр — Язьва комиэз нето, рочӧнжык кӧ
шуны, язьвинса. Нія олӧны Язьва ю катытын. Эна муэс пырӧны Перем ладорись Вишера
районӧ, а одзжык вӧлӧмась Чердын уездісь Верх-Язьва волостьӧн. Асьнысӧ
язьвинсаыс рочӧн шуӧны пермяккезӧн.

2002 годся гижӧтӧм сьӧрті Вишера районас перем комиэзӧн (коми пермяккезӧн)
шусисӧ дзир 198 морт, а 688 морт шуисӧ асьнысӧ комиэзӧн. Эшӧ 20 морт нимтісӧ
асьнысӧ язьвинскӧй пермяккезӧн, этія под вылын Перем ладорись юраліссез тшӧктӧны
лыддьыны Язьва дорись комиэзӧс торья отирӧн, лӧсьӧтӧны ны понда торья лыддьӧтан
кыв, лэдзӧны небӧггез, видзӧны уна сьӧм.

Язьва комиэз сёрниын уна неӧткодьыс мӧдік комиэз басникӧт. Но этія сёрниыс
(баитіссез 200 морт кыным) сё жӧ лоӧ коми кыв понда диалектӧн, кӧдӧ позьӧ пыртны
коми кывлӧн асыввывся перем сёрнитанӧ (восточно-пермяцкӧй наречиёӧ).

Коми отирлӧн асыввывся перем чукӧрыс Кама ладорас аркмӧма да зорамӧма IX-XV
веккезӧ Кама, Колва да Вишера юэз пӧлӧн. Роччезлӧн Ыджыт Перемӧ локтӧмыс уна мый
сорлаліс, сійӧн XVII сугӧд шӧрын Перем му асыввылісь комиэс невна не быдсӧн
ӧшӧны. Ны чукӧрсиныс дзир неыджыт тор, кӧда муніс Язьва ю пӧлӧт катытас, видзис
ассис баитан кывсӧ да аскодьӧм культурасӧ. Сія и аркмӧтас ӧння торья чукӧр.

XVIII век помын – XIX век пондӧтчикӧ натьтӧ и аркмис язьвинсалӧн чукӧрныс. Сія
кадӧ Кама ладорас паськыта ветлӧма кержаккезлӧн велӧтӧм (Христослӧ важ нёжа
эскӧм), сы сьӧрті отирыс и ӧтлаасясӧ ӧтік чукӧрӧ да пондасӧ видзсьыны ӧтамӧд
бердӧ. Буржыка сорласясӧ рочческӧт Язьва дорись нія комиэс, кӧдна ветлісӧ
буркывья вичкуӧ. 1897 годӧ язьвинсаыс вӧлӧмась 2,2 сюрс морт. Комиэзӧн нійӧ
медбӧрьяись гижисӧ 1926 вося гижӧтӧм коста, сэк татӧн вӧлі 3163 коми морт.
Одзланься гижӧтӧммез дырни татісь коми отирсӧ гижӧтлісӧ роччезӧн ни.

Советтэз дырни Язьва дорись комиэс эзӧ пырӧ нія муэзӧ, кытӧн ӧксисӧ ӧтлаӧ унажык
коми отирыс: ни Перем комиэзлӧн асвужья кытшӧ, ни Коми АССР-ӧ. Язьва дорись коми
отир ӧнӧдз озӧ вермӧ вежӧртны, кытшӧм чукӧрӧ пырны, шуӧны асьнысӧ
коми-язьвинсаӧн, коми-пермяккезӧн, комиэзӧн, пермяккезӧн, нельки роччезӧн. Унаӧн
озӧ вермӧ висьтавны, киннэз нія чужанвуж сьӧрті.

Рытвылынжык олісь перем комиэз коласын медматынӧсь Коми кытш дынӧ лоӧны Кама
йыввезісь (Зюзьдінісь) комиэз. Нія олӧны Киров лапӧлісь Зюзьдін (Афанасьева)
районын. Одзжык эта вӧлі Вятка губерняись Глазов уезд.

Зюзьдінса этноним лоис, натьтӧ, Сюзьва ю нимсянь, кӧда усьӧ Кама юӧ веськыт
ладорсянь (Зюзьдін < Сюзь дін, дін кывлӧн вежӧртас лоӧ ‘уссё’). Этія ю уссё
гӧгӧр, тыдалӧ, и олісӧ татісь комиэзлӧн важ ай-маммез.

Перем комиэзлӧн эм асланыс кыв стандарт – перем комиэзлӧн лыддьӧтан кыв
(рочӧнжык коми-пермяцкӧй литературнӧй кыв), кӧда вӧлі лӧсьӧтӧм татісь коми
диалекттэз под вылын. Коми кытшись школаэзын лыддьӧтан кывнысӧ да перем коми
литература 2008/09 воын велӧтӧмась дзир 20,5% коми челядь коласісь (2931 морт);
а садиккезӧ, кытӧн челядёкыскӧт баитӧны коми кыв вылын, ай-маммез сетӧмась сія
жӧ годӧ токӧ 848 кага (этія лоӧ 14,3% быдӧс дошкольниккез коласісь).

Перем комиэз олӧны паськыта, сійӧн и кыв нылӧн абу быдлаын ӧткодь. Позьӧ
торйӧтны нёль ыджыт сёрнитан (наречие): ойвывся, лунвывся, рытвывся да
асыввывся. Коми кывлӧн перем сёрнитаннэз невна не пыр лӧсялӧны коми отирлӧн
торья перем чукӧррезкӧт.

Ойвывся да лунвывся сёрнитаннэз куйлӧны шӧрӧттяс, ны под вылын вӧлі аркмӧтӧм
перем комиэзлӧн лыддьӧтан кыв – перем коми кыв.

Первуись бумага вылӧ перем коми кыввез-шуаннэз лоисӧ личкӧтлӧмӧсь-печатайтӧмӧсь
1756 годӧ Г.Ф. Миллер уджын, мортыс босьтӧма нійӧ ойвыв сёрнитанісь. 1785 во
кежӧ вӧлі дась (готов) медодзза коми грамматика да ыджыткодь кывкуд, лӧсьӧтісьыс
– Попов Антоний. Сэсся перем сёрнитаннэзісь лоасӧ ӧктӧмӧсь эшӧ кык ыджыт
кывчукӧр – Чечулин Георгийлӧн да Волегов Федотлӧн. 1823 воын первуись вуджӧтӧны
перем коми кыв вылӧ Бур юӧр (Евангеллё). Этійӧ керӧма Йӧг посадісь поп Любимов
Феодор.

1860 годӧ Питерын печатайтӧмась перем коми грамматика, а 1868 годӧ – кывчукӧр.
Кыкнан небӧгсӧ лӧсьӧтӧма Рогов Миков. 1866 воын Лондонын петӧ медодзза
печатайтӧм небӧг быдсӧн перем комиӧн, «Матьвей сьӧрті Бур юӧр», кӧдӧ вуджӧтӧма
Попов Ӧврамий. Челядьӧс велӧтӧм понда медодзза небӧг петӧ 1894 годӧ, гижис сійӧ
Попов Ермов. XIX век помын – XX век пондӧтчикӧ Казаньын лэдзӧны перем коми кыв
вылын букваррез да унакодь вичкося небӧг. Сійӧ уджсӧ артмӧтіс Камасинісь
Шестаков Яков (сія вӧлі поп Кудымкарын). Вуджӧтіссез коласын тӧдса Седегов И.В.,
кӧда ки увтісь петіс «Вежа история» (1901 во) да мд. Быдсӧн 1917 воӧдз перем
комиӧн печатайтӧмась 26 мымда небӧг. Роч муын юралӧмсӧ мӧдӧртӧм бӧрын коми
небӧггес пондасӧ петны бура унажык.

1927 годӧдз небӧггесӧ лэдзӧмась ойвывся да лунвывся сёрнитаннэз вылын торйӧн.
Сэсся шуасӧ лӧсьӧтны ӧтласа перем коми кыв. Сы понда пыртасӧ л/в вежласьӧм. Кыв
лоас буражык нормируйтӧм. Сія кадӧ перем комиэзлӧ лыддьӧтан кыв лӧсьӧтӧмась
Лихачёв Микаль, Питю Ӧньӧ, Онтон Пёдор, Ёгор Пёдор, а томжыккез коласісь Нечаев
Григорий, Грибанов Спиридон, Василь Миков, Иву Стёпко. ХХ веклӧн 20-30 воэз
сьӧрна перем коми кыв вылын вӧлісӧ лэдзӧмӧсь велӧтан небӧггез алгебра,
геометрия, физика, химия, география, ботаника да зоология сьӧрті, уна небӧг
вуджӧтасӧ роч кыв вылісь. Аркмӧтласӧ асвужья терминология. Сія жӧ кадӧ не ӧтпыр
вежсьылӧма коми кывлӧн графика (гижӧт): перво вӧлӧма Молодцов анбур (1921-1932),
сыбӧрын коми латынь (1932-1937), сэсся татісь комиэсӧ вуджӧтасӧ роч азбука вылӧ,
а 1939 годсянь пыртасӧ ӧння коми алфавит.

Стандарт туйӧ перем коми кыв вӧлі кодифицируйтӧм август тӧлісьӧ 1938 годӧ. Но
эшӧ 1937 восянь коми кывсӧ пондӧмась Коми кытшын быднёж дзескӧтны. Перво шупкасӧ
коми теминология (Мошегова Анна, Спорова Анна), сэссся жагӧнік пичкасӧ сійӧ
школаись, веськӧтлан керкуэзісь, газетаись. Медбӧрьяись газета быдсӧн коми кыв
вылын петӧма 1958 годӧ. Историяӧ велӧтан медбӧрья небӧгсӧ печатайтӧмась 1962
воын, математикаӧ - 1975 воын. Быдӧс этіясянь лыддьӧтан коми кыв ӧштас ассис
дон, и кольччас коланаӧн токӧ ны понда «кинлӧ этӧ интересно».

Ӧні коми кыв вылын лэдзӧны недель вылыс ӧтпыр «Коми говк» нима листбок «Парма»
газетаын. Телевизор пырья комиӧн баитӧны джын час, а радиоӧттяс дас минут быд
уджалан лун. Перем коми кыв сьӧрті медбӧрья ыджыт кывчукӧр (роча-коми) петіс
1985 годӧ, орфография кывчукӧр – 1992 воын.

Ӧння кадӧ отир мӧдӧны бӧра весӧтны коми терминология. Виль велӧтан небӧггезӧ
пыртӧны ни сэтшӧм вунӧтӧм кыввез, кыдз шыпас (буква туйӧ), кывбур (стихотвореннё
туйӧ) да мӧдіккез.

XV векӧ перем комиэзлӧн аркмӧ асланыс канму – Ыджыт Перем, кытчӧ юравны корӧмась
Вереяись роч ӧксуэсӧ. Медодзза ӧксунас вӧлі Михаил Ермолаич. Коми канму мынтӧма
вот Мӧсквалӧ да Ыджыт Новгортлӧ. Канкар вӧлі Чердын. 1455 годӧ зыряна ладорсянь
корӧмась епископ Питиримӧс, медбы сія пыртіс Ыджыт Перемись коми отирсӧ. Но
татісь комиэз унаӧн эзӧ мӧдӧ вунӧтны чучкӧй веранысӧ, сійӧн 1462 годӧ виль
епископ Иона бӧра пыртӧ коми отирсӧ Ыджыт Перемын.

Сія жӧ кадӧ перем коми муэсӧ пондісӧ босьтны роччез. Сідз, Вологда муэзісь
локтӧм Калинниковвез сувтӧтӧны сов пуаннэз Камаӧ усян Борва ю пӧлӧн. 1430 во
гӧгӧр Камаӧ усян Усолка ю вылын вӧлі сувтӧтӧм Соль Камскӧй кар, ӧні — Совкар
(Соликамск). Роччез пондасӧ кыскыны совсӧ сэтісь, кытӧн одзжык олісӧ родан
культураа коми отир. Нія дзескӧтісӧ комиэсӧ сэтісь умӧльжык муэзӧ.

1471 годӧ, Новгортсаэзӧс пӧдтӧм бӧрын, Мӧскваись ӧксу III Иван ыстіс тышкасян
выннэз и Ыджыт Премӧ. Чукӧрнас веськӧтліс Стародубись Сера Пёдор нима ӧксу, кӧда
ассис лӧгсӧ мыччаліс ни новгортсакӧт Шелонь дорын пессикӧ.

Сьӧкыт пессьӧммэз, уна отир вийӧм да ыджытжык каррез босьтӧм бӧрын Сера Пёдорлӧн
чукӧррес тулыснас 1472 годӧ пантасисӧ Покчаын, «тшуписӧ-сувтӧтісӧ сэтӧн кар,
пуксисӧ сэтчӧ овны да быдӧс сійӧ мусӧ вайисӧ ыджыт ӧксу увтӧ». Михаил ӧксу
сетчас. Cійӧ, отирлісь мырддьӧм дӧс берсянас, ыстӧмась Москваӧ. Капитуляция
кырымалӧм бӧрын Иван лэдзис Михаилсӧ бӧр Ыджыт Перемӧ веськӧтлыны ыджыт ӧксу
нимянь.

Татӧн Михаил ӧксу веськӧтліс 1481 воӧдз, кӧр сія вӧлі вийӧм Пелым дорись
вогуллэзкӧт (манси) пессикӧ. Михаилыс бӧрын Ыджыт Перем муэзын пондіс
веськӧтлыны сылӧн Матвей нима зоныс, но 1505 годӧ Мӧскваись виль ыджыт ӧксу III
Василий вештӧ сійӧ юралӧмсис, абу кывзісьӧм да.

1505 годӧ III Василий иньдӧтӧ Ыджыт Перемӧ веськӧтлісьӧн наместникӧс, Ковёр
Василий нимаӧс. Сія вайис сьӧрас коми отир понда тодильнӧй Уставӧн грамота.
Сёрӧнжык Чердын карись веськӧтліссесӧ вежасӧ воеводаэзӧн, кӧдна лоасӧ Новгорт
приказлӧн кипод увтын.

1558 годӧ Гым Иван сар, мед ёнжыка видзны асыввыв муэсӧ ас кипод увтын, козьналӧ
муэз Кама ю пӧлӧн Совкарсянь Чусва ю дынӧдз Строгановвезлӧ, кӧдна вӧлӧмась сэк
Сольвычегодскын промысёллэз да му видзиссезӧн.

Строгановвес чожа озыртчасӧ-богатсяласӧ сов судзӧтӧмӧн да Сибирись йӧзкӧт
вузасьӧм-босьтасьӧм пыр. Одзлань нылӧн вотчина дынӧ ӧтлаӧтасӧ Камаӧ усян юэз
пӧлӧн коми муэсӧ. Эна муэзын нія веськӧтлӧмась сідз, кыдз гажныс петас: асьныс
веськӧтлісӧ уджӧн, вайӧтісӧ му вылын уджалісь отирӧс да лэбтісӧ гӧрӧм му,
кыскисӧ сов да кыйисӧ чери, кӧдзисӧ шогді, кыскисӧ муись гӧрд из (руда) да
керисӧ кӧрт, лэбтісӧ дозоритан каррэз. Строгановвез немымда абу кывзӧмась уездӧн
веськӧтліссесӧ. Быдӧс веськӧтлӧм-мыжйӧмыс мунис Мӧсква пыр.

Мӧдпырся Чердын ладорись комиэс пондылӧмась дорйыны асьнысӧ 1767 годӧ, кӧр вӧлі
Емельян Пугачёвлӧн лэбтісьӧм. Раммӧтны отирсӧ бӧра ыстасӧ тышкасян вын. Комиэсӧ
лёка ӧлӧмась. Пондӧтчиссесӧ дорӧмӧн иньдӧтасӧ Сибирьӧ, мӧддэсӧ — ӧтікӧ дас морт
коласісь — «вартласӧ ньӧррезӧн». Быдӧссӧ вийӧмась да вартлӧмась вит сюрс гӧгӧр
морт. Сідз коми отирсӧ «сувтӧтӧмась пидзӧс вылӧ». Сэсся нія тӧвбыт кежӧ пондасӧ
вӧввезӧн ветлыны Урал керӧссэз сайӧ, заптыны вӧр, сотны сійӧ шомӧ да ваявны
заводдэзӧ, гарйыны да новйыны гӧрд из (руда). Отирыс вештӧмась каныслӧ и вот.
Комиэс пышшалӧмась завод уджсянь, абу и полӧмась вартлӧмись. Заводын уджыс нылӧ
нем эз сет. Сыбӧрын коми отирыс паськыта лэбтылӧмась зыксӧ 1824, 1832, 1850,
1851 воэзӧ.



https://koi.wikipedia.org/wiki/%D0%9A%D0%B0%D0%BB%D0%BC%D1%8B%D0%BA%D0%BC%D1%83

Калмы́кму (калм. Хальмг Таңһч, роч. Калмы́кия) – калмык отирлöн горт му,
асъюралан республика, Роч Федерация видзантор, пырӧ Лунвыв федерал кытшӧ.

Калмыкму шусьö сідз калмык отир сьöрті, кöда понда татöн вöлі лöсьöтöм
автономия.

Ордча муэз: лунвылын — Дагестан, лунвыв-рытвылын — Ставрополь ладор, рытвылын —
Ростов лапӧв, ойвыв-рытвылын — Волгоград лапӧв, асыввылын — Астрахань лапӧв.

Регион куйлö степпез, джынви овтöминнэз да овтöминэз зонаын, сылöн öтласа ыжда
75,9 сюрс км², сідзкö Калмыкму паськытжык сэтшöм канмуэз сьöрті, кыдз Белгия,
Данмарк, Швейцарму и Недерланд.

Республика ойвыв-асыввыв ладорын котöртö Волга (12 км). Лунвылын, Ставрополь
ладоркöт визирын куйлö Чограй вавидзан, асыввылын — Каспи саридз, ва дын муэз
1,4 тыс. км².



https://koi.wikipedia.org/wiki/%D0%99%D3%A7%D0%B3%D1%80%D0%B0_%D0%BA%D1%8B%D1%82%D1%88

Йӧгра кытш (тыр нимыс Йӧгралӧн асъюралан кытш, рочӧнжык Ханты-Мансийскӧй
автономнӧй округ – Югра) — веськӧтлан юкӧт Роч муын, Роч Федерация видзантор.
Пырӧ Урал федерал кытшӧ.

Йӧгра кытш куйлӧ Роч канму шӧрын, Сибир рытвылісь волькытін вылас. Ордчӧн Йӧгра
кытшыскӧт куйлӧны: ойвылын – Ямал Яран кытш, асыввылын – Краснояр ладор,
лунвылын – Томва лапӧв, Тюмень лапӧв (кытчӧ Йӧгра кытшыт бытьтӧ пырӧ) да
Свердлов лапӧв, а рытвылын – Коми Республика.

Климатыс Йӧгра муын чорыта континентвывся, погоддяыс ӧддьӧн чожа вежсьӧ,
унажыксӧ вуджан каддэзӧ: ар да тӧв коласын нето тулыс да ар коласын. Эттшӧм
климат аркмӧма сысянь, мыля рытвылыс – Урал керӧссэз, кӧдна оз сетӧ локны татчӧ
Атлантикасянь тӧввезлӧ, а ойвылас Йӧгра муыс немӧн абу дорйӧма, и сы шогья
Арктикасянь кӧдзыт массаэз вовлӧны татчӧ веськыта и тшӧкыта. А сэсся и муыс
волькыт да ульсӧта: уна юэз, тыэз, нюррез.

Медыджыт ю – Об да сыӧ усян Иртыш. Ыджыткодьӧсь и Обыслӧн мӧдік вожжес – Вах,
Аган, Тромьеган, Ыджыт Юган, Пим, Ыджыт Салым, Ойвыв Сосьва, Казым, а сідзжӧ
Иртышлӧн вожжез: Конда, Согом.

1930 годӧ декаб 10 лунӧ вӧлі аркмӧтӧм Остяко-Вогульскӧй национальнӧй округ
(Йӧгралӧн асвужья кытш), кӧдалӧ 1940 воын сетісӧ виль роч ним: Ханты-Мансийскӧй
национальнӧй округ. 1978 годӧ «нациоанльнӧй» туйӧ кытшыс пондіс шусьыны
«автономнӧй» (асъюралан), а 2003 восянь новйӧ талуння роч ним.

1930–1934 воэзӧ кытшыс вӧлӧма Урал лапӧлын, 1934 годӧ лоис Об-Иртыш лапӧлын,
1934 восянь 1944 воӧдз сійӧ пыртісӧ Ом лапӧлӧ, а 1944 годсянь Йӧгра муыс лоӧ
Тюмень лапӧвлӧн тор.

Титул отирыс – йӧгра: хантыэз да мансиэз. Унакодь олӧны и коми отир. Но медыджыт
пай татӧн – мусир да газ кыскись роччезлӧн.

Каррез да кароккез: Белоярскӧй, Берёзов, Игрим, Кондинскӧй, Куминскӧй, Луговӧй,
Междуреченскӧй, Мортка, Пойковскӧй, Излучинск, Новоаганск, Октябрьскӧй, Андра,
Приобье, Талинка, Зеленоборскӧй, Таежнӧй, Агириш, Коммунистическӧй, Пионерскӧй,
Советскӧй, Малиновскӧй, Белӧй Яр, Барсов, Фёдоровскӧй, Лянтор;

Посадкодь оланіннэз: Ыджыт Леуши, Верхнеказымскӧй, Казым, Лыхма, Полноват,
Сорум, Сосновка, Саранпауль, Приполярнӧй, Светлӧй, Хулимсунт, Леуши, Мулымья,
Шугур, Болчары, Половинка, Салым, Сентябрьскӧй, Чеускино, Каркатеевы, Куть-Ях,
Лемпино, Усть-Юган, Сингапай, Аган, Ларьяк, Ваховскӧй, Покур, Вата, Зайцева
Речка, Карымкар, Учӧт Атлым, Перегребнӧй, Сергино, Шеркалы, Каменнӧй, Унъюган,
Алябьевскӧй, Солнечнӧй, Локосово, Русскинскӧй, Сытомино, Нижнесортымскӧй,
Лямина, Тундрино, Угут, Ульт-Ягун, Горноправдинскӧй, Цингалы, Кедровӧй,
Красноленинскӧй, Луговскӧй, Согом, Нялинскӧй, Кышик, Селиярово, Сибирскӧй,
Выкатнӧй, Шапша.



https://koi.wikipedia.org/wiki/%D0%91%D1%83%D0%B4%D0%B0%D0%BF%D0%B5%D1%88%D1%82

Будапешт — Мадьярмулӧн канкар. Сулалӧ Европа шӧрын Дунай ю дорын. Кыдз
мадьяррезлӧн медыджыт кар, Будапешт лоӧ канмулӧн политикаын, культураын,
вузасьӧмын, кӧзяйствоын да транспортын медшӧрӧт инӧн. 2009 воын Будапештын олісӧ
2 морт, кӧть эшӧ 1980' воэз шӧрын татӧн вӧлі 2,1 миллион олісь. Будапешт карму
вылын (с.ш. Ыджыт Будапештын) олӧны быдсӧн 3 морт. Мувывторыс 525 км² (кар
визиррез пытшкын). Будапешт лоис ӧтласа карӧн 1873' воын нояб 17' лунӧ, кӧр Дуна
ю веськыт (рытвыв) вадӧрись Буда да Обуда ӧтлаасисӧ шульга (асыввыв) ладорись
Пешткӧт. Аквинк, кӧркӧся кельттэзлӧн оланін, вӧлӧма кар местаын, кӧр римляна
керасӧ сыись Улісь Паннониялӧ канкар. Мадьяррез локтасӧ татчӧ ІX векӧ. Нылӧн
медодзза оланін жугдӧмась монголлэз 1241'-42' воэзӧ. Вились вептӧм кар лоас
Ренессанс кадся ыджыт культура шӧринӧн XV векын. Сэсся вӧлісӧ Мохач дорын тыш,
Османнэзлӧн 150 годся юралӧм, буркодь олӧм XVІІІ да XІX веккезӧ. Будапешт лоис
му югыт пасьта тӧдса карӧн 1873' вося ӧтлаасьӧм бӧрын, кӧр сія вӧлі
Австрия-Венгрияын мӧдік канкар туйӧ. Медбӧрья веккезӧ татӧн гымалісӧ 1848' годся
революция, мадьяррезлӧн совет республика (1918), Будапешт понда тыш (1944),
1956' вося лэбтісьӧм.



https://koi.wikipedia.org/wiki/%D0%AF%D0%BA%D1%83%D1%82%D0%BC%D1%83

Яку́тму нето Саха́му (сах. Саха сирэ, рочӧнжык Яку́тия) – якут отирлӧн горт му,
асъюралан республика, Роч Федерация видзантор, пырӧ Ылісь Асыввыв федерал кытшӧ.

Якут республикаыс 3103,2 сюрс км² ыжда. Сія куйлӧ ойвыв-асыввыв Сибирын. Канмуыс
межаасьӧ Чукотка кытшкӧт да Магадан лапӧвкӧт асыввылын, Хабаров ладоркӧт
лунвыв-асыввылын, Амур лапӧвкӧт да Байкалсай ладоркӧт лунвылын, Иркут лапӧвкӧт
лунвыв-рытвылын да Краснояр ладоркӧт рытвылын. Ойвылас республика паськыта петӧ
океан дорӧ. Асчужӧм дорресӧ татӧн аркмӧтӧны Лӧпта саридз да Асыввыв Сибир
саридз. Быдсӧн вадӧр визьыс матӧ 4,5 сюрс км кузя.

Мувывторсис 2/5-ся унажык куйлӧ ойвыв полюс кытш сайын. Параллель пӧлӧн Якутму
нюжалӧ 2500 км кузя, меридиан пӧлӧн 2000 км кузя.

Медрытвывся чутсӧ адззам Краснояр ладор бердын (105° а.к.), медасыввывсясӧ —
Чукотка кытш бердын (165° а.к.). Лунвылас меддорись чут куйлӧ Стан мусюр вылын
(55°30' о.п.), Амур лапӧв бердын, а меддорись чутыс ойвылас — Нордвик нӧрыс
йылын (74° о.п.), а лыддьыны кӧ и діэсӧ, сэк Генриетта ді вылын (77°о.п.).

Мувевдӧрыс республикаас 2/3 тор – керӧссэз да джуджытіннэз, 1/3 – лажымытіннэз.
Медвылын чутсӧ – Победа керӧс (3147 нето 3003 м вылына), адззӧмась Черскӧй мусюр
вылын. Мукӧдыс бӧра шуӧны, Мус Хая керӧс пӧ сысся вылынжык (сія сулалӧ Сунтар
Хаята мусюр вылын да лэбӧ 2959 нето 3011 м вылына). Якутмуын нюжалӧ сідзжӧ
Янайыв мусюр.

Лажмытіннэзісь медпаськытӧсь Медшӧр Якут лажмытін, Колыма лажмытін да асыввыв
тор Ойвыв Сибир лажмытінсис.



https://koi.wikipedia.org/wiki/%D0%A5%D0%B0%D0%BA%D0%B0%D1%81%D0%BC%D1%83

Хака́сму (хак. Хакас Чирі, роч. Хака́сия) – хакас отирлӧн горт му, асъюралан
республика, Роч Федерация видзантор, пырӧ Сибир федерал кытшӧ.

Хакасму шусьö сідз хакас отир сьöрті, кöда татöн важысянь олöм и кöда понда
татöн вöлі лöсьöтöм автономия.

Хакас Республика куйлö Лунвыв Сибирын, Енисей да Об юэз бассейн шульгаланьын,
Саян-Алтай керöсаинын да Хакас-Минусинск котловинаын.

Бура лöсьöтöм Лунвыв-Сибир магистраль йитö Хакасмусö Минусинска веськыт
вадöркöт, Иркут лапöвкöт, Кузбасскöт. Енисей кузя республикасянь позьö петны
«Ыджыт Краснояр» дынö да Енисей Ойвылö.



https://koi.wikipedia.org/wiki/%D0%A1%D0%B0%D1%85%D0%B0%D0%BB%D0%B8%D0%BD_%D0%BB%D0%B0%D0%BF%D3%A7%D0%B2

Сахалин лапӧв (рочӧнжык Сахалинскӧй облась) — веськӧтлан юкӧт Рочмуын, Роч
Федерация видзантор). Пырӧ Ылісь Асыввыв федерал кытшӧ.

Рочму регионнэзісь токӧ Сахалин лапӧв быдсӧн куйлӧ діэз вылын. Медпаськыта тӧдса
діэc – ачыс Сахалиныс да Курилаэз

Сахалин лапӧлыс вӧлі лӧсьӧтӧм 1932' октяб 20' лунӧ Ылісь Асыввыв ладор пытшкын,
1938 восянь Хабаров ладорын, а 1947' январ 2' лунӧ сы дынӧ ӧтлаӧтісӧ Лунвыв
Сахалин лапӧв, да сувтӧтісӧ веськыта Роч Федерация кипод увтӧ.

Сахалин лапӧв куйлӧ Азияын, Роч Ылісь Асыввылын, Ниппон да Оката саридззез
дорын, Лӧнь океансянь рытвылас.

Лапӧлыс быдсӧн діэз вылын. Медыджытыс — Сахалин куйлӧ материк пӧлӧн. Сы бердын
эмӧсь кынымакӧ поснит діоккез: Монерон да Тюленя. Курила діэз нюжалӧны вӧснит
лёдзӧн Камчатка кӧдж да Хоккайдо ді коласын. Этӧ 30 гыриськодь да уна поснит
діоккез.

Асыввылас Сахалин лапӧвкӧт ордчӧн, материк вылас, куйлӧ Хабаров ладор, ойвылас —
Камчатка ладор, лунвылас — Ниппон.



https://koi.wikipedia.org/wiki/%D0%9E%D0%B4%D0%B8%D1%81%D1%81%D0%B5%D1%8F

Одиссея — му югыт пасьта тӧдса эпос. Лӧсьӧтӧма сійӧ важ Элладаын синтӧм сьылісь
Гомер. Гижӧмась эпоссӧ миян эраӧдз VIII векын. Сюжетыс одзлань нуӧтӧ Илиадалісь
висьтасьӧм.

Троясянь бӧр локтікӧ эллин геройес дыр уялӧмась паськыт саридз кузя. Уна шогыс
да сьӧкытыс усис нылӧ. Меддыр ковсьӧма бертны гортас Итакаись (Ион саридзын
остров) Одиссей сарлӧ — быдса дас во. «Одиссеяын» гижсьӧ сы ветлӧтлӧм йылісь.

Кӧр некӧр вашӧтӧма ӧвсьытӧм саридз Одиссейсӧ да сылісь морттэсӧ циклоппез, ӧтік
сина великаннэз, ді дорӧ. Одиссей аслас отиркӧт пырас медлёк циклопыс, Полифем,
мугыркӧ.

Кӧр Одиссей сюрӧма тӧввез ен — Эол — ді вылӧ, сійӧ бытшӧма панталасӧ. Бӧр мунікӧ
Эол сетас Одиссейыслӧ мешӧк, кӧдаын вӧлісӧ домалӧмӧсь быдӧс ӧвсьытӧм лёк тӧввес.
Кӧр Одиссей уяс Эолыс дынсянь, саридз вылас вӧлі ӧддьӧн лӧнь. Но лоис сідз, что
аслас чужанін Итака дынӧ сибӧтчикӧ Одиссейыс ланьтіс, и сылӧн морттэс пӧрччалісӧ
мешӧксӧ. Нія виччисисӧ эта мешӧкись адззыны дона берсясӧ. Мезмӧм тӧввес
уннялӧмӧн петісӧ воля вылӧ и Одиссейлісь судносӧ вились вашӧтісӧ Эол ді дорӧ. Но
ӧні Эолыс эз понды отсавны Одиссейыслӧ, и мӧдыслӧ ковсис одзлань уйны ӧвсьытӧм
саридз кузя.

Одиссейлӧн мӧдік интереснӧй приключеннёӧн вӧлі сиренаэзкӧт сылӧн пантасьӧм.
Сиренаэс вӧлісӧ джынсӧ инькаэз, джынсӧ кайез. Нія сэтшӧм басӧка сьылісӧ, что
быдыс, кин мунліс сія ді дорӧт, кытӧн нія олісӧ, сувтчывліс эта остров дынӧ и
сэтчинсянь бӧр эз ни мунлы. Медбы не сетчыны сиренаэс очарованнёлӧ, Одиссейыс ны
ді дорӧ сибӧтчикӧ быдӧс аслас спутниккезлісь пеллезнысӧ лякис воскӧн. Асьсӧ сія
тшӧктіс кӧртавны мачта бердӧ. Кӧр Одиссей кыліс сиренаэзлісь голоссӧ, сія пондіс
пессьыны, мед мездӧтчыны да петны вадӧрас, но спутниккес эшӧ ёнжыка домалісӧ
сійӧ. Сідз Одиссей кужис керны ӧтдруг кык дело: и кывны сиренаэзлісь голоснысӧ и
не петны берегас.

Ӧтік местаын Одиссейлӧ коліс мунны кык лёк нечулим коласӧт: Сцилла да Xарибда
коласӧт. Сциллаыс куталіс сы дынӧт уйись кораббез вылісь медбур мореходдэзӧс. А
Харибда дынісь некин эз вермы пышшыны: сія ньылавліс быдсӧн корабсӧ ӧтлаын сы
вылын муніссезкӧт. Сідз кыдз орддьыны энӧ чудовищеэсӧ некыдз эз туй, Одиссей кык
лёксис бӧрйис учӧтжыксӧ — Сциллаӧс. Сія кӧть и сёйис квать мортӧс Одиссейыс
спутниккез коласісь, но зато мукӧдыс кольччисӧ ловйӧн. А Харибдаыс быдӧннысӧ бы
ньылыштіс.

ӧтпыр кыдзкӧ буря жугдіс Одиссейлісь корабсӧ, и быдӧс спутниккес сылӧн вӧйисӧ.
Одиссей кольччис ӧтнас. Уна приключеннёэз бӧрын Одиссей керис пур (плот) да бӧра
уйис одзлань. Но Посейдон, кӧда преследуйтіс сійӧ циклоп Полифемӧс синтӧмсьӧтӧм
понда (Полифемыс вӧлі Посейдонлӧн зон), жугдіс Одиссейлісь пурсӧ. Токӧ ӧтік
саридзовӧй ен инька отсалӧмӧн Одиссей вермис уйны сылӧ тӧдтӧм ді дорӧдз да
кольччыны ловйӧн. Эта ді вылын оліс сказочнӧй отир феаккез — кужись мореходдэз.
Эта отирлӧн сар Алкиной ласкова панталіс Одиссейсӧ, козьналіс бур козиннэз да
гортас бертӧм понда сетіс сылӧ судно.

Сія кадӧ, кӧр Одиссей воюйтіс Троя увтын да странствуйтіс, сылісь иньсӧ —
Пенелопаӧс корасисӧ уна жӧниккез. Нія думайтісӧ, что Одиссейыс некӧр ни оз берт,
но Пенелопаыс веритіс жӧникыс бертӧмӧ и откажитліс быдӧс жӧниккесӧ. Одиссейлӧн
зон Телемах, кӧда Итакаись Одиссейыс мунікӧ вӧлі эшӧ кагаӧн, быдмис вына да
бытшӧм том мортӧ. Гажтӧма да лӧгӧн видзӧтіс сія айыс керкуын пируйтісъ жӧниккез
буйство вылӧ. Но ӧтнас сія нем эз вермы керны унаыскӧт. ӧтпыр сія муніс кошшыны
айсӧ, но нем эз вермы тӧдны сы йылісь и бертіс бӧр.

Одиссей тӧдіс сы йылісь, мый керсис сы керкуын. Этасянь сія решитіс локны гортас
не аслас быльнӧй видын, а кыдз корись странник. Эта коста сы керкуын пируйтісӧ
жӧниккез. Нія быднёж кешитчисӧ быдӧс кориссес вылын. Мӧд лунас Одиссей локтӧм
бӧрын вӧлі Аполлонлӧн вежалун, и Пенелопа вӧзйис жӧниккеслӧ то кытшӧм испытаннё.
Сія вайис Одиссейлісь ньӧввуж да висьталіс, кин пӧ жӧниккез коласісь кужас
зэлӧтны ньӧввуж везсӧ да пырӧтны ньӧвнас 12 кольчо, сія и лоас сы жӧникӧн.

Сэк Одиссей, сё эшӧ кыдз корись, корис, медбы и сылӧ сетісӧ пешлыны ассис вынсӧ.
Жӧниккез откажитісӧ сылӧ этаын. Но Телемах, кӧдалӧ Одиссей осьтіс ассис
гусяторсӧ, сетіс сылӧ ньӧввужсӧ, и Одиссей кокнита пырӧтіс быдӧс 12 кольчосо.
Сыбӧрын Одиссейыс, ӧтлаын Телемахкӧт да кык веркӧт сэк жӧ вийисӧ быдӧс
жӧниккесӧ. Эта бӧрын сія висьталіс Пенелопалӧ, кин сія. Сьӧкыт вӧлі Пенелопалӧ
эскыны, медбы эта пӧрись, бырӧм паськӧма корисьыс вӧлі сылӧн жӧникыс. Но сыбӧрын
Пенелопаыс тӧдіс сійӧ. Афина, кӧда пыр сулаліс Одиссейыс дор, керис сійӧ одзза
кодь томӧн да бытшӧмӧн.



https://koi.wikipedia.org/wiki/%D0%9B%D0%BE%D0%B1%D0%B0%D0%BD%D0%BE%D0%B2%D0%B0_%D0%90%D0%BB%D0%B5%D0%B2%D1%82%D0%B8%D0%BD%D0%B0_%D0%A1%D1%82%D0%B5%D0%BF%D0%B0%D0%BD%D0%BE%D0%B2%D0%BD%D0%B0

Лобанова Алевтина Степановна (н.п. Боталова, *1966 ) – коми кыв туялісь,
филология сьӧрті кандидат.

Алевтина Степановна чужис 1966' юль 21' лунӧ Перем ладорись Коми кытшын,
Кудымкар районісь Шатун деревняын. Быдмис да велӧтчис Москвина посадын, кытӧн
1983' годӧ помаліс шӧрӧт школа.

1988' годӧ гӧрд дипломӧн помаліс Перем педуниверситет филфакись коми-роч юкӧт да
муніс одзлань велӧтчыны Мӧскваись Кывтӧдӧм сьӧрті институтӧ, Чудь-йӧгра кыввез
сьӧрти секторас. Сэтчин сія вӧлі перво стажёрӧн, а 1989' октябсянь 1992' ноябӧдз
аспиранталіс. Научнӧй веськӧтлісьыс вӧлi Р.М.Баталова.

1993' март коста А. С. Лобанова дорйис кандидат ним вылӧ диссертация Кӧчладор
диалект сьӧрті.

1994' февральсянь Алевтина Степановна уджалӧ Перем педуниверситетын, перво
велӧтісьӧн, а 1996' годсянь доцентӧн. Юралӧ филфакись коми-роч юкӧтын. 2004' во
помсянь ӧткоста директоралӧ Коми-пермяцкой народ кыв, история да традиционнӧй
культура исследуйтан институтын.

Аспиранталікӧ А. С. Лобанова туялӧма кӧчладор диалект. Перем коми диалекттэзын
фономорфология сьӧрті сія гижис велӧтан удж студенттэз понда.

Алевтина Степановна интерсуйтчӧ сідзжӧ перем коми семантикаӧн да лыддьӧтан кыв
историяӧн. Ӧні уджалӧ унажыксӧ перем коми кыв стилистика да социолингвистика
сфераын.

А. С. Лобанова лыддьӧ перем коми кыв да коми (зыряна) кыв важынсянь торья
кыввезӧн.



https://koi.wikipedia.org/wiki/%D0%9B%D0%B8%D1%85%D0%B0%D1%87%D1%91%D0%B2_%D0%9C%D0%B8%D1%85%D0%B0%D0%B8%D0%BB_%D0%9F%D0%B0%D0%B2%D0%BB%D0%BE%D0%B2%D0%B8%D1%87

Лихачёв Михаил Павлович (1901—1937) — коми отирлӧн паськыта тӧдса гижись,
медодзза коми романлӧн автор. Гижис перем комиӧн. Перем коми литературалӧ под
пуктіссезісь ӧтік.

1919 воӧ помаліс Юсьваын велӧтіссезлісь семинария, велӧтіс школаын, ветліс
армияӧ. 1921-1930 воэзӧ уджаліс ас посадісь пондӧтчан школаын юралісьӧн,
окроноын инспекторӧн, округись газетаын корреспондентӧн. 1930 воӧ муніс
велӧтчыны Мӧскваӧ редактор-издатель институтӧ, велӧтчикас уджаліс СССР-ись йӧз
понда медшӧрӧт издательстволӧн Коми секторын. 1933 восянь — окрисполкомлӧн
туялан бюроын, велӧтіс Кудымкарись педучилищёын коми литература сьӧрті. 1934
воын сійӧ босьтісӧ СССР-ись гижиссез йитӧтӧ.

Шедöм репрессия ултö 1937 воö и вöлi вийӧм. 1956 воö сiйö реабилитируйтiсӧ. Сы
нимӧн шуисӧ округись библиотека да Кудымкарын ӧтік öтöр.



https://koi.wikipedia.org/wiki/%D0%9A%D0%B8%D0%BD%D1%8F%D1%80%D0%B3%D0%B2%D0%B0%D0%BD%D0%B4%D0%B0

Киняргванда нето Няргванда кыв / Руандаись кыв (няргв. Ikinyarwanda , Ururimi
rw’Ikinyarwanda) — этӧ нигер-конго вужись банту группаӧ пыран кыв. Руандаись кыв
вылын баитӧны 12 млн морт, унажыксö Руандаын да Угандаын.

Няргванда кыв босьтöмась веськöтлан кыв туйö Руандаын. Сылöн вариант, Рунді кыв,
лыддьöны веськöтлан кывнас лунвылас куйлан Бурундіын.

Кыдз Руандаын, сідз и Бурундіын отирыс тэчöм куим этносісь: хуту (84%), тутсі
(15%) да тва (1%) (пигмей отир). Но быдöнныс баитöны öтік кыв вылын, кöдö перво
вöлöма хутулöн.

Лыддьöтан кылын да басниын Тегари гöгöр к да г матісь тыргораэз одзын пöртчöны
ть да дь шыэзö:

Кывпомись a, e да i öшöны баиттöн, локтö кö ны сьöрö тыргораöн пондöтчан кыв. То
Руанда гимнын гижöны сідз:

Reka tukurate tukuvuge ibigwi wowe utubumbiye hamwe twese Abanyarwanda uko
watubyaye berwa, sugira, singizwa iteka.

Инфинитив мыччалö префикс gu- нето ku- (тыргора одзын kw-). Вежласико инфинитив
префикс туйö петö класс мыччылан префикс. Кад мыччалöны торья инфикссэзöн.



https://koi.wikipedia.org/wiki/%D0%9A%D0%B0%D1%80%D0%B0%D1%87%D0%B0%D0%B9-%D0%A7%D0%B5%D1%80%D0%BA%D0%B5%D1%81%D0%BC%D1%83

Карачай-Черкесму (кар.-малк. Къарачай-Черкесия, адыг. Къэрэшей-Шэрджэс, роч.
Карачаево-Черкессия) – карачай отирлӧн, адыг отирлöн да абаза отирлöн горт му,
асъюралан республика, Роч Федерация видзантор, пырӧ Ойвыв Кавказ федерал кытшӧ.

Ордча муэз: рытвылын — Краснодар ладор, ойвылын — Ставрополь ладор, асыввылын —
Кабарда-Малкарму, лунвылын — Медыджыт Кавказ мусюр сайын — Картвелму да Абхазму

Ваэз республикаын тыр: 130 керöстыэз, керöссэзын уна борганнэз. Котöртöны 172 ю,
ны коласын медкузьöсь — Кубань, Ыджыт и Учöт Зеленчук, Уруп, Лаба; эм Кубань
вавидзан. Республика вылöт нюжалö Ыджыт Ставрополь канал, кöда кузя локтö юан ва
Ставрополь ладорö.

Му пытшкын эмöсь колана шедтассэз: изшом, гранит, мрамор, быдкодь рудаэз да
сёйез. Öддьöн унаöсь веськöтан изваэз, адззöмась термаль öшмöссэз.

Республикаын 2 каркытш да 10 муниципал район, кытöн 144 оланін, ны коласын —
4 кар: (Черкесск, Карачаевск, Усть-Джегута и Теберда).



https://koi.wikipedia.org/wiki/%D0%93%D1%91%D1%82%D1%82%D0%B8%D0%BD%D0%B3%D0%B5%D0%BD

Гёттинген — Германияын, Улісь Саксму лунвылын сулалан университета кар. Карыс –
Немеч муын да и быдӧс Европа понда тӧдса кыдз велӧтан да туялан шӧрин.

Ганновер, Брауншвейг, Оснабрюк да Ольденбург бӧрын Гёттинген лоӧ ыждаыс сьӧрті
витӧт кар Улісь Саксмуын. 1964 во бӧрын коркӧся кытштӧм кар пырис Гёттинген
ландкрайсӧ (районӧ) да лоис сы шӧринӧн. 1965 годсяняс карас олӧ 100 сюрс мортся
унажык, да сысянь сія лыддиссьӧ Германияын ыджыт карӧн.

Мӧдік ыджыт каррез Гёттинген гӧгӧрын: Кассель (38 км лунвыв-рытвылас),
Хильдесхайм (70 км ойвылас), Брауншвейг (92 км ойвыв-асыввылас), Эрфурт (98 км
лунвыв-асыввылас), Ганновер (105 км ойвылас) да Падерборн (120 км
рытвыв-ойвыв-рытвылас)

Гёттинген куйлӧ Лайне-Ильме увтас да Гёттингер Вальд вылынін коласын. Сы пырйӧт
лунвывсянь ойвылӧ котӧртӧ Аллерӧ усян Лайне нима юок. Карыслӧн ойвывся тор Венде
кузя котӧртӧ Венде шор, ойвыв-асыввыв торрезӧттяс – Луттер шор, а рытвыв торрес
пырья – Гроне шор. Кынымкӧ километра ылынаын ойвылас пондӧтчӧ Нёртенер Вальд.
Карыс лунвыв дорын куйлӧ Лайнеись ва босьтан Гёттингер Кисзэ нима ты.

Гёттинген кар увтӧ пыран муэз куйлӧны саридз вевдӧрсянь 138–127,5 м вылынаын,
рытвывлань Клеперберг да Хайнберг керӧссэзсянь, а Гёттингер Вальд ассыввыв дорын
сулалан Макенрёдер Шпитце лоӧ медвылын керӧсӧн Гёттинген карас. Кар му вылын,
Лайнесянь рытвылас куйлӧ Хагенберг (сідзжӧ сійӧ шӧны Учӧт Хаген, 174 м), а кык
километраын сысянь лунвылас – некрут вылынін Эгельсберг. Карыслӧн рытвыв визир
бердын лэбӧны эшӧ кык керӧс: Кнутберг (363 м) да Куберг (288).

Гёттингер Вальдсянь топ рытвылас сулалан Гёттинген лоӧ вит вылынін шӧрын. Энія
вылыніннэс: Золлинг (34 км ойвыв-рытвылӧ), Гарц (60 км ойвыв-асыввылӧ),
Кауфунгер Вальд (27 км лунвыв-лунвыв-рытвылӧ), Дрансфельдер Штадтвальд (13 км
лунвыв-рытвылӧ) да Брамвальд (19 км рытвылӧ).

Уна отирыс велӧтчӧны Гёттинген университетын: 2005/06 тӧвнас токӧ сэтчин вӧлі
24.400 велотчись , а сысся и мӧдік институттэз эмӧсь. Быдсӧн босьтӧмӧн студеттэс
карас лоӧны оліссезісь 20 % мымда.

Гёттинген карыскӧт межаасьӧны сизим посадму, кӧдна быдӧнныс пырӧны Гёттинген
районӧ: Бовенден, Вааке (лоӧ ӧтласа Радольфсхаузен посадмуын), Гляйхен,
Фридланд, Росдорф, Дарнсфельд кар (лоӧ ӧтласа Дарнсфельд посадмуын) да
Аделебзен.



https://koi.wikipedia.org/wiki/%D0%92%D0%BE%D0%BB%D0%B3%D0%B0%D0%B4%D0%BE%D1%80_%D1%84%D0%B5%D0%B4%D0%B5%D1%80%D0%B0%D0%BB_%D0%BA%D1%8B%D1%82%D1%88

Волгадор федерал кытш (рочӧнжык Приволжский федеральный округ) — Роч президент
вертикальын мувывторнас веськӧтлан юкӧт. Сія босьтӧ ас увтӧ Волгадор да Рытвыв
Урал. Акмӧтӧм РФ президент тшӧктӧт сьӧрті 2000 годӧ, май 13 лунӧ.

Кытшыслӧн мувывтор 1 038 000 км² (Роч Федерацияись 6,08 %). 2010 годӧ татӧн
олісӧ 29 900 359 морт (РФ-ын быдӧс оліссезісь 20,9 %). Медуна йӧз олӧны
каррезын.

Индустрияын лэдзӧм сьӧрті ВФК босьтӧ Роч му экономикаын медодзза места (23,9 %),
мӧд местаын – Медшӧр федерал кытш. Му-видз уджалӧмын лэдзӧмыс кытшас лоӧ 24,7 %
омӧн Роч му пасьта лэдзӧм сьӧрті. Роч муын быдӧс инвестицияэзісь Волгадор
федерал кытшас пуктӧны 15,3 %.



https://koi.wikipedia.org/wiki/%D0%9E%D0%BD%D1%82%D0%BE%D0%BD_%D0%9F%D1%91%D0%B4%D0%BE%D1%80

Онтон Пёдор (роч. Тупицын Фёдор Антонович; 1886-1937) – коми отир понда пессись,
велöтись, небöг лэдзись, перем коми кыв вылö вуджöтісь, редактор.

Чужис Перем губерния Совкар уездісь Йöг волосьын, Поносова грездас. 1906’ восянь
уджаліс велöтісьöн Вылісь Юсьваын да Йӧгын.

1919’ годö велöтіс Мелюкинісь школаын. Вöлі виль коми гижöт аркмöтіссез коласын.
Пессис öтласа Коми Республика понда. Этасянь сійö 1921’ годö арестуйтлöмась.
1920’ годдэзö юраліс Кудымкар районоын. Сы кипод увтын осьтöмась школаэз
Патрукын, Мелюкинын, Девинын. Сёрöнжык велöтіс коми кыв сьöрті педтехникумын,
уджаліс Перем коми небöг лэдзанын.

Онтон Пёдор йöзöтіс ассис кывбур медодзаа перем коми öктöтын «Горадзуль» (1923)
да лöсьöтіс меодзза самоучитель перем коми кыв сьöрті (1935).

Советтэза Союзын ыджыт террор коста сійö кутісö, мыждісö да 25.09.1937 вийисö.
Нимсö сöстöмтöмась 1956’ юль 12’ лунö.



https://koi.wikipedia.org/wiki/%D0%9C%D0%B8%D1%8F%D0%BD_%D0%B0%D0%B9%D0%BD%D1%8B%D0%BC

Миян айным — Христос вичкуын медтöдчана кеймисян. Библия сьöрті Иисус Христос
сетöма сійö велöтчиссеслö, кöдна юалöмась Енпияныслісь, кыдз колö юрбытны. Текст
йöзöтöм «Бур юöррезын» Матьвей сьöрті да Лука сьöрті .

Перем комиöн «Миян айнымсö» первуись публикуйтöмась Амстердамын 1705' годö,
мöдпырся Петракарын 1817' годö.

Сэсся этійö кеймисянсö öтлаын «Бур юöрыскöт» вуджöтöмась Любимов Фёдор (1823'
во) да Попов Öврам (1850' воэз). Революция вотöдз видзсьöма Попов Öврамлöн
версия.

Советтэз дырни Хритоса тексттэз перем коми кыв вылö абу вуджöтöмась. 1990' воэзö
Никитина Людмила вились комиöтöма «Миян айнымсö», зыряналісь текст под туйö
босьтöмöн.

Перем комиöн текстсö медодз публикуйтöма Николас Витсен. Сы небöгын коми текстыс
уналаöт соралöм . Пондылам вежöртны сідз:

И. К. Аделунг небöгын йöзöтöм текст, кöдö сылö ыстöма Перемись губернатор К. Ф.
Модерах. Этія текстыс лыддисьö öддьöн бура вуджöтöмöн.

Революция вотöдз перем комиэз коласын ветлан текст лöсьöтöма Рогов Миковлöн ёрт
Попов Öврам. Первуись публикуйтöм Рогов «Пермяцкöй грамматикаын», 1860' годö.

Медборья вариантыс (2003 год) сибöтöм перем коми баитан кывлань. Текст
редактируйтöмась Петрова Раиса да Пономарёва Лариса.



https://koi.wikipedia.org/wiki/%D0%9C%D0%B0%D0%BD%D1%8C%D1%81%D0%B8_%D0%BA%D1%8B%D0%B2

Маньси кыв – Урал вужись чудь-йӧгра кыв. Баитіссез – 3 сюрс морт гöгöр. Маньсиэз
олöны унажыксö Йöгра кытшын.

Асьсö маньсиэз шуöны маньси (маньси маа хум 'вöгул муись морт'), ассиныс кывнысö
– маньси латынг. Манси ним аркмöма 'сёрнитны' вежöртаса маньсиӈкве кадакылісь.
Сiдзкö, манси – морт, кöда кужö баитны.

Важын комиэз шуисö маньси туйö вогул (зыряна моз вöгул). Эта нимыс öнöдз олö
рытвылас, визир сайын. Вогул кывсö позьö петкöтны Вийя ‘Воль ю’ нимись, кöдö
ханттэз шуöны Вогаль ёган ‘Вогаль ю’. Этія ю нимись пö и аркмöма комилöн вогул
ним. Манси кылын воль ‘вомын’ (плёсо) – юлöн кык чукыльтанiн коласын веськыта
визывтан орöток. Вот и пондöмась вöгул кылöн нимтыны ю дорись чери понісь олан
маньсиöс комиэз да орччöн олісь мöдік йöз.

Первуись торьякывъяс маньси сёрниись гижöмась ХVIII нэмын. Найö чукöртлiсны
вовлісь-муніссез, Сибирын олісь отирлысь культурасö, йöзлісь сёрнибурсö
туялыссез: П. Паллас, Й. Фишер, Регули Антал, Хунфальви Пал, Август Альквист,
Мункачи Бернат, Арттури Каннисто да кин да .

Мансиэзісь паськытжыка тöдса кывтуяліссез – А. Н. Баландин да Е. А. Ромбандеева.

Медводдза маньси небöгыс петiс ХIХ нэм помланьын. Лыддьöтан кыв вöлi аркмöдöма
1931’ воö Сосьва дорись сёрнисикас под вылын. Ас кыв вылын петö газет «Луима
сэрипос» («Ойвыв кыа»).

Ы-ыс (сiйö, былисьту, коми ö моз кылö) оз овлы медоддза шыгарын (слогын). Сія
вель жеб шыыс: тшöкыта вежлало формасö ордча шумашыяс увья нето нач öшö.

Гора шумашыэз абуöсь, нельки рочись босьтöм кыввезын, шуам: косутарства ‘канму’…

Кыв помын зыртчана шы (с, сь х) одзись нумган н, ӈ öшлö: лёнхыт ‘туйын’ – лёх
‘туй’…

Маньси анбурыс неважöн вöлi вежöм. Одзжык кö кузь тыргора шыэсö гижикас эзö
мыччавлö, öнi мыччалöны кузь визьöн шыпас весьтын. Талуння анбурыс маньсиэзлöн
не öддьöн бур, сiйöн нія пыр лэбтывлöны сёрни орфографиясö бурмöтöм йылісь.

Аккузатив туйö вöдитчöны унажыксö под формаöн, а керанатор тöдчöтöм могись –
инструментальöн: Ам агим супыл варилум. ‘Ме нылöлö платтё вура’ (м.ш. ‘ме
ныл[öc] платтёöн вурöта’) .

Мансиэзлöн эмöсь артикллез, кöть и вöдитчыны ныöн шочыника, унажкыксö мойдiкö:
чорыт артикльыс ань, небыт акв: ань кати ‘[этія] каньыс’, акв кати ‘[öтік]
кань’.

Тöдчаннимлісь ордчöтан тшупöт мыччалö -нув содтас: хосанув ‘кузьжык’, а
‘öддьöнöв’ вежöртас тöдчöтöны -кве содтасöн: хосакве ‘кузьöв’.

Инфинитив пас – -нкве: минункве 'мунны'. Партицип öнiя кадын лоö -нэ содтаса,
чулалöм кадын – -м: миннэ ’мунан, мунісь’, артмум ’аркмöм’.

Кадакывлöн куим нёж вежласьöм: объекттöм, объекта (-л, -яг, -ян паса) да пассива
(-аве-, -ве- содтасыс).

Кык кад – öння да чулалöм: мины ‘мунö’, минас ‘мунiс’. Лоан кад туйö вöдитчöны
öння кад формаöн + тах кывторöн (< таях ‘сэсся’): хансэгум тах ‘гижа сэсся’.

Индикатився эм эшö нёль модус: Императив -н содтаса: тотэлн ‘нöбöт [сiйöс]’, ул
тотэлн ‘эн нöбöт’. Конъюктив -нув- паса: тотнувлум ‘ме нöбöті бы’ Кондициональ:
ке (= коми кö) кывтор отсöтöн аркмö: тотсын ке ’нöбöтін кö’ Эвиденциаль: öння
кадын -нэ-, чулалöм кадын – -м- содтаса: тэнэн ‘тэ сёян тай вöлöм’, тэмун ‘тэ
сёйöмыт’.

Соссян кадакывнас мансиэз, мöдік йöграэз моз жö, озö вöдитчö. Сы туйö кадакыв
бердö содтöны вежласьтöм ат кывтор: ам ат вислум ‘ме эг босьт’ , ат ке вислын
‘эн кö босьт’…; кадакывтöг соссикö шуöны ати ‘абу’.

Маньсиэз важынсянь вовлісьöмась коми йöзыскöд (Х-ХIХ нн.). Сiйöн маньси сёрниö
пырöмась уна коми кыв: мöс > мис, ыж > ош, баля > паля, порсь > пурысь, нянь >
нянь, кöрт > кер, акань > акань, видза олан! > пася олэн! (дыровасьöм), роч >
русь…

Ромбандеева, Е. И., Кузакова Е. А. Словарь мансийско-русский и
русско-мансийский. Л., 1983.

Veenker, W. Rückläufiges Wörterbuch der wogulischen Schriftsprache. Wiesbaden,
1971.

Баландин, А. Н. Изучение обско-угорских языков в советский период // Учен. зап.
Ленингр. гос. пед. ин-та им. А. И. Герцена. Т. 167. Л., 1960, с. 47–70.

Баландин, А. Н. Мансийско-хантыйские соответствия сложноподчиненным предложениям
русского языка // В помощь учителю школ Крайнего Севера. Вып. 6. Л., 1955, с.
111–121.

Баландин, А. Н. О происхождении самоназвания маньси // Учен. зап. Ленингр. гос.
пед. ин-та им. А. И. Герцена. Т. 132. Л., 1957, с. 65–68.

Баландин, А. Н. Основные правила произношения и правописания мансийского языка.
Л., 1959.

Баландин, А. Н. Русские элементы в обско-угорских языках // Опыт работы школ
Крайнего Севера. Вып. 1. Л., 1949, с. 73–93.

Баландина М. П. Многозначные слова в лексике мансийского языка //
Лексико-грамматические исследования языков народов Севера СССР. Л., 1980, с.
56–66.

Баландина, М. П. Падежная система существительного в языках обских угров // XXV
Герценовские чтения: Филол. науки. Лингвистика. Л., 1972, с. 161–163.

Баландина, М. П. Словоизменение существительных в обско-угорских языках // XXIII
Герценовские чтения: Филол. науки. Лингвистика. Л., 1970, с, 177–179.

Баландина, М. П. Сложные слова мансийского языка // Учен. зап. Ленингр. гос.
пед. ин-та им. А. И. Герцена. Т. 353. Л., 1967, с. 108–207.

Баландина, М. П. Формирование сложных слов мансийского языка на базе
соматической лексики (на материале кондинского диалекта): Автореф. канд. дис.
Л., 1965.

Вавра, К. Семантический анализ терминов родства угорских языков // Сов.
финно-угроведение, т. 2, 1966, № 3, с. 217–226.

Вахрушева, М. П. Сложные слова мансийского языка // В помощь учителю школ
Севера. Вып. 13. М.; Л., 1965, с. 71–79.

Вахрушева, М. П. Тюркские элементы в языке южных манси //Учен. зап. Ленингр.
гос. пед. ин-та им. А.'И. Герцена. Т. 167. Л., 1960, с. 85–94.

Вуоно, Г. П. О некоторых звуковых вариантах мансийских топонимов //Учен. зап.
Томского пед. ин-та. Т. 22. Томск, 1965, с. 154–161.

Вуоно, Г. П. Семантическая характеристика топонимов мансийского происхождения //
Учен. зап. Томского пед. ин-та. Т. 21, вып. 1. Томск, 1964, с. 103–113.

Герасимова, Д. В. Лексика, связанная с охотничьим и рыбным промыслом, в
мансийском языке: Автореф. канд. дис. Л., 1988.

Герасимова, Д. В. Названия, связанные с охотничьим промыслом, в мансийском языке
// XXVIII Герценовские чтения: Филол. науки. Лингвистика. Л., 1975, с. 131–136.

Герасимова, Д. В. О названиях промысловых животных в мансийском языке //
Лексико-грамматические исследования языков народов Севера СССР. Л., 1980, с.
71–78.

Герасимова, Д. В. Табуистические наименования медведя в мансийском языке //
Вопросы лексики и грамматики языков народов Крайнего Севера. Л., 1983, с. 29 —
31.

Картина, А. И. Именное словообразование в мансийском языке: Автореф. канд. дис.
Л., 1955.

Картина, А. И. Словосложение имен в мансийском языке // Просвещение на советском
Крайнем Севере. Вып. 8. Л., 1958, с. 280–295.

Картина, А. И. Суффиксальное словообразование имен в современном мансийском
языке // Тр. Марийского НИИ яз., лит. и ист. Вып. 13. Йошкар-Ола, 1960, с.
79–99.

Кочнев, В. В. О кличках собак в мансийском языке // Вопросы ономастики. Вып. 7.
Свердловск, 1974, с. 98–100.

Кузакова, Е. А. Имя прилагательное южно-мансийского диалекта // В помощь учителю
школ Крайнего Севера. Вып. 10. Л., 1962, с. 72–87.

Кузакова, Е. А. Причастия в языке восточных манси // Сов. финно-угроведение, т.
24, 1988, № 1, с. 40 –42.

Кузакова, Е. А. Система гласных в языке восточных манси // Сов.
финно-угроведение, т. 17, 1981, № 1, с. 42–48.

Кузакова, Е. А. Служебные части речи южно-мансийского диалекта.// Просвещение на
советском Крайнем Севере. Вып. 8. Л., 1958, с. 307—318.

Кузакова, Е. А. Топонимия восточных манси // Сов. финно-угроведение, т. 15,
1979, № 2, с. 84–88.

Кузакова, Е. А. Южно-мансийский (кондинский) диалект (в сопоставлении с
северомансийским диалектом): Автореф. канд. дис. Л., 1963.

Майтинская, К. Е. Угорские языки // Советское языкознание за 50 лет. М., 1967,
с. 231–233.

Ромбандеева, Е. И. Вопросы совершенствования алфавита, графики и орфографии
мансийского языка // Просвещение на Крайнем Севере. Вып. 22. Л., 1985, с. 3–8.

Ромбандеева, Е. И. Каузативные глаголы в мансийском языке: Автореф. канд. дис.
Л., 1964.

Ромбандеева, Е. И. Каузативные формы мансийского глагола // Учен. зап. Ленингр.
гос. пед. ин-та им. А. И. Герцена. Т. 167. Л., 1960, с. 71–83.

Ромбандеева, Е. И. К вопросу о долгих и кратких гласных фонемах в мансийском
языке // Сов. финно-угроведение, т. 8, 1972, № 4, с. 277–281.

Ромбандеева, Е. И. К вопросу о противопоставлении определенности и
неопределенности в мансийском языке.— Сов. финно-угроведение, т. 2, 1966, № 4,
с. 273–278.

Ромбандеева, Е. И. К вопросу об усовершенствовании алфавита, графики и
орфографии мансийского языка.// Опыт усовершенствования алфавитов и орфографий
языков народов СССР. М., 1982, с. 80–85.

Ромбандеева, Е. И. Мансийский (вогульский) язык: Фонетика и морфология. М.,
1973.

Ромбандеева, Е. И. Мансийский язык // Языки народов СССР. Т. 3. М., 1966, с.
50–64.

Ромбандеева, Е. И. Сложные слова в мансийском языке // Вопросы
финно-угроведения. Вып. 6. Саранск, 1976, с. 166–171.

Ромбандеева, Е. И. Фонетические особенности в диалектах северных манси //
Вопросы финно-угорского языкознания. М.; Л., 1964, с. 51 – 58.

Сайнахова, А. И. Местоименные частицы в мансийском языке // Сов.
финноугроведение, т. 1, 1965, № 4, с. 273–279.

Сайнахова, А. И. Несерийные послелоги в мансийском языке // Вопросы языка и
литературы. Вып: 2, ч. 1. Новосибирск, 1968, с. 171–185.

Сайнахова, А. И. Простые серийные послелоги мансийского языка // Проблемы
лингвистического анализа. М., 1966, с. 30–42.

Сайнахова, А. И. Служебные слова в мансийском языке: Автореф. канд. дис. М.,
1966.

Тамбовцев, Ю. А. Сочетания фонем в мансийском языке // Теоретические вопросы
фонетики и грамматики языков народов СССР. Вып. 1. Новосибирск, 1979, с. 30—39.

Чернецов, В. Н. Мансийский (вогульский) язык // Языки и письменность народов
Севера. Вып. 1. М.; Л., 1937, с. 163–192.

Чернецов, В. Н. Термины средств передвижения в мансийском языке // Памяти В. Г.
Богораза. М.; Л., 1937, с. 349–365.

Honti, László. Die Wogulische Sprache // The Uralic Languages. Description,
History and Foreign Influences / ed. by Denis Sinor. Leiden, 1988. S. 147–171.

Keresztes, László. Mansi // The Uralic Languages / ed. by Daniel Abondolo.
London, New York, 1998. S. 387-427.

Liimola, M. Zur Historischen Formenlehre des Wogulischen. I. Flexion der nomina,
Helsinki, 1963.

Murphy, Lawrence Walter. 1968. Sosva Vogul Grammar. Indiana University.
[unpublished Ph.D. Dissertation]

Riese, Timothy. Vogul: Languages of the World / Materials 158. Lincom Europa [2]
, 2001. ISBN 3-89586-231-2

Rombandeeva, E. I. Wogulische Syntax. (aus dem Russischen ubertragen von
Katharina Oestreich-Gelb). [Ромбандеева Е.И. Синтаксис мансийского (вогульского)
языка. 1975 München: L. und E. Schiefer, 1984.



https://koi.wikipedia.org/wiki/%D0%9A%D1%83%D0%B4%D1%8B%D0%BC%D0%BA%D0%B0%D1%80_%D1%80%D0%B0%D0%B9%D0%BE%D0%BD

Куды́мкар райо́н (рочӧнжык Куды́мкарскӧй райо́н) — веськӧтлан юкӧт Перем
ладорись Коми кытшын. Куйлӧ Иньва ю катытын, да Иньваӧ усян Кува да Велва юэз
пӧлӧн.

Лӧсьӧтӧм февраль 27' лунӧ 1924' годӧ. Медодз вӧлі Кама катыт кытшын, а февраль
26' лунӧ 1925' воын, Коми кытш аркмикӧ, лоис сы торӧн.

Ыждаыс 4733 км2. Ойвывсянь лунвылӧ районыс нюжалӧ 105 км ылына, рытвывсянь
асыввылӧ волокыс 110 км ылына. Межаасьӧ ойвылын Кӧсладор да Юрла районнэзкӧт,
рытвылын – Зюзьдін (Афанасьева) районкӧт, лунвылын – Сива да Карагай
районнэзкӧт, асыввылын – Юсьва да Совдор районнэзкӧт.

Районын лыддисьӧ 279 олан ин, ны коласын 11 посад, 9 посёлок да 259 грезд
(деревня). Олӧны 27,9 сюрс морт. Кудымкар районын медуна коми отир. Йӧзыслӧн
топыта – 7,1 морт/км2-ын.

Му вевдӧр сьӧрті – волькыткодь мысаин, рытвылын лэбӧны лажмытик Кымайыв мыссэз,
а ой-рытвылын – Кондӧс мыссэз. Климатыс небыта континентвывся, кӧдзыттэз оз овлӧ
102 лунӧн. Шӧрӧт шонтӧгыс январ коста -15,7°С, юль коста +17,6°С. Медвылӧ
шонтӧгыс кайлӧма кӧркӧ +37°С-ӧдз, медкӧдзыт вӧлӧма -48°С. Енӧжва усьӧ год сьӧрна
518 мм мымда.

Район му кузя котӧртӧны Иньва да сылӧн вожжез. Ны коласын медкузьӧсь – Кува,
Юсьва да Велва.

Мусиныс унажыксӧ ежаа-шаргуна да сёйвевья, мукӧдлаын ежаа-шома, юэз пӧлӧн –
видзвыв ежаа. Быдӧс муэз буракодь шогмӧтанаӧсь, но нійӧ колӧ пыр вынсьӧтны.

Быдмассэз нія жӧ, кыдз и быдлаӧт лунвыв тайга ойладорын. Дӧс муись вӧрсялӧма
67%, медуна быдмӧ кӧз (48%) да кыдз (39%). Панталан татісь и пожум, пипу,
ньывпу, нинпу; ыджыт пуэз увтын быдмӧны поснит кора тэлляэз. Унакодь видззез,
мукӧдлаын нюррез.

Вӧррезын олӧны вӧрмӧс, ош, кӧин, руч, вӧркань, тулан, ур. Кай-пӧткаись
пантасьлӧны дозмӧр, сьӧла, тар, кыр, ыбшар, пытьканкай, герскан. Юэзын уялӧны
пескан, тыпыв, сирчери, ёкыш, ёді.

Вӧр-ваись аскоддя ладорӧн лыддиссьӧ Ӧстап нюр; куимлаын дорйӧны и быдмасэз
(шуам, Иньва йылын Буждӧм кӧзъяинас). Ыджыт интерес видзӧны Крӧт урочищё, Кува
дорись пожума яг да пруд, а сідзжӧ Ошыбись дорйӧмин.

Лунвывсянь ойвылӧ район му кузя мунӧ асфальта автотуй, кӧда кыссьӧ сэсся
Гайналаньӧ. Район пасьта этія ыджыт туйсяняс ӧтмӧдӧрӧ вожасьӧны учӧтжык туйез:
асфальтаöсь, гравийись да муись.

Му-видз уджалӧм аркмӧтӧ район кӧзяйстволӧ под. Иньдӧтӧм ас товаррезлӧн да керӧм
уджжез и кысйӧттэзлӧн (услугаэзлӧн) ыждаыс лоӧ 158,503 млн. шайт нето 53 %
ӧтласа ыжда сьӧрті.

Берся керӧтан комплекс районас тэчӧма сёян керӧмись да вӧр заптӧмись. Берся
керӧтӧмын лэдзан индексыс 2008 годӧ лоис 114,5 % (2007' г. - 120,8%).

Вӧр лэдзан комплексын уджалӧны кӧзяйство видзан 106 субъект. Иньдӧтӧм ас товарыс
сьӧрті нылӧн пай лоӧ 18% ӧтласа ыждаись. Заптӧма 170,4 тыс. м3 вӧр, этія лыдсис
44,0 тыс. м3 заптісӧ кӧртмаліссез. Медколан продукция вузалӧма сымдаӧн: гӧгрӧса
вӧр – 85,98 тыс. м3, пилитӧм материаллэз – 7,465 тыс. м3, олан керкуэз – 1190
кв. м.

Эм 220 мымда вузасянін. Товар бергӧтӧмын медыджыт пай шедӧ вузасян кооперациялӧ
– 51%.

Туйез. Быдӧнлӧ ветлана авто туйезлӧн кузяыс район веськӧтлан увтын 837,8 км.
Сэсся эшӧ олан пункттэз пытшкӧт мунан туйез лоӧны быдсӧн кузянас 1087 км. Район
му вылӧт мунӧ федерациялӧн магистраль Нытва - Кудымкар, кӧда лоас орӧтокӧн
Ойвывся транспорт кориодорлӧн (ойвывся маршрут Перем-Сыктывкар-Котлас-Питер).

Сьӧм бергӧтан инфраструктура районын буркодь: татӧн эмӧсь филиаллэз да
баитчаніннэз кык федеральнӧй да регионісь банккезлӧн.

Районын эм 46 бурдӧтчанін: 4 больнича, 36 ФАП, 1 поликлиника, посад отирӧс
веськӧтан 5 амбулатория. Быдсӧн бурдӧтан керкуэзын 2008 годӧ уджалісӧ 32
веськӧтісь, шӧрӧт медперсонал – 255 морт.

Районын эм отирӧс велӧтан 27 керку (14 шӧрӧт школа, кыкьямыс нетыр шӧрӧт школа,
вит пондӧтчан школа), эм челядь понда кык тодиль велӧтчанін (Челядь да томмез
понда спорт школа, Челядь кужӧммез зорӧтан шӧрин), 35 челядь сад. Быдсӧн ныын
велӧтчӧны нето быдтіссьӧны 3881 нывка и зонка (2931-а – школаэзын, 950-а –
челядь саддэзын), уджалӧны 500 педагог.

Культурасӧ районын видзӧны: клуб кодь 40 керку, автоклуб, челядь понда кужӧттэз
(искусствоэз) сьӧрті школа, 33 библиотека.



https://koi.wikipedia.org/wiki/%D0%9A%D0%BE%D0%BC%D0%B8_%D0%BE%D1%82%D0%B8%D1%80

Коми отир (мукӧд диалекттэзын: коми войтыр, коми утьӧр, коми йӧз) – чудь-йӧгра
вужись петӧм отир. Рӧдвуж сьӧрті комиэзлӧ медматынӧсь удмурттэз.

Коми отирлӧн эм кык ыджыт субэтнос – коми зыряна да перем комиэз, кык лыддьöтан
кыв – коми (зыряна) кыв да перем коми кыв, кык асланым регион – Перем ладорись
Коми кытш да Коми Республика и кык канкар – Кудымкар да Сыктывкар.

Коми отир пытшкын торьясьӧны кык ыджыт субэтнос: перем комиэз (125 235 морт) да
коми зыряна (309 013 морт).

Мукӧд туяліссез лыддьӧны перем комиэзӧс да коми зырянаӧс торья этноссэзöн
(народдэзöн). Этія нёджжӧлыс ӧддьӧн кивыв и роч юраліссезлӧ, да сысянь сідз и
гижсьӧ быдӧс роч небӧггезын, этадз и велӧтӧны коми челядьӧс школаэзын.

Но асьнысӧ коми отир быдлаын ас кыв выланыс шуӧны комиэзӧн, быд комиыс шуӧ асьсӧ
коми морт. Быдкодь регионнэзын быдмӧм комиэз мырсьытӧг вежӧртӧны ӧтамӧднысӧ, эд
коми йӧзлӧн басниэз торьясьӧны токӧ кыдз диалекттэз. Ассиныс кывнысӧ комиэз
быдлаын шуӧны коми кыв (диалекттэзын сідзжӧ коми кыл, коми кыы).

Коми зыряна коласісь ӧні мӧдӧны торйӧтчыны Изьва дорись комиэз (15 607 морт,
кӧдна медбӧрья гижӧтӧм дырни босьтӧмась аслыныс ним изьватас, рочӧн –
коми-ижемцы)

Перем комиэз коласісь торья отирӧн шусьӧны бы Язьва дорись мукӧд комиэз (20
морт, кӧдна 2002 вося гижӧтӧм дырни нимтӧмась асьнысӧ язьвинскӧй пермяккезӧн).

Медодз роччез шуӧмась быдӧс коми отирсӧ ӧтласа нимӧн – пермяна нето пермяки,
пермичи, но XVII вексянь ойвыв комиэсӧ рочӧн пондісӧ гижны зырянаӧн, а лунвыв
комиэсӧ – пермяккезӧн. Этнія ниммез дынӧ жагӧник велалісӧ и асьныс комиэз, да
унажыкыс сідз и кутчисӧ шуны асьнысӧ, кӧр баитӧны рочӧн.

Ойвыв комиэз (зыряна) 1921 годӧ шупкисӧ роччезлісь босьтӧм нимкодьсӧ да рочӧн
шуӧны асьнысӧ дзир комиэзӧн (коми народ пӧ мы), кӧть роч наукаын нагладь
лӧсьӧтісӧ ним коми-зыряна, мед вежӧртны, кӧдладорись комиэз йылісь сёрниыс.

Коми кытшын олісь комиэзлӧ, кӧдна одзжык асьнысӧ шуисӧ рочӧн пермяки, а комиӧн
коми, 1925 во бӧрын юраліссез тшӧктісӧ и рочӧн, и комиӧн шусьыны
коми-пермяккезӧн (коми-пермяки). Коми отир татӧн дыр вермасисӧ, мед чапкыны
этійӧ нимкодьсӧ, но 1937 во бӧрын сетчисӧ, кӧть и аспондасиныс сё шуӧны асьнысӧ
важ мозӧн - коми.

Язьва дорын олісь комиэз ӧнӧдз шуӧны асьнысӧ рочӧн дзир пермяккезӧн, а Киров
лапӧлын комиэз (зюзьдінса) – пермянаӧн.

Мукӧд перем комиэз (Сыктыв йылын, Лэт йылын да Луз дорын оліссез), кӧдна совет
кадӧдз рочӧн шуӧмась асьнысӧ пермяккезӧн, ас кадӧ пырӧмась Коми Республикаӧ да
ӧні наукаын лыддисьӧны коми зыряна колысын.

Изьва ю дорын олісь комиэз, кӧр мӧдӧны мыччавны ассиныс неӧткодьсӧ мӧдік зыряна
коласісь шуӧны асьнысӧ изьватас, мый лоӧ ‘Изьва ладорын оліссез’. Рочӧн нія
асьнысӧ шуӧны коми ижемсаӧн (Ижмаӧн роччез нимтӧны Изьва юсӧ), кӧть и совет
кадӧдз татісь отирыс вӧлі тӧдса кыдз ижемскӧй зыряна.

Перем коми кыв вылын, кӧр колӧ тодиль мыччавны кӧда субэтнос йылісь басниыс,
пондамӧ гижны сідз: перем комиэз да коми зыряна.

Коми отирлӧн горт муэз куйлӧны Коми Республикаын, Перем ладорын да Киров
лапӧлын. Ыджыткодь чукӧррезӧн комиэз олӧны и ордча муэзын: Мурман лапӧлын, Яран
кытшын, Ямал кытшын, Йӧгра кытшын.

Коми отирлӧн лыдыс Роч му пасьта 2002 вося гижӧтӧм сьӧрті вӧлӧма пӧ быдсӧн 434
248 морт. Унажыкыс олӧны Коми Республикаын (256,5 сюрс морт) да Перем ладорын
(103,5 сюрс морт).

Коми отир янсалӧ кык ыджыт тор вылӧ: перем комиэз да коми зыряна, кӧдна лоӧны
коми отирлӧ медшӧр субэтноссэзӧн.

Перем ладорын да Коми Республикаын олісь комиэзлӧн эм быдас аслас кыв стандарт,
кӧдӧ аркмӧтӧмась татісь диалекттэз под вылын. Перем ладорись Коми кытшын
лӧсьӧтӧм кывcӧ шуам перем коми кыв (нето перем комиэзлӧн лыддьӧтан кыв,
рочӧнжык: коми-пермяцкӧй литературнӧй кыв), а Коми Республикаын лӧсьӧтӧм кыв
стандартсӧ – коми зыряналӧн лыддьӧтан кылӧн, нето дженытжыка коми зыряна кылӧн
(асьныс зырянаыс сійӧ нимтӧны коми гижӧд кыв).



https://koi.wikipedia.org/wiki/%D0%93%D1%80%D0%B5%D0%B7%D0%B4

Грезд (роч. деревня) — учöт олан пункт, кытöн абуöсь индустрия уджаиннэз, а
отирыс уджалöны му, быдтöны пода, öктісьöны нето керöны кытшöмкö промысёл.
Грездын йöзыс пыржык олöны асланыс торья керкуэзын.

Талун Коми кытшын грезд кывсö лёка вунöтöмась ни. Быдлаын комиöн баитікö шуöны
деревня. Кöть эшö XIX век пондöтчикö Кудымкарись поп Г.Чечулин аслас лексиконын
гижö: деревняыс пö лоас комиöн грезд, кöть и содтö, шоча пö ни пантасьö асланым
шуаныс.

Миян кадö грезд кыв тöдöны коми отир Язьваланьын да Коми Республикаын. Зырянаыс,
комиöн сёрнитікö, деревнятö некор оз и горöтчö, сё грезд да грезд, мыля важся
коми кыв кольччöма нылöн ловья. Сійöн и миян коми гижöтын, перем коми лыддьöтан
кылын, вöзъям этійö шуансö ловзьöтны.

Функцияэз сьöрті грездыс öддьöн вачкисьö посад вылö. Одзжык неöткодьыс грезд да
посад коласын вöлі то мыйын: посадас эм вичку, а грездын абу. Öні эта тöдчаныс
абу вына, мыля уна посаддэзын вичкуэз абуöсь, а мукöд грездын, мöдöрö, эмöсь.

Сё жö унажыксö посад овлö грездся ыджытжык, мыля вичкуа оланінö одзжык
лöсьöтлöмась быдöс ордча грезддэз понда шöрин, отирыс сэтчин, туйö вежöртны,
содöма чожажык.

Коми кытшын грезддэс — медтшöка пантасян оланін форма. Нія миян 590-а. Но нылöн
лыдыс пыр чинö. Отирыс мунöны ыджытжык оланіннэзö кошшыны сьöмажык удж да
кокнитжык олан. Роч юраліссез, мед тырмöтны казнаись сьöм, йöзтöмтöны учöт
грезддэсö ныись школаэз да культура керкуэз пöдналöмöн. Коми грездыс öшö. Коми
отир, кöдна мунöны карö нето посёлокö, рочсялöны.

Медуна грезддэз нимтöмась морт ним сьöрті. Этö вермас лоны важ перем ним -
Пыстöг, кистосалöн ним - Митя. Роч кылісь одзöстöмöсь тодильнöй содтассэз: -ов
(-öв), -ова (-öва), -овчи, ин, ина, кöдна отсöтöн аркмöны грезд ниммез морт
ниммезісь: Ёгоров, Бажöв, Закаровчи, Девин, Москвина.



https://koi.wikipedia.org/wiki/%D0%9F%D0%B5%D1%80%D0%B5%D0%BC_%D0%BB%D0%B0%D0%B4%D0%BE%D1%80

Перем ладор (рочӧнжык Перемскӧй край) — Роч Федерация видзантор. Куйлӧ Кама ю
бассейнын, Урал керӧссэз одзын. Ордчӧн Перем ладоркӧт куйлӧны: ойланьын – Коми
Республика, асыввылын – Свердлов лапӧв, лунвылын – Башкыр Республика, рытвылын –
Удмурт Республика да Киров лапӧв.

Мувывторыслӧн ыжда – 160 600 км². Оліссез – 2 708 419 морт (01.01.2009). Перем
ладорлӧн шӧрин – Перем кар.

Перем ладор вӧлі аркмӧтӧм Перем лапӧв да Перем комиэзлӧн асвеськӧтлан кытш
ӧтлаӧтӧмӧн. Коми кытш эта коста лоис тодильнӧй статуса мувывторӧн Перем ладорын.

Перем ладорлӧн медваж отир – комиэз. Медодз татӧн вӧлі Ыджыт Перем канму. XV
векын роч кан вынӧн босьтіс Перем му ас кипод увтӧ. 1781' годö вӧлі аркмӧтӧм
Перем губерния, 1923' годӧ вӧлі лӧсьӧтӧм Урал лапӧв (шӧриныс – Свердлов кар),
1934' годӧ – Свердлов лапӧв, 1938' годӧ вӧлі торйӧтӧм Перем лапӧв, кӧда
1940'–1957' воэзӧ шусис Молотов лапӧлӧн. 2005' годся декаб 1 лунсянь – Перем
ладор.

Медыджыт юралісьыс Перем ладорын – губернаторыс. Ӧні губернаторын пукалӧ
Чиркунов Олег.

Перем ладор куйлӧ Асыввыв Европа волькытін асыввылын да Шӧрӧт да Ойвыв Урал
рытвыв покатын. 99,8 % куйлӧ Европаын, 0,2 % — Азияын.

Тӧв кузь, лымья. Ойвыв-асыввылын шӧрӧт шонтӧгыс январ коста -18,5 °C,
лунвыв-рытвылын - -15 °C. Медлажмыт шонтӧг (ладор ойвылын) вӧлі кӧркӧ -53 °C.

Перем ладорын 29 сюрс ю, ӧтласа кузяныс 90 сюрс километрася унажык. Быдӧс юэз
Перем ладорас лоӧны Кама бассейнын.

Перем ладорын токӧ кык ю позьӧ лыддьыны ыджыт туйӧ (м. ш. нія 500 км-ся
кузьжыкӧсь). Этӧ ачыс Кама (1805 км) да сылӧн шульга вож Чусва (592 км).

Учӧт юэз (кузяныс 100 км-ся етшажык) ладорас медуна. Мукӧдыс история понда
тӧдчанаӧсь, шуам, Егошиха, кӧда уссёын вӧлі сувтӧтӧм Перем кар.

2002 вося отирӧс гижӧтӧм дырни Перем ладорын (сэк Перем лапӧлын) оліс 2 819 421
морт.

2002 вося отирӧс гижӧтӧм дырни ӧння Перем ладорас унажыксӧ олӧны роччез, комиэз
да тотара.

Перерем ладорӧ пырӧ медодзза тшупӧта 51 муниципал веськӧтлан юкӧт — 42 муниципал
район да 6 каркытш.

6 муниципал район и 1 кар кытш аркмӧтоны тодильнӧй статуса мувывтор — Перем
ладорись Коми кытш:



https://koi.wikipedia.org/wiki/%D0%9C%D0%B0%D1%80%D0%B8%D0%BC%D1%83

Мариму (мариöн да роч. Марий Эл) – мари отирлӧн горт му, асъюралан республика,
Роч Федерация видзантор, пырӧ Волгадор федерал кытшӧ.

Мариму шусьö сідз мари отир сьöрті, кöда татöн важысянь олöм и кöда понда татöн
вöлі лöсьöтöм автономия.

Ордча муэз:  ойвылын да асыввылын — Киров лапӧв, лунвыв-асыввылын — Тотарму,
лунвыв-рытвылын — Чувашму, рытвылын — Макарья лапӧв.

Республика куйлӧ Волга шӧр визывтӧмын. Республика ыджытжык торнас куйлӧ Волга
шульга вадӧрын. Ю везыс тэчӧм 19 бассейнісь. Быдсӧн республикаын 10 км-ся
кузьжык 179 ю. Юэз котӧртӧны унажыксӧ вӧрӧттяс да вердчӧны быднёжа (ныись 50 %
 — сылӧм ваэзӧн). Ювезлӧн шӧрӧт тшӧкыта 0,47 км2, медучӧт — 0, 36 км2 Ветлуга ю
бассейнын, а медыджыт — 0,85 км2 Учӧт Юнга ю бассейнын. Быдӧс юэз (Илеть-ся)
бура йысялӧны. Ваыс ыждывлӧ медбура апрель мӧд джынын, ваыс содӧ 2 до 5,5 м-ӧдз.
Ямӧны юэз — май помӧдз, мукӧдкоста юнь пондӧтчанын.

Шульга вадӧрись рытвыв торын паськалӧ нюрья Мари лыжмытін. Рытвылас Волгаӧ усьӧ
гырись вож — Ветлуга. Лажмытінся асыввылынжык котӧртӧны Волгалӧн шульга вожжез,
кӧдна пондӧтчӧны Ятка мыссэз лунвыв покаттэзын: Учӧт Кокшага вожжезӧн Учӧт
Кундыш да Ыджыт Ошла, Ыджыт Кокшага вожнас Ыджыт Кундыш, Рутка. Ны оллезын уна
вӧртыэз.

Муввывторлӧн асыввыв тор куйлӧ Ятка мыссэз гӧгӧр (275 м вылынаӧдз), татӧн
пантасьлӧны рельефлӧн карстчужӧма формаэз, вевдӧрыс кырӧтӧм юэзӧн да кырассэзӧн.
Ны коласісь Яткаӧ усьӧны: Немда вожжезӧн Лаж, Толмань, Шукшан дмд, Буй, Уржумка;
Волгалӧн шульга вож Илеть вожжезӧн Шора, Ировка да Юшут.

Волга веськыт вадӧрын республика 14 кундеммезісь куйлӧ токӧ ӧтік — Курыкмари,
кӧда босьтӧ Волгадор вылынінлісь ойвыв тор. Татӧн Волгаӧ усьӧны Сура, Сумка,
Юнга, Учӧт Юнга, Сундырь.

Ресурссэз: торф, сёй, строитчан из, известняккез, стеклоа да силиката лыаэз,
минерал ваэз.

Климат шӧркодя континентвывся: кузь кӧдзыт тӧв, шоныт гожум. Шӧрӧт шонтӧгыс
гожумнас +18…+20 °C. Меджар погоддя — юль шӧрын. Руыс шоналӧ +24…+28 °C-ӧдз.
Арнас погоддя кӧдзыт да мускыт, пыржык вына лэчыт тӧӧввезӧн да зэррезӧн. Нечшоча
одз кынтывлӧ да пуксьывлӧ лым. Нояб — медтӧла тӧлісь. Тӧвся кад, унажыксӧ,
пондӧтчӧ нояб коста. Шӧрӧт шонтӧгыс тӧвнас −18… −19 °C. медкӧдзыт тӧлысь —
январ. Республикаын ӧддьӧн лӧсьыт тӧвся спорт понда: татӧн ысласьӧны лямпаэзӧн,
конёккезӧн. Тулыс пыржык ыркыт да кӧс.

Мариму куйлӧ тагадорись зонаын. Мусиннэс унажыксӧ ежаа-шаргунаӧсь, нюрвывсяӧсь,
вӧрись рудӧсь. Сора вӧррез (пожум, ньывпу, кӧз, кыдз) вевттьӧны мувывторсис
50 %-ся унажык (нія унажыксӧ рытвыв да шӧрӧт районнэзын. Юэз пӧлӧн —
тыпуа-нинпуа вӧррез. Вӧрын олӧны кӧин, ош, руч, вӧрмӧс, вӧркань, мой, мукань да
кин да. Эм ягись да ваись пӧтка.

Ёшкарын да Юлсерын, а сэсся кынымкӧ посадын Ёшкар гӧгӧр да республика рытвылын
олӧны унажыксӧ рочччез. Посадын олӧны унажыксӧ мариэз, Курыкмари кундемын —
курыкмариэз, кӧдна невна неӧткодьӧсь олык мариэзкӧт. Провой кундемын эм кынымкӧ
чуваш посад.



https://koi.wikipedia.org/wiki/%D0%9A%D3%A7%D1%81%D0%BB%D0%B0%D0%B4%D0%BE%D1%80_%D1%80%D0%B0%D0%B9%D0%BE%D0%BD

Кӧсла́дор район (рочӧнжык Коси́нскӧй район) — веськӧтлан юкӧт Перем ладорись
Коми кытшын. Куйлӧ Кӧсва ю кывтытын, Кудымкар–Гайна автотуйсянь асыввылын.

Аркмӧтӧм 1924' годӧ февраль 27' лунӧ Чердын уездісь Чурак, Кӧс, Юксьӧв да Бондюг
волоссез ӧтлаӧтӧмӧн. Медодз вӧлі Камакатыт (Верхнекамскӧй) кытшын, а февраль 26'
лунӧ 1925' воын Коми кытш аркмикӧ лоис сы пытшкын.

Веськӧтлан шӧрин – Кӧс посад. Кӧссянь Кудымкарӧдз – 163 км, Перемӧдз – 338 км,
медматын кӧрттуй позйӧдз (Совкар) – 150 км.

Кöсладор районлöн мувывторыс 3462 км2 ыжда, ныись му-видз уджалӧм понда лӧсялӧны
токӧ 4%. Мӧдік торыс – вӧр да нюррез увтын.

Кöсладорыс межаасьӧ: ойвылын Гайна районкӧт, рытвылын – Кӧчладор районкӧт,
лунвылын – Юрла да Кудымкар районнэзкӧт, асыввылын – Чердын, Совкар
(Соликамскӧй) да Совдор (Усоллё) районнэзкӧт.

Район му кузя котӧртӧны Кӧсва ю да сылӧн 20 кыным вож. Ны коласын медкузьӧсь –
Лолӧг, Косья, Вум, Сия, Октыль, Булач, Лолым, Лоч, Одань, Сым, Солым. Ойвылын
район пыр котӧртӧ Кама.

Вӧр-ваись аскоддя ладорӧн лыддисьӧны: Гнилуха нинпуаин (Усь Кӧсва гӧгӧрын,
ыждаыс 78 га), Солым нинпуаин (Солым посёлоксянь 6,5 км ойвыв-рытвылӧ, ыждаыс 20
га), Вум нинпуаин (Лёвич дорын, ыждаыс 45 га), Лёль яг (Вылісь Лёль дорын,
ыждаыс 67 га) да Селиш нюр (Кӧс посад, Лочсай да Селиш грезддэз коласын, ыждаыс
20 сюрс га).

Олӧны Кöсладор районын 7,9 сюрс морт. Ныись 74% – комиэз. Йӧзыслӧн топыта – 7,1
морт/км2-ын.

Кӧсладор район аркмикӧ 1924' годӧ февраль 27' лунӧ сы пытшкӧ пырӧмась Чердын
уездісь Чурак (27 олан ин, 6029 морт), Кӧс (17 олан ин, 2526 морт), Юксьӧв да
Бондюг волоссез.

1926' годӧ 9' сельсовет (Гайна, Нӧрыс, Иванчина, Чӧжӧгӧв, Данилова, Аннинск,
Плёсо, Давыдова, Пятигор) вӧлісӧ торйӧтӧмӧсь Кӧсладор районісь, да ны под вылын
лӧсьӧтӧмась торья Гайна район. Сы коста жӧ Юрла районісь янсӧтӧмась ойвывся
сельсоветтэз, кытӧн вӧлі лӧсьӧтӧм Кӧчладор район. Сэтчӧ Кӧсладор районісь
вуджӧтӧмась Ӧтӧпка да Юксьӧв сельсоветтэсӧ.

19??' годӧ вӧлі лӧсьӧтӧм Солым сельсовет, кӧда 1982' восянь шусьӧ Светлича
сельсовет.

Пуксипи сельсовет увтісь вӧлі торйӧтӧм Мараты сельсовет (посёлоккез Мараты да
Буждӧм), кӧда 1963' воын вӧлі вуджӧтӧм Кӧсладор районісь Кӧчладор районӧ.

Кöсладор район понда öнняся устав примитöмась виль роч туйдöт сьöрті 2005' декаб
9' лунö. Уставыс регистрируйтöм Волгадор федерал кытшын РФ Минюстлöн ГУ-öн 2006'
январ 13' лунö.

Кöсладор районын öння юралісь Анфалов Евгений Васильевич вöлі бöрйöм Кöсладорын
оліссезöн 2011' март 27' лунö мöдöдз турын. Сы понда кипасалöмась 53,35%
локтіссез. «Öтласа Рочмусянь» вöзйöм одзза юралісь Чугаев Юрий Егорович понда
сетöмась кипаснысö 44,3%. Бöрйисьны локтöмась быдсöн 68,5% отир. Ю.Е. Чугаев
норасис, оппоненттэс пö ньöбöмась бöрйиссесö, но баснисö пöдтісö.

Земство öксянас öні юралö Федосеева Валентина Васильевна. Нуöтісь специалистыс —
Якушева Ольга Николаевна. Ревизия сьöрті комиссияöн веськöтлісь — Фадеева Ольга
Карловна

Земство öксянö бöрйöмöсь то киннэз (2005' октяб 9' лунö да 2009' октяб 11' лунö)
:



https://koi.wikipedia.org/wiki/%D0%9A%D1%80%D0%B8%D0%B2%D0%BE%D1%89%D1%91%D0%BA%D0%BE%D0%B2%D0%B0-%D0%93%D0%B0%D0%BD%D1%82%D0%BC%D0%B0%D0%BD_%D0%90%D0%BD%D1%82%D0%BE%D0%BD%D0%B8%D0%BD%D0%B0_%D0%A1%D0%B5%D0%BC%D1%91%D0%BD%D0%BE%D0%B2%D0%BD%D0%B0

Кривощёкова-Гантман Антонина Семёновна (1921–1995) — коми лингвист, доцент.
Туяліс перем коми кыв, унажыксӧ ономастика. Филология сьӧрті кандидат.

Кривощёкова Тоня чужöма 1921' август 17' лунӧ Юсьва районісь Виджӧв грездын.
Помалöма Кудымкарись педагогика сьӧрті училищё, 1939' воын сійö ыстöмась
велӧтчыны Ленинградӧ канувтісь университетӧ чудь-йӧгра кыввез сьӧрті факультет
вылӧ. Айму понда ыджыт косясян коста уджалöма медсойӧн блоктруйтӧм Ленинградын.
Университетсӧ помалӧм бӧрын велӧтчöма аспирантураын.

1952' годö дорйис кандидат ним шедтан диссертация «Словарный состав и
словоизменение иньвенского диалекта коми-пермяцкого языка» темаöн.

Уджаліс перво Кудымкарас велӧтіссез институтын, а 1955' воын вуджис Перемас
педагогика сьӧрті канувтісь институтö, кытӧн самöй оссис перем коми юкӧт. Эстӧн
сія уджаліс 30 годся дыржык.

Лӧсьӧтіс студенттэз понда велӧтан да отсасян небӧггез, туйдӧтан литература да
программаэз. Гижис 90 гӧгӧр статья. Сылӧн туялан редакция да соавторствоын
петісӧ учебниккез. Ӧтлаын Р. М. Баталовакӧт сія лӧсьӧтіс «Коми-пермяцкӧй
орфографическӧй словарь» да «Коми-пермяцко-русскӧй словарь».



https://koi.wikipedia.org/wiki/%D0%9A%D0%BE%D0%B9%D0%B3%D0%BE%D1%80%D1%82_%D1%80%D0%B0%D0%B9%D0%BE%D0%BD

Койгорт район (рочӧнжык Койгородскӧй район) — веськӧтлан юкӧт Коми Республикаын,
республикалӧн 15 районісь ӧтік.

Койгорт районыс 10.415,7 км² ыжда. Сія куйлӧ Коми Республика лунвыв-рытвылын,
Сыктыв ю катытын. Койгорт мукӧт межаасьӧны асыввылын – Перем ладорись Коми кытш,
лунвылын – Киров лапӧв, рытвылын – Луздор район, ойвылын – Сыктыв да Сыктывдін
районнэз.

Медваж оланіннэз – посаддэз Ужга (1490), Койгорт (1586) да Грива (1586). Эна
оланіннэз аркмисӧ ӧнія Койгорт район му вылын XII-XIII веккезӧ. Рочму дынӧ
ӧтлаӧтӧм бӧрын перво вӧлі лӧсьӧтӧма Ужга волось, сэсся Койгорт да Грива лоисӧ
торья волоссезӧн.

1757' годӧ осьтӧмась домна вылын уджалан заводдэз Кажымӧ да Нюдзпоскаӧ, кӧднӧ
подналісӧ 1923'-24' воэзӧ.

1929' годӧ Койгорт пырӧ виль осьтӧм Сыктыв районӧ, а 1949' июнь 7' лунӧ
РСФСР-ись Медвылісь Советлӧн Президиум аслас указӧн аркмӧтӧма Койгорт район.

Район аркмӧм бӧрын кӧзяйствоыслӧ подӧн пыр вӧлі вӧрлэдзӧм. 1936' годӧ лӧсьӧтісӧ
вӧрпромхоз Койгортӧ, а 1942' – Кажымӧ. 1970' годӧ нійӧ ӧтувтісӧ, лоис ӧтласа
Койгорт вӧрпромхоз, кӧда 1998' октябсянь шусьӧ ООО "Койгорт вӧркомбинат".

1949' во кежӧ му-видз уджалӧмын ноксисӧ 25 жебиник колхоз. 1959' январ 1' лунӧ
нійӧ ӧтлаӧтісӧ да лӧсьӧтісӧ «Койгорт» совхоз, кӧда 2002' январ 1' лунсянь шусьӧ
СПК «Койгорт».

Олӧны 9,3 сюрс морт. 2002' вося гижӧтӧм дырни оліссез коласын татӧн вӧлі 48,0%
роччез, 40,0% комиэз, 4,3% украинса, 2,8% немеччез да 1,0% беларуссэз. Йӧзыслӧн
тшӧкыта 1,1 морт/км². Томмез (14-сянь 30-ӧдз годдэзсяӧсь) районас 2,5 сюрс морт.

Район вылын юралісьыс – Перепаденко Юрий Алексеевичч (2011' мартсянь).
Веськӧтланыслӧн адрес: 168170, Койгорт район, Койгорт посад, Мир туй, 7. Факсыс
(82132) 914-00.

Фольклор видзан группаэз коласісь медбура тӧдсаӧсь «Гора Ань» (Гриваись),
«Сударушки» (Подзись)

Койгорт районын 12 спортзал да 14 спортыб. Эм быдса спорткомплекс Койгорт
посадын. Быд год районас лӧсьӧтӧны 30-ся унажык вермасьӧм быдкодь спорт юкӧтын.
Республика тшупӧтын медбур результаттэз шедтісӧ медбӧря годдэзӧ гирялэбтіссез,
волейболӧн орсісь ныввез да шахматисттэз.

Ужгаись спорт сьӧрті мастер Турышев Александр Михайлович – бура тӧдса
гирялэбтісь, спортасьӧ 1976 годсянь. Сія 10-ісь лоис Коми Республикаын
чемпионӧн, шедтіс «Ладӧг кубок», куимись босьтліс приза места Рочму тшупӧта
вермасьӧмын посадісь спортсменнэз коласын, кимись вӧлі призёрӧн Рочму
Ойвыв-Рытвыв чемпионатын.



https://koi.wikipedia.org/wiki/%D0%94%D0%B5%D0%B1%D1%80%D0%B5%D1%86%D0%B5%D0%BD

Дебрецен (мадьяр кыв вылын Debrecen, латынь вылын Debretinum) — Мадьярмуын
ыждаыс сьӧрті мӧдік кар. Сія Хайду-Бихар ладорлӧн да Дебрецен районлӧн шӧрин,
Тіса сайся регионын – медыджыд да медтӧдчана кар. Мукӧдкоста Дебреценсӧ шуӧны
кальвинисттэзлӧн Ромаӧн.

Первуись нимыс казьтывсьӧ XIII векын. 1361 воын сія – неыджыт карок, а 1683 годӧ
король лэбтӧма сійӧ «мезмыт кар» рангӧдз. Европа пасьта кар йылісь тӧдісӧ татісь
ыджыт ярманка увья, а сідзжӧ кальвинизм сьӧрті тыдалана школа увья. Кыкись
Дебрецен вӧлӧма Мадьрму понда канкарӧн, 1848–49 воэзӧ да 1944 годӧ. Уна веккез
сьӧрна неӧтпыр сотчылӧма, а муюгытся мӧд косясян коста сійӧ буракодь паздӧмась.
Талун Дебрецен мадьяр оланіннэз коласын чожа зорамман кар. Дебреценса ыждӧтӧны
ассиныс гортнысӧ кар гаж дырйи апрель 11 лунӧ.



https://koi.wikipedia.org/wiki/%D0%93%D0%B0%D0%B2%D1%80%D0%B8%D0%B2_%D0%9F%D1%91%D0%B4%D0%BE%D1%80

Гаврив Пёдор (рочӧнжык Тараканов Фёдор Гаврилович; 1900—1997) — коми политик,
поэт. Коми кытш лӧсьӧтіссезісь ӧтік, олан сьӧрна пессис ӧтласа Коми республика
понда.

Гаврив Пёдор чужис Юсьваын 1900' февраль 17' лунӧ вöрвидзись гозъялӧн. Помаліс
1911' годӧ Кудымкарись пондӧтчан школа, а 1915' воын карись нёль класса училищё.
1915—1918' воэзӧ велӧтчис Красноуфимскын му-видз уджалӧм сьӧрті техникумас, кӧдӧ
пӧдналасӧ йӧзпытшкся косясян пондӧтчӧм кузя.

1918' сентяб коста аркмӧтіс том отир понда чукӧр — III интернационал бердын том
социалисттэзлісь йитӧт (комсомол). Вӧлі йӧзпытшкся косясянын, кысъяліс
дивизиялӧн политотделын, сыбӧрын — 23' Камакатытісь полклӧн
агитаторӧн-организаторӧн. Одзлань уджаліс ЧК-лӧн тодильнӧй юкӧтын. Гӧрд армияись
вӧлі демобилизуйтӧм Республикаись Реввоенсоветлӧн висьталӧм сьӧрті 1920' февраль
коста, кыдз му-видз уджалӧм сьӧрті специалист да вӧлі ыстӧм Кудымкарӧ агрономӧн.

Уна вын Гаврив Пёдор сетіс, мед лэбтыны кӧзяйство, культура да велӧтӧм Коми
кытшын. Округись советтэзлӧн медодзза ӧксян дырйи, кӧда вӧлі 1925' апрель коста,
сійӧ бӧрйисӧ окрисполкомись уджалан президиумлӧн одзза составӧ, сетісӧ уджавны
округись му сьӧрті юкӧтын юралісьӧн.

Уна керис коми отир коласын йӧктӧм-сьылӧм, гижӧм, литература, школа зорӧтӧм
понда, медодзза типография осьтӧм понда да округись медодзза газета «Гӧрись»
лэдзӧм понда. Уна во сьӧрна уджаліс веськӧтлісьӧн коми му велӧтӧм сьӧрті
котырын. 1924 январ коста вӧлі делегатӧн Советтэзлöн Рочмуись XI да Дӧссоюзісь
ІІ ӧксяннэзын.

1928' годӧ ЦК РКП(б) иньдіс сійӧ уджавны Коми лапӧлӧ. Уджаліс облисполкомын
юралісьӧн, бӧрйисьліс ВЦИК членӧн. Нуӧтіс ыджыт удж му-видз кӧзяйство
коллективизируйтӧм сьӧрті, вӧр заптӧм сьӧрті Коми лапӧлын, а сэсся Кардор
лапӧлын.

1937' годӧ репрессируйтӧм, пукаліс вит во КомиЛАГ-ын. 1946 муніс овны Краснодар
ладорö, сыбöрын Карачай-Черкессмуö.

Мöдпöв Гаврив Пёдорöс арестуйтöмась 1950 воын, кöр сія вӧлі ыстӧм пыр кежö
Сибирӧ. Уджаліс Краснояр ладорын. Лэдзисӧ 1954' годӧ, реабилитируйтісӧ 1956'
годӧ.

Пенсия вылö петтöдз (1960' г.) мортыс уджаліс Крыкалёвын вӧрпромхозас. 1980' во
муніс овны Сыктывкарӧ, кытӧн уна баитіс йöз одзын, лэдзис казьтылöммез.



https://koi.wikipedia.org/wiki/%D0%90%D0%BC%D1%83%D1%80_%D0%BB%D0%B0%D0%BF%D3%A7%D0%B2

Амур лапӧв (рочӧнжык Амурскӧй облась) — веськӧтлан юкӧт Рочмуын, Роч Федерация
видзантор. Пырӧ Ылісь Асыввыв кытшӧ.

Амур лапӧлыс Роч канмуын токӧ 150 во мымда. 1858' годӧдз эна муэз вӧлӧмась
Китайлöн.

Медодз Амур лапӧвсӧ видзӧмась татöн 1858'—1922' воэзӧ. Сыбӧрын визиррез унаись
вежсьылӧмась. Ӧння визиррезын Амур лапӧлыс вӧлі лӧсьӧтӧм 1932' октяб 20' лунӧ
Ылісь Асыввыв ладор пытшкын, а 1948' август 2' лунсянь сія веськыта сулалӧ Роч
Федерацияын.

Лапӧлыскӧт межаасьӧны: Якутму ойвылын, Хабаров ладор асыввылын, Асъюралана Еврей
лапӧв лунвыв-асыввылын, Байкалсай ладор рытвылын. Лунвылас Амур лапӧлыскӧт
ордчӧн куйлӧ Китай отир республика



https://koi.wikipedia.org/wiki/%D0%A7%D1%83%D0%BA%D0%BE%D1%82%D0%BA%D0%B0_%D0%BA%D1%8B%D1%82%D1%88

Чукотка кытш нето Чукоткаись асъюралан кытш (рочӧнжык Чукотскӧй автономнӧй
округ) — луораветлан отирлӧн горт му, Роч Федерация видзантор. Пырӧ Ылісь
Асыввыв федерал кытшӧ.

Чукотка кытшыс вӧлі лӧсьӧтӧм 1930' декаб 10' лунӧ медодз Камчатка лапӧв пытшкын,
1953' восянь вӧлі Магадан лапӧлын, кӧдаись сія петіс 1992' юль 16' лунӧ. Сэксянь
кытшыс веськыта сулалӧ Роч Федерация кипод увтын.

Чукотка кытш куйлӧ Азия ойвыв-асыввыв помын, Роч Ылісь Асыввылас, Чукотка кӧджын
да ордча дiэз вылын (Врангель, Айон, Ратманов да мук.).

Ойвылас сія петӧ Асывыв Сибир да Чукотка саридззез дорӧ, лунвылас — Беринг
саридз дорӧ.

Медыджыт юэз — Кагыргын (вожжес Майн, Белӧй, Танюрер), Омолон, Великӧй, Амгуэма,
Ыджыт да учӧт Анюи.

Медпаськыт тыэз — Краснӧй, Эльгыгытгын, Пекульня. Эльгыгытгын тыыс — уникум,
кӧдӧ туялікӧ позьӧ тӧдны, кытшӧм климат вӧлі му вылын уна сюрс во одзті.

Чукотка кытш унажыкнас куйлӧ Ойвыв полюс кытш сайын. Сійӧн и климатыс татӧн лёк,
субарктикася, вадӧррезын – шӧркодь саридз климат, пытшкись районнэзын –
континентвывся. Тöвся кад кыссьӧ 10 тӧлісь дырна.

Январын шӧркодя овлӧ −15 °C-сянь −39 °C-ӧдз, юль коста +5 °C-сянь +10 °C-ӧдз.
Енӧжваыс усьӧ 200—500 мм во сьӧрна.

Чукотка кытшын эмӧсь быдкодь колана шедтассэз: мусир, мугаз, изшом, зарни,
озісь, вольфрам, ртуть.

Чукотка кытшын олӧны 49,5 сюрс морт (2009). Отирыслӧн топыта шӧркодяс — 0,07
морт/км², карын оліссес — 66,4 % (2009). 1990' воэзӧ морт лыдыс чинӧма куимись,
нетатіссез унаӧн мунісӧ да. Сыбӧрын лыдыс эзжык понды вежсьыны.

Чукотка кытшын юралö губернатор. Асъюралöм дырни губернаторрес вöлöмась куима.
Медгора нимаыс — роч олигарх Абрамович Роман Аркадьевич. Чукотка кытшись öння
губернаторсö, Копин Роман Валентиновичöс, кытшлöн дума бöрйис Рочму президент
Д.А.Медведев вöзйöм сьöрті 2008' годö юль 13' лунö.



https://koi.wikipedia.org/wiki/%D0%A7%D1%83%D0%B2%D0%B0%D1%88_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0

Чува́шму нето Чöва́шму (чв. Чăваш Ен, роч. Чува́шия) — чуваш отирлӧн горт му,
асъюралан республика, Роч Федерация видзантор, пырӧ Волгадор федерал кытшӧ.

Чувашму шусьö сідз чуваш отир сьöрті, кöда татöн важысянь олöм и кöда понда
татöн вöлі лöсьöтöм автономия.

Чувашму куйло Асыввыв Европа волькытінын, Волга ю бердын, сы вожжез Сура да
Свияга коласын. Мувывторыс — 18,3 сюрс км.кв.

Чуваш Республикакöт ордчöн куйлöны: ойвылын Мариму, асыввылын Тотарму, лунвылын
Симбир лапöв да Мордва, рытвылын Макарья лапӧв.

Республикалöн канкар — Шубашкар, кытöн олö 500 сюрс морт. 2003' годö сія вермис
конкурсын «Рочмуын олан понда медбур кар».

Чуваш Республикаын оліссез — 1279 сюрс морт (2009). Отирлöн тшöкыта — 69,9
морт/км² (2009), карын оліссез — 57,7 % (2009).

2002 вося гижöтöм коста Чуваш Республикаын олöмась 106 этнос, ны коласын
чувашшез — кык куимöт торся унажык, роччез — нёльöт торся унажык:



https://koi.wikipedia.org/wiki/%D0%A7%D1%83%D0%B2%D0%B0%D1%88%D0%BC%D1%83

Чува́шму нето Чöва́шму (чв. Чăваш Ен, роч. Чува́шия) — чуваш отирлӧн горт му,
асъюралан республика, Роч Федерация видзантор, пырӧ Волгадор федерал кытшӧ.

Чувашму шусьö сідз чуваш отир сьöрті, кöда татöн важысянь олöм и кöда понда
татöн вöлі лöсьöтöм автономия.

Чувашму куйло Асыввыв Европа волькытінын, Волга ю бердын, сы вожжез Сура да
Свияга коласын. Мувывторыс — 18,3 сюрс км.кв.

Чуваш Республикакöт ордчöн куйлöны: ойвылын Мариму, асыввылын Тотарму, лунвылын
Симбир лапöв да Мордва, рытвылын Макарья лапӧв.

Республикалöн канкар — Шубашкар, кытöн олö 500 сюрс морт. 2003' годö сія вермис
конкурсын «Рочмуын олан понда медбур кар».

Чуваш Республикаын оліссез — 1279 сюрс морт (2009). Отирлöн тшöкыта — 69,9
морт/км² (2009), карын оліссез — 57,7 % (2009).

2002 вося гижöтöм коста Чуваш Республикаын олöмась 106 этнос, ны коласын
чувашшез — кык куимöт торся унажык, роччез — нёльöт торся унажык:



https://koi.wikipedia.org/wiki/%D0%A3%D0%B4%D0%BC%D1%83%D1%80%D1%82_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0

Удму́ртму (удм. Удму́рт Эльку́н, роч. Удму́ртия) – удмурт отирлӧн горт му,
асъюралан республика, Роч Федерация видзантор, пырӧ Волгадор федерал кытшӧ.

Тыр нимыс Удму́рт Респу́блика, удм. Удму́рт Эльку́н, рочӧнжык Удму́ртскӧй
Респу́блика.

Удмурт Республика межаасьӧ рытвылын да ойвылын Киров лапӧвкӧт, асыввылын – Перем
ладоркӧт, а лунвылын сыкӧт ордчӧн куйлӧны кык мӧдік республика: Тотарму да
Башкырму.

Удмурт Республикаын медыджыт морт – азьмурт (президент). Ӧні (2000 восянь) татӧн
президенталӧ роч Волков Ӧльӧксан. Парламентыс шусьӧ Кун Кенеш (рочӧнжык
Государственнӧй Совет), медбӧрьяись бӧрйисьӧмась сэтчӧ 2007 годӧ, вермис «Ӧтласа
Рочму». Веськӧтлӧ Кун Кенешын Соловьёв Ӧльӧксан. Удмурт Республикаись
веськӧтланын юралӧ Питкевич Юрий.

Медодзза отир пондӧмась овны Кама ладорын VIII–VI сюрсвоын миян эрася одзжык.
Ӧні археологгез торйӧтісӧ татісь кынымкӧ культура, кӧднӧ йитӧны перем (коми да
удмурт) отир важайезкӧт – ананьинса, пьяноборса, поломса, чупчинчи.

XVI векӧ Мӧсква босьтӧма ойвыв удмурттэсӧ ас кипод увтӧ, а лунвыв удмурттэз сё
олӧмась Козань ханмуын. Кӧр Гым Иван разис Козань (1552), удмурттэзлӧн быдӧс
муэз лоисӧ ӧтік канмуын. 1731 восянь роччез пондісӧ пыртны удмурттэзӧс
кристосаэзӧ.

XVIII векын – XX век пондӧтчикӧ удмурт муэз куйлісӧ янсӧтӧмӧн Ятка губернияись
кынымкӧ уездын.

1920 годӧ, нояб 4 лунӧ В.И. Ленин кырымаліс РСФСР-ісь ВЦИК да СНК-лісь
постановленнё, кӧда сьӧрті вӧлісӧ аркмӧтӧмӧсь куим асъюралан лапӧв (автономнӧй
облась): калмык, мари да вотяк отиррез понда. Удмурт муын лоис Воттэзлӧн
асъюралан лапӧв, кӧда 1932 восянь пондіс шусьыны Удмурттэзлӧн асъюралан лапӧв.

1934 декаб 28 лунӧ СССР-ись ВЦИК шуис пӧртны Удмурттэзлісь асъюралан лапӧвсӧ
Удмурт АССР-ӧ.

1991 октяб 11 лунӧ Удмурт АССР-ись Медвылісь Совет лэдзис туйдӧт, кӧда сьӧрті
Удмурт му босьтіс виль ним – Удмурт Республика, да лоис «суверен канмуӧн» Роч
Федерация пытшкын.

Удмурт Республика куйлӧ Шӧрӧт Урал рытвылын, Кама да Ятка бассейннэзын.
Мувевдӧрыс – кынымкӧ вылынін да улынін. Медвылын чут (332 м) куйлӧ республика
ойвыв-асыввылас Камайыв вылынінын. Медулын чут (51 м) куйлӧ лунвыв-рытвыв
ладорын, Тотармукӧт визир бердын, Ятка ю уйтын (поймаын).

Юэз унажыксӧ тыртчӧны лымӧн. Йысявлӧны нія нояб мӧд джынын, а оссьӧны апрель мӧд
джынын. Ыджыт ва пондӧтчӧ апрель шӧрын да видзсьӧ ӧтік тӧлысь дыра ичӧт юэз
вылын да 40–45 лунӧн ыджыт юэз вылын. Судноэз ветлӧны токӧ Кама да Ятка кузя.

Удмуртмуын 600-ся унажык пруд, медгырисьӧсь Ижын, Воткаын, Камбаркаын да
Пудемын. Лунвыв-асыввывсянь да лунвывсянь республика миськассьӧ Вотка да
Камакывтыт вавидзаннэзӧн, кӧдна аркмисӧ Кама ю вылас ГЭС лӧсьӧтӧм бӧрын.

Ыджыт роль орсӧны муувтісь ва петаніннэз, мыйсянь Удмуртмусӧ шуӧны «ключчез
ладорӧн» (удм. ошмесо шаер). Быд во ныись босьтӧны 60 млн м³ ва гортын видзӧм да
юӧм понда, а сідзжӧ техника да му-видз уджалӧм понда.

Уна мупытшся ваэз Удмурт Республикаын минералаӧсь, нійӧ видзӧны веськӧтчан да
бурдӧтчан керкуэзын, кисьтӧны бутыллезӧ. Минерал ваӧн медтӧдчана петаніннэз –
Ӟатчаын (сульфата-кальчиа ваэз), Виль Ижын, Кизнерын да Уваын (йода-брома ваэз).

Удмурт Республикаын бура зорӧтӧма индустрия да берся чужӧма му-видз уджалӧм.
Татӧн Рочму мӧдік регионнэз сьӧрті медуна виянторрез лэдзан заводдэз.
Республикаын озыр мусир куйланіннэз, 2006 во сьӧрна шедтӧма 10,2 млн тонна, а
мусир весӧтан индустрия татӧн абу.

Удмурт Республикаын уджалӧ дзир ӧтік аэропорт – Ижкарын. Сы туйӧ ыджыт роль орсӧ
кӧрттуй транспорт. Удмуӧт мунӧны ыджыт кӧрттуй виззез: Казань–Огырчи–Катькар,
Киров–Балязина–Перем. Эм и республика пытшкын оланіннэз йитан кӧрттуй линияэз:
Балязина–Ижкар–Алнаш, Ижкар–Вотка, Люкшудья–Калмез.



https://koi.wikipedia.org/wiki/%D0%A0%D0%BE%D1%81%D1%82%D0%BE%D0%B2_%D0%BB%D0%B0%D0%BF%D3%A7%D0%B2

Ростов лапӧв (рочӧнжык Ростовскӧй облась) — веськӧтлан юкӧт Роч муын, Роч
Федерация видзантор.

Канкарыс – Ростов (Дон), кытӧн 2009' годӧ олӧмась миллионся унажык морт. Быдсӧн
лапöлас отирыс олӧны нёль миллионся унажык, и оліссезлӧн лыдыс пыр содӧ.

Ростов лапӧлыс аркмис 1937' годö сентяб 13' лунӧ, кöр Азов-Сьöдсаридз ладорись
торйöтöмась кынымкö кытш.

Ордчöн Ростов лапöвкöт адззамö: асыввылын — Волгоград лапöв, ойвылын — Воронеж
лапöв, лунвылын — Краснодар ладор, Ставрополь ладор да Калмык Республика,
рытвылас — Украина.

Рытвыв-лунвылас Ростов лапöлыс петö Азов саридз дорö, кытчö усьö Дон ю. Сія и
лоас татöн медыджыт ва туй. Доныслöн вож - Донец.



https://koi.wikipedia.org/wiki/%D0%9C%D1%8B%D1%80%D1%82%D1%8B%D1%8E_(%D0%A1%D1%8B%D0%BA%D1%82%D1%8B%D0%B2%D0%BA%D0%B0%D1%80_%D0%BA%D0%B0%D1%80%D0%BA%D1%8B%D1%82%D1%88)

Максаковкасянь Мыртыюыс сулалӧ рытвыв-лунвылӧ 14 км ылынаын, Сыктывкарсянь
лунвылӧ 22 км ылынаын.,

Посёлокыс аркмӧма 1930'-40' воэзӧ. 1949' годӧ татісь лыддьӧмась 177 ыстӧм морт:
117 немеч, 15 «одззася кулак», 3 рытвыв украинеч, 42 «власовеч».

1956' годӧ татӧн вӧлі ни вӧрзаптіссезлӧн оланін, кӧда вӧлі Сьӧська сельсовет
кипод увтын. 1969' юнь 19' лунӧ посёлоксӧ пыртӧны Гӧрд Затон поссовет кипод
увтӧ, а 1981' юнь 19' лунӧ Максаковка поссовет кипод увтӧ.

1984' апрель 17' лунсянь Мыртыю вӧлі Сыктывкарись Куратов районын, кытчӧдз 1991'
нояб 19' лунӧ сійӧ бӧр эз сетӧ Максаковка поссовет кипод увтӧ.

Мыртыюын ӧні юралӧ Максаковка карокись веськӧтлан, кӧда ачыс лоӧ Сыктывкар
каркытш кипод увтын.



https://koi.wikipedia.org/wiki/%D0%9B%D1%8B%D0%B4%D0%BD%D0%B8%D0%BC

Лыдним (числительнӧй) — кывладын асвына сёрнитор. Лыдниммезӧн шусьӧны шуаннэз,
кӧдна мыччалӧны эмторрезлісь (предметтэзлісь) лыд, лыддикӧ нылісь арт, а сідзжӧ
ӧтлаӧтӧмӧн лыддьӧм.

Кодя лыдниммез мыччалӧны предметтэзлісь лыд, видзӧны очакыв кыным? юасян вылӧ.
Мыччалӧм могись: ӧтік, кык, куим, нёль, вит, квать, сизим, кыкьямыс, ӧкмыс, дас,
дасӧтік, даскык, даскуим, кыкдас, кыкдаслісь, кыкдаслӧ.

Сьӧрбӧра лыдниммез мыччалӧны предметтэзлісь лыддикӧ арт, видзӧны очакыв кынымӧт?
кынымӧдз? юасяннэз вылӧ. Нія аркмӧны кодя лыдниммез бӧрӧ ӧт содтас быдтӧмӧн.
Мыччалӧм могись: кыкӧт, куимӧт, нёльӧт, витӧт, сизимӧт, дасӧт, даснёльӧт,
дасвитӧт, дассизимӧт, дасӧкмысӧт.

Медодзза кык кодя лыднимись сьӧрбӧра лыдниммес вермӧны аркмыны мӧдік вужжезісь и
мӧдкодь содтассэзӧн: медодзза, мӧдік.

Ӧтлаӧтӧм лыдниммез мыччалӧны предметтэзлісь лыдсӧ ӧтлаӧтӧмӧн. Нія аркмӧны кодя
лыдним бӧрӧ нан содтас быдтӧмӧн. Мыччалӧм могись: нёльнан год, витнан морт,
куимнан вон.

Унавужаэзын вужжез кыка нето унажык: витдас, кватьдас, дассизимӧт,
даскыкьямысӧт.

Унакыла лыдниммез аркмӧны кынымкӧ торья лыднимись: куимдас нёль, нёльдас кык,
куимсё витдас квать.

Кӧр лыдниммез петӧны эманиммезкӧт, нія озӧ вежласьӧ: дас морт, дасӧт морт,
кыкнан мортыс, куимнан сойыслӧ.

Лыдниммес вермӧны петны эманиммезтӧг, сэк нія вежласьӧны кӧрталан сьӧрті.
Мыччалӧм могись: дас, дасӧн, даслӧн, даскӧт; дасӧт, дасӧтӧн, дасӧтлӧн, дасӧткӧт;
кыкнан, кыкнанӧн, кыкнанлӧн, кыкнанкӧт.

Лыдним сёрникузяын лоӧ видзан нето паськӧтан юкӧтӧн. Мыччалӧм могись: Кыкнанныс
локтасӧ аскадӧ. Кык да кык — нёль. Воннэс велӧтчӧны сизимӧт классын. Чулаліс
мӧдік час.



https://koi.wikipedia.org/wiki/%D0%9A%D0%BE%D0%BC%D0%B8_(%D0%B7%D1%8B%D1%80%D1%8F%D0%BD%D0%B0)_%D0%BA%D1%8B%D0%B2

Коми (зыряна) кыв нето рочӧнжык коми-зырянскӧй кыв (аснимыс коми кыв) — коми
отир кылыслӧн öт регионісь стандарт, кӧдӧ зорӧтӧны Коми Республикаын. Коми
кывлісь мӧд регионісь стандарт – перем коми кыв – видзӧны Перем ладорись Коми
кытшын.

Зыряналӧн коми кылыс, коми кыв да, пырӧ урал кыввезлӧн чудь-йӧгра увтырӧ, перым
чукӧрас . Торья кыввезын содтассэз агглютинасьӧны, сёрникузялӧн унажыксӧ
номинатив тэчас.

Ассиныс лыддьӧтан кыв коми зыряна зорӧтӧны XIV вексянь. Кыв вӧлі нормируйтӧм
Коми (зыряна) лапӧлын 1918'-1938' воэз сьӧрна. Ӧння гижан нормаэз
кодифицируйтӧмӧсь 1938' годӧ.

Зыряналӧн коми кыв лыддисьӧ кыв стандартӧн Коми Республикаын, кытӧн коми отирыс
(коми зыряна) баитӧны коми кывлӧн дас диалект вылын да рочӧн. Энія диалекттэз
унажыксӧ лоӧны коми кывлӧн зыряна сёрнитаннэзын.

Ассиныс лыддьӧтан кыв лӧсьӧтікӧ зырянаыс подыс туйӧ бӧрйӧмась ойвыв да лунвыв
сёрнитаннэз коласісь диалект (Сыктывдін диалект), кӧда вылын баитӧны комиэз
Сыктывкарын (зыряналӧн канкар) да сы гӧгӧр. Сэтчӧ содтӧмась нетырман кыввез да
кывлад сьӧрті варианттэз мӧдік диалекттэзісь.

Унаö лыдян суффикс зыряналöн -яс (= перем коми -эз). Этія суффикс некöр оз
вежсьы.

Асалан содтассэз нія жö, кыдз и перем комиын, токö öтікö лыддяна 1' мортінас
форма -öй (-ö туйö), а 2' мортінас суффикс помас -д (-т туйö).

Ордчöтан -ся суффикс зыряналöн абу. Сы туйö гижöны: öт вежöртасын кындзи кывбöр
(Илля кындзи ставöн гортын 'Илляся быдöнныс гортын'), мöд вежöртасын петан
падежлісь -ысь суффикс (ошкыс мортысь вынаджык 'ошыс мортся вынажык').

Абу зыряналöн и вертикальöт судзан -ви суффикс (сы туйö шуöны -öдз суффикс нето
выйöдз кывбöр: пидзöсöдз, пидзöс выйöдз 'пидзöсви')

Вуджан падежас -öд суффиксся эм эшö -ті суффикс: ветлöдлі вöръясті нето ветлöдлі
вöръясöд 'ветлöті вöррезöт'.

Сьöрся-бöрся лыдниммез аркмöны кодя лыдниммез бердö -öд (= перем коми -öт)
суффикс кышалöмöн:

Коми зыряна коласісь ассиныс кывнысӧ наука ладӧрсянь туялісӧ кӧркӧ нето ӧні
туялӧны:



https://koi.wikipedia.org/wiki/%D0%9A%D0%BE%D0%BC%D0%B8_%D0%BE%D1%82%D0%B8%D1%80%D0%BB%D3%A7%D0%BD_%D1%81%D1%91%D1%8F%D0%BD-%D1%8E%D0%B0%D0%BD

Коми отирлӧн сёян-юан — важынся традиция, кӧдӧ комиэз веккез сьӧрна берегитӧны.
Отир ӧнӧдз бура тӧдӧны важ сёяннэсӧ да лӧсьӧтӧны нійӧ нимлуннэз кежӧ да
гӧтрасяннэз кежӧ. Быд локтісь мортсӧ коми керкуын потшуйтӧны ас сёянӧн. Сідз
бура тыдалӧ — комиэз видзӧны ассиныс сёян традицияэз.

Сёйлісӧ коми отир пыр ӧтік кадӧ. Лунтырӧн сёйлісӧ нёлись: асывнас, луннас, лунся
сёйӧм да ужын коласын вӧлі павжун, рытнас — ужын. Кӧслуналісӧ комиэс етша, но
тӧдісӧ кӧслун да ульлун сёян.

Кӧс сёяныс вӧлі — лёнісь да пышись виӧн сорлалӧм рок (каша), пӧжӧм тшакьяшыд,
пуӧм да жаритӧм картов, кӧс виӧн сорлалӧм кушман, суслоӧн да ырӧшӧн пӧжӧм
сёртни, зӧрись пуӧм ляз (кисель), ягӧддэзісь керӧм юан.

Кӧслуналӧм бӧрсянь сёйисӧ чериись да яйись пуӧм да пӧжӧм сёян, черинянь,
пельняннез, тупӧссез. Берся сёян лӧсьӧтлісӧ вежалуннэз кежӧ: яяшыд, няняшыд,
нӧкьяйӧв, мичӧтӧм кольттез, тупӧссез да мый да. Масленича кежӧ пӧжалісӧ блиннэз,
Благовещеннё кежӧ — кай кодь нянь. Казьтісяннэз кежӧ лӧсьӧтлісӧ чериняннез,
пельняннез да тупӧссез изӧм идісь да нӧкись. Медуна сёянсӧ лӧсьӧтлісӧ гӧтрасян
кежӧ да Семик кежӧ.

Коми отир сёянсис йӧзыс бура тӧдӧны пельняннез. Кыдз шуӧны кывтуяліссез, сія
кылыс шогмис кык торись — пель да нянь кыввезісь.

Сёянаныс комиэз паськыта пыртӧны ӧктӧм ягӧд, тшак, турун. Турун сёянсис отирыс
медуна ӧктӧны пистик да пикан.

Ассяма коми юаннэзсис быдыслӧ тӧдсаӧсь чуж пизись керӧм сур да рудзӧга-зӧрья
пизись — ырӧш. Ӧнӧдз этнӧ юаннэсӧ лӧсьӧтӧны быд вежалун кежӧ.

Сёянсӧ комиэс тшӧкжыка пӧжисӧ да пуисӧ горын. Коліс кӧ лӧсьӧтны сёянсӧ перыта,
сэк пуисӧ дорӧм куим кока таганка вылын, кӧда увтын вадзӧтлісӧ чаг-ёг. Сёян да
пуан дозсӧ лӧсьӧтлісӧ быд грездын (деревняын) асланыс мастеровӧйез.

Базар вылын позис небны гӧрд сёйись, пуись да кӧртісь керӧм бекӧр-пань да дозмук
(посуда). Быд керкуын вӧлісӧ пожум вужись да банісь керӧм доззэз. Унажыксӧ ныын
видзисӧ пизь да сю, косьтӧм ягӧд да тшак, сов. Быдлунся сёян понда дыр видзисӧ
сэтшӧм дозсӧ.

Сёрӧнжык, XIX век помын, вежалуннэз коста сёянсӧ пызан вылӧ пондісӧ ваявны
стеклоись да фаянсісь керӧм дозын. Бура олісь отирыс дознысӧ видзисӧ керӧм
шкап-посудниккезын.

Ӧння кадӧ асланым коми сёян культураын лоисӧ вильмоза лӧсьӧтӧм блюдоэс. Сідз
верданіннэзын, кафеэзын да рестораннэзын позьӧ адззыны — «кулич по-кудымкарски»,
«плюшки по-юрлински», «биточки по-гайнски», «жаркое по коми-пермяцки», «ырӧш
по-кочёвски», «сур по-современному» да мый да.



https://koi.wikipedia.org/wiki/%D0%9A%D0%B0%D0%BC%D0%B0_(%D1%8E)

Кама — ыджыт ю Европа асыввылын, Урал керӧссэз одзын. Сія лоӧ Каспи саридзӧ усян
Волгалӧн шульга вож. Волгаыслӧ Кама лоӧ медыджыт вожнас. Сылӧн кузяыс – 1805 км
(Европаын 7-ӧтыс). Кама бассейнын - коми отирлӧн лунвыв горт.

Кама пондӧтчӧ Удмурт Республикаись Кез районын, сэсся мунӧ ойланьӧ Киров лапӧлӧт
Зюзьдін да Камакатыт районнэс кузя, сы бӧрын кежӧ асывланьӧ и мунӧ Коми кытш
пырйӧт, Гайна да Кӧс районнэзӧттяс, петӧ Перем ладорись Совкар районӧ, кытӧн
кежӧ лунвылӧ и сыбӧрын визывтӧ сё лунвывланьӧ Перем ладор кузя, Удмурт да Башкыр
республикаэз коласӧттяс да петӧ Татарстан республикаӧ, кытӧн сія и усьӧ Волгаас.

Кама вылын Перем ладорын керӧмӧсь кык пором, сійӧн аркмӧмась Кама вавидзан (1915
км²), Вотка вавидзан (1120 км²), Кама кывтытісь вавидзан.

Кама дорын сулалӧны каррез – Совкар (Соликамскӧй), Кыдзкар (Березники), Перем,
Вотка, Сарапул, Елабуга, Чаллы.

Коми кытш пырья Кама ю котӧртӧ паськыт оль кузя Порыги посёлоксянь да
Светлицаӧдз, быдӧссӧ 120 км. Кама визывтӧ вӧррез да нюррез коласӧт.

Коми кытшын Камаӧ усьӧны веськытладорсянь Кӧсва, Иньва, Пожва, шульгаладорсянь
Весляна, Сьӧдъю, Лупья, Леман.

Кама ольыслӧн профиль абу симметрия сьӧрті керӧм. Веськыт вадӧр унажыксӧ вылын,
тэчӧм под иззэзісь: сёйму, извесьму, мергель. Шульга вадӧрыс, бӧра, лажмыт,
ваялӧм лыаӧсь пляжжезӧн да ляпытіннэзӧн. Камалӧн ӧрыс рытвывланьын уналаӧт
янсӧтчӧ виссэзӧ. Весляна усянінсянь улынжык да Кӧсва уссёӧдз ӧрыс мукӧдлаӧт
паськалӧ 300 метраӧдз. Гайналӧ паныт Камаыс 180-190 м пасьта. Ӧтік воӧн ваыс
татӧн кывтӧ шӧркодяс 3 км3 мымда. Гожумся межень коста Кама визывтӧ 0,3–0,6
м/сек шупытаӧн, коссезӧт – 1 м/сек-ӧдз. Коми кышын Камалӧн пыдынаыс шӧркодяс
1-1,5 м. Медучӧт пыдынаэз межень коста 50-60 см, коссезын 0,3-0,4 см. Плёссэзын
пыдына овлӧ 3-5 м-ӧдз.



https://koi.wikipedia.org/wiki/%D0%92%D0%B5%D1%80%D1%82%D1%8E%D1%81%D0%B2%D0%B0_(%D0%9A%D1%83%D0%B4%D1%8B%D0%BC%D0%BA%D0%B0%D1%80_%D1%80%D0%B0%D0%B9%D0%BE%D0%BD)

Вертю́сва (томмез шуöны Верх Юсьва) – Перем ладорись Коми кытшын, Кудымкар
районсис Ленинск посадмуын важ коми посад.

Оланіныс шуӧм места сьӧрті: сія сулалӧ Юсьва (татіссез шуöны Юсва) ю пöлöн
вылынжык (верх) Юсьва посадся.

Неважын посадсö вöзйылöмась нимтыны Юсьвайыв, но оліссез сьöрті сідз шуны
оланіннысö оз туй.

Одзжык посадыс рочӧн шусис Иваново над ключами, сэсся Верх-Юсвинскӧй, ӧні
Верх-Юсьва.

Вертюсва посад сулалӧ Кудымкарсянь лунвылӧ 23 км ылынаын, Юсьва ю дорын,
Гайна–Перем трассасянь асыввылö кык километра ылынаын.

Ойвылас Вертюсвасянь километра етш ылынаын, Юсьва мöдöрас, сулалö Казаринчи
грезд, лунвылас 2 км ылынаын – Рӧдин, асыввылас кык километра ылынаын, тракт
сайын – Сидӧршор грезд, рытвылас 2 км етш ылынаын – Ляпинчи да Канамовчи,
лунвыв-рытвылас километра ылынаын – Пання.

Вертюсва сулалö Юсьва ю веськыт (лунвыв) вадöрын. Катытас юыс поромитöм –
аркмöма паськыт Вертюсва пруд.

Шöринсянь ойвылö мунöй туй Поссайö да Казаринчиö. Этія туй кузя да Медшöр туйлöн
меридиан орöток кузя муніс Важ тракт Менделёв-Кудымкар.

Вертюсваын вöлі колхоз Родина, кöда 1990' воэз пондöтчикö янсöтчис кыкö: Родина
(центрыс Гришинчиын) да Колос (центрыс посадын).

Посадыс пырӧ Ленинск посадмуӧ. Татчö лöсьöтöмась посадмулісь юкöт (структурнöй
подразделеннё), кытöн кан нимсянь отирыскöт уджалöны юралан специалист да
мумерайтісь.

Горт кöзяйствоэз 418-а. Отирыс быдтöны карч асланыс огореччезын. 126 кöзяйствоын
йылöтöны пода: мӧссэз (öксяс куим стадо), баляэз, кöзаэз, вӧввез, порссез,
курöггез. 10-11 морт видзöны мошшез.

Гожумнас отирыс тшакьялöны (гӧрд гриб, масьляк, рыжык) да ягöдалöны (озъягӧд,
ӧмидз).

Посад рытвылас кöркöся Колхозлöн сад, кытöн быдтывлöмась ирга, сэтӧр, крыжовник,
помидоррез.

Эм гортся телефоннэз (асланыс АТС), туйдорся таксофоннэз, позьö баитны мобильник
пыр (UTEL), видзöтны телевизор.

Веськöтчöны отирыс больничаын (амбулатория да лунъян стационар), öні сія сулалö
важ челядьсад керкуын, Челядь туй дорын, одзжык (1980'-2009' воэзö)
веськöтчаніныс вöлöма Лялямшор йыввезын.



https://koi.wikipedia.org/wiki/%D0%A8%D1%83%D0%B1%D0%B0%D1%88%D0%BA%D0%B0%D1%80

Шубашка́р (чв. Шупашка́р, роч. Чебокса́ры) — Рочмуын кар, Чуваш Республикалöн
канкар. Сулалö Волга ю дорын.

Шубашкарлöн эм кар-спутник — Сене Шубашкар. 2008' март 2' лунö вöлі чулöтöм
референдум, медбы öтлаöны энö кык кар öтік каркытшö, но Сене Шубашкарын оліссез
голосуйтöмась паныт .

Шубашкарын куим веськöтлан район: Калинин нима, Ленин нима, Москва нима, да öтік
мувывтор сьöрті веськöтлан Волгасай.

Статус сьöрті Шубашкарыс каркытш. Шубашкар каркытшö пырöны сідзжö сэтшöм
оланіннэз: посёлоккез Сене Лапсар, Сосновка, посёлок Северный, деревня Чандрово.



https://koi.wikipedia.org/wiki/%D0%A7%D1%83%D1%88%D0%B0

Чуша нето америкаись анча (лат. Neovison vison) — дона кучишока вӧй пода. Перво
олӧма Ойвыв Америкаын, а ХХ векӧ, сійӧ овмӧтӧмась и Евразияын, кытӧн сія пондіс
бура йывны.

Классификация сьӧрті чушаыс пырӧ нимӧтчиссез классӧ, лёквиррез чукӧрӧ, тулан
котырӧ, чуша увтырӧ. Одзжык сійӧ лыддьӧмась миян анчалӧ медматісь родняӧн, но
виль туялӧммез сьӧрті, америкаись анчаыс вӧлӧма матынжык тулан увтыр дынӧ, а
миянісьыс — колоноккез дынӧ.

Мыгӧрнас чушаыс миян анча кодь жӧ, токӧ невна ыджытжык (лысьӧрыс — 50 см
кузяӧдз, сьӧкытаыс — 2 кг-ӧдз, бӧжыс 25 см кузяӧдз). Чуннез коласын уялан дыжыс
чушаыслӧн абужык зораммӧм. Кучишоккез кыкнан анчаыслӧн ӧткодь рӧмаӧсь, но
чушаыслӧн гӧныс чочкомвидзӧ токӧ улісь тырп (чуш) вылас, а вылісьыс — юрвыв гӧн
рӧма.

Америкаын чушасӧ кучишокыс понда быдтӧны и фермаэзын. Медыджыт фирмаэз: American
Legend Cooperative да NAFA.



https://koi.wikipedia.org/wiki/%D0%A2%D1%83%D1%80%D0%BA%D1%83

Турку нето Обу — кар да порт Суомиын, Варсинайс Суоми регионлöн веськöтлан
шöрин. Карыс сулалö Авраёки ю уссёын.

Туркулöн финскöй нимыс Turku аркмöма важ славяна кылісь търгъ 'вузасянін'.
Шведскöй нимыс Åbo (лыддьöтӧны Обу) тэчöм кык торись о 'ю' да бу 'оланін'.

Турку куйлӧ Финму лунвыв-рытвылын, Авраёки ю уссёын да матісь Саристо саридз
діэз вылын.

2012’ во пондöтчан кежö карыслöн мувывтор вöлі 306,36 км² пасьта, кöдаись 245,66
км² вöлі му вевдöр, 3,46 км² — мушöрва да остатки 57,24 км² — саридзвыв.

Ойвывсянь лунвылö Туркуыс нюжалö 45 км ылына. Ойвыв торыс, 1973' годö каркöт
öтлаöтöм одззася коммуна Паттинен, вöснит тув моз нюжöтчö ойвывлань да судзöтчö
Куханкуоноöдз, кыкьямыс коммуна öтувтан визир изöдз, кöда и эм Туркулöн
медойвывся места. А паськытанас Турку токö 15 километра лоö. Лунвыв-рытвылас
карыс куйлö островвез вылын, кöднаись медыджытöсь Руйссало, Хирвенсало, Сатава
да Какскерта.

Турку сулалӧ Авраёки ю кыкнан ладорын, кöда янсöтö сійö кык тор вылö. Шульга
ладорыс, кытӧн сулалӧ Турку собор, шусьӧ таладорӧн (täl pual), а веськыт
ладорсӧ, кытӧн куйлӧ площадь Кавпатори, шуӧны мӧдлапӧлӧн (tois pual).

Кывтытын, кытöн поссэсö абу лöсьöтöмöсь, мыля сэтчин кораббезлö ни уялвны колö,
лöсьöтöмась паром Фёри (Föri), кӧда Марттиланяс вуджöтӧ отирсö таладорсянь
мöдлапöлö да бöр. Шуöны тай, этія паромыс пӧ ветлö "Обусянь Туркуӧдз" да мöдöрö.

Карас медджуджыт чут куйлö ойвылас. Этö Кархунсауна (89 метра), кöда сулалö
Тортинмяки вылын.

Ордчӧн Туркукӧт куйлӧны коммунаэз Авра, Карина, Лието, Парайнен, Мюнямяки,
Нантали, Новсиайнен, Пёвтюя, Райсио да Руско.

1970' воэзсянь Туркуас уналаын строитӧмась виль посёлоккез. Эттшӧм посёлоккезӧн
лоӧны: Исохейккиля, Уйттамо, Илпойнен, Харитту, Луолавуори, Лавсте, Вариссуо,
Пяскювуори, Курала, Кохмо, Халинен, Руносмяки, Хепокулта, Терясравтела,
Няттинумми, Лянсинумми, Суйккила, Хяркямяки, Йюрккяля, Пансио, Перно да Якярля.

1990' воэзсянь Туркуас вились строитчӧны унажыксӧ Хирвенсало, Сатава да
Какскерта островвез вылын, а мӧділаын тыртӧны прос местаэз керкуэз коласісь.



https://koi.wikipedia.org/wiki/%D0%A1%D3%A7%D1%81%D0%BD%D0%B0%D0%B3%D0%BE%D1%80%D1%82_%D1%80%D0%B0%D0%B9%D0%BE%D0%BD

Сӧснагорт район (роч. Район Сосногорск) – веськӧтлан юкӧт Коми Республикаын;
республикалӧн 15 районісь ӧтік.

Веськӧтлан шӧрин – Сӧснагорт кар. Сӧснагортсянь Сыктывкарӧдз 345 км, Уква карӧдз
15 км.

Сӧснагорт районыс 16,5 сюрс км² ыжда. Куйлӧ Коми Республика шӧрын. Межаасьӧ
Изьва да Печора районнэзкӧт ойвылын, Вуктыл районкӧт асыввылын, Мылдін да
Кулӧмдін районнэзкӧт лунвылын да Уква каркытшкӧт рытвылын.

Медыджыт ю районас – Изьва, кӧда дорын сулалӧ Сӧснагорт. Районас котӧртӧны
Изьвалӧн медыджыт вож Айюва, Уква (уссё гӧгӧр) да Сьӧдъю, а сідзжӧ Печоралӧн
шульга вож – Льӧмъю.

Район куйлӧ вӧр отын. Лысъя породаэз коласын унажыкыс пожум, кӧз, лисвень да
ньывпу. Кӧрья вӧрын быдмӧ кыдз да ловпу. Пармаын уна тшак да ягӧд, йылӧ
звир-пӧтка. Лыддьӧмась 50 гӧгӧр вид йӧлӧнвердіссез да 100 мымда вид кайез.

2002 вося гижӧтӧм дырни районын олісӧ роччез 75 %, комиэз 10 %, украинса 6 %,
беларуссэз 2 % .

Район вылын юралісьыс Леонов Игорь Викторович. Веськӧтланыслӧн адрес: 169706,
Сӧснагорт кар, Зоя Космодемьянскӧй туй, 17. Факсыс (82149) 505-07.

Сӧснагорт районын 21 оланін: ӧтік кар (Сӧснагорт), кык карок (Улыс Одес да
Войвож), 12 посёлок , ӧтік посад (Уквавом) да вит грезд.



https://koi.wikipedia.org/wiki/%D0%A1%D1%8B%D0%BA%D1%82%D1%8B%D0%B2_%D1%80%D0%B0%D0%B9%D0%BE%D0%BD

Сыктыв район (рочӧнжык Сысольскӧй район) – веськӧтлан юкӧт Коми Республикаын;
республикалӧн 15 районісь ӧтік.

Сыктыв районыс 6 140 км² ыжда. Куйлӧ Коми Республика лунвыв-рытвылын. Межаасьӧ
Сыктывдін районкӧт ойвылын, Койгорт районкӧт асыввылын, Луздор районкӧт лунвылын
да Кардор лапӧвкӧт рытвылын.

Медыджыт ю районас – Сыктыв, кӧда дорын сулалӧ Визин да мӧдік гырисьжык
посаддэз. Сэсся эмӧсь юэз: Ичӧт Видзин, Ыджыт Визин.

Сыктыв район аркмӧтӧм июль 15 лунӧ 1929 годӧ. 1949 воын Сыктыв районісь
торйӧтісӧ Койгорт район.

2009 годӧ Сыктыв районас олісӧ 15,8 сюрс морт. 2002 вося гижӧтӧм сьӧрті татӧн
вӧлі 69,4% комиэз, 24,0% роччез, 2,5% украинса да 0,7% беларуссэз. Йӧзыслӧн
тшӧкыта – 2,8 морт/км².

Сыктыв район вылын юралісьыс – Иевлев Владимир Павлович. Веськӧтланыслӧн адрес:
168100, Сыктыв район, Визин посад, Сӧвет туй, 35. Факс (82131) 910-09. Районісь
веськӧтланын медыджыт – Мальцев Владимир Викторович.

Кебра (Куратово) сиктын уджалӧ асладор музей, быд во татӧн чулӧтӧны медодзза
коми поэт И.А.Куратовӧс казьтылӧм понда кывбур гаж, кытчӧ отир вовлӧны
республика быдӧс пельӧссэзсянь.



https://koi.wikipedia.org/wiki/%D0%A1%D1%8B%D0%BA%D1%82%D1%8B%D0%B2%D0%B4%D1%96%D0%BD_%D1%80%D0%B0%D0%B9%D0%BE%D0%BD

Сыктывдін район (рочӧнжык Сыктывдинскӧй район) – веськӧтлан юкӧт Коми
Республикаын; республикалӧн 15 районісь ӧтік.

Сыктывдін районыс 7404,7 км² ыжда (Коми Республика мувывторись 1,8 %). Куйлӧ
республика лунвыв-рытвылын. Межаасьӧ Емдін да Емва районнэзкӧт ойвылын,
Кӧрткерӧс районкӧт асыввылын, Койгорт районкӧт лунвылын да Сыктыв районкӧт и
Кардор лапӧвкӧт рытвылын. Сыктывдін район пытшкын куйлӧ Сыктывкар каркытш ӧтлаын
республика канкарыскӧт.

Районсӧ лӧсьӧтӧмась Сыктыв ю уссёын (Сыктыв дінын), мыйсянь и аркмс сылӧн нимыс.
Медыдджыт ю Сыктывдін районас – Эжва, кӧда вуджӧ районсӧ параллель нёжӧн да
кӧдаӧ Сыктылыс и усьӧ. Мӧдік юэз: Пожӧг, Кылтымъю, Лопъю, Нювчим.

XIX векын Сыктывдін му пырлӧма Вӧлӧгда губерняӧ, Сыктывдін да Яренск уезддэзас.
Район татчӧ аркмӧтӧмась 1929 годӧ, июль 15 лунӧ.

Олӧны Сыктывдін районын 24,6 сюрс морт. Ны коласын 51,8 % комиӧсь, 39,5 %
рочӧсь, 3,1 % украинса, 1,1 % немеччез ja 0,8 % беларуссэз.

Район вылын юралісьыс – Рудольф Артур Альбертович. Веськӧтланыслӧн адрес:
168220, Сыктывдін район, Выльгорт посад, Домна Каликова туй, 62. Факсыс (82130)
710-42. Районісь Сӧветын медыджыт – Шкодник Александр Михайлович.

Район му вылын куйлӧ республикаись медыджыт стадион (Раиса Сметанина нима).
Татӧн чулӧтлӧны лямпаэзӧн котрасьӧм кузя канмуись да йӧзколасісь турниррез



https://koi.wikipedia.org/wiki/%D0%A1%D0%B2%D0%B5%D1%80%D0%B4%D0%BB%D0%BE%D0%B2_%D0%BB%D0%B0%D0%BF%D3%A7%D0%B2

Свердлов лапӧв (рочӧнжык Свердловскӧй облась) – Роч Федерация видзантор. Куйлӧ
Урал сайын, пырӧ Урал федерал кытшӧ. Ордчӧн Свердлов лапӧвкӧт куйлӧны: ойланьын
– Коми Республика, ойвыв-асыввылын – Йӧгра кытш, асыввывлын – Тюмень лапӧв,
лунвылын – Курган лапӧв, Челяба лапӧв да Башкыр Республика, рытвылын – Перем
ладор.

Медыджыт юралісьыс Свердлов лапӧлын – губернаторыс. Ӧні губернаторын пукалӧ
Мишарин Ӧльӧксан Сергеевич.

Свердлов лапӧв вӧлі аркмӧтӧм 1934 годӧ Урал лапӧв разикӧ. Ӧння визиррезын олӧ
1938 восянь, кӧр сысянь торйӧтчис Перем лапӧв.

Свердлов лапӧв шусьӧ сідз, мыля сылӧн шӧрин Катькарыс, лапӧв аркмӧтікӧ (1934
годӧ), шусис Свердловскӧй. Катькарсӧ нимтӧмась Свердловскӧйнас Урал вылын
революция керись Свердлов Яков Михайлович сьӧрті. 1991 годӧ Катькарыслӧ сетӧмась
важ роч ним (Екатеринбург), а ачыс лапӧвыс кольччис Свердлов нимаӧн.



https://koi.wikipedia.org/wiki/%D0%A0%D0%B0%D1%82%D0%B5%D0%B3%D0%BE%D0%B2%D0%B0_%D0%9B%D1%8E%D0%B4%D0%BC%D0%B8%D0%BB%D0%B0_%D0%9F%D0%B5%D1%82%D1%80%D0%BE%D0%B2%D0%BD%D0%B0

Ратегова Людмила Петровна (*1951) — коми кывтуялісь да небöглэдзись. Перем
комиэзлöн нация лэбтан визулын тыдалана морт.

Велöтчис Перемись педагогика сьӧрі институтын коми-роч юкӧтас да аспиранталікас
невна сэтчин жö уджаліс.

Институтас уджалікö, 1980' годö, öтлаын А.С. Гантманкöт Людмила Петровна
лöсьöтіс да лэдзис медодзза хрестоматия перем коми диалекттэз сьöрі.

1987'-2009' воэзö Л.П. Ратегова вöлі юралісьöн Перем коми небöг лэдзанінын. Сы
редакция увтын кыкдас год сьöрна Кудымкарын петöмась вель тума небöг перем коми
да роч кыввез вылын. Ны коласын кыдз мичмöтан литратура, сідз и нигаэз перем
коми отир йылісь да Коми Парма йылісь.

Л.П. Ратегова вöлі "Югöр" котырсö öтік аркмöтісь. Унаись ветлöма коми отир
öксяннэз вылö.



https://koi.wikipedia.org/wiki/%D0%9F%D0%BE%D0%BF%D0%BE%D0%B2%D0%B0_%D0%A0%D0%B8%D0%BC%D0%BC%D0%B0_%D0%9F%D0%B0%D0%B2%D0%BB%D0%BE%D0%B2%D0%BD%D0%B0

Попова Римма Павловна (н.п. Дмитриева, *1969) — коми кыв туялісь, филология
сьӧрті кандидат.

Римма Павловна чужис 1969' январ 6' лунӧ, Перем ладорись Коми кытшын, Кӧсладор
районісь Пуксипи посадын. Велӧтчис перво Порошволь школаын, а мӧдік классянь
горт посадас. Шӧрӧт школа помалӧма Кӧсын.

1985' годӧ муніс Перемӧ да пондіс сэтчин велӧтчыны педуниверситетын, филология
факультетсис коми-роч юкӧтас. 1990' годӧ университетсӧ гӧрд дипломӧн помаліс да,
сійӧ колисӧ кафедра вылас ассистентӧн.

Коми Республика канкарӧ Р. П. Дмитриева локтӧма 1994' сентяб коста. 1995' арсянь
велӧтчис СГУ бердын аспирантураын. Веськӧтлісьӧн вӧлі Е. А. Игушев.

1996' сентябсянь 1997' майӧдз оліс Хельсинкиын, кытӧн сылӧн вӧлі фин кыв сьӧрті
стражировка. Сыбӧрын сійӧ босьтісӧ уджавны Сыктывкар университетӧ, коми кыв
кафедра вылас фин кыв сьӧрті велӧтісьӧн.

Кандидат ним понда диссертация кӧсладор диалект сьӧрті Римма Павловна дорйис
1998' годӧ.

Сэсся Р. П. Попова кольччӧма уджавны Сыктывкар университетас, кытӧн сія вӧлі
ыджытжык велӧтісьӧн, доцентӧн, деканӧс вежисьӧн, а 2003'-2005' годдэзӧ юраліс
чудь-йӧгра факультетаныс декан туйӧ уджалісьӧн.



https://koi.wikipedia.org/wiki/%D0%9F%D0%BE%D0%BD%D0%BE%D0%BC%D0%B0%D1%80%D1%91%D0%B2%D0%B0_%D0%9B%D0%B0%D1%80%D0%B8%D1%81%D0%B0_%D0%93%D0%B5%D0%BD%D0%BD%D0%B0%D0%B4%D1%8C%D0%B5%D0%B2%D0%BD%D0%B0

Пономарёва Лариса Геннадьевна (*1975) – коми кыв туялісь, филология сьöрті
кандидат.

Л. Г. Пономарёва чужис 1975' октяб 5' лунö Перем ладорись Коми кытшын, Гайна
посёлокас. Быдмис да велӧтчис Юсьва районісь Дӧйӧг посадын. Ай-мамыс велӧтіссез.
Школа бӧрын велӧтчис Кудымкарись медучилищёын.

1998' годӧ помаліс Перем педуниверситетісь филфакас коми-роч юкӧт да муніс
Ижкарӧ, кытӧн пондіс велӧтчыны УдГУ аспирантураын. Веськӧтлісьнас вӧлі проф. В.
К. Кельмаков. Аспирантураын велӧтчикӧ 1999'-2000' воэзӧ стажёраліс Суомиын.
Татӧн Хельсинки университетын сія велӧтчис баитны финскӧйӧн.

2000' восянь редактируйтӧ перем коми тексттэз, кӧднӧ лэдзӧ Хельсинкиын Библия
вуджӧтан институт.

2002' арсянь вӧлі велӧтісьӧн Перем педуниверситет филфакись коми-роч юкӧтын да
2005' восянь ӧтдырни керис удж Коми-пермяцкӧй народ кыв, история да традиционнӧй
культура исследуйтан институтын.

2007' сенябсянь 2010' августӧдз оліс Будапештын, кытӧн уджаліс перем коми кыв
сьӧрті лекторӧн Лоранд Этвёш университетын.

2010'-2011' велӧтчан годӧ уджаліс Кудымкарас, Удмуртскӧйын фин кыв сьӧрті
велӧтісьӧн.

Аспиранталікас Л. Г. Пономарёва туяліс коми сёрни Луп йылісь да Нӧрыс ладорись.
Ӧтлаын Е. Н. Федосеевакӧт нія пондісӧ лыддьыны нӧрыс да луп диалекттэсӧ ӧтік
нӧрыс-луп диалектӧн. Этадз нія вежисӧ диалекттэзісь система, кӧдӧ лӧсьӧтіс
аскадӧ Р. М. Баталова.

Педуниверситетын уджалікӧ Лариса Геннадьевна ветліс экспедицияэзӧ Кӧсладор да
Кӧчладор районнэзӧ, чукӧртӧма сэтісь диалекттэз сьӧрті ыджыткодь материал (абу
публикуйтӧм).

Л. Г. Пономарёва лыддьӧ перем коми кыв да коми (зыряна) кыв важынсянь торья
кыввезӧн.

Пономарёва Лариса Геннадьевна роч да перем комися бура баитӧ удмурт, фин да
мадьяр кыввез вылын.



https://koi.wikipedia.org/wiki/%D0%9F%D0%BE%D0%B6%D0%B2%D0%B0_(%D0%AE%D1%81%D1%8C%D0%B2%D0%B0_%D1%80%D0%B0%D0%B9%D0%BE%D0%BD)

По́жва — Перем ладорись Коми кытшын посёлок, Юсьва районісь Пожва посадмулöн
шöрин.

Кылыс тэчöм кык торись — пож да ва. Ва формантöн помасьöны уна юэз Коми муын:
Иньва, Обва, Нытва... Пож йылісь эм быдкодь версияэз: пож = коми пож, пож < коми
пеж; пож < коми пожум.

Пожваыс сулалö Кама вавизан дынын, Пожва ю паськыт уссёын (Пожва курья), кыкнан
ладорас. Вадöррес коласын нюжалö тымöт (дамба), кöда кузя мунö автотуй. Тымöтся
катыт аркмöма паськыт Пожва пруд.

Посёлок вылöт котöртöны юоккез: Елыманика, Ратанка, Аняшор (рочöн Анящера),
Лысковка.

Пожвасянь Юсьва посадöдз (райцентр) 78 км ылына. Перемöдз веськыт визь кузя —
100 км ылына, а мунны кö автотуй кузя, петö 400 км мымда.

Пожвасянь лунвыв-рытвылö (туй кузя) 14 км ылынаын сулалö Майкар, ордча
посадмулöн шöрин.

Пожва посёлок бердын куйлöны грезддэз: рытвылас Ключи, асыввылас йöзтöмöсь ни
Ыджыт Мочищё да Учöт Мочищё, лунвыв-асыввылын — грезддэз Льӧмпика да Усь Пожва.

Пожва ладорыс öтлаын быдöс Ыджыт Перемнас вуджöма роч кан кипод увтö XVI нэм
помын, а 1564’ годö Гым Иван козьналöма эна муэсö Строганов купечлö.

1715’ годö Гагаринлöн гижöтан небöгын казьтывсьöны «Орёл присудісь кык учöтичок
грезд Усь Пожва да Верх Пожва, но сэтчин сизим гортвидзансис нёльыс вöлöмась
отиртöг, а кыкас олöмась кориссез.

Пожва ю дорын слободка пондас быдмыны чугунсылöтан да кöрткеран завод бердын,
кöдö Н.Г. Строганов тшöктöм сьöрті кутчöмась лэбтыны 1754’ годö да лэдзöмась
1756’ март коста. 1758’ восянь 1786’ воöдз Пожва заводын сылöтлöмась и ыргöн.

Сёрöнжык, 1773’ годö, заводыс вуджöма сенатор В. А. Всеволожскöй киэзö, а 1796
сылöн Всевлод очазонлö. Мöдыс вуджöтöма перемскöй именнёлісь веськöтлансö
Совдорись Пожваö.

Посадсö бура планируйтöмась. Эшö 1785’ годö татчö лэбтöмась мöдік пуовöй вичку
(одззаыс сотчöма 1778’ воын). ХІХ век пондöтчикö Пожваын лыддьöмась 414 керку
ни. 1809–1812’ воэзö татöн уджалöмась архитекторрез А. М. Заправскöй да П. Д.
Шретер. Бура баситöмась посаднысö и крепоститöм архитекторрез Вяткин Андрей да
Мальцев Лука Степанович.

1815’–1817’ воэзö заводын уджалöма тöдчана туялісь металлург да сыбöрся
Петербургись Академиялöн член-корреспондент П. Г. Соболевскöй (1782–1841). Сы
кипод увтын 1817’ годö лэдзöмась Кама ва вылö кык медодзза пароход да первуись
Рочмуын пондылöмась пудлингуйтны кöрт.

1839’ февральын татöн керöмась паровоз «Пермяк» – паськыт колея понда медодзза
паровоз Рочмуын. 1876’ юнь 28’ лунö Пожваын осьтомась потребитіссез котыр, кöда
сідзжö вöлöма медодззаэзын империяаным.

1847’ годö пондöмась лэбтыны изовöй вичку (важыс сотчöма чарöтöм шогья 1828’
гожум пондöтчикö). Виль вичкусö вежаöтöмась 1865’ сентяб 12’ лунö.

1900’ годö, Пожваись заводсö небöма князь С. Е. Львов, кöда тшöктöма заводас
керны отирлö колана берся: металлісь бекöр-пань, му-видз уджалан струмент да мый
да. Уджаиныс лоас бöра рентабельнöй.

XX нэм пондöтчикö Пожваын оліссезлöн сулалöмась 600 мымда керку, а господалöн —
20. Посадын вöлі зонкаэз да нывкаэз понда велöтчаніннэз, кык изовöй вичку (мöдыс
— шойна дынын), почта, телеграф, веськöтчан комплекс.

1918’ во пондöтчикö заводсö князьыслісь мырддьöмась, сія лоас канлöн. 1922’ да
1927’ годдэзö Пожвасис завод кыкись пöднавлöмась. 1928’ восянь 1939’ воöдз
уджаиныс вöлöма промысёл керан «Молот» нима кооперируйтöм артельлöн, кöдö сэсся
сетасö Кыдззакарись химкомбинат кипод увтö. Заводыс Пожваын уджалöма 1954’
годöдз, сэсся сійö демонтируйтöмась Кама вавидзан лоöм шогья.

1931’ годö Пожваын пансьöма Назукин нима колхоз, кöдö 1951’ январ 20’ лунö
гырисьмöтöм бöрын (сэк öтувтчöмась нёль сельхозартель) пондöмась шуны «Путь к
коммунизму». Этія колхозыс олас 1966’ май 12’ лунöдз, кöр татчö лöсьöтасö
совхоз, 1969’ годö совхозыслісь веськöтлансö вуджöтöмась Майкарö.

1940’ юль 26’ лунö Пожвалісь статус лэбтöмась карокöдз, но ХХ век помын сія бöра
лоас посёлокöн.

1940’ воэзö, Ыджыт косясян коста, посёлокö вайöтöмась уна эвакуируйтöм отирсö.
Пожваас лöсьöтöмась туберкулёзöн висись челядь понда санаторий. Война бöрын
оліссез бöра лоасö этшажык.

1958’ декаб 16’ лунö важ завод туйö лэдзöмась судомеханика сьöрті завод, кöда
сэсся пондас шусьыны «Лесосплавмаш» да пырас Перемись «Коммунар» öтувтчöмö.
Талун сія — ОАО «Пожваись машинакеран завод»).

1918’ восянь 2005’ воöдз Пожваын юралöма посёлковöй совет, муыс шусис
"Пожвинскöй поссовет" нето "Пожвинскöй сельсовет". 1924’–1931’ воэзö Пожваись
поссоветыс лыддисьöма Майкар районын, сыбöрын – Чормöс районын, а 1959’ нояб 4’
лунсянь — Коми кытшись Юсьва районын. 2006’ годö виль роч туйдöт сьöрті Пожва
поссовет туйö вöлі лöсьöтöм Пожва посадму.

Öні Пожваыс пырö Перем ладорись Коми кытшö, Юсьва районас, кытöн сія — Пожва
посадмулöн шöрин (2006' восянь). Посадмуын эм юралісь да депутаттэзлöн совет.
Öні посамуын юралö Попов Петра Дмитриевич.

Пожваын оліссез шусьöны пожевля́на. 2009' во пондöтчикö нія вöлöмась 3518 морт.
Отирыс баитöны роч кыв вылын.



https://koi.wikipedia.org/wiki/%D0%9F%D0%B8%D1%82%D1%8E_%D3%A6%D0%BD%D1%8C%D3%A7

Питю Ӧньӧ (Зубов Андрей Никифорович, 1899–1937) — коми гижись, велӧтісь, поэт.
Гижис перем комиӧн. Перем коми литературалӧ под пуктіссезісь ӧтік.

Питю Ӧньӧ шогмис нояб 25 лунӧ 1899 воӧ Кудымкар районісь Иньвайыл посадын.
Велӧтчис горт школаын, сэсся Юрлаын пондӧтчан велӧтчанінын.

1919–22 воэзӧ уджаліс телеграфистӧн, кысъяліс армияын. Велӧтчис Сыктывкарся Коми
институтын.

1926 воын помаліс Перемись университет, велӧтчӧм сьӧрті – биолог. Уджаліс
Кудымкарись педтехникумын ӧтӧртӧдӧм сьӧрті велӧтісьӧн, сыбӧрын — Коми
окрисполком бердісь туялан бюроас. 1934 воӧ помаліс Перемын НИИ-лісь аспирантура
да Мӧскваын Мичурин нима институтісь курссэз. Вӧлі СССР-ын гижиссез йитчӧмсь
членӧн.

Питю Ӧньӧ – Перем коми литература аркмӧтісь. Медбура сійӧ тӧдӧны кыдз лирикӧс да
фолькор ӧктісьӧс. Первуись гижис да лэдзис кывбурресӧ 1922 годӧ, кывбуррезӧн
небӧг ас дырни петіс 1929 воын. Пьеса «Пемыт ой пыр» вӧлі сувтӧтӧм Коми кытшись
драма театрын.



https://koi.wikipedia.org/wiki/%D0%9F%D0%B5%D1%88%D0%BD%D0%B8%D0%B3%D0%BE%D1%80%D1%82_(%D0%9A%D1%83%D0%B4%D1%8B%D0%BC%D0%BA%D0%B0%D1%80_%D1%80%D0%B0%D0%B9%D0%BE%D0%BD)

Пешни́горт — Перем ладорись Коми кытшын, Кудымкар районісь Степановчи посадмуын
коми посад.

Пешнигорт посад сулалӧ Иньва ю дорын, Кудымкар шöринсянь рытвылӧ 6,7 км ылынаын
(автобусöн кö мунны, 15 минутаöн локтан). Посадсяняс Кудымкарыс бура тыдалö.

Пешнигортыскӧт ордчӧн куйлӧны сэтшӧм грезддэз: ойвыв-рытвылын – Вуровчи да
Чикув, ойвылын – Баран, асыввылын – Юковчи да бокынжык Сергина, лунвылын –
Сопрон, лунвыв-рытвылын – Сопонко, Борисовчи да Амон.

Иньва юыс öддьöн чуклясьö да, аркмöмась быдкодь старицаэз (шуам, Заречнöй
старица), кытöн олö сякöй чери.

Посад кузя котöртö Чукыляшор (сійö эшö шуöны Никулинскöй речка). Эм кык вежа
ключ, кöднö отирыс обикодитöны: Кротас да Паськыт пожум увтын. Эм эшö ключ
могильник дынын, а почтаын ключыс косьмöм.

Посад дорын садитöмась кык лисвеня яг да суспуа яг. (Ягнас татісь отирыс шуöны
керöс). Пешнигортісь яггез бура быдмöмась ни да öддьöн басöксьöтöны пейзажсö.

Пешнигорт посад тэчӧм кынымкö торись. Иньва ю сайын куйлö Заречнöй Пешнигорт
(кöдö гумагаэзын лыддьöны торья грездöн), ю веськыт вадöрын куйлö ачыс
Пешнигорт, туй вевдöрын – Никулина, туй увдöрын – Прокина да Починок, сэсся
эмöсь Крот, Паськыт Пожум, Ключ да Тепляк.

Тодильнöй ота́иныс посадас абу. Колö кö öксьыны, отирыс чукöртчöны магазин дорö.

Пешнигортлісь нимсö роччез первуись казьтыштӧмась 1647' во (деревня Верх Инвы
реки на Пешнигорте).

Посадӧн сія лоöма 1896' годӧ, кӧр татчӧ лэптöмась Стефан нима пуовӧй вичку
(пӧдналӧм 1930' воэзӧ). Сія жӧ восянь татӧн пондöмась овны монашкаэз (медодз
общинаӧн), а 1905' годö оссяс инькаэз понда Стефан нима быдса монастыр, кӧдӧ
пӧдналасӧ советтэз пуксьӧм бӧрын.

Одзжык Пешнигортын вӧлі Пешнигорт сельсоветлӧн шӧрин, сэсся сельсовет вештöмась
Кекурö, а 2006' во пондöтчикö, виль роч туйдöт сьöрті, вöлі аркмöтöм Степановчи
посадму, кытчö Пешнигортыс талун и пырö.

Талун Пешнигортыс лыддисьö Перем ладорись Коми кыштшын да пырö Кудымкар районсис
Степановчи посадмуö.

Влась нимсянь посадас баитö Степановчи посадмуись главнöй специалист Хозяшева
Раиса Валентиновна.

Олöны Пешнигортын пешни́гортса. Татісь öтік мортöс шуöны пешни́гортісь нето
рочöнжык пешни́гортскöй.

Пешнигортын оліссез комиöсь, баитöны комиöн. Роччез эмöсь жö, но етша. Öні том
отирыс велöтöны челядьнысö баитны токö рочöн.

Медыджыт уджаин посадас — СПК «Рочму»лöн юкöт. Эм ферма, кытöн видзöны высьтан
мӧссэз. Кöдзöны сортовöй сю. Отирыс асьныс видзöны пода. Кöркö мöссэс вöлöмась
130 юр, а 2010' во кежö кольччöмась токö 33 юр. 2011' годö мöссэсö бöра
пондöмась видзны унажык — 40 юр. Отирыс быдтöны карч, тшакьялöны, ягöдалöны.

Медшöр туйыс Пешнигортас асфальта, мöдіккез гравийнöйöсь нето куш му. Уна
отирлöн эм асланыс машина. Тшöкыта ветлöны автобуссэз. Эм кык сувтчан да нёль
маршрут — 115, 155т, 188, 121. Кудымкарöдз мунны 15 минут.

Пешнигортса видзöтöны телевизор, радио абу. Интернет эм школаын, но оссьö умöля.

Посадсянь позьö баитны мобильникöт (МТС, UTEL дмд). Эм гортся да öтласа
телефоннэз.

Шойнаыс пешнигортсалöн лöсьöтöм ас посад да Юковчи коласын. Кырасöн шойна
янсöтöм кыкö: Важ могильник (матынжык Пешнигорт дынö) да Виль могильник
(Юковчиланяс).

Öні Пешнигортын эм шöрöт школа (осьтöм 1885' годö ) да сылöн филиаллэз:
челядьясли да челядьсад. Кöркöся пондöтчан школа посадісь пöдналöмась.



https://koi.wikipedia.org/wiki/%D0%9F%D0%B5%D1%87%D0%BE%D1%80%D0%B0_%D1%80%D0%B0%D0%B9%D0%BE%D0%BD

Печора район (роч. Район Печора) — веськӧтлан юкӧт Коми Республикаын;
республикалӧн 15 районісь ӧтік.

Печора районыс 28,9 сюрс км² ыжда. Куйлӧ Коми Республика ойвыв-асыввылын.
Межаасьӧ Вуктыл да Сӧснагорт районнэзкӧт лунвылын, Изьва районкӧт рытвылын,
Ускар каркытшкӧт ойвылын, Инта каркытш да Йӧгра кытшкӧт асыввылын.

Медыджыт юэз районас – Печора да сылӧн вож Кожва. Мӧдік кузькодь юэз: Лыжа,
Луза, Изъяю, Ыджыт да Учӧт Сыняэз, Вангыр, Вяткина.

Районын куйлӧ «Югыд ва» нима националь парклӧн тор. Эм кынымкӧ нюрвывся
заказник, кытӧн видзӧны дубваэз, кайезлісь поздісяннэз, туримоль да мырпом
быдманіннэз. Ихтиология сьӧрті заказниккез лӧсьӧтӧмӧсь Сыня да Печора юэзӧ,
татӧн дорйӧны дона черилісь олан да кульманіннэз (ком, нельма, чими)

1936 февраль 25 лунӧ Коми асвеськӧтлан ладорын вӧлі аркмӧтӧм Печора кытш,
шӧриныс – Усвавомын.

1941 март 11 лунӧ РСФСР-ись Медвылын Советлӧн Президиум аслас указӧн лӧсьӧтӧ
Кожва район, шӧриныс – Кожвавомын.

1959 апрель 27 лунӧ Кожва район дынӧ ӧтлаӧтӧны вештӧм Усвавом районлісь муэсӧ да
ӧтласа веськӧтлан юкӧтыслӧ пуктасӧ ним Печора район, шӧрин – Печора карын.

Оліссез Печора районас 2010 во пондӧтчан кежӧ 61,1 сюрс морт (Коми Республикаись
6,4 % отирыс). Карын да кароккезын олӧны быдсӧн 51,4 сюрс морт, мӧділаын – 9,7
сюрс морт. 2002 вося гижӧтӧм дырни 68,9 % оліссезісь вӧлісӧ рочӧсь, 15,4 % –
комиӧсь, 7,6 % – украинса, 1,9 % – беларуссэз да 1,0 % – тотара.

Район вылын юралісьыс – Торлопов Василий Александрович. Веськӧтланыслӧн адрес:
169600, Печора кар, Ленинград туй, 15. Факс (82142) 747-44. Районісь советын
медыджыт Ведрицкас Виктор Иозасович.

Печораын медыджыт велӧтчанін – Индустрия-экономика сьӧрті техникум. Татӧн 16
быдкодь уджжезӧ пондӧтчан тшупӧтын да 4 специальнось сьӧрті шӧрӧт тшупӧтын
велӧтчӧны сюрсся унажык морт. 2009 годсянь ИЭТ-ӧ осьтӧмась коставлӧмӧн велӧтчан
юкӧттэсӧ эшӧ кык специальнось сьӧрті: «керкуэз да мый да вептӧм и видзӧм»,
«электро поззэз, веззэз да системаэз». Техникумлӧн эм 11 велӧтчан корпус,
товарлэдзан ӧння комплекс, сёян лӧсьӧтан цех, кык магазин, «Дебют» нима
шырсянін.

Печора карын эм и Ю кузя уйӧтісьӧ велӧтанін. 2006 годсянь сія лоӧ филиал туйӧ Ва
коммуникацияэз сьӧрті унивеситетлӧн (Петракар). Этӧ – ыджыт велӧтчанін, кӧда
вермӧ лӧсьӧтны бур специалисттэзӧс ю флот понда. Сылӧн ӧння материальнӧй база:
паськыт жыррез, бытшӧма лӧсьӧтӧм кабинеттэз, компьютеррезӧн кык класс,
лабораторияэз, мастерскӧйез, уйӧтан тренежёррез, тренажёррезӧн зал, лямпаэз
видзан база, озыр библиотека, мезей, ӧтуволанін. Велӧтанінсис лэдзӧм отир
уйӧтӧны судноэз Рочму 23 бассейнын да му югыт саридзӧт быдкодь паськытаэзын. Сія
жӧ велӧтанінас удж сьӧрті содтӧт велӧтчан босьтӧм могись быд во ыждӧтӧ тӧдӧммесӧ
да кужӧммесӧ ю транспортын не ӧтік сё уджалісь.



https://koi.wikipedia.org/wiki/%D0%9E%D0%BA%D0%B0%D1%82%D0%B0_%D1%81%D0%B0%D1%80%D0%B8%D0%B4%D0%B7

Ока́та са́ридз (рочӧнжык Охо́тскöй мо́рё) – Лӧнь океанлӧн тор Ойвыв Азия бердын.
Ыждаыс — 1603 сюрс км². Саридз дорын куйлöны кык канму: Рочму да Ниппон.

Оката саридз шусьö сідз Окат ю сьöрті, а окатыс эвен кыв вылын и лоö «ю». Роччез
сыбöрын соралісö шуансö, да сідз аркмис ним Охотскöй морё. А одзжык морёсö
шуöмась эшö Лам нето Ламскöй морё (эвенск. лам — «саридз»), а сідзжö Камчатка
саридз.

Ниппонса важынсянь шуöмась этö саридзсö Хоккай (北海) «Ойвыв морё». Но сійöн, мыля
öні сідз шусьö мöд Ойвыв саридзыс, кöда тай Атлантика океан бердын, нія сетöмась
Оката саридзыслö виль ним Охоцуку-кай (オホーツク海), кöдö нія аскодялöмась роч
Охотскöй морё ним сьöрті.

Лӧнь океан бердiсь Октата саридзсӧ янсӧтӧны Курила діэз. Саридзыс лунвыв-рытвыв
ладорын континент дынас матын куйлӧ Сахалин ді, кӧда торйӧтӧма континент бердiсь
Тотара висӧн. Лунвыв-асыввылас Оката саридз дорö петö Хоккайдо ді.

Курьяэз коласiсь ыджытжыккес ойвыв-асыввылын: Гижига курья да Пенжина курья,
діэз коласiсь – Шантар муэз.

Асыввылын, Камчатка дынас, вадӧррес унажыксӧ лажмытӧсь, ойвыв-рытаылас крутӧсь
да кыртаӧсь, судноэз сулалӧм понда лӧсьыт бухтаэз етшаӧсь.

Туӧммез овлӧны Оката саридз вылас ӧддьӧн вылынӧсь, буражыксӧ Пенжина бухтаын,
кытӧн туан гыыс лэбтiсьлӧ 11 метраӧдз.

Оката саридзлӧн ойвыв помыс куйлӧ Онега ты паськыта вылын, лунвыв помыс – Крым
паськыта вылын. Но сёжӧ климатыс сьӧртi Оката саридзыс – полюс дорись бассейн.

Тӧвнас Оката саридз йысялӧ быдсӧн, кольччӧ кынмытӧг только шӧрыс, кытӧн нешоча
овлан бушковвез падмӧтӧны йыыслӧ аркмыны. Йыӧн вевттисьӧ нояб пондӧтчикӧ, оссьö
– юнь пондӧтчикӧ. Но Шантар муэз дынын и ойвыв торын йыэс видзсьӧны юль шӧрӧдз.

Гожумнас нешоча овлӧны сук туманнэз, кӧдна шогмӧны кӧдзыт ва вевдӧрӧ шоныт ру
павкӧмсянь. Оката саридзлӧн туманнэс ӧддьӧн бура падмӧтӧны судноэзлӧ ветлыны да
самолёттэзлӧ лэбавны. Но Оката саридз весьтын куйлӧны аэролинияэз Хабаровсянь
Камчатка вылӧ да Чукотка кӧдж вылӧ. Туманнэс мукӧд пырися сулалӧны недель-мӧдӧн.
Шантар муэсӧ нельки сьӧкыт адззыны самолёт вылiсянь.

Тӧвся кадӧ валӧн шонтӧгыс саридз вевдӧрын овлӧ −1,8-сянь 2,0 °C-ӧдз, гожумӧн
шонтӧгыс лэбтісьӧ 10-18 °C-ӧдз.

Совпайыс саридз вевдӧрас — 32,8—33,8 промилле. Шӧрись кӧдзыт слойын — 34,5‰.
Пыдӧс бердын ваыс солассьӧм 34,3 — 34,4 ‰ мымда. Вадӧр районнэзын ваыс 30‰ сола.

Медыджыт порттэз: континент вылын — Магадан, Аян, Охотск (портпункт); Сахалин дi
вылын — Корсаков, Курилаэз вылын — Северо-Курильск.



https://koi.wikipedia.org/wiki/%D0%9C%D1%8B%D0%BB%D0%B4i%D0%BD_%D1%80%D0%B0%D0%B9%D0%BE%D0%BD

Мылдін район (рочӧнжык Троицко-Печорскӧй район) — веськӧтлан юкӧт Коми
Республикаын; республикалӧн 15 районісь ӧтік.

Мылдін районыс 40,7 сюрс км² ыжда. Мувывтор сьӧртіыс сія лоӧ Коми Республикаас
мӧдік местаын Чилимдін район бӧрын.

Куйлӧ Коми Республика лунвыв-асыввылын. Межаасьӧ Вуктыл районкӧт ойвылын, Йӧгра
кытшкӧт асыввылын, Свердловск лапӧвкӧт лунвыв-асыввылын, Перем ладоркӧт
лунвылын, Кулӧмдін районкӧт рытвылын да Сӧснагорт районкӧт ойвыв-рытвылын.

Мувевдӧрыс – мыссэза волькытін, асыввыв дорӧттяс – Урал керӧссэз. Рытвылӧт
нюжалӧ Тиман мусюр.

Медыджыт ю районас – Печора, кӧда дорын, Мылва уссёын, сулалӧ Мылдіныс. Медыджыт
вожжес Печораыслӧн район му вылын Унья да Ылыдз.

Колана шедтассэз: кали сов, кирпич сёйму, бокситтэз, торф. Кынымкӧ неыджыт
шогманінын шедтӧны газ да мусир.

Ыджыт мувывтор (721,3 сюрс га) районас босьтӧ Печора-Ылыдз доръянін, кытӧн олӧны
мӧділаэзас етшаӧн кольччӧм кыяна вӧрпиэз (низь, кидӧс, вурд, норка, ондатра).
Олӧ сэтӧн и мӧдік звир: вӧрмӧссэз, вӧй кӧррез, ошшез.

Оліссез Мылдін районас 15,9 сюрс морт, ны коласісь 21% – комиӧсь. Джынся унжык
отирыс (9,6 сюрс морт) олӧны Мылдін карокын.

Мылдін район вылын юралісьыс Широтов Виталий Валентинович. Веськӧтланыслӧн
адрес: 169420, Мылдін район, Мылдін посёлок, Ленин туй, 2. Факс (82138) 910-84.
Районісь сӧветын юралісь Голубев Лев Васильевич.

Мылдін районын 34 оланін: ӧтік карок (ачыс Мылдіныс), 16 посёлок, нёль посад да
13 грезд.



https://koi.wikipedia.org/wiki/%D0%9C%D0%B8%D0%B6%D1%83%D0%B9_(%D0%9A%D1%83%D0%B4%D1%8B%D0%BC%D0%BA%D0%B0%D1%80_%D1%80%D0%B0%D0%B9%D0%BE%D0%BD)

Мижу́й – Перем ладорись Коми кытшын, Кудымкар районсис Йӧг посадмуын ыджыт грезд
(деревня).

Мижуй грезд шусьö сідз натьтö Мижуй нимкодь сьöрті. Мижуйнас коми отир нимкодялö
жаг мортöс.

Мижуйыс сулалӧ Йӧгва ю шульга вадöрын, Кудымкарсянь ойвылӧ 18 км ылынаын
(автобусöн кö мунны, локтан 30 минутаöн).

Мижуйсянь рытвылын, Йӧгва саяс топ сулалӧ Ермак грезд. Йӧгва кузя кӧ каян – петӧ
Гурин, лэдзчан кӧ – Педӧт грезд. Чукыльшор кузя кӧ кайны, петан Чукыль грезд
дынӧ, кöдö эшö шуöны Важ Чукыль.

Ордча рельефын тöдчöны ыббез – Онокыб, Ермакыб, видззез – Нюр, Вöвйöр, вöр –
Раск.

Вöрын олöны руччез, кöччез, таррез. Дзоридза быдмассэзісь медуна пантасьöны
пикан, пистик, шышыбар, катшасин, горадзуль.

2009' во пондӧтчикӧ Мижуйын олісӧ 289 морт, кӧдна видзисӧ 81 горт. Отирыс
шусьӧны мижуёвчи нето мижуёвса (öтік морт – мижуёвскöй).

Мижуйын – Киров нима колхозлӧн контора. Этія колхозыс аркмис 1961' годӧ, куим
ордча колхоз ӧтлаӧтӧм бӧрын. А одзжык эта ладорын вӧлісö 11 колхоз.

Мижуёвса озö вöралö, но гожумöн чериавлöны Йöгваын: вугыррезöн кыйлöны комöс
(хариусöс), арöс, шулюмöс. Сэсся ягöдалöны да тшакьялöны.



https://koi.wikipedia.org/wiki/%D0%9C%D0%B0%D1%82%D1%96%D1%81%D1%8C_%D0%90%D1%81%D1%8B%D0%B2%D0%B2%D1%8B%D0%B2

Матісь Асыввыв (рочӧнжык: Ближньӧй Восток, араб.: شرق أدنى‎‎, фарс.: خاور نزدیک,
ивр.: הַמזרח הַקָרוֹב, тюрк.: Yakın Doğu) — география да политика сьӧрті ыджыт
ладор, кӧда нюжалӧ Мушӧр саридз лунвыв да асыввыв доррезсянь Перс курья дорӧдз.
Ыджытжык торнас Матісь Асывыв куйлӧ Азияын, учӧтжыкӧн – Африкаын.

Паськытжыка босьтӧмӧн татчӧ пыртӧны эшӧ и Магрибись канмуэз: Алжир, Ливия,
Марокко да Тунис, а сідзжӧ Судан, мыля энія канмуэз история да культура
ладорсянь веськыта йитчӧмӧсь вылынжык шуӧм муэзкӧт.

Сэсся Мавритания да Сомали сідзжӧ видзӧны йитӧттэз Матісь Асыввылыскӧт, кӧть и
абужык ённэзӧ ни.

Афганистан да Пакистан буражык йитчӧмӧсь Шӧрӧт Азиякӧт да Индиякӧт, нежӧ Матісь
Асыввывкӧт. Ӧтлаын Ираныскӧт нійӧ канмуэсӧ вежӧртӧны кыдз Шӧрӧт Асыввыв.

Мукӧд кыввезын Матісь Асыввывсӧ быдсӧн шуӧны Шӧрӧт Асыввыв, шуам инглиш кыв
вылын этія регион шусьӧ Middle East, курд кыв вылын – Rojhilata Navîn.

Мукӧдыс пыртӧны Матісь Асыввыв регионӧ и кавказсайся канмуэз: Картвелму
(Грузинму), Хаястан (Арменму) да Азербайджан.

Матісь Асыввылын унажык отирыс баитӧны араб, фарси, тюрк да курд кыввез вылын.
Нысся эмӧсь уна мӧдік кыввез да диалекттэз.

Регионас невна не быдӧс оліссез – муслиммез. Кӧть Матісь Асыввылас эмӧсь
христостуйлӧн да иудаизмлӧн тыдалана шӧриннэз да вежаиннэз.



https://koi.wikipedia.org/wiki/%D0%9C%D0%B0%D0%B9%D0%BA%D0%B0%D1%80_(%D0%AE%D1%81%D1%8C%D0%B2%D0%B0_%D1%80%D0%B0%D0%B9%D0%BE%D0%BD)

Ма́йкар — Перем ладорись Коми кытшын, Юсьва районас посёлок, Майкар посадмулӧн
шöрин.

Нимыс тэчöм кык торись: Май + кар. Май - мортлöн ним, вежöртасыс натьтö вöлі сія
жö, мый талун мой (диал. мöй) кывлöн. Кар - комиöн лоö "заплодöн гöгöртöм отир
оланін". Карöн помасян топониммес Коми муын уна: Сыктывкар, Кудымкар, Дöйкар,
Редикар, Изкар.

Майкарсö рочöн гижöны Майкор, мыля мöд а-ыс коми кылын кöркö вöлі гöгрöстöм
шыöн, сысянь рочöн гижöмась нето гижöны сідзжö Кудымкор, Редикор, Искор.

Майкарсянь Юсьва посадöдз (райцентр) 64 км ылына. Перемöдз веськыт визь кузя —
96 км ылына, а мунны кö автотуй кузя, петö 380 км мымда.

Пожвасянь ойвыв-асыввылö (туй кузя) 14 км ылынаын сулалö Пожва, ордча посадмулöн
шöрин.

Майкар дорын адззöм Родановсалісь городищё, кытöн вöлі коми отирлöн важся
оланін, Майкар нето Туманкар.

1472' годö роччез вайöтöмась Ыджыт Перем ас кипод увтö. Майкар муэз öтлаын
пырöмась Роч канмуö.

1564' годö Гым Иван сетö Камалісь шульга ладор, кытöн куйлöны Майкар муэз,
Строганов Григорий Оникиевичлö, Совдорись купечлö.

Роч сёротоккезын Майкар муын оланін йылісь медодз казьтыштö 1579' годö Яхонтов,
кöда, Строганов понда муэз гижалікö, шуö сійö Туманскöй городищёöн. Сэк пö татöн
отирыс абу олöмась.

Майкор нимсö роччезісь медодз касьтылö 1623' годö М. Кайсаров. Сэк пö татöн вöлі
кык горт, кöднö видзöмась Ерёмка Давыдов да Пронька Малец.

1623' годö горттэз вöлöмась даса ни. Кватьсö видзöмась Давыдоввез, куимö
Мальцеввез, öтікö Петухов.

1702' Петра сар пыр кежö колис Строганов Григорийлö веськöтлöм вылö муэз Обва,
Иньва да Косьва юэз пöлöн. Татісь отирыс сэксянь олöмась быдсöн крепоститöмöсь.
Нія мынтöмась Строгановвезлö вот (сьöм, турун, нянь).

1773' годö Строгранов пиян вузалöма татісь муэз (Майкарöн да Пожваöн) сенатор
Всеволожскöй Всеволод Öльöксеевичлö 390 сюрс руб понда. Мöдыслöн племенник,
Всеволожскöй Всеволод Öндреевич 1811' годö тшöктöма строитны Майкар дорын
кöрткеран завод, кöдö шуöмась Никитинскöй заводöн (Всеволодлöн Никита зон
сьöрті). Волось Никитинскöйöн жö пондöмась шуны. Никитинскöй волось пырис Перем
губерниялöн Совкар уездö. Заводыс уджалöма крепоститöм йöз киэзöн. 1861' вося
реформа бöрын, кöр креспоститан право вежисö, завод розоритчöма. 1873'-1883'
воэзö сійö небö Демидов, кöда киын заводыс вöлі Октябся революцияöдз.

Совет пондöма юравны Майкарас 1918' январ 29' лунсянь. Перво посадісь советöн
веськöтлöма С.Ф.Давыдов. 1918' декабсянь Майкарын джын год ыждалöмась чочкоммез,
А.А.Федосеев юралісьныс.

1937' годö осьтöмась Иньваись кылöтан рейд, кöда сёрöнжык пондас не токö
кылöтчыны, но и керны пуись берсяторрез. ОАО «Иньваись рейд» разьсьöма.

1939' годö кöрткеран завод бöра осьтлöмась, но 1955' воын, Кама вавидзан
аркмöтöм бöрын, Майкарись кöрткеран завод пöдналöмась, кольччис токö поромлöн
векнит визёк.

Мöд мировöй война дырни майкарассэз тышкасисö фронт вылын, посад сетöм Советскöй
Союзлö кык Геройöс – А.И. Вотиновöс да И.К. Ошмаринöс.

1966' годö Пожваись, Майкарись да Öнись колхоззэз öтлаöтöмась, лоас Пожвинскöй
совхоз, кöда 1969' восянь пондас шусьыны «Майкарскöй» совхоз.

1961' годö Маркар дорись адззöмась медодзза мусир, но шедтыны пондöмась токö
1995' мартсянь (ЛУКОЙЛ-Пермь).

1924' февраль 27' лунсянь 1931' юнь 10' лунöдз Майкор вöлі аслас Майкар районлöн
шöрин, кöдалісь муэз сэсся кыдз Майкарскöй сельсовет пыртöмась Чормöс районö, а
1959' нояб 4' лунсянь сетöмась Коми отир кытшлöн Юсьва районö.

2006' годö виль роч туйдöт сьöрті Майкарскöй поссовет дынö öтлаöтöмась
Öньковскöй сельсовет. Öтласа веськöтлан юкöт пондіс шусьыны Майкар посадму.

Öні Майкар посёлокын Майкар посадмулöн шöрин. Посадмуын юралö Салахутдинов Борис
Александрович да сы бердын веськöтлан (администрация). Эм депутаттэзлöн совет.

Гишшаннэзісь медтшöка пантасьöны Давыдов, Ошмарин, Чиртулов. Сідзжö уна отирыс
гишшöны Корякин, Кривощёков, Кузнецов, Мальцев, Оньков, Якимов.



https://koi.wikipedia.org/wiki/%D0%9A%D1%8B%D0%B2%D1%82%D1%8D%D1%87%D0%B0%D1%81

Кывтэчас — кык нето унажык асвына шуан, кӧдна йитчӧмӧсь вежӧртас ладорсянь да
кыв лад сьӧрті. Кывтэчассӧ велӧтӧ-туялӧ синтаксис.

Быд асвына шуан кокнита йитсьӧ мӧдік шуаннэзкӧт. Сідз, кыв ыб позьӧ йитны
кыввезкӧт: паськыт (паськыт ыб), гӧрӧм (гӧрӧм ыб), айлӧн (айлӧн ыб). Кыввез
паськыт, айлӧн йитсикӧ увтыртчӧны кывлӧ ыб.

Йитсьӧм, кӧр ӧтік кыв видзӧ мӧдсӧ ас увтын, шусьӧ увтыртанӧн. Увтыртан
йитсьӧмлӧн куим нёж: веськӧтлӧм, кышасьӧм, лӧсялӧм.

Кывтэчас, кыдз и торья кыв, мыччалӧ кытшӧмкӧ эмтор, керӧм нето тӧдчан. Но керӧ
этӧ сія утлянножык, пыдынжыка: лун и кузь лун; мича и зэв мича; мунны и мунны
перыта; локны и сьылӧмӧн локны; мийӧ и мийӧ быдӧнным.

Кывтэчасӧ йитчӧны видзан кыв и кӧртыштӧм кыв, шуам: кузь лун — лун (кытшӧм?)
кузь; зэв мича — мича (кыдз?) зэв; мунны перыта — мунны (кыдз?) перыта; сьылӧмӧн
локны — локны (кыдз?) сьылӧмӧн; мийӧ быдӧнным — мийӧ (киннэз?) быдӧнным.



https://koi.wikipedia.org/wiki/%D0%9A%D1%80%D0%B0%D1%81%D0%BD%D0%BE%D1%8F%D1%80_%D0%BB%D0%B0%D0%B4%D0%BE%D1%80

Краснояр ладор (рочӧнжык Красноярскӧй край) — веськӧтлан юкӧт Рочмуын, Роч
Федерация видзантор. Пырӧ Сибир федерал кытшӧ.

Веськӧтлан юкӧт Краснояр муас лӧсьӧтӧмась 1934' декаб 7' лунӧ, кӧр сэкся Рытвыв
Сибир ладорись да Асыввыв Сибир ладорись мукӧд муээз вӧлісӧ ӧтлаӧтӧмӧсь. Одзжык
(1822'—1925' воэзӧ) эта жӧ мувывторын вӧлі Енисей губерния.

Краснояр ладорӧ 2007' восянь пырӧны кык кӧркӧся автономия: Таймыр (Долган-Яран)
кытш да Ӧвӧнки кытш.

Ойвылын Краснояр ладорыс петӧ саридз дорӧ, татӧн куйлӧны Ойвыв йыа океан бердісь
Кара саридз да Лӧпта саридз.

Ордчӧн Краснояр ладоркӧт куйлӧны: асыввылын – Якутму да Иркут лапӧв, лунвылын –
Тыва, Хакасму, Кемеров да Томва лапӧввез, рытвылын – Йӧгра кытш да Ямал Яран
кытш.



https://koi.wikipedia.org/wiki/%D0%9A%D0%BB%D0%B8%D0%BC%D0%BE%D0%B2_%D0%92%D0%B0%D1%81%D0%B8%D0%BB%D0%B8%D0%B9_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%B8%D1%87

Климов Василий Васильевич (*1927) — Коми отирын паськыта тӧдса гижись,
фольклорист, этнограф. Гижӧ перем комиӧн. Перем коми литератураын тыдалана ним.

Василий Васильевич чужис март 20' лунӧ 1927' годӧ Кудымкар районісь Юсай
Пешнигорт грездын. Велӧтчис горт школаын (1934-1941). Айму дор ыджыт кось коста
уджаліс колхозын. 1944’-1952’ воэзӧ кысъяліс армияын, сэсся помаліс рытся школа
(1955) да педагогӧ велӧтанін (1957), пончич.

В. В. Климов ӧддьӧн уна да быднёжа гижис: сы бордтыв йывсис петӧма и проза, и
кывбур, и орсан. Этася Василий Васильевич ӧктіс да йӧзӧтіс уна тексттэз коми
фольклорись.

Медодзза кывбур печатйтӧма 1956’ годӧ. 1966’ во коста мортӧс босьтӧмась СССР-ын
гижиссез йитӧтӧ. Быдсӧн В. В. Климовыслӧн петӧмась комиӧн 25 небӧг.



https://koi.wikipedia.org/wiki/%D0%9A%D0%B5%D1%87%D0%B8%D1%8D%D1%80%D0%B5%D0%BD

Кечиэрен район (тюрк. Keçiören) — Анкара карись район, Тюркиялöн 957 районісь
(ильче) ӧтік.

Районыс пырö Анкара ладорö, кытöн сія öтлаын мöдік 14 районкöт аркмöтö Анкара
кар.

Кечиэрен карись микрорайоннэз (mahalle): 19 Майыс (19 Mayıs), 23 Нісан (23
Nisan), Аднан Мендерес (Adnan Menderes), Актепе (Aktepe), Ашагы Эглендже (Aşağı
Eğlence), Атапарк (Atapark), Айвалы (Ayvalı), Бадемлик (Bademlik), Багларбашы
(Bağlarbaşı), Басынэвлері (Basınevleri), Чалдыран (Çaldıran), Чичекли (Çiçekli),
Эмрах (Emrah), Эсертепе (Esertepe), Этлик (Etlik), Гючлюкая (Güçlükaya),
Гюмюшдере (Gümüşdere), Хаскёй (Hasköy), Инджірли (İncirli), Каваджык Субайэвлери
(Kavacık Subayevleri), Калаба (Kalaba), Кямільоджак (Kamilocak), Кануні
(Kanuni), Караргяхтепе (Karargahtepe), Кёшк (Köşk), Кушджагыз (Kuşcağız),
Османгазі (Osmangazi), Оваджык (Ovacık), Пынарбашы (Pınarbaşı), Санджактепе
(Sancaktepe), Шехіт Кубілай (Şehit Kubilay), Шенлик (Şenlik), Шенйува (Şenyuva),
Шефкат (Şefkat), Тепебашы (Tepebaşı), Уфуктепе (Ufuktepe), Уяныш (Uyanış),
Якаджык (Yakacık), Яйла (Yayla), Ешілёз (Yeşilöz), Ешільтепе (Yeşiltepe),
Юксельтепе (Yükseltepe) да Баглум (Bağlum).

Кечиэрен районісь посаддэз (köy): Чалсеки (Çalseki), Гюмюшолук (Gümüşoluk),
Гюзельйурт (Güzelyurt), Кёсрелик (Kösrelik), Хісар (Hisar), Сарыбейлер
(Sarıbeyler), Каршыяка (Karşıyaka), Кафкас (Kafkas), Каракая (Karakaya),
Курусары (Kurusarı) да Оваджык (Ovacık).



https://koi.wikipedia.org/wiki/%D0%9A%D0%B0%D0%BB%D0%BC%D1%8B%D0%BA_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0

Калмы́кму (калм. Хальмг Таңһч, роч. Калмы́кия) – калмык отирлöн горт му,
асъюралан республика, Роч Федерация видзантор, пырӧ Лунвыв федерал кытшӧ.

Калмыкму шусьö сідз калмык отир сьöрті, кöда понда татöн вöлі лöсьöтöм
автономия.

Ордча муэз: лунвылын — Дагестан, лунвыв-рытвылын — Ставрополь ладор, рытвылын —
Ростов лапӧв, ойвыв-рытвылын — Волгоград лапӧв, асыввылын — Астрахань лапӧв.

Регион куйлö степпез, джынви овтöминнэз да овтöминэз зонаын, сылöн öтласа ыжда
75,9 сюрс км², сідзкö Калмыкму паськытжык сэтшöм канмуэз сьöрті, кыдз Белгия,
Данмарк, Швейцарму и Недерланд.

Республика ойвыв-асыввыв ладорын котöртö Волга (12 км). Лунвылын, Ставрополь
ладоркöт визирын куйлö Чограй вавидзан, асыввылын — Каспи саридз, ва дын муэз
1,4 тыс. км².



https://koi.wikipedia.org/wiki/%D0%98%D0%BD%D1%8E%D0%BF%D0%B8%D0%B0%D0%BA_%D0%BA%D1%8B%D0%B2

Инюпиак кыв нето инюпиатун (асмознас Iñupiatun) — этӧ эскимос вужись инуит
кывлöн рытвыв тор.

Инюпиак отирись (13 500 морт) асланыс кыв вылын баитӧны 3 сюрс морт, унажыксö
Америкаись Ӧтлаасьӧм Штаттэзын (Аляскаись рытвыв да ойвыв районнэз) да Канадаын
(Аклавик да Инувик грезддэз).

Аляскаас (Нортвест Арктик район) да Канадаас (Маккензи дельта) инюпиак кывсö
нормируйтöмась торйын. Канадаын этійö кывсö шуöны ууммармиутун.

Канадаын нормируйтöмöсь сідзжö инуит кывлісь мöдік варианттэз, инуктитут да
инувиалуит кыввез.

Инюпиак кыв (Iñupiaq, Inupiaq, Inyupiaq) шуöны сідзжö инюпиат кыв (Inyupiat,
Inyupeat), инюпик кыв (Inyupik, Inupik) нето инюпиатун (Iñupiatun, Inupiatun).

Ойвыв Аляскаись инюпиак анбур (Atchagat) лöсьöтöм латынь анбурись, кытісь
босьтöмöсь 24 шыпас.



https://koi.wikipedia.org/wiki/%D0%98%D0%B7%D1%8C%D0%B2%D0%B0_%D1%80%D0%B0%D0%B9%D0%BE%D0%BD

Изьва район (рочӧнжык Ижемскӧй район) — веськӧтлан юкӧт Коми Республикаын,
республикалӧн дасвит районісь ӧтік.

Куйлӧ Изьва ю пӧлӧн да ойланяс, Изьва уссёланьын, Печора дорын. Изьва районыскӧт
межаасьӧны Чилимдін район рытвылын, Ускар каркытш ойвылын, Печора район
асыввылын, Уква каркытш да Сӧснагорт район лунвылын.

Районыс 18 420 км² ыжда. Оліссез – 20 сюрс морт гӧгӧр (2007 во). Отирись 85 %
комиӧсь, баитӧны изьватас диалект вылын; 10 % – роччез.

Веськӧтлан шӧрин – Изьва посад, кӧдасянь Сыктывкарӧдз 544 км, а медматын кӧрттуй
поз дынӧдз (Йираёльӧдзыс) – 102 км.

Районӧн веськӧтланӧ гижны: 169460, Изьва район, Изьва посад, Сӧвет туй, 45,
факсыс (82140) 942-40. Район вылын юралісьыс – Дитятев Пётр Николаевич. Районісь
советын веськӧтлісь Артеев Анатолий Иванович.



https://koi.wikipedia.org/wiki/%D0%92%D0%B8%D0%BD_%D0%94%D0%B8%D0%B7%D0%B5%D0%BB%D1%8C

Вин Дизель (быльнӧй ним Марк Синклер Винсент) чужис беднӧй семяын. Семья оліс
Нью-Йоркын унаквартираӧсь керкуын. Куим воӧ Вин Дизель пондіс мыччалны ассис
медодзза скллонносттез актёррезӧсь дело дынӧ. Этна жӧ воэзӧ Вин Дизельлӧн аркмӧ
отчим Ирвин и сводннэзӧсь томжык сой Саманта и томжык вон. Эта умӧльсьӧтіс
деньгаа благополучиёсӧ семьялісь. Отчим уджаліс управляйтісьӧн театырӧн и
велӧтсьӧтліс актерӧсь мастерство университетын Нью-Йоркас. Именнӧ Ирвин
влияйтыштіс сы актёрӧсь мылкыдлӧн аркмӧм вылӧ, и желание вылӧ лоны актёрӧн.
Ирвин пыр нуӧтліс челядьсӧ театырӧсь представленнёэз и премьераэз
кинофильмезыслӧн вылӧ. Учӧтнас Вин Дизель вӧлі вылынісьӧн и вӧснитӧн, мый понда
иньтіс кличка "Нидзыл". Будущӧй актёр вӧлі зэл стеснительнӧсь, мый оз туй мы вон
Пол йылісь, кӧда вӧллі тӧдмана дискотекаэз вылын. Медбы вежны асьсӧ, квнымӧкӧ во
Вин Дизель усердно ньылсис спортзалэын. Кӧр сылӧ тырис 7 во сія ӧтлаӧн мӧдік
зонкаэскӧт пырис ӧтік театырӧ, медбы бӧбалыштны реквизиткӧт. Но театырас муніс
репетиция. Зонкаэсӧ казяліс режиссер, кӧда заставитіс лыддьӧтны зонкаэсӧ дӧс
сценарий роллеыс кузя. Медбура аркмиссис Винлӧн, сылӧнёж режиссер пригласитіс
сійӧ выступитны сцена вылы 20 долларрез пондаись. Вин ӧддьӧн гажӧтсяліс и эта
кад сянь пондіс аетлӧтны репетицияэз вылӧ быд лун школа бӧрсянь. Медодззо
спектакль, кӧдаын участвуйтіс Вин, шусис "Ыбӧс динозавр понда". Сылӧ сідз
гленитчис, что сія пондіс чайтсьылны карьера йылісь актерлісь.17 воӧдз Дизель
выступайтліс театырын, бытшӧмсьӧтліс ассис актёрӧсь мастерство. 1984 воын Дизель
вежӧртіс, что театырас сія оз вермы шедтыны уна деньгаэсӧ. Этія кад кежӧ сія
лоис ыджыт и накачаннӧй зонкаӧн. Сія устроитчис вышибалаӧн ойся клубӧ "Туннель"
Манхэттеныс вылын, вежис ассис быльнӧй нимсӧ "Вин Дизель" вылӧ и пондіс бритлыны
юр. Куим во Вин уджаліс вышибалаӧн. Этна воэзӧ Вин Дизель поступитіс Хантер
Колледжӧ, кытӧн велӧтіс англияӧсь кыл и классикаӧсь литература. Сія сідз жӧ
велӧтчис гижны сценариез, мый колсис сылӧ одзланьын. 1987 воын Дизель чапкис
колледжсӧ и уджсӧ клубас, медбы мунны Лос Анджелесӧ и лоны кодзулӧн киноын. Но
Голливудас эз оценитӧ актерӧсь талантсӧ Вин Дизельлісь, сылӧмоз сія устроитчис
уджалны телевидение вылын продавечӧн телемагазинын, кытӧн уджласис во,
рекомендуйтсьӧтіс асьсӧ и шедтіс уна деньга. Вин уджаліс 18 чассэз кузяэзӧн
лунас. И сесся муніс Нью-Йоркӧ.

Но успех сылӧн шогмис тӧкӧ кӧр 2001 воын петіс боевик "Форсаж" Роба Коэнлӧн,
кытӧн Дизель орсситіс роль Доминик Торетто лісь. 2002 воын церемония награжденнё
вылын премияӧн каналлӧн "MTV" Вин Дизель вӧлі удостоитӧм награда номинацияын
"Медбур экранӧсь команда". Участие понда эта картинаын Вин Дизель шедтіс ассис
медодза гонорар кынымкӧ миллиона доларрэза. Сэсся снимайтчис уна успешнӧй
киноэын и ӧнӧдз снимайтчӧ ӧшӧ и даже осьтіс компания Tigon Studios кӧда
аркмӧтсьӧтӧ компьютераӧсь орсісьӧммез киноэз сьӧртӧт кӧднаын сія вӧлі
продюссерӧн.



https://koi.wikipedia.org/wiki/%D0%90%D0%BA%D1%81%D1%91%D0%BD%D0%BE%D0%B2%D0%B0_%D0%9E%D0%BB%D1%8C%D0%B3%D0%B0_%D0%9F%D0%B5%D1%82%D1%80%D0%BE%D0%B2%D0%BD%D0%B0

Аксёнова Ольга Петровна (комиöн Петра Оля; 1961) — коми кыв туялісь, филология
сьöрті кандидат.

О. П. Аксёнова чужис 1961' февраль 25' лунö Перем ладорись Коми кытшын, Юсьва
районісь Йӧвсин грездын.

1978' воын Оля помалс Крыкалёвын шöрöт школа, а 1983' годö Перемын
пединститутісь коми-роч юкöт. 1983' восянь 1987' годöдз велöтіс Купрöсісь шöрöт
школаын. 1987'—1988' воэзö вöлі Юсьваын оргвопроссэз сьöрті инструкторöн
комсомол райкомын. 1988' восянь да öнöдз уджалö Кудымкарын Перем коми наука
юкöтын.

1990' годсянь 1995' воöдз О.П. Аксёнова аспиранталіс Сыктывкарын канувтісь
университитетас. Веськöтлісьöн сылöн вöлі Туркин Адольф Иванович. 1996' годö
Петра Оля дорйис кандидат диссертация "Географияись перем коми терминнэз да кыдз
нія функционируйтöны Камакатыт топонимияын".



https://koi.wikipedia.org/wiki/%D0%AE%D1%81%D1%8C%D0%B2%D0%B0_%D1%80%D0%B0%D0%B9%D0%BE%D0%BD

Юсьва район (рочӧнжык Юсьвинскӧй район) – веськӧтлан юкӧт Перем ладорись Коми
кытшын. Куйлӧ Коми кытшыс лунвылын, Иньва ю кывтытын да Кама дорын.

Районын лыддьӧны 148 оланін, ны коласын 10 посад, 8 посёлок да 130 грезд
(деревня).

Юсьва посадсянь Кудымкарӧдз – 26 км, Перемӧдз – 270 км, медматын ӧзынӧдз
(Майкар) – 61 км.

Перем ладорын веськöтліссез мöдöны ликвидируйтны Юсьва район, муэз öтлаöтны
Кудымкар район дынö. Кыдз медодзза оськöв вöзйöны öтлаöтны Коми кытшись быдöс
районнэз öтік районö .

Межаасьӧ рытвылын да ойвылын Кудымкар районкöт, лунвылын – Обва да Карагай
районнэзкӧт, асыввылын – Добрянка да Совдор районнэзкӧт.

Му вевдӧр сьӧрті Юсьва районыс – волькыткодь мысаин, лунвылӧттяс нюжвидзӧны
Кымайыв вылынінлӧн лажмытик мусюррез, а шӧрӧттяс куйлӧ Обва-Иньва волькытін,
ойвылын лэбӧны Кондӧс мыссэз.

Медкузь ю районын - Иньва. Иньваӧ усьӧны Юсьва, Истер, Лунвыв Ык да Ойвыв Ык,
Дӧйӧг, Пӧй, Исыв, Ӧнь. Асыввылын районыс петӧ Кама вавидзан дорӧ. Камаӧ усьӧны
юэз Пожва да Чормоз. Мӧдыс токӧ пондӧтчаннас визывтӧ район лунвылоттяс.

Юсьва районісь мувывторсӧ 70 % вылӧ вевттьӧны кӧзъяиннэз да ньывпуа вӧррез,
тэлляын быдмӧны посниткорья пуоккез да нинпу.

Одзжык районын вӧлі 16 веськӧтлан юкӧт, ны коласын 2 поссовет: Майкарскöй да
Пожвинскöй и 14 сельсовет: Аксёновскöй, Бажинскöй, Дӧйӧговскöй, Каринскöй,
Архангельскöй, Камскöй, Киминскöй, Крыкалёвскöй, Купрӧсскöй, Мелюкинскöй,
Ӧнтипинскöй, Ӧньковскöй, Тукачовскöй да Юсьвинскöй.

Районыслöн öнняся Устав вöлі примитöм Юсьва районісь земство öксянын 2005'
август 16' лунö . Виль роч закон сьöрті сія шусьö Юсьвинскöй муниципальнöй район

Юсьва район юралісьыс медыджыт морт Юсьва районын, сы кипод увтын веськöтлан
органнэз. 2010' восянь район юралö Евсин Михаил Николаевич.

Отир нимсянь баитан орган - Юсьва районісь земство öксян. Земство öксянын
озынпукалісь - Богушевскöй Юрий Николаевич.

Юсьва районыс - Перем ладорын Бурöтан судлöн 135' участок. Бурöтан судья
Гагарина Татьяна Николаевна.

Олӧны Юсьва районын 22,2 сюрс морт (2009.01.01). Ны коласын: комиэз – 54,3 %,
роччез – 43,2 %.



https://koi.wikipedia.org/wiki/%D0%AD%D0%BC%D0%B0%D0%BD%D0%B8%D0%BC

Перем коми кылын эманимыс вежласьӧ лыддян, кӧрталан да асалан сьӧрті. Роч кодьӧм
род перем коми кылын абу.

Унаӧ лыддян артмӧ эз содтасӧн; под помын кӧ петӧ шума шыыс, то эз одзын сія
кыкпӧвсасьӧ.

Кыдз адззам, помасьӧ кӧ подыс шума шыпасӧн (й-ся), то сія шыпасыс кыдз и шыыс жӧ
кыкпӧвсасьӧ.

Асалан содтассэз -ыт, -ыс йитчӧны унаӧ лыддян содтаскӧт, да сысянь артмӧны
дженыт формаэз: небӧгг-ез-ыс > небӧгг-е-ыс > небӧгг-е-с. Лыддьӧтан кылын сэтшӧм
дженыт варианттэз пуктӧны норма туйӧ: пызаннэт, пызаннэс.

Асалан содтассэз йитчӧны и мукӧд кӧрталан содтассэзкӧт, сы коста кыкнан содтасыс
петӧны асланыс тодильнӧй формаын (йитчан вариантӧн): ки-си-т (ордч. ки, ки-ись,
ки-ыт).

-иньӧй (-іньӧй) — шыӧтчӧммезын сідзжӧ видзӧ небзьӧтан вежӧртас: маминьӧй,
муиньӧй, ныліньӧй;



https://koi.wikipedia.org/wiki/%D0%A7%D0%B8%D0%BB%D0%B8%D0%BC%D0%B4%D1%96%D0%BD_%D1%80%D0%B0%D0%B9%D0%BE%D0%BD

Чилимдін район (рочӧнжык Усть-Цилемскӧй район) – веськӧтлан юкӧт Коми
Республикаын; республикалӧн 15 районісь ӧтік.

Чилимдін районыс 42,5 сюрс км² ыжда. Куйлӧ Коми Республика ойвыв-рытвылын.
Межаасьӧ Кардор лапӧвкӧт рытвылын, сы увтӧ жӧ пыран Яран кытшкӧт ойвылын, Ускар
кытш да Изьва районкӧт асыввылын Емва да Удора районнэзкӧт лунвылын.

Вӧрыс унажыксӧ кӧзъя, пожум да кыдз сора. Пантасьӧ и сыспу, лисвень, корья
пуэзісь быдмӧны сідзжӧ пипу, ловпу, бадь.

Лунвывсянь ойвывлань районсӧ вундалӧ Печора ю, сія котӧртӧ Чилимдін му кузя 235
км, сылӧн вожжес: Пижма, Неридз, Чилим, Шапкина.

Вӧрын олӧны: вӧрмӧс, кӧин, ош, кӧч, вурд, ур, чужмӧр, тулан, руч. Ойвылын ветлӧ
ойвыв кӧр.

Чилимдін районын олӧны 13 615 морт (2010 во). 2002 вося гижӧтӧм сьӧрті пӧшти
быдӧнныс отирыс (91,3 %) – рочӧсь, но эмӧсь и комиэз – 6,3 %, украинса – 0,7 %,
немеччез 0,6 %.

Район вылын юралісьыс Чупров Александр Филиппович. Веськӧтланыслӧн адрес:
169480, Чилимдін район, Чилимдін посад, Виль квартал, 11а. Факсыс: (82141)
929-61. Районісь советын седыджыт Чупров Василий Михайлович.



https://koi.wikipedia.org/wiki/%D0%A5%D0%B0%D0%BA%D0%B0%D1%81_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0

Хака́сму (хак. Хакас Чирі, роч. Хака́сия) – хакас отирлӧн горт му, асъюралан
республика, Роч Федерация видзантор, пырӧ Сибир федерал кытшӧ.

Хакасму шусьö сідз хакас отир сьöрті, кöда татöн важысянь олöм и кöда понда
татöн вöлі лöсьöтöм автономия.

Хакас Республика куйлö Лунвыв Сибирын, Енисей да Об юэз бассейн шульгаланьын,
Саян-Алтай керöсаинын да Хакас-Минусинск котловинаын.

Бура лöсьöтöм Лунвыв-Сибир магистраль йитö Хакасмусö Минусинска веськыт
вадöркöт, Иркут лапöвкöт, Кузбасскöт. Енисей кузя республикасянь позьö петны
«Ыджыт Краснояр» дынö да Енисей Ойвылö.



https://koi.wikipedia.org/wiki/%D0%A3%D0%BA%D0%B2%D0%B0_%D0%BA%D0%B0%D1%80%D0%BA%D1%8B%D1%82%D1%88

Уква каркытш (рочӧнжык Городскӧй округ «Ухта») – веськӧтлан юкӧт Коми
Республикаын, республикалӧн вит каркытшшезісь ӧтік.

Уква каркытшыслӧн ыждаыс 13,2 сюрс км². Куйлӧ сія Коми му шӧрын. Ордчӧн сыкӧт
куйлӧны: ойвылын – Чилимдін да Изьва районнэз, асыввылын – Сӧснагорт район,
лунвылын Кулӧмдін да Кӧрткерӧс районнэз, рытвылын – Емва район.

Уква каркытш вылын юралісь Макаренко Александр Петрович (сія сідзжӧ карса
сӧветын юралісь). Веськӧтланас медыджытнас лоӧ Казарцев Олег Владимирович.
Веськӧтланыслӧн адрес: 169300, Уква кар, Бушуев туй, 11. Факс (82147) 631-01.



https://koi.wikipedia.org/wiki/%D0%A3%D0%B4%D0%BE%D1%80%D0%B0_%D1%80%D0%B0%D0%B9%D0%BE%D0%BD

Удора район (рочӧнжык Удорскӧй район) – веськӧтлан юкӧт Коми Республикаын;
республикалӧн 15 районісь ӧтік.

Удора районыс 35,8 сюрс км² ыжда. Куйлӧ Коми Республика рытвылын. Межаасьӧ
Чилимдін, Емва да Емдін районнэзкӧт асыввылын, Кардор лапӧвкӧт ойвылас и
рытвылас да Вӧлӧгда лапӧвкӧт лунвылас.

Мувевдӧрыс – некрут покаттэза, мукӧдлаӧт нач веськыт волькытін, кӧдӧ кырӧтӧны ю
оллез. Ойвыв-рытвывсянь районас пырӧ Тиман мусюрлӧн медвылын чут – Чӧдлас из
(463 м).

Колана шедтассэз: строитчан материаллэз (сёй, лыа, мергель), соввез, сотчан
сланеччез, люмень да кӧрт рудаэз.

Медыджыт юэз Удора районын Мозын да сылӧн медыджыт вож Ву. Энія юэзӧ усьӧны 140
учӧтжык юок. Эм 200 кыным ты.

Вӧрсялӧм мувывторсис 87,5%. Вӧрыс унажыкнас – кӧзъя да пожума. Быдмӧны татӧн 27
вид быдкодь ягӧд, 50-а быдкодь быдмассэз.

Вӧрын олӧны вӧрмӧссэз, ошшез, уррез, туланнэз, кӧррез, ондатраэз, чожмӧррез,
вурддэз.

Удора районісь юэз тырӧсь быдкодь чериӧн, татӧн уялӧны чими, сиг, пелядь, ком,
мык, сын, ёді, ёкыш, сирпинь.

Гым Иван дырни 1560–1570 воэзӧ Удорасянь Кеврола-Мозын уездӧ вӧлісӧ вуджӧтӧмась
опричнинанас Ву кывтытын куйлан муэз: Олема волось да Кеб волось.

Иван сарлӧн 1582 вося сёртокын Удора бӧра шуӧма асторья веськӧтлан юкӧтӧн.
Сотникӧн Удораас вӧлі сувтӧтӧма Першин Артей, сы кипод увтын вӧлісӧ
целовальниккез да вӧлӧсись мӧдік вськӧтліссез. Сія жӧ кадсянь роч сар титуллэз
коласӧ пондӧны гижны и Удораись ӧксу (Князь Удорскӧй).

XVI век помын – XVII век пондӧтчикӧ кыкнан волосьсӧ, Удора му да Слӧбӧдаӧс,
пыртӧмась Яренск уездӧ.

Чужанвуж сьӧрті 2002 вося гижӧтӧм сетіс сэтшӧм лыдпассэз: роччез – 45,4%; комиэз
– 40,9%; беларуссэз – 1,3%; украинса – 5,1%.

Район вылын юралісьыс Ульянов Руслан Николаевич. Веськӧтланыслӧн адрес: 169230,
Удора район, Кослан посад, Шӧр туй, 114. Факсыс (82135) 3-33-62. Районісь
Сӧветын медыджытыс Солдатенко Валентина Тимофеевна.

Кӧзяйствосӧ Удора районас видзӧны вӧр лэдзӧмӧн да пу керӧтӧмӧн. Пунас ноксьӧны
19 уджаин. Медгыриссез ны коласын – ООО «Удоралес» да ООО «Усвалес». ООО «Опора»
осьтіс строитчан конструкцияэз лэдзан завод (9 сюрс кубометра год сьӧрна). 2003
воын коми-мадьяр фирма ООО «Эрдэрт-Коми» лӧсьӧтіс татчӧ вӧрпилитан комплекс.



https://koi.wikipedia.org/wiki/%D0%A2%D0%BE%D1%80%D0%BE%D0%BA%D0%B0%D0%BD

Торокан нето гöрд торокан (лат. Blattella germanica) — сія геббез чукӧрись
подаок.

Тороканлö туша бердас, а сідз-жö и коккез бердас лякасьö уна нять и бус. Быдöс
сія этійö буссö и нятьсö паськöтö быдлаö, кытчö токо оз сюр: и сёян вылö, и
пызан вылö, и бекöррез вылö, а öтлаöн и кольö микроббез. Торокан вермö паськöтны
сэтшöм шогöттэз: холера, туберкулёз, кынöм тиф и уна мöдік вуджан шогöттэз.
Сідз-жö нія вуджöтöны и курöг-тип шогöттэз: курöг холера, курог мыт.

Торокан мампöв кольттезсö оз тэч кытчö шедас, кыдз лудык, а новйöтö сьöрас,
торья кöзичкаокын. Эта кöзичкаокыс мампöвлöн быдмö бöр туша понын. Миян сійöс
шуöны торокан кольтьöн. Эта колькын овлывлö 20-50 кольтьöдз. Куим недель бöрсянь
мампöлыс кольтьсö чапкö. Кольк кыш потö и сы пытшкись петöны учöтик чочком
личинкаэз. Нія чужöмöн сідз-жö, кыдз и ыджыт тороканнэз. Абуöсь токо борддэз.
Личинкаэз сёйöны сійö-жö, мый и ыджыт тороканнэз. Быдмöны и вежöны асьсиныс
кучиксö (леняйтöны).



https://koi.wikipedia.org/wiki/%D0%A1%D0%BE%D0%BC%D0%B5%D1%80%D0%BE_(%D0%BA%D0%BE%D0%BC%D0%BC%D1%83%D0%BD%D0%B0)

Сомерокӧт граничитӧны сэтшӧм коммунаэз: Ёкиойнен, Коски Тл, Нумми-Пасула, Лойма,
Сало, Таммела да Юпяйя.

Сомеро кармуын медшӧр посёлокыс - токӧ ӧтік посёлок и эм. 2005' годӧ татӧн
олӧмась 5278 морт. Этія посёлокӧ пырӧны грезддэз Joensuu, Ruunala, Pappila,
Jaatila, Lammi, Harju, Härkälä да Kultela.

Посёлокын медуна отир олӧ Харью да Ламми грезддэзас Кирконмяки вылын , Ламми
грездісь Ламминиемиын, Ёэнсу грездісь Кайсларанта, Пярнямяки да Хайронпелто
вылын, Okkeri Паппила грездісь Оккериын да Ятила грездісь Ранккулаын .

Посёлоккӧт ордчӧн куйлӧны Ёэнсу грезд бердісь Pikku-Joensuu да Хяркяля, Харью,
Ихамяки да Терттиля грезддэз бердісь Пяликёнкулма .

Härjänlahti, Härjänoja, Jakkula, Kaskisto, Keltiäinen, Kopila, Mäyrämäki,
Oinasjärvi, Palikainen, Salkola, Suojoki, Vesanoja, Viuvala

Harju, Hirsjärvi, Häntälä, Härkälä, Ihamäki, Jaatila, Joensuu, Jurvala, Kerkola,
Kimala, Kivisoja, Kultela, Kärilä, Lahti, Lammi, Lautela, Ollila, Pajula,
Paltta, Pappila, Pitkäjärvi, Pusula, Pyöli, Rautela, Ruunala, Ryhtä, Saarentaka,
Sillanpää, Sylvänä, Syvänoja, Talvisilta, Terttilä, Viluksela, Ylenjoki



https://koi.wikipedia.org/wiki/%D0%A1%D0%B8%D0%B1%D0%B8%D1%80_%D1%88%D3%A7%D1%80%D0%B8%D1%81%D1%8C_%D0%B4%D0%B6%D1%83%D0%B4%D0%B6%D1%8B%D1%82%D1%96%D0%BD

Сибир шӧрись джуджытін (як. Орто Сибиир хаптал хайалаах сирэ) – Асыввыв Сибирын,
Сибир под вылын сулалан джуджытін. Джуджытіныслісь муувывторсӧ янсӧтӧны ас
коласаныс Якутму, Краснояр ладор да Иркут лапӧв.

Лунвылас Сибир шӧрись джуджытін пыкӧтасьӧ керӧссэзӧ: этӧ Асыввыв Саян, Байкал
дорись да Байкал сайись мусюррез. Рытвылын сыкӧт ордчӧн куйлӧ Сибир рытвылісь
волькытін, ойвылас – Сибир ойвылісь улынін, асыввылас – Якутму шӧрись улынін.

Сибир шӧрись джуджытін понда ассямаӧсь паськыт платоэз да кряжжез. Медыджыт
вылына – 1701 м (Путорана плато). Паськыт муэз босьтӧны уна вося кын породаэз,
кӧдна Вилюй плато вылын 1,5 км ыждаӧсь (мушар вылас нія медыджытӧсь) .

Климат Сибир шӧрись джуджытін вылын чорыта континентвывся. Быдмӧны унажыксӧ
лисвення вӧррез, лунвылыжык – пожума-лисвення вӧррез да пожума яггез. Джуджытін
ойвылас – керӧсвывся тундраэз.

Сибир шӧрись джуджытінас мукӧдлаын куйлӧны вӧрстеппез (Кан да Краснояр
вӧрстеппез) да степпез (Балаган степ).

Джуджытінас эм уна колана шедтас: никель, ыргӧн да кӧрт рудаэз, из шом, графит,
из сов, мусир, газ.

Сибир джуджытін кузя кывтан-котӧртан юэз нуӧны ванысӧ Ойвыв Йыа океанлань.
Медыджыт юэс татӧн: Улісь Тунгуска, Шӧрӧт Тунгуска, Ангара, Лена, Вилюй,
Хатанга.



https://koi.wikipedia.org/wiki/%D0%9F%D0%B0%D1%80%D0%BC%D0%B0_(%D0%B3%D0%B0%D0%B7%D0%B5%D1%82%D0%B0)

Парма — Перем ладорись Коми кытшын канувтісь газета. Петö Кудымкарын недель
вылас куимись. Ыдждаыс 4-8 листбок. Тиражыс 4500-7300 экземпляр.

Газетаыс сідз-ту роч, кöть öтпыр недель вылас сетöны öтік листбок комиöн («Коми
говк»).

Газет лэдзöны Кудымкарын 1926' нояб 7' лунсянь. Перво шусис «Гöрись» и петіс роч
кыв вылын, токö мукöд статьяэз да мичмöтан гижöттэз вöлісö комиöн. 1926'-1930'
воэз сьöрна тиражыс содöма 500-сянь 3500 нумерöдз.

1931' нояб 2' лунсянь газета пондіс шусьыны «Ленин туй вылöт». Коми кыв вылын
тексттэз лоисö унажык, а 1936'-1938' годдэзö «Ленин туй вылöтыс» невна не быдсöн
комисяліс, мыля роччез понда кутчисö лэдзны торья газета («За ленинскую
национальную политику»). 1938' во помын, кöр роччез уськöтчисö Финму вылö,
«Ленин туй вылöт» лоис роч, но сэсся бöра пондöмась лэдзны сійö кыкнан кыв
вылын.

1951' юнь 1' лунсянь Кудымкарас öтлаöтöмась коми да роч газетаэз «Ленин туй
вылöт» да «Коми пермяцкöй колхозник». Нёль листбока газета («По ленинскому
пути»/«Ленин туй вылöт») пондіс петны недель вылас витісь. Тиражыслісь учöтжык
тор (800 экземпляр) печатайтöмась комиöн, а ыджытжыкö (4000 экземпляр) — рочöн.
Пытшкöсыс вöлі öткодь.

1991' сентябсянь газета шусьö «Парма». Мукöдкоста материаллэз пондöмась сетны
комиöн. Коми кывтö газетаын озö радейтö, мыля рочсялöм отир комиöн оз бы
лыддьöт.

1997' восянь петö коми кыв вылын быднеделься содтöт. Перво коми содтöтыс шусис
«Лымдорчача», сэсся «Коми говк». Коми текст лöсьöтісьöн вöлі Кольчурин Вась,
2009' годсянь — Дульцева Öрина. 2000' воэз пондöтчикö пондылöмась керны комиöн
торья вкладка, но рочсялöм народыс пондöмась шупкавны вкладкасö (асьныт пö
лыддьöтö асланыт пон кыв вылас), сійöн бöра ковсис керны «Пармаас» токö коми
листбок.



https://koi.wikipedia.org/wiki/%D0%9E%D0%B1%D0%B2%D0%B0_%D1%80%D0%B0%D0%B9%D0%BE%D0%BD

О́бва райо́н (рочӧнжык Илли́нскӧй райо́н) — Перем ладорын веськӧтлан юкӧт, Коми
мулöн важся тор.

Обва район куйлö Перем ладор шöрын, Кама вавидзансянь асыввылö. Районлöн шöрин
Обва карок, сулалö Перемсянь ойвыв-рытвылö 93 км ылынаын.

Мувывтор сьӧртіыс (3069 км2 ыжда) пырö Перем муын шöрöт районнэз коласö.
Рытвывсянь асыввылö районыс нюжалö 80 км ылына, ойвывсянь лунвылö — 156 км
ылына.

Обва районкӧт ордчӧн куйлӧны: рытвылын Карагай район, ойвылын Коми кытшись Юсьва
район, асыввылын — Добрянка район, лунвылын — Красновишерск да Нытва районнэз.

Асыввылас районыс петö Кама вавидзан дорö. Обва ю торйöтö районсö кыкö: лунвыв
да ойвыв ладор. Лунвыв ладорыс пырö Перем аггломерацияö, ойвылыс — дзиб. Öні,
Обва вылöт поссö нюжöтöмась да, ойвылыс сідзжö оссьö.

Мувевдöрыс абу жö öткодь: Обва да Чормöс юэзланьын паськалö лажмытін, а район
лунвылас — Оханнӧй вылынінлöн ойвыв пом.

Быдмассэз кыдз и быдлаын лунвыв тайга дорын. Вöррес пемытлысъяöсь да
паськыткорья-лысъяöсь (ньыв, кöз, нинпу). Бöрьяэз лёка кералöмöсь, ны туйö
адззам му-видз уджалан юкöттэз, нето — Кама пöлöн — тэллясялöм уйттэз.

Обва район — коми отирлöн важся му. Археологгез осьтöмась татöн родановсалісь
культура казьмöтан карколяс — Анюшкар.

XVIII век пондöтчикö Строгановвез лöсьöтöмась татчö именнёлісь шöрин да
вайöтöмась роч крессяна. Коми му лоис роч. Басöк архитектура казьмöтаннэзöн
кольччöны 1701' годö панöм Чормöс кар да 1781' воын сувтöтöм Обва посад (öні
карок, рочöн Иллинскöй).

1935' восянь 1959' воöдз сія шусьöма Перем-Обва район (рочöнжык
Пермско-Ильинскöй район). 1959' годö Перем-Обва районлісь визиррез бура
вештöмась, сы дынö öтлаöтісö лунвыв торсö пöдналöм Чормöс районлісь, а ассис
торйöтöмась рытвыв муэз, кытöн лоис талуння Карагай район. Районыс пондіс бöра
шусьыны Обва район.

Обва районын öні сулалöны 189 оланін: öтік кар, öтік карок, 11 посад да 176
грезд. .

Отирлöн тшöкыта — 6,6 морт/км2. Йöзыс тшöкжыка олöны район шöрын да лунвылын,
унажыксö Обва ю кыкнан вадöрын да туйез пöлöн: Перем—Обва, Обва—Григорьевскöй,
Сретенскöй—Ивановскöй—Чормöс. Район ойвылын отирыс олöны шоча.

Чужанвуж сьöрті 95,3 % рочöсь, 1,7 % комиöсь, колясыс — мöдік чужанвужа йöз.
Коми отирыс унажыксö олöны ойвылын да ойвыв-рытвылын.

Джынся унажык отиырыс уджавны лöсялан арлыдаöсь, 24 % — пöрисьöсь. Öтік во
сьöрна уджаліссез да кысъяліссез лыддисьöны 8,7 сюрс морт мымда. Диплома
специалисттэз — 1918 морт, ныись медвылын велöтчöмöн — 629 морт.

Кöдзöны 52 тыс. га пасьта, ныись 5 тыс. га вылын быдтöны сю. Унакодь кöдзöны и
вердан культураэз. Сюэз (шогді, зöр, ид, рудзöг) босьтöны 9−11 ц/га.

Район пырйöт 25 км мунö федерациялö колана газнуан Ямбург—Тула да 8 км кежöтöм
газнуан (регионлö колана).



https://koi.wikipedia.org/wiki/%D0%9D%D0%B5%D1%81%D3%A7%D0%BB%D1%8C_(%D0%9A%D3%A7%D1%81%D0%BB%D0%B0%D0%B4%D0%BE%D1%80_%D1%80%D0%B0%D0%B9%D0%BE%D0%BD)

Несӧ́ль (рочӧн Несоли́) — Перем ладорись Коми кытшын, Кӧсладор районісь Кӧс
посадмуын учӧтик грезд (деревня).

Несӧльыс куйлӧ Кӧс посадсянь ойвыв-рытвылӧ 23 км ылынаын, Сым ю дорсянь лунвылӧ
кык километра ылынаын, Пятигорланьӧ мунтӧн автотуйсянь шульга ки вылас, ыббез
коласын.

Кӧркӧ Несӧль вӧлі Порошволь сельсоветын. Медматын олан пункт — Порошволь и эм.
Сія сулалӧ Несӧльсянь ойвыв-асыввылӧ ӧтік километра ылынаын (автотуй кузяс сэтчӧ
муннытӧ 1,5 км). Кыкнан деревня коласын куйлӧ ӧтласа шойна. Сійӧн, мыля Несӧляс
не садик, не школа, не магазин, не почта, не мый абу, несӧлёвчиыс вовлӧны пыр
Порошвольӧ.

1875 воын грездсӧ казьтылӧмась то кыдз: Несолево на р. Негожевая. А. С.
Кривощёкова-Гантман сьӧрті позьӧ вӧзйыны кык этимология: коми нимкодьсянь
(несыль — пыр несйись морт), нето роч нимкодьсянь (несоль — морт, кӧда оз солав
сёянсӧ).

Олӧны Несӧляс 42 морт (2009 во пондӧтчан кежӧ), видзӧны 16 горт. Отирыс шусьӧны
несӧлё́вчи. Оліссез комиӧсь.



https://koi.wikipedia.org/wiki/%D0%9D%D0%B0%D0%BD%D1%82%D0%B0%D0%BB%D0%B8_(%D0%BA%D0%BE%D0%BC%D0%BC%D1%83%D0%BD%D0%B0)

Нантали (су. Naantali, шв. Nådendal) — кар да коммуна Суомиын, Варсинайс Суоми
регионын. Коммунаын олӧны 18 817 морт, а сылӧн мувывтор 688,01 км, кытісь 4,07
км2-ыс — мушӧрва. Отирыслӧн тшӧкыта 60,41 морт/км2.

Одззася коммунаэз Меримаску, Рюмяттюла да Велку ӧтлаӧтісӧ Нантали дынӧ 2009' во
пондӧтчикӧ. Карыслӧн ним да вужпас кольччисӧ важӧсь, а оліссез лоисӧ невна не 20
сюрс .

Суоми пасьта кӧзяйство туялікӧ 2008' воын видзӧтісӧ коммунаэзлісь иммидж. Сы
сьӧрті ас группаын (20 сюрс олісся етшажык) Нантали вӧлі медбур.

Нанталилӧн каршӧр куйлӧ материк вылын. Сы киндзя коммунаӧ пырӧны діэз Луоннонма
да Отава, неыджыт тор Ливонма діись, да уна учӧтик діоккез. Діэз вылас унажыксӧ
вӧр нето видззез, материкыс унажыксӧ кар кодь. Ливонмаланьӧ позьӧ вуджны токӧ
Маску пырйӧт.

Нантали янсӧтӧм 21 картор вылӧ, кӧднаись 12 куйлӧны материк вылын, а мӧдіккез
Луоннонма ді вылын. Материк вылын олӧны 12 207 морт. Карторрез да отир лыд:



https://koi.wikipedia.org/wiki/%D0%9C%D1%8B%D0%BB%D0%B4%D1%96%D0%BD_%D1%80%D0%B0%D0%B9%D0%BE%D0%BD

Мылдін район (рочӧнжык Троицко-Печорскӧй район) — веськӧтлан юкӧт Коми
Республикаын; республикалӧн 15 районісь ӧтік.

Мылдін районыс 40,7 сюрс км² ыжда. Мувывтор сьӧртіыс сія лоӧ Коми Республикаас
мӧдік местаын Чилимдін район бӧрын.

Куйлӧ Коми Республика лунвыв-асыввылын. Межаасьӧ Вуктыл районкӧт ойвылын, Йӧгра
кытшкӧт асыввылын, Свердловск лапӧвкӧт лунвыв-асыввылын, Перем ладоркӧт
лунвылын, Кулӧмдін районкӧт рытвылын да Сӧснагорт районкӧт ойвыв-рытвылын.

Мувевдӧрыс – мыссэза волькытін, асыввыв дорӧттяс – Урал керӧссэз. Рытвылӧт
нюжалӧ Тиман мусюр.

Медыджыт ю районас – Печора, кӧда дорын, Мылва уссёын, сулалӧ Мылдіныс. Медыджыт
вожжес Печораыслӧн район му вылын Унья да Ылыдз.

Колана шедтассэз: кали сов, кирпич сёйму, бокситтэз, торф. Кынымкӧ неыджыт
шогманінын шедтӧны газ да мусир.

Ыджыт мувывтор (721,3 сюрс га) районас босьтӧ Печора-Ылыдз доръянін, кытӧн олӧны
мӧділаэзас етшаӧн кольччӧм кыяна вӧрпиэз (низь, кидӧс, вурд, норка, ондатра).
Олӧ сэтӧн и мӧдік звир: вӧрмӧссэз, вӧй кӧррез, ошшез.

Оліссез Мылдін районас 15,9 сюрс морт, ны коласісь 21% – комиӧсь. Джынся унжык
отирыс (9,6 сюрс морт) олӧны Мылдін карокын.

Мылдін район вылын юралісьыс Широтов Виталий Валентинович. Веськӧтланыслӧн
адрес: 169420, Мылдін район, Мылдін посёлок, Ленин туй, 2. Факс (82138) 910-84.
Районісь сӧветын юралісь Голубев Лев Васильевич.

Мылдін районын 34 оланін: ӧтік карок (ачыс Мылдіныс), 16 посёлок, нёль посад да
13 грезд.



https://koi.wikipedia.org/wiki/%D0%9C%D0%BE%D1%81%D0%BA%D0%B2%D0%B8%D0%BD%D0%B0_(%D0%9A%D1%83%D0%B4%D1%8B%D0%BC%D0%BA%D0%B0%D1%80_%D1%80%D0%B0%D0%B9%D0%BE%D0%BD)

Москвина́ (мукӧдыс шуӧны Москви́нчи) — ыджыт грезд (деревня) Перем ладорись Коми
кытшын, Кудымкар районас. Грездыс сулалӧ Кудымкарсянь рытвылӧ 38 км ылынаын,
Вежайка ю дорын.

Москвинаыс ӧні пырӧ Иньвайыв посадмуӧ, а 2006 годӧдз татӧн вӧлі Москвина
сельсоветлӧн шӧрин.

Москвинасянь ойвылас, Кувалань трак кузяс кӧ мунан, петӧны грезддэз Вальков,
Ӧндриан да Вежайка. Мунан кӧ лунвылӧ, Иньвайывланяс, локтан Черӧмнӧйӧдз, Виль
Жуковӧдз да Кариновӧдз. Асыввылын, Белоёвлань тракт дорын сулалӧ Сель. Сы
ладорын жӧ кӧркӧ вӧлӧмась ӧні овтӧм ни деревняэз Шатун, Носков да Важ Жуков.

Олӧны Москвинаын москви́нса нето москви́нчи. 2009 во пондӧтчикӧ нія вӧлісӧ 289
морт, видзисӧ 82 горт. Этӧ кыкись унажык 1970 год сьӧрті, кӧр татӧн олӧмась дзир
130 морт. Быдӧс оліссез комиӧсь. Уна отир локтӧны овны Москвинаас ордча
грезддэзісь, а Москвинасянь мукӧдыс вешшӧны шӧриннэзлань, Иньвайылӧ нето
Пешнигортӧ.

Памиллёэз коласын унажыксӧ ветлӧны сэтшӧммез: Васькин, Зубов, Устюжанцев, Харин,
Хозяшев, Бачев.

Грездас эм ферма. Видзӧны баляэз, мӧссэз. Отирыс быдтӧны карч, мукӧдыс ӧктӧны
вӧр ма. Быдӧс вузалӧны ньӧбсиссезлӧ. Ягӧдалӧны да тшакьялӧны унажыксӧ ас
пондасис. Кӧть матісь вӧррезын олӧны ошшез, кӧиннэз да вӧрпорссез, москвинса озӧ
тодиль вӧралӧ. Сю сідзжӧ озӧ быдтӧ.

Москвина дорын, Вежайка ю вылын, эм пруд, кытчӧ кӧркӧ лэдзӧмась карппез. Ӧні энӧ
чериэсӧ кыйлӧны.



https://koi.wikipedia.org/wiki/%D0%9C%D0%B0%D1%80%D0%B8_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0

Мариму (мариöн да роч. Марий Эл) – мари отирлӧн горт му, асъюралан республика,
Роч Федерация видзантор, пырӧ Волгадор федерал кытшӧ.

Мариму шусьö сідз мари отир сьöрті, кöда татöн важысянь олöм и кöда понда татöн
вöлі лöсьöтöм автономия.

Ордча муэз:  ойвылын да асыввылын — Киров лапӧв, лунвыв-асыввылын — Тотарму,
лунвыв-рытвылын — Чувашму, рытвылын — Макарья лапӧв.

Республика куйлӧ Волга шӧр визывтӧмын. Республика ыджытжык торнас куйлӧ Волга
шульга вадӧрын. Ю везыс тэчӧм 19 бассейнісь. Быдсӧн республикаын 10 км-ся
кузьжык 179 ю. Юэз котӧртӧны унажыксӧ вӧрӧттяс да вердчӧны быднёжа (ныись 50 %
 — сылӧм ваэзӧн). Ювезлӧн шӧрӧт тшӧкыта 0,47 км2, медучӧт — 0, 36 км2 Ветлуга ю
бассейнын, а медыджыт — 0,85 км2 Учӧт Юнга ю бассейнын. Быдӧс юэз (Илеть-ся)
бура йысялӧны. Ваыс ыждывлӧ медбура апрель мӧд джынын, ваыс содӧ 2 до 5,5 м-ӧдз.
Ямӧны юэз — май помӧдз, мукӧдкоста юнь пондӧтчанын.

Шульга вадӧрись рытвыв торын паськалӧ нюрья Мари лыжмытін. Рытвылас Волгаӧ усьӧ
гырись вож — Ветлуга. Лажмытінся асыввылынжык котӧртӧны Волгалӧн шульга вожжез,
кӧдна пондӧтчӧны Ятка мыссэз лунвыв покаттэзын: Учӧт Кокшага вожжезӧн Учӧт
Кундыш да Ыджыт Ошла, Ыджыт Кокшага вожнас Ыджыт Кундыш, Рутка. Ны оллезын уна
вӧртыэз.

Муввывторлӧн асыввыв тор куйлӧ Ятка мыссэз гӧгӧр (275 м вылынаӧдз), татӧн
пантасьлӧны рельефлӧн карстчужӧма формаэз, вевдӧрыс кырӧтӧм юэзӧн да кырассэзӧн.
Ны коласісь Яткаӧ усьӧны: Немда вожжезӧн Лаж, Толмань, Шукшан дмд, Буй, Уржумка;
Волгалӧн шульга вож Илеть вожжезӧн Шора, Ировка да Юшут.

Волга веськыт вадӧрын республика 14 кундеммезісь куйлӧ токӧ ӧтік — Курыкмари,
кӧда босьтӧ Волгадор вылынінлісь ойвыв тор. Татӧн Волгаӧ усьӧны Сура, Сумка,
Юнга, Учӧт Юнга, Сундырь.

Ресурссэз: торф, сёй, строитчан из, известняккез, стеклоа да силиката лыаэз,
минерал ваэз.

Климат шӧркодя континентвывся: кузь кӧдзыт тӧв, шоныт гожум. Шӧрӧт шонтӧгыс
гожумнас +18…+20 °C. Меджар погоддя — юль шӧрын. Руыс шоналӧ +24…+28 °C-ӧдз.
Арнас погоддя кӧдзыт да мускыт, пыржык вына лэчыт тӧӧввезӧн да зэррезӧн. Нечшоча
одз кынтывлӧ да пуксьывлӧ лым. Нояб — медтӧла тӧлісь. Тӧвся кад, унажыксӧ,
пондӧтчӧ нояб коста. Шӧрӧт шонтӧгыс тӧвнас −18… −19 °C. медкӧдзыт тӧлысь —
январ. Республикаын ӧддьӧн лӧсьыт тӧвся спорт понда: татӧн ысласьӧны лямпаэзӧн,
конёккезӧн. Тулыс пыржык ыркыт да кӧс.

Мариму куйлӧ тагадорись зонаын. Мусиннэс унажыксӧ ежаа-шаргунаӧсь, нюрвывсяӧсь,
вӧрись рудӧсь. Сора вӧррез (пожум, ньывпу, кӧз, кыдз) вевттьӧны мувывторсис
50 %-ся унажык (нія унажыксӧ рытвыв да шӧрӧт районнэзын. Юэз пӧлӧн —
тыпуа-нинпуа вӧррез. Вӧрын олӧны кӧин, ош, руч, вӧрмӧс, вӧркань, мой, мукань да
кин да. Эм ягись да ваись пӧтка.

Ёшкарын да Юлсерын, а сэсся кынымкӧ посадын Ёшкар гӧгӧр да республика рытвылын
олӧны унажыксӧ рочччез. Посадын олӧны унажыксӧ мариэз, Курыкмари кундемын —
курыкмариэз, кӧдна невна неӧткодьӧсь олык мариэзкӧт. Провой кундемын эм кынымкӧ
чуваш посад.



https://koi.wikipedia.org/wiki/%D0%9C%D0%B0%D0%BC%D0%B0%D0%BA

Мамак район (тюрк. Mamak) — Анкара карись район, Тюркиялöн 957 районісь (ильче)
ӧтік.

Районыс пырö Анкара ладорö, кытöн сія öтлаын мöдік 14 районкöт аркмöтö Анкара
кар.

Мамак карись микрорайоннэз (mahalle): Абидинпаша (Abidinpaşa), Акдере (Akdere),
Акшемсеттин (Akşemsettin), Алтыагач (Altıağaç), Анаюрт (Anayurt), Араплар
(Araplar), Ашыквейсел (Aşıkveysel), Бахчелеричи (Bahçeleriçi), Бахчелерюстю
(Bahçelerüstü), Балкираз (Balkiraz), Башак (Başak), Богазичи (Boğaziçi),
Бостанджык (Bostancık), Бюyюккаяш (Büyükkayaş), Дженгизхан (Cengizhan), Чаглаян
(Çağlayan), Чигилтепе (Çiğiltepe), Демирлибахче (Demirlibahçe), Дербент
(Derbent), Достлар (Dostlar), Дуралиалич (Duralialiç), Дутлук (Dutluk), Эге
(Ege), Экин (Ekin), Фахри Корутюрк (Fahri Korutürk), Гн Zеки Доган (Gn Zeki
Doğan), Гюлсерен (Gülseren), Гюлверен (Gülveren), Харман (Harman), Хюрель
(Hürel), Хюсейингази (Hüseyingazi), Караагач (Karaağaç), Карталтепе
(Kartaltepe), Казыморбай (Kazımorbay), Кыбрыс (Kıbrıs), Кёстендже (Köstence),
Кутлу (Kutlu), Кючюккаяш (Küçükkayaş), Мехтап (Mehtap), Мискет (Misket), Мутлу
(Mutlu), Пеями Сефа (Peyami Sefa), ПТТ Эвлери (PTT Evleri), Саимекадын
(Saimekadın), Ш. Дженгиз Топел (Ş. Cengiz Topel), Шафактепе (Şafaktepe),
Шахапгюрлер (Şahapgürler), Шахинтепе (Şahintepe), Ширинтепе (Şirintepe),
Тепеджик (Tepecik), Тузлучайыр (Tuzluçayır), Тюркёзю (Türközü), Юрегил (Üreğil),
Ятыкмуслук (Yatıkmusluk), Енибайындыр (Yenibayındır), Ешилбайыр (Yeşilbayır),
Юкары Имрахор(Yukarı İmrahor).

Мамак районісь посаддэз (köy): Байындыр (Bayındır), Гёкчеюрт (Gökçeyurt),
Кызылджакёй (Kızılcaköy), Кусунлар (Kusunlar), Ортакёй (Ortaköy).



https://koi.wikipedia.org/wiki/%D0%9B%D1%83%D0%B7%D1%81%D0%B0

Лузса (кз. Лузсаяс) — коми отир, кöдна олöны Луз ю дорын да Лэт ю йылын.
Лузсалöн олан муэз пырöны Коми Республикаись Луздор районö.

Луз дорын комиэз олöмась важынсянь, м.э. І сюрсво помсянь ни. Мöдік комиэзся
одзжык нія шедöмась роч кипод увтö, перво Ростов-Суздаль князяинö, сыбöрын
Мӧскваись княззез увтö. ХІІІ-ХІV веккезö Луз кывтытö локтöмась овны роч
крессяна. Этноссэз торйöтан визьыс мунöма Спаспоруб погостöт. Му, кытöн
кольччисö овны комиэз, роч сёртоккезын пондöмась шуны Лузскöй Пермцаöн. Рочöн
татісь комиэз шусьöны пермяккезöн.

Сійöн, мыля лузса сы одза кöртасисö роччезкöт, ны культура да кöзяйство лоöмась
бура неöткодьöсь ордча комиэз сьöрті. Татöн уна гöрöмась му, кöдзöмась шабді,
быдтöмась порссез. Аскодяöсь вöлöмась промысёллэз, паськöм, орнамент. Керкуэз да
мöдік стройба асмоза жö керöмась.

Антропология сьöрті лузсалöн ятка-кама сублапоноид тип. Отир баитöны луз-лэт
диалект вылын, кöда бура неöткодь мöдік коми диалекттэз сьöрті.



https://koi.wikipedia.org/wiki/%D0%9B%D1%83%D0%B6%D0%B8%D0%BA%D0%BE%D0%B2_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%9C%D0%B8%D1%85%D0%B0%D0%B9%D0%BB%D0%BE%D0%B2%D0%B8%D1%87

А.М. Лужиков чужӧма 1964' март 19' лунӧ Коми АССР Кулӧмдін районісь Кекур
грездын.

Кулӧма 2006' годӧ жӧ. Кулан луныс да шойгуыс тӧдтӧмӧсь. Поэтӧс дзебöмась кыдз
нимтöм-увтыртöм мортӧс Вылыс Чов шойнаись 13' участокӧ. Родняыс тöдасӧ кулöм
йывсьыс токӧ 2009' воын.

Медодзза кывбуррес Миш Ӧльӧксаныслöн петӧмась 1970' воэз помын. Сэсся сiя
ветлӧма Союз пасьтаись том гижиссез IX совещаннё вылö. А.М. Лужиковлісь
кывбурресö вылӧ донтӧмась роч поэт Егор Исаев да Коми Республикаись отировӧй
гижись Геннадий Юшков.

Поэт бура мыччалӧма асьсӧ и драматургия жанрын. Сія гижӧма «Ыджыд висьöм» пьеса
(йöзöтöм: «Арт» журнал, 1997' во, №1).

Роч кыв вылын Миш Ольӧксаныслісь гижöттэсӧ публикуйтӧмась «Литературнöй газета»
да «Литературнöй Россия» газетаэзын, «Север» журналын.

А. М. Лужиковлісь кывбурресö вуджöтлӧмась Елена Исаева, Александр Кувакин,
Сергей Филатов.



https://koi.wikipedia.org/wiki/%D0%9B%D0%B0%D0%B9%D1%82%D0%B8%D0%BB%D0%B0_(%D0%BA%D0%BE%D0%BC%D0%BC%D1%83%D0%BD%D0%B0)

Лайтила — кар да коммуна Суомиын, Варсинайс Суоми регионын, пырö Вакка Суоми
районö.

Лайтила коммуна куйлö регион ойвывланьын. Ачыс карыс сулалö Сирпуёки дорын,
кытöн сыö усьö Кетунъёки.

Лайтилакöт ордчöн куйлöны: Эвра, Мюнямяки, Пюхяранта, Равма, Усикавпунки да
Вехма.

Коммунаын ачыс кар да сы гöгöрись деревняэз: Haaro, Hartikkala, Haukka,
Kaariainen, Kaivola, Katinhäntä, Kaukola, Kiveinen, Kivijärvi, Kodjala,
Koliseva, Koukkela, Kouma, Kovero, Kovio, Kusni, Laessaari, Laitila, Lausti,
Leinmäki, Liesjärvi, Malko, Mudainen, Niemi, Nästi, Pahojoki, Palttila, Pato,
Pehtsalo, Salonkylä, Seppälä, Sillantaka, Silo, Sorola, Суокайнен, Suontaka,
Syttyä, Torre, Untamala, Vahantaka, Vaimaro, Valko, Vekka, Vidilä, Viikainen да
Ytö



https://koi.wikipedia.org/wiki/%D0%9A%D3%A7%D1%87_%D0%BF%D0%BE%D1%81%D0%B0%D0%B4

Кӧч (рочӧнжык Кочё́ва) — Перем ладорись Коми кытшын ыджыт посад, Кӧчладор
районлӧн да Кӧч посадмулӧн веськӧтлан шӧрин.

Посадыс поздісьöм Сэпӧль ю шульга ладорын. Мӧдлапöлас километра ылынаын сулалӧ
Леспромкоз посёлок да йӧзтӧм Нинмараск грезд. Автотуй кузя ойвылӧ кӧ мунны, петӧ
Демин грезд, асыввылӧ — Кышка да Палькояг, лунвыв-рытвылын куйлӧ Шипичинчи.
Сэпӧль ю кузя кывтытынжык сулалӧ Пӧлӧзайка, катытынжык — йӧзтӧм Долгӧйӧв грезд.

Первуись Кӧч йылісь казьтывсьӧ 1848' воын. Шусис сэк сія Кочов починок. Этійӧ
починоксӧ лӧсьӧтӧмась пӧ Пыстöговвез, Пыстӧг грездісь локтіссез.

1877' воын татчӧ вептӧмась медодзза вичку да починок лоис посадӧн. Пуовӧй
вичкуыслӧ сетӧмась Вежа Миколалісь ним.

1920' воэзӧ посадас осьтӧны колхоз, перво «Гӧрись» нимаӧ, сэсся 1956' годӧ сійӧ
пондісӧ шуны «XX партсъезд», а 1960' мартсянь, кӧр ӧтлаасисӧ нёль артель, нимыс
лоис «Союз».

1936' юльсянь 1958' воӧдз татӧн вӧлі машина-трактора станция. 1940' воын
лӧсьӧтӧм район понда промкомбинат, 1978' юльын, прораб юкӧт под вылын –
Кудымкарись строитчан-монтажкеран трестлӧн Кӧчись кӧзяйствоэзколасся
механизируйтӧм ветлана колонна (МРМК). 1989' во гӧгӧр татӧн недыр вӧлі
«Кудымкаргражданстрой» трестлӧн строитчан юкӧт.

1933'-1959' воэзӧ посадын петӧма Кӧчладор район понда газета «Колхозник» (1956'
восянь нимыс вӧлі «Путь Ильича»). Ӧні Кӧчын лэдзӧны газета «Северянка».



https://koi.wikipedia.org/wiki/%D0%9A%D3%A7%D1%87%D0%BB%D0%B0%D0%B4%D0%BE%D1%80_%D1%80%D0%B0%D0%B9%D0%BE%D0%BD

Кӧчла́дор район (рочӧнжык Кочё́вскӧй район) — веськӧтлан юкӧт Перем ладорись
Коми кытшын. Куйлӧ Кӧсва ю да сы вожжез катытын, Кудымкар–Гайна автотуйсянь
кыкнан ладорын.

Районын лыддисьӧ 68 оланін, ны коласын 4 посад, 9 посёлок да 55 грезд (деревня).
Олӧны 12.372 морт (2009.01.01). Кӧчладор районын 80% – коми отир. Йӧзыслӧн
топыта – 4,5 морт/км2-ын.

Кöчладорыс межаасьӧ ойвылын Гайна районкӧт, рытвылын – Киров лапӧлісь Камакатыт
районкӧт, лунвылын – Юрла районкӧт, асыввылын – Кӧсладор районкӧт.

Вильнёж янсӧттӧдз Кöчладорын лыддиссис 7 сельсовет: Акиловскöй, Большекочинскöй,
Кочёвскöй, Маратовскöй, Пелымскöй, Сэпöльскöй, Юксьӧвскöй. Сэсся Акиловись да
Сэпӧлись асвеськӧтлӧмсӧ вештісӧ, а муэзнысӧ пыртісӧ Кӧч посад увтӧ.



https://koi.wikipedia.org/wiki/%D0%9A%D1%83%D0%BB%C3%B6%D0%BC%D0%B4i%D0%BD_%D1%80%D0%B0%D0%B9%D0%BE%D0%BD

Кулӧмдін район (рочӧнжык Усть-Куломскӧй район) — веськӧтлан юкӧт Коми
Республикаын; республикалӧн 15 районісь ӧтік.

Кулӧмдін районыс 26,2 сюрс км² ыжда. Куйлӧ Коми Республика лунвылын. Межаасьӧ
Уква кар кытшкӧт да Сӧснагорт районкӧт ойвылын, Мылдін районкӧт асыввылын, Перем
ладоркӧт и Коми кытшыскӧт лунвылын да Кӧрткерӧс районкӧт рытвылын.

Медыджыт ю Кулӧмдін районас – Эжва, кӧда дорын сулалӧ ачыс Кулӧмдіныс да
районісь мӧдік гырисьжык посаддэз. Район кузя котӧртӧны и Эжвалӧн вожжес: Войвыв
Кӧтйӧм, Лунвыв Мылва, Нем, Вӧль да мӧдік юэз.

Колана шедтассэз: строитчан материаллэз (сы лыдын мраморвевья доломиттэз да
строматолитвевья извесняккез), торф, мусир, унаазота геливевья газзэз, мурӧма
шом, алмаззэз, зарни. Тиман да Пузла гӧгӧрын куйлӧны бур бокситтэз, кӧднаын уна
сёйму да етша кӧрт.

Медодзза морт Кулӧмдін ладорӧ локтӧма эшӧ мезолит кадӧ, 8–10 сюрс годӧн миян
луннэзся одзжык. Районісь адззалӧмась археология сьӧрті уна казьмӧтан из
эпохасянь шӧрӧт веккезӧдз. Ны коласын оланіннэз, шойнаэз, юрбытаніннэз.

Татісь грезддэз (деревняэз) йылісь медодз казьтывсьӧ Яренск уезд гижӧтан небӧгын
(ХVІІ век). Сія жӧ векся мӧд джынас, отирыс татӧн унажык лоӧма да, аркмис торья
волось, кӧдалӧн шӧрин лоис Кулӧмдін погостын.

XVIII векӧ татісь муэз вылӧ пондіс буржыка видзӧны роч кан (государство).
Екатерина II, медбы лӧсьӧтны ва туй Чочком да Каспи саридззез коласын, шуис
ӧтлаӧтны Волгасӧ Вынва бассейнкӧт. Эта понда 1776-сянь 1822 годӧдз татӧн гарйисӧ
канал (Ойвыв Кать канал). Каналыс уджаліс сэсся 1822-сянь 1848 воӧдз, но и сы
бӧрын, кӧр сійӧ кан нимянь пӧдналісӧ, крессяна да купеччез кыскывлісӧ сы кузя
товаррез. Ӧні эшӧ кӧркӧся канал доррезын тыдалӧны киссьӧм шлюззэз.

XIX пом кежӧ Кулӧмдін буракодь ни быдмӧма да лоӧм веськӧтлӧмын, кӧзяйствоын да
культураын тыдалана шӧрин туйӧ. Сы ладорын осьтӧмась велӧтаніннэз: Кулӧмдінӧ –
училищё (1843), Немдінӧ – школа (1860), Помӧсдінӧ – бӧра училищё (1861). 1890
воын Кулӧмдінас лӧсьӧтӧмась медодзза больнича, а 1899 воын и медодзза
библиотека. XIX век мӧд джынын архитекторрез А.Иваницкӧй да В.Шильдкнехт
проекттэз сьӧрті Ульянаас вильмӧтӧмась Стречалун нима Степан монастырлісь
керкуэз. Важ висьттэз сьӧрті монастырсӧ лӧсьӧтӧма эшӧ вежа Степан XIV векын.
Этія монастырыс дыр кад сьӧрна вӧлӧма вичкуся шӧринӧн Коми муын.

Кан нимсянь Кулӧмдін район вӧлі осьтӧма 1929 годӧ июль 15 лунӧ. Сэк ВЦИК и
лэдзӧма постановленнё виль веськӧтлан юкӧт аркмӧтӧм йылісь.

Оліссез Кулӧмдін районас 30,7 сюрс морт. Олӧны унажыкыс комиэз (70%) да роччез
(20%).

Район вылын юралісьыс Каплин Сергей Петрович (2007 мартсянь). Веськӧтланыс:
168060, Кулӧмдін район, Кулӧмдін посад, Сӧвет туй, 37. Факсыс (82137) 946-91.
Районісь сӧветын медыджыт – Кондрашкин Александр Николаевич.

Телефон пыр йитчыны ӧні позьӧ кокнита. Эм сівывся оптик визь Сыктывкар–Кулӧмдін,
10 оланінын лӧсьӧтӧмӧсь лыдпасвывся станцияэз, быд оланінӧ сувтӧтӧмӧсь ӧтласа
таксофоннэз. Мобильниккез пыр йитчӧм видзӧны операторрез: «МТС», «Мегафон»,
«Теле2», «Билайн».

Кулӧмдін районын петӧ коми кыв вылын газета «Парма гор». Эм литература сьӧрті
клуб «Эжва». Кулӧмдінісь библиотекаын быд во чулӧтӧны Тима Веньлӧ сиӧм
лыддьӧтӧммез.



https://koi.wikipedia.org/wiki/%D0%9A%D0%B0%D1%80%D0%B0%D1%87%D0%B0%D0%B9-%D0%A7%D0%B5%D1%80%D0%BA%D0%B5%D1%81_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0

Карачай-Черкесму (кар.-малк. Къарачай-Черкесия, адыг. Къэрэшей-Шэрджэс, роч.
Карачаево-Черкессия) – карачай отирлӧн, адыг отирлöн да абаза отирлöн горт му,
асъюралан республика, Роч Федерация видзантор, пырӧ Ойвыв Кавказ федерал кытшӧ.

Ордча муэз: рытвылын — Краснодар ладор, ойвылын — Ставрополь ладор, асыввылын —
Кабарда-Малкарму, лунвылын — Медыджыт Кавказ мусюр сайын — Картвелму да Абхазму

Ваэз республикаын тыр: 130 керöстыэз, керöссэзын уна борганнэз. Котöртöны 172 ю,
ны коласын медкузьöсь — Кубань, Ыджыт и Учöт Зеленчук, Уруп, Лаба; эм Кубань
вавидзан. Республика вылöт нюжалö Ыджыт Ставрополь канал, кöда кузя локтö юан ва
Ставрополь ладорö.

Му пытшкын эмöсь колана шедтассэз: изшом, гранит, мрамор, быдкодь рудаэз да
сёйез. Öддьöн унаöсь веськöтан изваэз, адззöмась термаль öшмöссэз.

Республикаын 2 каркытш да 10 муниципал район, кытöн 144 оланін, ны коласын —
4 кар: (Черкесск, Карачаевск, Усть-Джегута и Теберда).



https://koi.wikipedia.org/wiki/%D0%99%C3%B6%D0%B3%D1%80%D0%B0_%D0%BA%D1%8B%D1%82%D1%88

Йӧгра кытш (тыр нимыс Йӧгралӧн асъюралан кытш, рочӧнжык Ханты-Мансийскӧй
автономнӧй округ – Югра) — веськӧтлан юкӧт Роч муын, Роч Федерация видзантор.
Пырӧ Урал федерал кытшӧ.

Йӧгра кытш куйлӧ Роч канму шӧрын, Сибир рытвылісь волькытін вылас. Ордчӧн Йӧгра
кытшыскӧт куйлӧны: ойвылын – Ямал Яран кытш, асыввылын – Краснояр ладор,
лунвылын – Томва лапӧв, Тюмень лапӧв (кытчӧ Йӧгра кытшыт бытьтӧ пырӧ) да
Свердлов лапӧв, а рытвылын – Коми Республика.

Климатыс Йӧгра муын чорыта континентвывся, погоддяыс ӧддьӧн чожа вежсьӧ,
унажыксӧ вуджан каддэзӧ: ар да тӧв коласын нето тулыс да ар коласын. Эттшӧм
климат аркмӧма сысянь, мыля рытвылыс – Урал керӧссэз, кӧдна оз сетӧ локны татчӧ
Атлантикасянь тӧввезлӧ, а ойвылас Йӧгра муыс немӧн абу дорйӧма, и сы шогья
Арктикасянь кӧдзыт массаэз вовлӧны татчӧ веськыта и тшӧкыта. А сэсся и муыс
волькыт да ульсӧта: уна юэз, тыэз, нюррез.

Медыджыт ю – Об да сыӧ усян Иртыш. Ыджыткодьӧсь и Обыслӧн мӧдік вожжес – Вах,
Аган, Тромьеган, Ыджыт Юган, Пим, Ыджыт Салым, Ойвыв Сосьва, Казым, а сідзжӧ
Иртышлӧн вожжез: Конда, Согом.

1930 годӧ декаб 10 лунӧ вӧлі аркмӧтӧм Остяко-Вогульскӧй национальнӧй округ
(Йӧгралӧн асвужья кытш), кӧдалӧ 1940 воын сетісӧ виль роч ним: Ханты-Мансийскӧй
национальнӧй округ. 1978 годӧ «нациоанльнӧй» туйӧ кытшыс пондіс шусьыны
«автономнӧй» (асъюралан), а 2003 восянь новйӧ талуння роч ним.

1930–1934 воэзӧ кытшыс вӧлӧма Урал лапӧлын, 1934 годӧ лоис Об-Иртыш лапӧлын,
1934 восянь 1944 воӧдз сійӧ пыртісӧ Ом лапӧлӧ, а 1944 годсянь Йӧгра муыс лоӧ
Тюмень лапӧвлӧн тор.

Титул отирыс – йӧгра: хантыэз да мансиэз. Унакодь олӧны и коми отир. Но медыджыт
пай татӧн – мусир да газ кыскись роччезлӧн.

Каррез да кароккез: Белоярскӧй, Берёзов, Игрим, Кондинскӧй, Куминскӧй, Луговӧй,
Междуреченскӧй, Мортка, Пойковскӧй, Излучинск, Новоаганск, Октябрьскӧй, Андра,
Приобье, Талинка, Зеленоборскӧй, Таежнӧй, Агириш, Коммунистическӧй, Пионерскӧй,
Советскӧй, Малиновскӧй, Белӧй Яр, Барсов, Фёдоровскӧй, Лянтор;

Посадкодь оланіннэз: Ыджыт Леуши, Верхнеказымскӧй, Казым, Лыхма, Полноват,
Сорум, Сосновка, Саранпауль, Приполярнӧй, Светлӧй, Хулимсунт, Леуши, Мулымья,
Шугур, Болчары, Половинка, Салым, Сентябрьскӧй, Чеускино, Каркатеевы, Куть-Ях,
Лемпино, Усть-Юган, Сингапай, Аган, Ларьяк, Ваховскӧй, Покур, Вата, Зайцева
Речка, Карымкар, Учӧт Атлым, Перегребнӧй, Сергино, Шеркалы, Каменнӧй, Унъюган,
Алябьевскӧй, Солнечнӧй, Локосово, Русскинскӧй, Сытомино, Нижнесортымскӧй,
Лямина, Тундрино, Угут, Ульт-Ягун, Горноправдинскӧй, Цингалы, Кедровӧй,
Красноленинскӧй, Луговскӧй, Согом, Нялинскӧй, Кышик, Селиярово, Сибирскӧй,
Выкатнӧй, Шапша.



https://koi.wikipedia.org/wiki/%D0%98%D0%BD%D1%8E%D0%BF%D0%B8%D0%B0%D0%BA_%D0%BE%D1%82%D0%B8%D1%80

Инюпиак отир нето Инюпик отир (инюпиак кыв ӧтікӧ лыддян: Iñupiaq, кыкӧ лыддян:
Iñupiak, унаӧ лыддян: Iñupiat) — эскимос вужись инуит группаӧ петӧм отир. Рӧдвуж
сьӧрті инюпиаккезлӧ медматынӧсь Канадаись инуиттэз (Инуктитут да Инувиалуит
отиррез).

Инюпиак отирлӧн эм кык ыджыт субэтнос – Аляскаись инюпиаккез да Канадаись
инюпиаккез (нето ууммармиуттэз)

North Slope Borough : Анактувук Пасс (Anaqtuuvak , Naqsraq), Аткасук (Atqasuk),
Барроу (Utqiaġvik , Ukpiaġvik), Кактовик (Qaagtuviġmiut), Нуиксат (Nuiqsat),
Пойнт-Лей (Kali), Пойнт-Хоуп (Tikiġaq), Уейнрайт (Ulġuniq)

Northwest Arctic Borough : Амблер (Ivisaappaat), Бакленд (Nunatchiaq), Диринг
(Ipnatchiaq), Киана (Katyaak , Katyaaq), Кивалина (Kivalliñiq), Кобук
(Laugviik), Коцебу (Qikiqtaġruk), Ноатак (Nuataaq ), Нурвик (Nuurvik), Селавик
(Siilvik , Akuligaq ), Шаньнак (Isiŋnaq , Nuurviuraq)

Nome Census Area : Аналаклит (Uŋalaqłiq), Головин (Siŋik), Койук (Quyuk), Ном (
Анактувук ), Теллер (Tala), Теллер-Мишен (Sitaisaq , Sinauraq ), Уэльс
(Kiŋigin), Шактулик (Saqtuliq), Шишмареф (Qiġiqtaq)



https://koi.wikipedia.org/wiki/%D0%98%D0%BB%D0%BB%D1%8F_(%D0%9A%D1%83%D0%B4%D1%8B%D0%BC%D0%BA%D0%B0%D1%80_%D1%80%D0%B0%D0%B9%D0%BE%D0%BD)

Илля́ — Перем ладорись Коми кытшын, Кудымкар районісь Белоёв посадмуын коми
грезд (деревня).

Вöлöмась пö кык вон, Козлов Иван да Козлов Илля. Öтыс пуксьöма овны сэтчö, кытöн
талун Козвовчи, мöдыс татчö, сійöн и шусьö грездыс Илля, нето рочöн, сы пияннэз
сьöрті, Ильичи.

Ордчöн адззам деревняэз: лунвылас 1,5 км ылынаын Карбас, асыввылас километра етш
ылынаын Козвовчи, рытвылас 2 км ылынаын Епанов да ойвылас 3 км ылынаын Чибьян.

XX век пондöтчикö грездыс вöлöма Перем губерниялöн Совкар уездісь Белоёв
волосьын, Карбас обществоас.

1924' восянь Илля грезд лыддисьöма Кудымкар районісь (1941'-1959' воэзö Белоёв
районісь) Карбас сельсоветын. Перво пö татöн нельки вöлöма сельсоветыслöн шöрин.

2006' во пондöтчикö, виль роч туйдöт сьöрті сельсоветсö Карбассис пöдналöмась,
да Илля грезд лоис Белоёв посадмуын.

Медваж памиллёыс татöн Козлов. Отирыс гишшöны сідзжö Суранов, Епин, Майбуров,
Канюков, Гусельников, Катаев.

Ыджыт уджаиннэз, лавкаэз, ФАП, велöтчанін, канкеркуэз да роч цивилизация мöдік
мыччаланнэз Илля грездын абуöсь нач.

Кулöммезнысö илляовса кайöтöны Ярашшутём вылö. Этія шойнаыс (могильникыс) куйлö
Козвовчилань кайикö веськытланьын керöс вылын вöрын.



https://koi.wikipedia.org/wiki/%D0%98%D0%B7%D1%8C%D0%B2%D0%B0_(%D1%8E)

Кузяыс 531 км, бассейныс 31 000 км² ыжда. Шӧркодяс ва видзӧм уссёсяняс 154 км
ылынаын 203 м³/сек. Тыртчӧ унажыксӧ сылан лымнас. Кынмӧ нояб шӧрын, оссьӧ май
шӧрын.

Изьваыс пондӧтчӧ Тиман керӧссэз лунвылын, котӧртӧ ойвыв-рытвылӧ.Катытын вадӧррез
вӧрсялӧмӧсь, кывтытас ю дорас унажыксӧ видззез да нюррез. Ӧрыс чукыля, шӧрӧт да
катыт визулын эмӧсь коссез да ваувтся иззэз. Медыджыт кось – Сьӧлӧм кось, кӧда
куйлӧ юас Сӧснагортсянь кывтытжык.

Катытас юыс кывтӧ Вылыс Изьва посёлок пырйӧт, шӧрӧт визулын, Уква ю уссё дынын
сулалӧ Сӧснагорт кар, кӧдӧ 1957 шуисӧ Ижма (м.ш. Изьва). Уква кар сулалӧ
Сӧснагортсянь 8 км ылнанын, Уква ю кывтытынжык



https://koi.wikipedia.org/wiki/%D0%95%D0%BC%D0%B4%D1%96%D0%BD_%D1%80%D0%B0%D0%B9%D0%BE%D0%BD

Емдін район (рочӧнжык Усть-Вымскӧй район) — веськӧтлан юкӧт Коми Республикаын;
республикалӧн 15 районісь ӧтік.

Емдін районыс 4.775,1 кв. км ыжда. Куйлӧ Коми Республикалӧ лунвыв-рытвылын.
Межаасьӧ Емва районкӧт асыввылын, Сыктывдін районкӧт лунвылын, Кардор лапӧвкӧт
рытвылын да невунка Удора районкӧт бӧра ойвылын.

Вӧр фонд торйӧтӧм кык вӧрхоз коласын: Айкатыла (381,0 сюрс гектар, сы лыдын
вӧрсялӧм мувывтор – 352,6 сюрс га) да Чернам (74,7 сюрс гектар, сы лыдын
вӧрсялӧм мувывтор – 70,5 сюрс га). Пуовӧй тырбур лыддьӧны ӧтас 32, а мӧдас 7,2
млн. кубометр.

1380 во – Вежа Степан лӧсьӧтӧ кар Емдінын чудляналӧн вежаин туйӧ, кытісь сія
сотӧма вежа кыдз.

1921 август 22 лунӧ Коми асвеськӧтлан лапӧлын аркмӧтӧм Емдін уезд, кытчӧ
пырлӧмась ӧння Емдін, Удора да Емва районнэз. Оліссез уездас вӧлісӧ 43 сюрс
морт.

1931 годӧ Емдінын 2 ступеня школаись керисӧ Педагогика сьӧрті техникум, кӧда
уджаліс 1954 воӧдз да дасьтіс 900 мымда велӧтіссезӧс. 1933 годӧ лэдзисӧ медодзза
группасӧ.

Оліссез Емдін районас 31,2 сюрс морт (2009 во кежӧ). Йӧзыслӧн тшӧкыта 8,1
морт/км². 2002 вося гижӧтӧм дырни районын олісӧ роччез 56,0 %, комиэз 29,5 %,
украинса 5,8 %, беларуссэз 1,5 % да немеччез 1,2 % . Карын оліс быдӧс отирись
64,8 %.

Район вылын юралісьыс Махмудов Михаил Махмудович. Веськӧтланыслӧн адрес: 169040,
Емдін район, Айкатыла посад, Шӧр туй, 112. Факсыс (82134) 201-39.

Емдін районын 53 оланін: ӧтік кар (Микунь), ӧтік карок (Зӧвсьӧрт), 12 посёлок,
вит посад да 34 грезд.



https://koi.wikipedia.org/wiki/%D0%95%D0%BC%D0%B2%D0%B0_%D1%80%D0%B0%D0%B9%D0%BE%D0%BD

Емва район (рочӧнжык Княжпогостскӧй район) — веськӧтлан юкӧт Коми Республикаын,
республикалӧн 15 районнэзісь ӧтік.

Район аркмис 1939 июль 14 лунӧ. 1963 годӧдз шусьӧма Кӧрттуй район (рочӧнжык –
Железнодорожнӧй район)

Районыс 24,6 сюрс км² ыжда. Куйлӧ Коми Республика рытвылын. Межаасьӧ рытвылын
Удора районкӧт, ойвылын Чилимдін районкӧт, асыввылын Уква кар кытшкӧт, лунвылын
– Кӧрткерӧс да Емдін районнэзкӧт.

Мувевдӧрыс вӧрсялӧм да нюрсялӧм, неыджыт мыссэза, но волькыткодь. Ойвыв-рытвылын
волькытіныс пӧднассьӧ Тиман мусюрӧн, кӧда лэбӧ татӧн 353 м вылынаӧдз.

Медыджыт юэз: Емва да сылӧн вожжез: Весыва, Едва. Медпаськыт ты районас – Синдор
ты.

Вӧрыс унажыксӧ кӧзъяин нето пожумсора кыдзза-кӧзъя, шочжык лисвеня. Вӧр подаись
панталан татісь вӧрмӧсӧс, ланаӧс, ондатраӧс, ю мойӧс. Кайез коласісь поздісьӧны
дозмӧр, тар, сьӧла. Юэзын да тыэзын уна дона чери: семга, нельма, сиг, хариус.

Медъёна пондісӧ отирыс поздісьны татчӧ виль эрася мӧд сюрсвоын. 400 вося дыржык
ни сулалӧны грезддэз (деревняэз) Кони, Весыва да Рак, Серегов посад. А Виз посад
да Турья посад тыртӧмась вит сё годӧн ни.

Виз посадсӧ, кӧдӧ рочӧн шуӧны Княжпогост, аркмӧтӧма кинкӧ Емва ӧксы увтырись.
Этія увтырыс юраліс Эжва Перемын 1451–1502 воэзӧ.

Крессьяна гӧрлӧмась му, видзлӧмась пода, чериавлӧмась да вӧравлӧмась. Мукӧдыс
мунлӧмась кошшыны удж Серегов керӧс дорӧ, сов шедтанінас. Медбура зорамас
Сереговын промысёл XVII век помланьын, кӧр татісь завод пырис Рочмуас совпуан
сьӧрті медгырись уджиннэз коласӧ.

Оліссез 29,7 сюрс морт. Йӧзыс олӧ 48 оланінын, медыжытӧсь – Емва кар,
посёлоккез: Синдор, Мещура, Ветью да Чимиавӧрӧк, посаддэз: Сьӧська да Серегов.
Оліссез коласын 17,9 % – комиӧсь. Рочму шӧрись ваявлӧны татчӧ уна пукаліссезӧс.
2002 вося гижöтöм дырни татöн вöлісö 64,4 % роччез, 7,7 % украинса, 2,4 %
беларуссэз да 0,9 % немеччез.

Район вылын юралісьыс Такаев Радик Николаевич. Веськӧтланын медыджытыс Попов
Виктор Александрович. Веськӧтланлӧн адресыс: 169200, Емва район, Емва кар,
Дзержинскӧй туй, 81; факсыс (82139) 224-86.



https://koi.wikipedia.org/wiki/%D0%93%D1%80%D0%B8%D0%B1%D0%BE%D0%B2%D0%B0_%D0%9B%D1%8E%D0%B1%D0%BE%D0%B2%D1%8C_%D0%A1%D1%82%D0%B5%D0%BF%D0%B0%D0%BD%D0%BE%D0%B2%D0%BD%D0%B0

Грибова Любовь Степановна (1933—1986) — Перем коми кытшись коми этнограф,
этнография сьӧрті кандидат.

Любовь Степановна чужис Кӧчладор районісь Ыджыт Кочаын. Велӧтчис Кӧч посадісь
шӧрӧт школаын, Кудымкарись велӧтіссез институтын. Уджаліс Кӧчладор районісь
Ӧтӧпка да Петукӧв школаэзын.

1956 воын пондіс велӧтчыны историкӧ Мӧскваись университетын. Велӧтчытӧнняс
ветліс нёль научнӧй экспедицияӧ. Велӧтчӧмсӧ помалӧм бӧрын муніс Сыктывкарӧ,
кытӧн вӧлі наука уджалісьӧн СССР-ись Наукаэз Академиялӧн Коми филиалын. Кык год
бӧрті сія пондіс уджавны перем коми этнография сьӧрті асторья тема вылын —
«Историческая традиция в быту и духовной культуре коми-пермяков».

Грибова Любовь пыртіс ассис пай и перем коми литератураӧ. Комиӧн сія гижис пьеса
«Чудитчӧ» да кынымкӧ статья.



https://koi.wikipedia.org/wiki/%D0%93%D0%BE%D1%80%D1%82%D0%BB%D1%83%D0%B4_(%D0%9A%D3%A7%D1%81%D0%BB%D0%B0%D0%B4%D0%BE%D1%80_%D1%80%D0%B0%D0%B9%D0%BE%D0%BD)

Гортлу́д — Перем ладорись Коми кытшын, Кӧсладор районісь Чадзӧв посадмуын грезд
(деревня).

Гортлудыс сулалö Кöсладор район асыввылын, Бачман ладорын, Чадзöвсянь
лунвыв-асыввылö 5,2 км ылынаын да Кӧс посадсянь лунвыв рытвылö 24,5 км ылынаын
(веськыт линия кузя).

Гортлудсяняс ойвыв-рытвылас километра етш ылынаын сулалö Красинькӧв,
ойвыв-асыввылö 1,5 км ылынаын Бачманöв, сы сайын Чоййыл да Пыдöс.

Асыввылас Гортлудсяняс 2,5 км ылынаын кöркö сулалöма Тылавыл грезд, квать
километра ылынаын Чаняыб грезд.

Гортлуд гöгöр адззöмась чучкöй берсяторрез. Сідзкö комиэз овлöмась татöн
важынсянь.

Öнняся грездыс аркмöма 1880' воэзö, кöр татчö локтöмась йöз Бачманöвись. 1886'
годö татöн вöлöма кык гортвидзан. Гортлудын сэк олöмась комиэз, кöдна
быдтывлöмась нянь, кылöтлöмась вöр, уравлöмась, кыйлöмась пöтка (сьöла),
чериавлöмась.

Коллективизируйтöм коста, 1930' во, Гортлудсö пыртöмась «Ленин» колхозö (шöриныс
Бачманöвын). 1934' годö öтлаын Красинькöвкöт да Тылавылкöт гортлудчи лöсьöтöны
торья «Комсомол» колхоз, кöдö 1957' во öтлаöтöмась Бачман ладорись öтласа
колхозö «Путь Иллича». Мöдсö 1960' годö гырисьмöтасö, шöринсö керасö Чадзöвö.
1966' годö этія суперколхозісь Бачман ладорись грезддэз петöны, аслыныс торья
«Искра» колхоз лöсьöтікö. Но торйöн олöмась недыр: 1968' годö нійö кöрталöны
«Кöсинскöй» совхоз бердö Бачманöвскöй отделеннёöн, а 1971' восянь этійö
отделеннёсö вуджöтöмась «Чадзӧвскӧй» совхозö.

Олöны Гортлудас гортлу́дчи, öтік айка мортöс шуöны гортлу́деч, инька мортöс
гортлу́дка; тöдчанним гортлу́дскöй нето гортлу́дісь.

Медваж гишшаныс Кучев. Мöдік фамиллёэз: Ильниных, Мартынов, Конохов, Калашников.



https://koi.wikipedia.org/wiki/%D0%92%D1%8B%D0%BB%D1%8C%D1%8B%D0%B1_(%D0%9A%D3%A7%D1%80%D1%82%D0%BA%D0%B5%D1%80%D3%A7%D1%81_%D1%80%D0%B0%D0%B9%D0%BE%D0%BD)

Выльыб — Коми Республикаись Кӧрткерӧс районын грезд, кöда пырö пырö Ыджыдвидз
посадмуö.

Нимыс вежöртана: выль 'виль' + ыб. Вильнас сія шусьö сійöн, мыля отирыс
локтöмась татчö овны мöдлапöвсянь, кытöн нылöн вöлі важ оланін.

Выльыб сулалö Висер ю веськыт вадöрын, куим километра ылынаын Ыджыдвидз посад
дорсянь.

Район шöринöдз, Кӧрткерӧс посадöдз, Выльыбсянь – 78 км, а Сыктывкарöдз – 126 км
ылына.

Выльыбыс пыр зораммöма öтлаын Ыджыдвидз посадкöт. Ыджыдвидз ладорись Вишера
погост медодз казьтыштöны 1585' годö. Вöлöма сэк куим керку, отирыс олöмась
Висер ю шульга вадöрас, öння Выльыб весьтын, а местасö шуöмаöсь Кöсьта керöсöн.
Мöдлапöлас вöлöма паськыд видз.

XVII векö Висер ю пырöтöма сэтi виль ватуй, а век помас ыджытва коста местасö
пондас вöтьлыны. Висер юлöн ватуй вежсьöм шогья Кöсьта керöс вывсис отирыс
пондасö вуджны овны Висер веськыт вадöрас. Мукöдыс лэбтöмась керкуэз вылынжык
местаэзö, выль ыббез вылö – сідз аркмöма Выльыб, мукöдыс – ю кузя улöжык
поздісьöмась, но сэсся быдöс отирсö пондасö шуны ыджыдвидзсаöн. Медоддза
вуджисьсö нимтöмась «шабалаöн». Веськыт вадöрас овнытö вуджöмась уна во. Выльыб,
кыдз торья грезд, первуись казьтывсьö 1784' годö.



https://koi.wikipedia.org/wiki/%D0%92%D0%B5%D0%B6%D0%B0%D0%B9%D0%BA%D0%B0_(%D0%9A%D3%A7%D1%87%D0%BB%D0%B0%D0%B4%D0%BE%D1%80_%D1%80%D0%B0%D0%B9%D0%BE%D0%BD)

Вежа́йка — Перем ладорись Коми кытшын, Кӧчладор районісь Коча посадмуын учӧтик
грезд (деревня). Одзжык Вежайкаыс пырис Коча сельсоветӧ.

Вежайка грезд шусьö сідз Вежайка ю сьöрті, кöдалöн öння нимыс аркмöм Вежа ю
'святöй ю' тэчасісь да -ка суффиксісь.

Вежайкаыс сулалӧ Кӧч посадсянь ойвыв-асыввылӧ 27 км ылынаын, Вежайка ю шульга
ладорын.

Кӧркӧся сельсоветлӧн шӧрин, Ыджыт Коча, сулалӧ Вежайкасянь ойвыв-асыввылӧ вит
километра ылынаын. Вежайка ю кузя кывтытынжык сулалӧны грезддэз Ош да Дзельгорт.
Ойвыв-рытвылын — Ыджыт Пальник, а лунвыв-рытвылын — Кышка. Лунвылас кӧ мунан туй
кузя, локтан Сюлькӧвӧ.



https://koi.wikipedia.org/wiki/%D0%91%D0%B0%D1%82%D0%B0%D0%BB%D0%BE%D0%B2%D0%B0_%D0%A0%D0%B0%D0%B8%D1%81%D0%B0_%D0%9C%D0%B8%D1%85%D0%B0%D0%B9%D0%BB%D0%BE%D0%B2%D0%BD%D0%B0

Баталова Раиса Михайловна (перво гишшис Боталова; 1931- 17.01.2016) — коми кыв
туялісь, филология сьöрті доктор (1998).

Чужис 1931' август 10' лунö Перем ладорись Коми кытшын, Юсьва районісь Рудак
грездас. 1954'-1959' годдэзö велöтчис Сыктывкарын, Коми пединститутас. Сыбöрын
сія муніс овны Мöскваö, кытöн 1959'-1962' воэзö аспиранталіс СССР-ись НА-лöн
Кывтуялан институтын, 1962' годö дорйис диссертация "Оньковский диалект
коми-пермяцкого языка" да 1963' восянь öнöдз уджалö сія жö институтын.

Раиса Михайловна туяліс перем коми диалекттэз. 1959-1992 воэзö сія вöлі öтка
специалист этія сфераын. Р. М. Баталова öктöма уна материал, но тексттэз
публикуйтöм öті-öті. Ассис нёджöв коми диалектология вылö, сія изложитіс
специальнöй изданнёэзын.

Сія торйöтіс Кöчладор диалект Кöсладор диалектісь да Луп сёрниын адззис кык
диалект - Лупйылісь да Нöрысісь.

Р. М. Боталова синöн оз адззы коми зырянасö. Этасянь сія лыддьö коми отирсö кык
торья народöн. Сы сьöрті перем комиэз да коми зыряна первосянь жö аркмöмась да
пыр олöмась торйын.

Р. М.Баталова готовитіс öтік специалистöс коми кыв сьöрті. Сы бердын велöтчис
Лобанова Алевтина Степановна.

1979' годсянь Р. М. Баталова состоитö иностраннöй членöн Финно-угорскöй
обществоын (Хельсинки, Суоми)

Раиса Михайловна занимайтчö нетрадиционнöй медицинаöн. Участвуйтö Рериховскöй
движеннёын.

Нысся öтлаын А. С. Кривощёкова-Гантманкöт Р. М. Баталова лöсьöтіс
"Коми-пермяцко-русский словарь" (М., 1985) да "Коми-пермяцкöй орфографическöй
словарь" (Кудымкар, 1966; мöд изданнёыс – Кудымкар, 1992).



https://koi.wikipedia.org/wiki/%D0%AB%D0%B4%D0%B6%D1%8B%D1%82_%D0%9A%D0%BE%D1%87%D0%B0_(%D0%9A%D3%A7%D1%87%D0%BB%D0%B0%D0%B4%D0%BE%D1%80_%D1%80%D0%B0%D0%B9%D0%BE%D0%BD)

Ы́джыт Ко́ча (рочӧнжык Большӧ́й Ко́ча) — Перем ладорись Коми кытшын, Кӧчладор
районас посад, Коча посадмулӧн веськӧтлан шӧрин.

Ыджыт Кочаын оліссез висьтасьöм сьöрті, вöлöма пö татісь отирлöн кöркö öксай
нето пам, Коча нима. Сы ним сьöртi и пондöмась шуны деревнясö . А ыджытнас сія
шусьö, мыля ордчöн Учöт Коча сулалö.

Ыджыт Кочаыс сулалӧ Кӧч посадсянь ойвыв-асыввылӧ 21 км ылынаын, Онолва ю шульга
ладорын. Посад кузя котöртö Сылва шор.

Ыджыт Кочакӧт ордчӧн сулалӧ Учӧт Коча. Онолва кузя катытынжык — Маскаль грезд.
Ыджыт Кочасянь рытвылас сулало Ыджыт Пальник грезд, ойвыв-асыввылас — Ӧбрамовка,
лунвыв-асыввылас — Дзельгорт, лунвылас — Ош, лунвыв-рытвылас — Вежайка.

Первуись Ыджыт Кочаыс йылісь кывсьöма 1579' годö, кöр роччез сійö гижöмась
Нестерова. Сэк татöн олöмась пö 13 айка морт, а керкуэз сулалöмась 14-я. Öтік
олісьöс шуöмась Лунег Нестеров.

1907' во. Ыджыт Кочаö вептöмась пуовöй вичку. Вичкуыс сулаліс 1930' годöдз и
вöлі Герасим, Питирим да Иона нима.

1926' восянь да öнöдз Ыджыт Коча öтлаын аслас посадмуöн (сэкся сельсовет, а
одзза волось) пырö Кöчладор районö.

1930' октяб 25' лунö Ыджыт Кочаö лöсьöтісö «Коммунар» колхоз, кöдö 1951' март 1'
лунö, и сэсся 1956' февраль 14' лунö гырисьмöтасö да шуасö медодз Маленков
нимöн, а 1957' восянь нимыс лоас «Рассвет», 1959' годсянь – «Родина».

Ыджыт Кочаын вöлі сельсовет (Большекочинскöй сельсовет), öні татöн лöсьöтöмась
Коча посадмулö веськöтлан. Юралісьыс — Рискова Мария Александровна

1970' воэзö А.С.Гантман кипод увтын коми-роч отделеннёись студенттэз öктöмась
озыр материал микротопонимика сьöрті. Сідз миянöдз локтіс информация Ыджыт Коча
ладорись ландшафттэз йылісь, кöдналісь ниммесö талуння отир натьтö вунöтöмась
ни.



https://koi.wikipedia.org/wiki/%D0%A7%D1%83%D0%B4%D1%8C-%D0%B9%C3%B6%D0%B3%D1%80%D0%B0_%D0%BA%D1%8B%D0%B2%D0%B2%D0%B5%D0%B7

Чудь-йӧгра кыввез (рочӧнжык Финно-угорскöй языккез) – Евразияын баитан кыввез,
кӧдна ӧтлаын самод кывввезкӧт аркмӧтӧны урал кыв котыр.

Чудь-йӧгра кыввез вылын баитӧны 24 млн. морт, унажыксӧ нёль канмуын: Мадьярмуын,
Финмуын, Эстмуын, Рочмуын, а сідзжӧ Норвегын, Шведмуын, Латвияын, Ромынияын да
Сӧрбияын.

Чудь-йӧгра кыввез традиция сьӧрті чукӧртӧны кык группаӧ: чудь-перым кыввез да
йӧгра кыввез. Быд группаӧ пырӧны кынымкӧ увтыр, быд увтырын ӧтік нето мымдакӧ
кыв.

7. Чудь увтыр: финн кыв, ижора кыв (†), карел кыв (3 стандарт), вепс кыв, эст
кыв, вадья кыв (†), лив кыв (†)

Лыддьӧны тай, быдӧс энія кыввез аркмӧмась ӧтік важся кывсянь, с.ш. вужкывсянь,
кӧда вылын чудь-йӧгра отир баитӧма пӧ, ӧтлаын олікӧ, 6000 воын миян кадся
одзжык. Сэсся отирыс рознитчисӧ му пасьта да аркмісӧ торья увтыррез. Быд
увтырись сэсся быдмӧмась ӧння баитан кыввез. Кыдз муніс этія процессыс,
висьтавны сьӧкыт. Эм быдкодь нёджӧввез.



https://koi.wikipedia.org/wiki/%D0%A4%D0%B8%D0%BD%D0%BC%D1%83

Суоми нето Финму (су. Suomi, шв. Finland, роч. Финляндия) – ыджыт канму Асыввыв
Европа ойвылын, суоми отирлӧн горт му. Пырӧ Ӧтласа Европаӧ да Шенген зонаӧ.

Ӧтласа мувывторнас Суоми лоис 1809' годсянь, кӧр финнэз муыслӧ дӧнзис автономия
Роч империя пытшкын. Октябся революция бӧрын, 1917' восянь Финму лоис мезмыт
канмуӧн.

Талун Суоми видзӧ визир куим канмукӧт: асыввылас куйлӧ Рочму, ойвыв-рытвылас –
Шведму, ойвылас – Норвег. Лунвылас да рытвылас Суоми петӧ Балты саридз дорӧ,
татӧн шыль видзӧны Фин курья да Похья курья.

Европааись мӧдік канмуэз сьӧрті, Суомиыс ыджыткодь. Но, ойвылын куйлӧ да,
олісьыс татӧн абу уна. Мувывторыслӧн ыждаыс — 338 145 километра квадрат, а олӧны
дзир 5 милион мымда морт. Ордчаӧт: Немечмуын, кӧда пӧшти сы ыжда жӧ, олысьыс лоӧ
80 миллион. Суомиыс видзӧ мувывся визиррез куим канмукӧт: асыввылын — Рочмукӧт,
ойвылын — Норвегкӧт, да ой-рытвылын — Шведмукӧт. Эм сылӧн и саридзвывся
визиррез. Лунвылын, Фин курья пырйӧт — Эстмукӧт. Рытвылын да лун-рытвылын Суоми
да Шведму коласын водӧма Похья курья, кӧда Балты саридз шӧрсянь торйӧтӧма Олан
ді чукӧрӧн. Олан діэз Суоми кан увтынӧсь жӧ, но лыддисьӧны тодиль асвеськӧтлана
торӧн. Мукӧдкоста Суоми, Шведму да Норвег ӧтлаын шуӧны Скандинав канмуэз, кӧть
география ладорсянь дзир Шведму да Норвег олӧны Скандинав кӧджын. Суоми, Шведму,
Норвег, Данмарк да Исланд ӧтлаӧтӧны и мӧдік нимӧн: Ойвывся канмуэз. Этадз аркмис
сы понда, мыля эна канмуэс лӧсьӧтӧмась Ойвывся совет, и сы пыр видзӧны
ӧта-мӧдныскӧт бур йитӧттэз.



https://koi.wikipedia.org/wiki/%D0%A2%D3%A7%D0%B4%D1%87%D0%B0%D0%BD%D0%BD%D0%B8%D0%BC

Тöдчанним (рочӧнжык прилагательнöй) — кывладын асвына сёрнитор, кöда мыччалö
предметлiсь тöдчан да сетö очакыв кытшöм? кытшöмöсь? юасяннэз вылö.

Мыччалöм могись: паськыт ыб, крут керöс, гажа лун, виль небöг, рöма ситец, ыббез
паськытöсь, луннэз гажаöсь.

Эм эшö ыждöтан тшупöт, но сія аркмö синтаксис сфераын: тöдчаннимсö
мöдпöвсьöтöмöн. Эта коста, кык öткодь тöдчанним коласö вермö петны -ся суффикс,
нето и йитас: ыджыт-ыджыт, ыджытся-ыджыт, ыджыт и ыджыт

Тöдчанним вежöртöтö эманим и унажыксö сулалö сы одзын. Сэк сiя сёрникузяын лоö
определеннёöн. Мыччалöм могись: Кузя нюжалöма волькыт туй. Сулалö жар мича
погоддя.

Но тöдчанним вермö сулавны и эманим бöрын. Сэк сiя сёрникузяын лоö висьтасöн и
согласуйтчö юракывкöт лыддянын. Мыччалöм могись: Луннэс гажаöсь да мичаöсь.
Туйес кузьöсь да волькытöсь.

Мукöд тöдчанниммез сёрниын вермöны петны эманим туйö. Мыччалöм могись: Томмезлö
колö уна велöтчыны.

Коми кылын эмöсь уна тöдчанниммез, кöдналöн некытшöм содтас абу: кыз, ныж, виль,
пым, кузь, лöз, лöг, бур, умöль.

Быдöс тöдчанниммес, кöдна аркмöны содтассэзöн да мед- приставкаöн, гижсьöны
öтлаын.

Торйын колö висьтавны приставка не- гижöм йылiсь. Тöдчанниммез вермöны аркмыны
не торокöн, кöда босьтöм роч кылiсь: неыджыт, небасöк, непаськыт, негора. Не
торокыс эна мыччаланнэзын вежöртас сьöртi матын приставка дынö. Этасянь гижсьö
сiя тöдчанниммезкöт öтлаын. Не торокöн аркмöм тöдчаннимсö кокнита позьö вежны
матына вежöртаса кылöн: неыджыт = учöт, небасöк = нёштöм, непаськыт = векнит,
негора = гуся (шыэз).

Кöр эм паныта висьталöм, торок не тöдчанниммезкöт гижсьö торйын. Вöр не ыджыт, а
учöт. Туйыс миян деревняöдз не паськыт, но волькыт.

Рочись босьтöм тöдчанниммез, кöдна аркмöмась не торокöн, гижсьöны роч
орфорграфия сьöртi: небрежнöй, неряшливöй, неаккуратнöй.



https://koi.wikipedia.org/wiki/%D0%A2%D0%B8%D0%BC%D0%B0%D0%BD_%D0%BC%D1%83%D1%81%D1%8E%D1%80

Тиман мусюр (рочӧнжык Тиманскӧй кряж) – Коми Республикаын да Яран кытшын
вылынін.

Тиман мусюр куйлӧ Роч волькытін ойвыв-асыввылын. Сія нюжалӧ Баренц саридзись
Чоша вом дорсянь лунвыв-асыввылӧ Эжва ю йыввезӧдз. Мусюрыс лоӧ 900 км кузя да
60-80 км пасьта.

Тиманыс янсӧтӧ Рочму ойвылісь улынінсӧ кыкӧ: сы кузя мунӧ ваюкан Вынва бассейн
да Печора бассейн коласын.

Тиман мусюрас тыр колана шедтассэз: титана минераллэз (Ярега), бокситтэз (Чӧдлас
Из), девон кадся базальттэзын куйлан агаттэз, мусир шогманіннэз (Улыс Чудью да
Ярега Уква дорын, Лаявож), газ да конденсат (Войвож, Омра), битум, сотчан
сланеччез, торф, строитчан иззэз.



https://koi.wikipedia.org/wiki/%D0%A2%D0%B0%D1%80%D0%B2%D0%B0%D1%81%D1%8A%D1%91%D0%BA%D0%B8_(%D0%BA%D0%BE%D0%BC%D0%BC%D1%83%D0%BD%D0%B0)

Тарвасъёки гижӧны фин кыв вылын Tarvasjoki. Посадму шусьö сідз таті котöртан ю
сьöрті. Кыв ёки фин моз лоӧ ю, а тарваснас кӧркӧ шуӧмась вӧрӧшкаӧс (турӧс), а
сэсся косуляӧс. Эттшӧм пода да ю и рисуйтӧмась Тарвасъёки вужпас вылын.

Тарвасъёки посадмукöт куйлöны ордчöн сэтшöм коммунаэз: Авра, Лието, Марттила,
Паймио да Пёвтюя.

Ландшафтыс Тарвасъёки ладорын унажыксö сёйпытшкöса волькытін, кöть мукöдлаті
волькыт вевдöрсö жугдöны изпытшкöса морена мыльккез: лунвылын Киимакаллио,
Юӧкаллио, Хорнанкаллио, Койвистонвялья, рытвылын Такаметсянкаллио,
Рахоланкаллиот, ойвылын Лепомяки, Ляхтенмяки.

Посадму кузя котöртö Паймионъёки ю, и медшöр посад дынын сыö усьö медыджыт
вожыс, Тарвасъёки, кöда пондöтчö Пёвтюяын Каринайненсянь. Посадмуыс куйлö
унажыксö Паймионъёки бассейнын, и токо Лиедонперя ордча грезддэзкöт куйлöны
Авраёки бассейнісь Савиёки ю йыввезын.

Посадыслö сетісö талуння нимсö 1909' годö. Одзжык волосьыс шусьöма Аластаро
приходöн (Alastaron saarnahuonekunta), а сыбöрын Эвраöн (Eura).

Посадму кузя мунӧ Хяме ӧшкатуй. Неылын сысянь сулалӧ 1779' годӧ вептӧм пуовӧй
Тарвасъёки вичку (архитектор Микаэль Пимянен) да Тарвасъёки асладор музей, кытӧн
лӧсьӧтӧмась Ӧшкатуйлісь история тыдӧтан "Tuu tuu tupakkirulla".

Тарвасъёки SEO автотыртансянь неылын, 10' автотрасса дорын гожуммезӧн овлӧ
тыдӧтан, кытӧн мыччалӧны 20 етш музейнӧй трактор. Тыдӧтансӧ лӧсьӧтӧ 1995 годӧ
аркмӧтӧм Тарвасъёкиын оліссезлӧн котыр Uitonkulman Siivapyörämiehet ry.



https://koi.wikipedia.org/wiki/%D0%A1%D1%91%D1%80%D0%BD%D0%B8%D0%BA%D1%83%D0%B7%D1%8F

Сёрникузя — этӧ ӧтік либо кынымкӧ кыв, кӧдна висьталӧны думасӧ быдсӧн.
Сёрникузясӧ велӧтӧ синтаксис.

Кыв — морттэзӧс ӧтлаӧтан средство. Сійӧ видзикӧ мийӧ ӧтамӧднымлӧ висьталам
думаэзнымӧс. Но не торья кыв, не кывтэчас озӧ вермӧ мыччавны думасӧ быдсӧн. Нія
сетӧны эмторрезлӧ, ны тӧдчаннэзлӧ да керӧммезлӧ ниммез. Сёрникузяӧн жӧ мийӧ
вермам висьтавны торья дума — Сук туман лэбтісис юр вевдӧрам; ловкылӧм — Ми
вынаӧсь, чожӧсь и немись ог полӧ; корӧм, тшӧктӧм — Кокӧ, кокӧ, эн джӧмдав,
нильыг туйын эн нильдав. Сёрникузяын кыввез ӧтлаасьӧны ӧтік прогласӧн, кӧда
мыччалӧ думалісь помасьӧм.

Сёрникузяын эм под и паськӧтан юкӧттэз. Подсӧ видзӧны кык юкӧт: юракыв да
висьтас. Псаськӧтан юкӧттэзӧн лыддьӧны содталан, тӧдмӧтан, тӧдчӧтан.



https://koi.wikipedia.org/wiki/%D0%A1%D1%8B%D0%BA%D1%82%D1%8B%D0%BB%D1%81%D0%B0

Сыктылса нето сыктывса (кз. сыктылсаяс) — коми отир, кöдна олöны Сыктыв ю пöлöн.

Сыктылсалöн олан муэз пырöны Коми Республикаись Сыктывдін, Сыктыв да Койгорт
районнэзö. Мукöд олан иннэз:

Сыктыв дорын комиэз пондöмась овны важынсянь, нія дыр вöлöмась топыт йитöтын
Кама ладорись комиэзкöт. ХV векся сёртоккезын Ужга дынісь комиэсö шуöны сиряне.
ХV-ХVІІ веккезö татчö унаöн локтöны виль йöз: роччез да Луз дорись комиэз.
Роччез татöн лоисö унажык, кöр Кажымö лöсьöтöмась завод.

Сыктыв йылын комиэз сідз-ту перем комиэз коласö ни пырöны, видзöтам кö нылісь
кыв, памиллёэз да культураись мукöд деталлез.



https://koi.wikipedia.org/wiki/%D0%A1%D1%82%D1%80%D0%B0%D0%B6%D0%B6%D0%B5%D0%B7_%D0%B3%D0%B0%D0%BB%D0%B0%D0%BA%D1%82%D0%B8%D0%BA%D0%B0%D0%BB%D3%A7%D0%BD_(%D1%84%D0%B8%D0%BB%D1%8C%D0%BC)

1988 воын том Питер Квилл сыбӧрын кыдз куліс мамыс, вӧлі пышшӧтӧм
инопланетяниннэзӧн. Нія быдтісӧ сійӧ ворӧн, сія босьтіс аслыс ним Кӧдзулэя Лорд.
26 во бӧрті Питер Квилл мунӧ чапкӧм планета вылӧ Мораг, медбы гусялны
таинственнӧй сфера, но сійӧ кутӧ группа солдаттэзлӧн Расаись Крии кӧдӧн
управляйтӧ Корат, кодія сідзжӧ локтйіс сферала, медбы сетны сайӧ фанатиклӧ
Расаись Крии Ронанлӧ. Квиллыслӧ шогмӧ пышшыны ӧтлаӧн сферакӧт, но сылісь
местонахожденнёсӧ тӧдмалӧ Йонду — глава космическӧй пиратэзлӧн Опустошителезлӧн,
кӧда пышшӧтіс му вылсис Квиллсӧ и быдтіс сійӧ. Питер должен вӧлі сетны сферасӧ
сылӧ, но решитіс вузалны сайӧ веськыта заказчиклӧ. Лӧгсялӧм Йонду назначайтӧ
награда Квиллыс поимка понда.

Ронан тӧдмалӧ сы йылісь, что сферасӧ сӧтіс Кӧдзулэя Лорд, и тшоктӧ вайны сайӧ
вийисьлӧ Гаморалӧ. Сая адзӧ Квиллсӧ Ксандар вылын, кытӧн сія получитіс отказ
небисьыс сянь сійӧн, что сферанас заинтересуйтчис сэтшом опасной фигура кыдз
Ронан Обвинитлісь. Гамора пешлӧ гусялны сферасӧ, но Кӧдзулэя Лорд сайӧ вӧтӧ. Ны
разборкаӧ пырӧны кык наёмник — ылъя енот Ракета и пуаобразӧсь гуманоид Грут,
кӧдна мӧдӧны получитны награда Квиллыс понда. Но нійӧ быдӧннысӧ кутӧны местнӧй
правоохранительнӧй органнэзыс — Корпус Нова, и различнӧй преступленнёэз понда
пуксьӧтӧны тюрьмаӧ космическӧй станция вылын Килн.

Сэтчин Гаморасӧ пешлӧны вийны сотрудничество понда Ронан кӧт, кӧда виис уна
заключённӧеслісь роднӧесӧ, кӧда коласын опаснӧй вийлісь Дракс Разрушитель. Но
Квиллӧ шогмӧ убедитны Дракссӧ, что Гамора вермас отсалны вийны Ронансӧ. Кӧдзулэя
Лорд, Гамора, Дракс, Ракета и Грут ӧтлаасьӧны, медбы пышшыны и вузалны сферасӧ
ыджыт деньгаэз понда. Реактивнӧй енот аркмӧтӧ план, кӧда сьӧрті командаыс пышшӧ
тюрьмасис "Милано" вылӧ- корабль Квиллыслӧн.

Ронан связывайтчӧ Таноскӧт, кӧда обещайтіс уничтожитны Ксандарсӧ сфераыс
пондаись, обвиняйтӧмӧн сійӧ, сыын что сылӧн приёмнӧй ныл Гамора предайтіс нійӧ.
Эта кадӧ геройес локтӧны космоса станция вылӧ "Забвение", кӧда сулалӧ черепын
кулӧм гигантлӧн, кытӧн нійӧ должен видзчисьны небись сфераыслӧн. Небисьнас
оказывайтчӧ богатӧй коллекционер Танелиир Тиван. Сія осьтӧ сферасӧ кӧдалӧн
пытшкас — могущественной артефакт, способнӧй уничтожайтны планетаэз, но сійӧн
вермӧны владейтны тӧкӧ существоэз ыджыт расалӧн. Карина, рабыня Коллекционерлӧн,
пешліс гусялны Галясӧ, медбы шедны рабствосис, но шогмӧ взрыв, кӧда уничтожайтӧ
музей Тиваныслісь. Откадӧ этакӧт коддьӧм Дракс корӧ Ронансӧ, медбы косьасьыштны
сыкӧт. Обвинительыс кокнита вермис сійӧ, а Небула, агентыс Ронаныслӧн и мӧдік
приёмнӧй ныл Танослӧн, босьтӧ галясӧ сферасис. Гамора, кӧда пешліс мешайтышны
аслас сойлӧ, шедӧ космосӧ. Медбы сайӧ спаситны Кӧдзулэя Лорд висьталӧ Йондуыслӧ
асис местанахожденнёсӧ и мунӧ Гамораыс бӧрсянь вакуумӧ. Пустошителлес кватайтӧны
нійӧ, Йондаыс мӧдӧ вийны Квиллсӧ, но сія переубеждайтӧ сійӧ, уговаривайтӧмӧн
босьтны сэтшӧм дона артефакт кыдз Галя Понтӧгсьӧмтлӧн Ронаныслісь. Ракета, Грут
и Дракс, чайтӧмӧн, что нылӧн ёрттэс пленын, угрожайтӧны Пустошителлэслӧ, но
Квилл діс висьтасьӧ нылі и куимчӧтыс ӧтлаасьӧ командаыс дынӧ.

Сценаын титыррез бӧрсянь Танелиир Тиван пукалӧ развалинаэз вылын аслас музейын и
горесянь ювӧ. Сы дынӧ локтӧ бывшӧй экспонат — советскӧй пон-космонавт Космо
(Лайка) и лакӧ сылісь чужӧм, мый вылӧ мӧдік образеч сы коллекчиялӧн —
антропоморфнӧй утка ним сьӧрті Говард удивленнёӧн реагируйтӧ...



https://koi.wikipedia.org/wiki/%D0%A1%D0%BE%D1%84%D1%80%D0%BE%D0%BD%D0%BE%D0%B2_%D0%98%D0%BB%D1%8C%D1%8F_%D0%A1%D0%B5%D1%80%D0%B3%D0%B5%D0%B5%D0%B2%D0%B8%D1%87

Софронов Илья Сергеевич (1905-1965) – Коми кытш советтэзын ыджыт функционер,
Коми окрисполкомын юралісь.

1918’ годсянь строшнöялöма озыр суседдэз ордын. 1927’-1929’ воэзö кысъялö Гöрд
Армияын. 1930 во сійö иньдöтöны Кöс вöрпромхозö мастерöн вöрзаптöм сьöрті.
1932’-1934’ годдэзö мортыс веськöтлö Белоёвын лыддьöтан керкуöн да секретаралö
сэтісь парторганизацияын. 1935’-1936’ воэзö веськöтлö РайЗО-öн Юсьваын.

Помаліс Свердловскын му-видз уджалöм сьöрті медвылісь школа да сыбöрын пуктöм
Москвинаись МТС-ö директорöс политика сьöрті вежисьöн.

1950’ воын мортöс иньдöтöны Перемö велöтчыны ВПШ-ö. Школасö помалöм бöрын сія
секретаралö партия Кудымкар райкомын, а 1955’ восянь Белоёв райкомын. 1957’
мартын И. С. Софроновöс мöдпырись пуктöны Коми окрисполкомö юралісьöн. Этія
чинын сія уджалö 1964’ августöдз, пенсия вылö петтöдз.

И. С. Софронов вöлі депутатöн РСФСР-ись Верховнöй Советын (мöдпырись кичöстöм
коста). 17 во сьöрна пукаліс партия окружкомын. Сылö сетöмась Уджлöн Гöрд
Дöрапас орден, Почёт пас орден да медаллез.



https://koi.wikipedia.org/wiki/%D0%A1%D0%BE%D0%B2%D0%B4%D0%BE%D1%80_%D1%80%D0%B0%D0%B9%D0%BE%D0%BD

Совдор районкӧт ордчӧн куйлӧны: рытвылын Перем ладорись Коми кытшлöн Кудымкар да
Кöсладор районнэз, ойвылын — Совкар район, асыввылын — Лытва район, лунвылын —
Добрянка район да лунвыв-рытвылын Коми кытшись Юсьва район. Ойвыв-асыввылын
Совдор районыс куим ладорсянь гöгöртö Кыдззакар каркытш.

Климатыс континентвывся. 70 процент мувывторсис вевттьöма вöрöн, быдмöны
унажыксö лысъя пуэз (кöз, ньыв, пожум), пантасьöны кыдз да пипу.

Кан дорйö районас вöр-ва казьмöтаннэз: Кыддзакарись заказник, Огурдін яг, нюррез
- Дедюкиннюр, Токовнюр, Марьиннюр, Морошковнюр, Яйванюр да мый да.

Колана шедтассэз: мусир, калия-магния соввез, извесь из, извесь туф, керамика
сёй.

Совдор районын öні сулалöны 89 оланін: öтік кар, кык карок, сизим посёлок, сизим
посад, 68 грезд, куим невежöртана оланпункт да öтік мувывтор .



https://koi.wikipedia.org/wiki/%D0%A1%D0%B5%D0%BA%D0%BE%D0%B2_(%D0%AE%D1%81%D1%8C%D0%B2%D0%B0_%D1%80%D0%B0%D0%B9%D0%BE%D0%BD)

Секо́в — Перем ладорись Коми кытшын, Юсьва районісь Карпов посадмуын коми грезд
(деревня).

Секов грезд сулалö Иньва ю шульга вадöрын, Карпов посадсянь рытвылö кык
километра ылынаын да Юсьва посадсянь ойвыв-рытвылö вит километра (туй кузя кö —
7 км) ылынаын. Сековсянь асфальтируйтöм автотуйöдз (Юсьва—Карпов) колö мунны
асыввылö километра мымда.

Рытвылас Секов бердын сулалö Проньчи грезд, сы сайын, эшö джын километра кö
мунны, петö Ганёвчи. Лунвылас, километра ылынаын сулалö Иньвадор грезд, но
веськыт туй сэтчö абу.

Сековыс пырö Перем ладорись Коми кытшö, Юсьва районсис Карпов посадмуö, одзжык
вöлöма Архангельскӧй сельсоветын.

Роч гумагаэз сьöрті Секов грездын 2009' во пондöтчикö олöмась 68 морт, кöдна
видзöмась 25 горт. Оліссез шусьöны секо́вчи.



https://koi.wikipedia.org/wiki/%D0%A0%D0%BE%D1%87%D0%BE%D0%B2_(%D0%9A%D1%83%D0%B4%D1%8B%D0%BC%D0%BA%D0%B0%D1%80_%D1%80%D0%B0%D0%B9%D0%BE%D0%BD)

Рочо́в — Перем ладорись Коми кытшын, Кудымкар районсис Ошыб посадмуас коми грезд
(деревня).

Рочов грездыс шусьö сідз натьтö медодзза олісь сьöрті, кöдалöн вöлі нимкодь Роч.

Грездыс сулалӧ Тыашор ю дорын, Ошыб посадсянь ойвылö джын километра ылынаын.
Ойланяс Рочовсяняс 300 м ылынаын сулалöн учöтик грездок Важ Пальник.

Рочов сулалö Тыашор увтасын. Рочовын Тыашорсö шуöны сідзжö Рочовшор. Шорас
гывьясьöны да туллясьöны. Чериыс етша, мыля катытын, Важ Пальникас, лöсьöтöмась
пруд, кытöн йылöтöны карппез.

Рочов грездын куим тор: Виль Деревня, Дуко́вчи (Важ Пальник ладорын) да Жопи́нчи
(öтік керку кольччис).

Рочовын олöны рочо́вса (öтік морт рочо́вись). Гумагаэз сьöрті 2009’ во
пондöтчикö татöн лыддьöмась 118 мортöс, кöдна видзöмась 27 горт. Оліссес
комиöсь, баитöны комиöн. Токö öтік семьяын сёрнитöны рочöн.

Колхозыс öні Рочовас абу. Отирыс видзöны баляэз, пороззэзöс, куканнэзöс,
мöссэзöс (кöзаэз абуöсь!). Карчйöрö садитöны картовка, сёква, морков, лук,
кушман, калиг.



https://koi.wikipedia.org/wiki/%D0%9F%D0%BE%D1%80%D0%BE%D1%88%D0%B2%D0%BE%D0%BB%D1%8C_(%D0%9A%D3%A7%D1%81%D0%BB%D0%B0%D0%B4%D0%BE%D1%80_%D1%80%D0%B0%D0%B9%D0%BE%D0%BD)

Порошво́ль (рочӧнжык По́рошова) — Перем ладорись Коми кытшын, Кӧсладор районісь
Кӧс посадмуын грезд (деревня), кӧть мукöдыс шуӧны сійӧ и посадӧн.

Порошволь куйлӧ Кӧс посадсянь ойвыв-рытвылӧ 20 км ылынаын, Сым ю дорсянь лунвылӧ
ӧтік километра ылынаын, Пятигорланьӧ мунтӧн автотуйсянь веськыт ки вылас, ыббез
коласын.

Талуння отирыс шуӧны да, Порошовасӧ пондӧмась сідз шуны роч пороша 'усян лым,
падера' кывсянь. Важынся Порошволь нимсӧ талун етша кин и тӧдӧ, коть А. С.
Кривощёкова-Гантман дырни важ отир кужӧмась эшӧ висьтавны веськыт этимология:
Порош воль — Порош нима мортлӧн воль (ректас).

Порошволь дынсянь медматын олан пункт — Несӧль грезд, кӧда сулалӧ Порошвольсянь
лунвыв-рытвылӧ ӧтік километра ылынаын (автотуй кузяс сэтчӧ муннытӧ 1,5 км —
автобус сувтчанінсянь медодз ойвылӧ, сэсся кежны шульга ки вылӧ). Кыкнан деревня
коласын куйлӧ ӧтласа шойна. Сійӧн, мыля Несӧляс не садик, не школа, не магазин,
не почта, не мый абу, несӧлёвчиыс вовлӧны пыр Порошвольӧ.

Лунвыв-асыввылас трасса кузя куим километра ылынаын сулалӧ Маскаль деревня.
Ойвылас медматын грезд, Дасморт (ӧні йӧзтом ни), сизим километра ылынаын.
Асыввылас ӧддьӧн ни ылын — Солым.

Вӧрынжык, лунвыв-рытвылас, кӧркӧ вӧлӧмась сэтшӧм учӧтик грезддэз, кыдз Новосёл
(30 км ылынаын) да Собачка (35 км ылынаын). Сэтӧн олӧмась сваль роччез, кӧдна
ӧні вуджисӧ Порошвольӧ.

Грезд шӧрӧттяс мунӧ ыджыт кырас: асыввылас сысянь куйлӧ Мыс, кӧдӧ унажыксӧ
лыддьӧны торья грездӧн, рытвывланьын – ачыс Порошвольыс.

Олӧны Порошволяс 122 морт (2009 во пондӧтчан кежӧ), видзӧны 40 горт. Отирыс
шусьӧны порошо́вчи.

Медодз грездас олӧмась чисто комиэз. Сэсся, война коста, татчӧ локтӧмась роччез,
этасянь талун порошовчи коласын эмӧсь и комиэз, и роччез. Унажыкыс сё жӧ комиэз.
Школаын быдӧнныс кывзӧны коми кыв сьӧрті уроккез. Но мунӧ сёрни коми кывсӧ
школаись вӧтлӧм йылісь.

Религия сьӧрті отирыс веськыткылаӧсь (православнӧйӧсь). Мыля часовенка грездын
пӧдналӧм, отирыс ветлӧны юрбытны Кудымкарӧ нето Кӧс посадӧ.

Кӧркӧ Порошвольын вӧлі колхоз. Ӧні колхоз местӧ осьтӧмась пилорама. Вӧрсӧ
пӧрӧтӧны унажыксӧ вовліссез (лунвывся отир). Мукӧдыс порошовчи коласісь уджалӧны
ны бердын. Асьныс оліссез пӧрӧтӧны жӧ вӧр, керӧны сруббез да вузалӧны
Кыдзкарланьын.

Отирыс уна вӧралӧны. Угоддёэз эмӧсь Собачка ладорын. Кыйлӧны кӧччезӧс, таррезӧс,
сьӧлаӧс (дзугӧн). Ошшезӧc озо кыйӧ, мыля мӧссэзӧс нія вийлӧны шоча. А кӧиннэзкӧт
бура пессьӧны, лёка пода джагӧтӧны да.

Вежалуннэзісь медбура порйӧтӧны масленича: март коста быдӧс район понда
лӧсьӧтӧны гажсӧ, кӧть и не быд год.

Порошвольын эмӧсь площадкаэз футболӧн да волейболӧн орсӧм могись. Ордчӧн, ДК
клубын уджалӧ спортзал (волейбол, баскетбол да теннис). Кӧсладор чемпионатын
волейбол сьӧрті порошовчи неӧтпыр вермывлісӧ. Быд во гожумнас томпӧлӧс лун кежӧ
Порошвольӧ вовлӧны пятигорчи орсны волейболӧн да футболӧн.



https://koi.wikipedia.org/wiki/%D0%9F%D0%B5%D1%87%D0%BE%D1%80%D0%B0_(%D1%8E)

Печораыс пондӧтчӧ Ойвыв Урал вылын, Коми Республика лунвыв-асыввыв пельӧсын, и
перво котӧртӧ лунвыв-рытвылӧ. Йывсяняс Унья уссёӧдз сія керӧсвывся ю кодь. Якша
дорын (кӧр сыӧ усяс Волосница), юыс кежӧ ойвывланьӧ да кывтӧ Печора улынінӧттяс
Усвавомӧдз. Усва уссё бӧрас Печора кежӧ рытвылас, кык ыджыт кӧджжезӧн паськыт
чукыль аркмӧтікӧ. Сылӧн ӧрыс татӧн вовлӧ кык километра пасьтаӧдз, а оляс петӧны
ота видззез (ластаэз). Чилимдін дынын, сыӧ Пижма да Чилим усьӧм бӧрын, Печора
бӧра кежӧ ойвывлань. Татӧн сылӧн паськыт уйтыс (поймаыс) кырӧтӧм уна вискӧн
(татісь отир нійӧ шуӧны шаррезӧн) да тыкӧлаэз.

Аслас уссёсянь 130 км ылынаын Печора вожьясьӧ – аркмӧны асыввыв сос (Ыджыт
Печора) да рытвыв сос (Учӧт Печора). Кывтытын, Нарьянамар гӧгӧрын юыс аркмӧтӧ 45
км пасьта дельта да сідз и петӧ Печора вом пырйӧт Печора саридзӧ.

Пырся уйӧтӧмыс позяна топ Мылдінӧдз, тулыснас да арнас – Уньядінӧдз. Саридз
судноэз вермӧны кайлыны Нарьянамарӧдз (110 км ылынаын уссёсяняс).



https://koi.wikipedia.org/wiki/%D0%9F%D0%B5%D1%80%D1%8B%D0%BC_%D0%BA%D1%8B%D0%B2%D0%B2%D0%B5%D0%B7

Перым кыввез — урал котырись чудь-йöгра группаын кыв увтыр. Перым кыввезöн
лыддисьöны коми кыв да удмурт кыв.

Мöд нёджöв сьöрті перым кыввез унажык. Коми кывсянь торйöтöны бы коми (зыряна)
кыв, перем коми кыв, язьва коми кыв, изьва коми кыв. Удмурт кывсянь торйöтöны бы
бесерман кыв.

Роч кан лыддьö торья кыввезöн куим перым кыв: коми (зыряна) кыв, перем коми кыв
да удмурт кыв.

Перым кыввез шусьöны сідз топоним Перем (ойвыв комиэз шуöны Перым) сьöрті.
Одзжык Perämä-нас (Бöрму) вепссез шуöмась дорись муэз, кытöн олöмась перым отир
(талуння комиэзлöн да удмурттэзлöн важайез). Ны сьöрті скандинаввез пондöмась
шуны энö муэсö Bjarmaland (латыньöн Biarmia), а роччез Перемь. Сысянь петісö
терминнэз нем. Biärmische Sprachen, ингл. Permian languages, роч. пермские
языки.

Термин аркмöма европаись лингвистикаын XIX векын. Комиöн мийö вуджöтамö сійö
кыдз перым кыввез, м.ш. босьтам зыряналісь форма перым, мыля форма перем миян
вежöртасыс сьöрті зэлыта йитöм перем коми кывкöт (кöдö шуöны сідз Перем ладор
сьöрті, кытöн сы вылын унажыксö баитöны), а перем коми кылыс — токо öтік юкöт
перым кыввез коласын.

Перым кыввез вылын баитіссез олöны Европа ойвыв-асыввылын, унажыксö Перем
ладорын, Коми Республикаын да Удмурт Республикаын. Эмöсь нія и ордча муэзын:
Киров лапöлын, Тотарстанын, Башкырмуын, Свердлов лапӧвын, Йӧгра кытшын, Ямал
Яран кытшын, Яран кытшын, Мурман лапöлын.

Быдсöн перым кыввез вылын баитöны 775 сюрс морт (2002' во). Ныись 464 сюрсыс
баитöны удмуртöн, а 311 сюрс морт комиöн. Медбöрья дасвоэзö перым кыввез вылын
пондöмась баитны етшажык. Сідз, эшö 1989' годö öтласа лыдпас вöлі миллёнся
унажык: 1 210 777 морт .

Важ перым кыв аркмöма миян эраöдз мöд сюрсвоын, кöр одзланься чудь да меря
мунöмась рытвылö, а одзланься йöграыс лунвылö. Важ перым отир кольччöмась
асланыс горт муын — Кама да Ятка бассейннэзын.

Важ перым кыв разьсьöма миян эрася VII-IX веккезö, кöр мукöд перым увтыррез,
булгара шогья пышшикö, мунöмась ойвылö — Сыктыв, Емва да Эжва ладорö, а мöдіккез
кольччöмась овны Кама да Ятка коласын.

Ойвылас виль оліссез пондöмась асьнысö шуны коми ойтыр, а ордча чудь йöзыс перво
нійö нимтöмась perämäne (бöрмуись), сысянь лоис пермяна, biarmian. Лунвылас
кольччöм перым увтыррез сэсся пондöмась асьнысö шуны удмуртъёс (одморттэз),
ордча йöзыс шуанöн вотяккез, аррез.

Перым отирыс эна кык группаын пондöмась жагöника баитны мöднёжа нежели одзжык и
быд группаас асмоза, мыля комиэз одз пондöмась вовлісьны роччезкöт да чудьыскöт,
а удмурттэз тюркиэзкöт.

Сёрöнжык мукöд комиэз, роччез шогья пышшикö, бертöмась ойвывсянь Кама ладорö,
кытчö нія сьöраныс вайöмась и йöзовöй нимнысö перем. Кама ладорын комиэз
аркмöтöмась Ыджыт Перем канму да аскодялöмась кыв сьöрті матын удмурттэзöс да
Урал дорсянь вовлісь маньсиэзöс. Этія сорасісь Кама ладорын (öнняся Перем ладор)
аркмöмась виль коми диалекттэз , кöднаись сэсся керöмась перем коми кыв.

Сы коста ойвылас кольччöм коми отирсö ордча чудьыс пондöма нимкодявны zyrjäne
(дорись), сы сьöрті и роччез пондöмась шуны сэтісь комиэзöс зыряна. Чудьыскöт да
роччезкöт вовлісьöм увья аркмöмась ойвыв коми диалекттэз: эжвагрув диалект, емва
диалект, удора диалект. Ны коласын медбура аскоддьöм удора диалект.

Ойвыв коми диалекттэзісь XVI-XIX веккезö торйöтчис изьва диалект, кöда бура
йылöма ойвыв муэзас, кыдз öння Коми Республикаын, сідз и ордча регионнэзын.
Сійöн, мыля изьватас отирыс паськыта олöны да зорамöмась кыдз ассяма субэтнос,
мукöдыс шуöны нылісь диалектнысö изьва кыы.

Сыктыв ладорись комиэз дыр вовлісьöмась Кама ладорись комиэзкöт Кай волокöт.
Этасянь татісь сёрниыс (сыктывыйыв диалект, шöрöт сыктыв диалект) öддьöнжык
вачкисьö перем коми басни вылö, а мукöд оліссез нельки рочöн шуöны асьнысö
пермякъясöн.

Эшö öтік "пермяцкöй" диалект зыряналаняс аркмöма Луз ю дорын да Лэт ю йылын
(луза-лэтка диалект), кытöн комиэз павкöтчöмась не токö чудьыскöт да роччезкöт,
но и мариэзкöт.

Эжва йылö да Печора йылö коми отир локтöмась сёр (XVII век), унажыксö Сыктывсянь
да Удорасянь. Татісь диалекттэз (эжвайыв диалект да печора диалект) аркмöмась
быдкодь диалекттэз сорасісь.

Перем му асыввылас перво вöлі Ыджыт Перемлöн шöрин; татісь коми диалект вöлöма
статусыс сьöрті медвына. Коми öксайезöс берездöтöм бöрын, татчö локтöмась уна
роччез, и комиэз XVI-XVIII веккез сьöрна рочсялöмась. ХХ век кежö Перем ладор
асыввылын коми басниыс невна не быдсöн öшöма, сылісь коляссö адззам токö Язьва
дорын. Этö язьва диалект, кöдаись перемшана öні керöны бы торья язьва коми кыл.

Рытвылас перем комиэз шедöмась Ятка губерняö, кытöн нія бура рочсялöмась жö
(öнняся коляысыс — зюзьдін диалект).

Öнняся Коми кытшын коми кывлöн аркмöмась кык диалект чукöр, мыля татісь коми
отир XVI век понсянь пондöмась овны торья уезддэзын: Чердын уездын коми
оліссезлöн аркмöма кöсладор диалект, а Совкар уездын - иньва диалекттэз (вылісь
иньва диалект да улісь иньва диалект).

Ойвыв-рытвылас перем комиэз павкöтчöмась зыряна комиэзкöт: кöсладор диалект XIX
векöдз вöлі йитöм cыктыв диалекттэзкöт, а XIX-XX веккезö самöй ойвылас эжвайыв
диалекткöт контакт увья аркмöма луп диалект.

Лунвылас коми кылыслöн ареал одзжык вевттьöма и Обва бассейн. Татöн вöлöма коми
кывлöн обва диалект, кöда öні кежö öшöма нач — отирыс вокорень рочсялöмась. Токö
Нердва йылісь коми басни сьöрті позьö тöдны этія диалектлісь ассямасö.

Ойвыв удмурттэзлöн сёрниыс öддьöн вачкисьö перем коми басни вылö, мыля роччез
локтытöдз нія дыр вовлісьöмась ордча коми отирыскöт, кöдна нылö кыв сьöрті
öтвужаöсь. Ойвыв удмурт сёрнитан аркмöма Чупчи ю пöлöн, одзжыкся Ятка губерняын.

Ойвыв удмурттэз коласын олöны бесермана. Бесермянасö лыддьöны удмуртсялöм
чувашшезöн, кöдналöн аркмöма ассяма бесерман диалект.

Лунвылынжык, одззася Козань губерняын, олісь удмурттэз бура вовлісьöмась тюрки
йöзкöт, перво булгаракöт, а сыбöрын тотаракöт. Эта вовлісьöм увья удмурттэзлöн
аркмöма лунвыв сёрнитаннэз, кытöн öддьöн уна босьтöм тюрки кыввезісь.

Удмурт диалекттэз, кöдна Удмуртму лунвылын, шуöны лунвыв сёрнитанöн, а ордча
муэзісь удмурт диалекттэз - лунвыв периферияись сёрнитанöн. Мöдас тюрки шöмыс
эшö буражык тöдчö.



https://koi.wikipedia.org/wiki/%D0%9F%D0%B5%D1%80%D0%B5%D0%BC_%D0%BB%D0%B0%D0%B4%D0%BE%D1%80%D0%B8%D1%81%D1%8C_%D0%9A%D0%BE%D0%BC%D0%B8_%D0%BA%D1%8B%D1%82%D1%88%D0%BB%D3%A7%D0%BD_%D1%81%D1%82%D0%B0%D1%82%D1%83%D1%81

Перем ладорись Коми кытш — ассяма статуса мувывтор Рочму Федерацияись Перем
ладорас.

Ӧння статус Коми кытшыслӧ вӧлі пуктӧма 2007 годӧ апрель коста, кӧр Перем ладор
понда туйдӧттэз лэдзись ӧксян (Законодательнӧй собраннё) пыртіс оланӧ Перем
ладорлісь Устав. Коми кытш йылісь Уставас баитсьӧ VIII да IX юкӧттэзын.

Уставись 42 параграфын гижӧм: Перм ладорын канму нимсянь веськӧтлан органнэз
колӧ лӧсьӧтны уджнысӧ сідз, медбы перем коми отирлӧн зорамис кыв, лов культура
да этнослӧ аскодя мӧдік берся. Эта понда министерстволӧ сетӧмӧсь сэтшӧм уджжез:

Перем ладорись Коми кытшын веськӧтлан кылӧн лоӧ роч кыв. Сыкӧт ӧтлаын веськӧтлан
керкуэзын позьӧ баитны и комиӧн (перем коми кыв вылын).



https://koi.wikipedia.org/wiki/%D0%9F%D0%B5%D1%80%D0%B5%D0%BC_%D0%BA%D0%BE%D0%BC%D0%B8_%D0%BB%D1%8B%D0%B4%D0%B4%D1%8C%D3%A7%D1%82%D0%B0%D0%BD

Перем коми лыддьӧтан нето коми пермяккезлöн литература — перем коми кыв вылын
гижöм мичмöтан гижöттэз.

Фольклор ӧктӧмын некокнит удж, отирлӧн устнӧй творчество колисӧ ассиныс пас А.
Зубов (Питю Ӧньӧ) творчествоын. Сы гижӧттэзын, кыдз и фольклорын, позьӧ
лыддьӧтны коми инькалӧн некокнит олан йылісь.

1930-ӧт воэзся репрессияэз да Айму понда ыджыт война нуӧтісӧ олан том
гижиссезлісь: А. Зубовлісь да М. Лихачёвлісь; И. Гагаринлісь, А. Аникинлісь, Н.
Савельевлісь да Н. Ярковлісь.

1946-ӧт воӧ Кудымкарын вӧлі осьтӧм литературнӧй группа, кытчӧ пырисӧ
поэттэз-фронтовиккез: Н. Попов, С. Караваев, М. Вавилин да том гижиссез: И.
Шадрин, П. Златин да мӧдіккез. 1949-ӧт восянь пондіс петны
литературно-художественнӧй сборник "Миян крайын" (1964-ӧт восянь – "Иньва").
Национальнӧй традицияэз дынӧ бергӧтчӧмыс сетіс тӧдчана тор поэзияын да прозаын.
1960-ӧт воэзӧ петісӧ рассказзэзӧн да повесттезӧн сборниккез война бӧрея
гижиссезлӧн – В. Баталовлӧн, В. Климовлӧн, И. Мининлӧн, роч кыв вылын петісӧ А.
Баяндинлӧн повесттез.

1950-ӧт – 1960-ӧт воэзӧ перем коми прозаын тӧдчӧмӧн позьӧ адззыны гижиссезлісь
одзланься оськӧввез, кытӧн нія мыччалӧны олансӧ уна рӧмаӧн. В. Климовлӧн
гижӧттэс малалӧны сьӧлӧмсянь шоныт руӧн. Гижись кужӧшӧн пыртӧ чужан кыв, сія
кошшӧ отир сёрниын дона да бытшӧм кыввез. И. Минин бура видзӧтӧ коми
пермяккезлісь история, сія пыдына мыччалӧ мортлісь пытшкисся олан. Т. Фадеев
аслас гижӧттэзын мыччалӧ мортлісь му вылын некокнит олан. Гижись оз осудит ассис
геройесӧ, а ӧтлаын тӧждісьӧ ныкӧт.

XX-т веклӧн 1980-ӧт – 1990-ӧт воэзӧ быдмисӧ том прока поэттэз: Ф. Истомин, Л.
Никитин, Г. Бачева, А. Истомина, Арк. Истомин, Н. Исаева, Л. Гуляева, Л. Косова.
Нія гижӧттэзаныс пыдына видзӧтӧны олансӧ, быдыс пуктӧ ассис пас да философскӧй
мывкыд, пыдына радейтӧ чужан му да мам кыв.

1993-ӧт воӧ Коми (пермяцкӧй) книжнӧй издательство бӧр лоис самостоятельнӧйӧн,
унажык пондіс уджавны перем коми гижиссезкӧт. Быд год петӧны кык кыв вылын
книгаэз, сійӧн позьӧ тӧдсӧтны унажык отир перем коми литератураӧн.

Сьӧкытжык уджавны коми материал вылын национальнӧй драма театрлӧ, сідз кыдз коми
кыв вылын етша драматургия. Этшӧм жанр вылын гижис коми драматург С. Можаев. Роч
кыв вылын коми преданнёэз сьӧрті гижис М. Сторожева. Быд во театр сувтӧтӧ перем
коми кыв вылын ӧтік-кык спектакль, мый лоӧ ӧддьӧн етша кытшын олісь отирлӧ.
Перем коми кыв вылын спектакллес бура гленитчӧны видзӧтісьлӧ.



https://koi.wikipedia.org/wiki/%D0%9F%D0%B0%D0%B9%D0%BC%D0%B8%D0%BE%D0%BD%D1%8A%D1%91%D0%BA%D0%B8_(%D1%8E)

Паймионъёки — ыджыткодь ю Финмуын, кöда котöртö Варсинайс Суоми кузя да усьö
Саристо саридзö.

110 км кузя Паймионъёки котöртö Варсинайс Суомиын. Саристо саридзö усян юэзісь
Паймионъёкиыс медыджыт кыдз бассейн сьöрті (1088 км²), сідз и ва ыджа сьöрті.
Ордчöн Паймионъёки бассейнкöт, бассейннэсö видзöны сэтшöм юэз: Авраёки,
Кокемяенъёки (Лоймиёки), Каръянъёки, Ускеланъёки ja Халиконъёки.

Паймионъёки пондöтчö Сомерниемисянь Сомероын да сэссянь котöртö Хаме öшкатуй
пöлöн Коски Тл пырйöт Марттилалань да одзлань Тарвасъёки кузя, недыр кеж кежалö
Лието коммунаö, да Паймио посадмуын усьö Саристо саридзыс Паймио курьяö.



https://koi.wikipedia.org/wiki/%D0%9E%D1%88%D1%8B%D0%B1_(%D0%9A%D1%83%D0%B4%D1%8B%D0%BC%D0%BA%D0%B0%D1%80_%D1%80%D0%B0%D0%B9%D0%BE%D0%BD)

Ошыб (мукöдыс гижöны рочӧнжык Ошиб) — Перем ладорись Коми кытшын, Кудымкар
районас, посад. Ошыб посадмулӧн шӧрин.

Ошыбын чужöм и быдмöм Радостев Павел Михайлович сьӧрті, посад местаын вӧлісӧ
ыджытся-ыджыт ыббез, кытӧн быдмис сю и кытчӧ петісӧ уна ошшез и быдӧс гудыртісӧ,
дзугисӧ. Сысянь отир, кӧдна татчӧ локтісӧ, казялісӧ соровтӧминсӧ да шуисӧ этійӧ
местасӧ Ошыбӧн.

Роччез первуись казьтыштöмась Ошыб 1700’ годö (починок на Ошибе). Посадöн сія
лоöм 1862’ во, пуовöй Митрей вичку лэптöм бöрын.

1969’ тöвшöр 8’ лунö колхоззэз «Совет» да «Чапаев нима» öтлаöтöмась и ны под
вылын лöсьöтöмась «Ошыбскöй» совхоз.

2006’ тöвшöрöдз Ошыбас пукалöма Ошыбскöй сельсоветлöн веськöтлан. Сэсся виль роч
туйдöттэз сьöрті татчö керöмась Ошыб посадму понда шöрин.

Öні Ошыбыс пырö Перем ладорись Коми кытшö, Кудымкар районас. Посадыс — Ошыб
посадму понда шöрин.

Ошыбын оліссезöс шуöны ошиби́нчи нето о́шыбса (öтік морт о́шибись нето
о́шибскöй). 2010’ во пондöтчикö татöн лыддьöмась 685 лов. Эта невна не кыкись
унажык 1970’ во сьöрті, кöр посадас олöмась 373 морт.

Татӧн торьясьӧны увтыррез: Палёв увтыр, Парапон увтыр, Попов увтыр, Торговӧй
увтыр, Чикай увтыр.



https://koi.wikipedia.org/wiki/%D0%9D%D0%B5%D1%84%D0%B5%D0%B4%D1%8C%D0%B5%D0%B2_%D0%A1%D1%82%D0%B5%D0%BF%D0%B0%D0%BD_%D0%93%D1%80%D0%B8%D0%B3%D0%BE%D1%80%D1%8C%D0%B5%D0%B2%D0%B8%D1%87

Чужис 1904’ годö öння Кӧсладор районісь Селиш грездын. Помаліс вылынжык
пондöтчан училищё Кöсын, кытöн 1919’ воын котыртіс комсомол поз. Чожа мыйись
комсомолса бöрйисö сійö волосись, а 1921’ во и районісь комитетын юралісьö.
Уджаліс РКСМ-лöн Чердын укомын инструкторöн, помаліс Совпартшкола Перемын. Вöлі
Кыдзов ГРЭС строитіссез коласын.

1924’ во помын сійö бöрйöны секретарöн комсомолсалöн Кудымкар райкомö.
С.Г.Нефедьев уджаліс Коми кытш лосьöтан бюроын, пырис партиялöн медодзза
окружкомö, вöлі сы бюроын. Лоис медодзза секретарöн комсомол окружкомын, кытöн
сія уджаліс дас годся дыржык. 1926’ мартын ветліс Мöскваö, комсомол VII öксян
вылö.

Год да джын редактораліс «Гöрись» газетаын. Помаліс Коммунизм сьöрті университет
(Я.М.Свердлов нима). Юраліс Кудымкарись совпартшколаын. Сэсся куим во сьöрна
вöлі кыввидзись редакторöн «Ленин туй вылöт» газетаын. 1937’ воын сійö бöрйöмась
партиялöн окружком бюроö, кытöн сія веськöтліс школаэз да культпросветработа
сьöрті юкöтöн.

1938’ майын Советтэза Союзын ыджыт террор коста С.Г.Нефедьев вöлі
репрессируйтöм. Нимсö сöстöмтöмась 1956’ воын.

Öтлаын Иву Стёпкокöт С.Г.Нефедьев вуджöтіс перем коми кыв вылö В.И.Ленинлісь
Молодёж Союззэзлöн задачаэз. (Кудымкар, 1933).



https://koi.wikipedia.org/wiki/%D0%9C%D1%83%D1%80%D0%BC%D3%A7%D1%81_(%D0%AE%D1%81%D1%8C%D0%B2%D0%B0_%D1%80%D0%B0%D0%B9%D0%BE%D0%BD)

Мурмӧ́с — Перем ладорись Коми кытшын, Юсьва районісь Карпов посадмуас неыджыт
коми грезд (деревня).

Мурмöс грезд сулалö Иньва ю шульга вадöрын, посадму шöринсянь (Карпов) асыввылö
вит километра ылынаын, райцентрсянь (Юсьва посад) ойвыв-асыввылö öкмыс километра
ылынаын (туй кузя кö мунны пето быдса 25 км).

Ойвылас, юыссянь ылынсялӧмӧн сулалӧны грезддэз Митровчи да Петыковчи. Иньва кузя
кӧ каян, петас Рудак, а сы сайын Ивучовчи. Быдöнныс нія Мурмöссянь кык мымда
километра ылынаын. Асыввылас Мурмӧсыссянь нёль километра ылынаын сулалӧ кӧркӧся
сельсоветлӧн шӧрин — Ӧнтипинчи посад.

Муыс лажмыт. Котöртöны шоррез Чумкаршор, Ляпчиншор, Кыровшор. Быдöнныс Иньвалöн
вожжез. Гавина грезд дорын куйлö нюр. Мурмöс весьтын, Иньва веськыт вадöрын
сідзжö эм нюр да ты (Важты).

Мурмöс дынын адззам Барсуков керöс, Волпавидз шутём, Рӧзинка мыс, Семач лог.
Рудак грездланьын сулалö Чумкар керöс.

Барсуковас эм öтік туй, Мурмöсас кыка. Быдöс туйез шусьöны öтмоза Медшöр туй
(рочöн ул. Центральная)

Отирыс вежöрö кольччöмась то кытшöм лоöмторрес: асйöз косясян, колхоз аркмöтöм
(1929), ыджыт террор (1937), Айму понда ыджыт косясян.

Олöны Мурмöсас мурмöша́на нето мурмöсо́вчи (öтік морт мурмöсо́веч, мурмöсо́вка).
2009' во пондӧтчан кежо татöн лыддьöмась 34 лов, отирыс видзисӧ 14 горт. Былись
олöны 11 гортын 25 морт .

Ыджыт уджаиннэз Мурмöсын абуöсь. Отирыс быдтöны карчйöрын лук, капуста, морков,
сёква, кушман. Видзöны мӧссэз, баляэз, порссез, дзодзоггез, курӧггез.

Мукöдыс чериалöны да вöралöны. Öктöны тшак (гӧстшак, рыжык, маслята, чочком
гриб), ягöд (сэтӧр, туримоль, озъягӧд, ӧмидз, жельнӧг) да турун (петшӧр, пистик,
гӧнютш, пикан, веськöтан туруннэз).

Радио мурмöшана кывзöны, телевизор видзöтöны. Деревнсянь туйö баитны мобильникöт
(UTEL).

Магазинö колö кайны Петыковчиöдз нето Öнтипинчиöдз, быт службаэз колö кошшыны
Öнтипинчиись жö нето нельки Юсьваись.



https://koi.wikipedia.org/wiki/%D0%9C%D0%B8%D0%BD%D0%B8%D0%BD_%D0%98%D0%B2%D0%B0%D0%BD_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%B8%D1%87

Минин Иван Алексеевич (1926–1990) – коми гижись. Лöсьöтліс и проза, и кывбуррез.
Гижис перем комиöн да рочöн. Авторыс перем коми литературалöн куимöт гыись.

И. А. Минин чужис 1926' январ 3' лунö Кöчладор районісь Кышкамыс грездын. Война
одзын помаліс школаись кыкьямыс класс, 1955' годö – томпöлöс понда Кудымкарись
рытся школа, а 1960' годö медвылісь партшкола Перемын.

1943'–1951' воэзö кысъяліс Совет Армияын. Сыбöрын уджаліс Коми кытш газетаын,
кытшись радиоын юралісь редакторöн, редактораліс Перем коми небöг лэдзанын.

В.И.Ленин чужöмсянь 100 во кежö сылö сетöмась медаль «Доблестнöй труд понда».
Сёрöнжык сія лоис лауреатöн А.Гайдар нима областнöй литературнöй премияöн.

И. А. Минин кутчис гижны эшö пондöтчан школаын, медодзза кывбуррез печатайтöмась
«Колхозник» да «Ленин туй вылöт» газетаэзын. Гижис сія быдкодь темаэз вылö: коми
му, отирлöн олан, удж да челядь йылісь. Унажык кывбуррес сылöн сюжетаöсь. А
лирика геройыс олiсь морт, кöда пельпон вылöт мунiс быдкодь удж, кöда солдат
чинын подöн мунiс джын Европа. Öння олöм йылiсь думайтiкö, поэт пыр видзö
тöдвылас историясö, отир мывкыдлiсь вужжесö. Кыдз и мöдiк коми поэттэс, И. Минин
радöн сьылöтö чужан мусö, Пармасö, асмознас рисуйтö тöв и гожум. Ыджыт места
перем коми поэзияын босьтöны Мининлöн поэмаэз: «Сiдз висьталiс Ленин», «Рыт и
асыв», «Миян ладорын», «Пöрись морт».

И. А. Минин прозаын пыр эм лэчыт конфликт. Сія часто паныт сувтöтö бурсö да
умöльсö. Медодзза проза öктöтыс не просто сiдз шуöма «Оча морос». И. А. Минин
вись жанрын пондöтчö исследуйтны современниклiсь олансö, мывкыдсö, олантуйсö,
мыччалö, кыдз деревняись петöм или деревняын олiсь морт оз вермы кын сьöлöмöн
видзöтны мöдiк морт вылö, то сiя ошкöмöн баитö сосед йылiсь, то сералöмöн
висьтавлö сылöн тырмытöм торрез йылiсь.



https://koi.wikipedia.org/wiki/%D0%9C%D0%B5%D1%85%D0%BE%D0%BD%D0%BE%D1%88%D0%B8%D0%BD_%D0%9A%D1%83%D0%B7%D1%8C%D0%BC%D0%B0_%D0%A2%D1%80%D0%BE%D1%84%D0%B8%D0%BC%D0%BE%D0%B2%D0%B8%D1%87

Мехоношин Кузьма Трофимович (1903-19??) – Коми кытш советтэзын функционер,
окрисполкомын юралісь.

Чужис 1903' октяб 18' лунö öння Кудымкар районісь Вылісь Юсьва грездын. 1914' во
помаліс нёлькласса училищё да муніс велöтчыныКудымкарас, реальнöй училищёö.
Öткоста уджаліс сапöгвочисьлö отсалісьöн. 1919' тулыснас велöтчöмсö помаліс да
лоис велöтісьöн Кудымкарын, а 1922' годö велöтіс 1' тшупöта школаын Вылісь
Юсьваын. Секретараліс комсомол позын. 1923' восянь уджаліс Перемын öтік заводас
да Кыдзöлын шахтаас. Висянöсь вöлі да, армияын абу кысъялöма.

1924' августын, Камакатыт кытшись СПШ помалöм бöрын сійö пуктöмась Юсьваись
ШНК-öн веськöтлісьö, кытöн сія уджалöм 1927' сентябöдз. Сы коста мортыс
курссэзын лэбтіс квалификациясö ШКМ-ын велöтісьöдз. 1928' ноябсянь 1929'
сентябöдз веськöтлöма профшколаын Куваын. 1930' сентябсянь 1931' годöдз вöлі
Кудымкарись СХГ-öн веськöтлісь. 1931' юль 19' лунсянь редакторалö «Ленин туй
вылöт» газетаын.

1921'-1927' воэзö К. Т. Мехоношинöс бöрйывлöмась Юсьва районісь, Кудымкар
районісь да Коми кытшись комсомол комитеттэзö. 1925' воын сія пырис ВКП(б)-ö.
1926'-1934' годдэзö мортыс вöлі ВКП(б) Юсьва райкомын, а 1930'-1934' воэзö
ВКП(б)-лöн Коми окружком бюроын.



https://koi.wikipedia.org/wiki/%D0%9C%D0%B5%D0%BB%D1%8E%D0%BA%D0%B8%D0%BD%D1%87%D0%B8_(%D0%AE%D1%81%D1%8C%D0%B2%D0%B0_%D1%80%D0%B0%D0%B9%D0%BE%D0%BD)

Мелю́кинчи нето Мелю́кина — Перем ладорись Коми кытшын, Юсьва районсис Юсьва
посадмуын коми посад.

Мелюкинчи сулалö Юсьва ю дорын, Кудымкарсянь асыввыв-лунвылö 18 км ылынаын,
Юсьва посадсянь рытвыв-лунвылö 11 км ылынаын.

Мелюкинчисянь асыввылö километра ылынаын сулалöны грезддэз Баидзовчи да
Чубаровчи, асыввыв-лунвылас 1 км ылынаын Тарабаевчи, рытвыв-лунвылас 2 км
ылынаын Потинчи. Асыввылас 3 км ылынаын поздісьöм Сивашор, асыввылас 3,5 км
ылынаын — Тумень. Асыввыв-ойвылас 3 км ылынаын адззам Керинчи, рытвыв-ойвылас
2,6 км ылынаын — Обиринчи.

Медодзза оліссез вöлісö Захароввез. Кöр Захаров грездö локтöмась Сергиевскöй
волосись виль оліссез, Туляеввез, деревнясö пондöмась шуны Кожов, мыля нія
вöлöмась кучиккериссез. Виль грездыс быдмöма кык кырас коласын.

Сьöраныс татчö Ятка губернясис локтöмась Мелюхиннэз. Нія пуксисö овны Кожовсянь
лунвылас да пондöмась шуны грезднысö Кузнецова, мыля вöлöмась дориссез. Дорсянін
сулалöма ю дорын, талуння мастерскöйезланяс.

Мелюхиннэз бöрын локтöмась Ӧнь ладорись Ошмариннэз, кöдна пондöмась овны
Кожовсянь ойвылас, кырас сайын. Нылöн оланін шусьö Маслов.

ХХ век пондöтчикö Кожовсö сотöма лёкби. Кынымкö увтырлö, керкутöг кольччисö да,
ковсис мунны овны мöділаö. Кожов грездыс разьсьöма. Туляеввез кольччöмась куим
семья. Нія öтлаасьöмась Кузнецовакöт. Мелюкинчи увтырыс пондіс быдмыны и чожа
Кузнецова грездын лоис медыджыт. Сэк и сетöмась деревняыслö виль ним Мелюкинчи.

1869' годö Мелюкинчиас вöлі деревня Милюхина (Кузнецова), олöмась татöн 69 морт
(32 айка, 37 инька), кöдна видзöмась öкмыс горт. Верстаöн ойвылас вöлі ыджытжык
деревня Маслов (Кöчов), кытöн вöлі 16 горт да олöмась 93 морт (44+49). Эна
деревняэз коласын вöлі починок Сивухин, кытöн вит гортын олöмась 23 морт
(12+11).

ХХ век пондöтчикö Мелюкинчи, Маслов да Сивухин лыддисьöмась Юсьвинскöй волосись
Кожевскöй обществоын.

1926' годö Маслов (Сивухин) деревняын кольччöмась 15 горт, а отирыс чинöма
79-öдз (31+48), а Мелюкинчиыс быдмöма: горттэс лоöмась 33-а, а отирыс 149 морт
(71+78). Сэк Мелюкинчиас лоис ни сельсовет.

Öні Мелюкинчиыс лыддисьö Юсьва районісь Юсьва посадмуын, посадмусянь Мелюкинчиын
уджалö юралан специалист.

Мелюкинчиын оліссез сідз и шусьöны — мелюкинчи, а öтік мортсö шуöны мелюкинскöй.

Ордча посаддэзын Мелюкинчиланьын оліссесö сералöны сакар сёйиссезöн, мыля Ыджыт
косясян коста, татісь отир пондылöмась пö дзебны юö сакар мешöк (сакарсö сэк
кыскалöмась мелюкинскöй тракт кузя).

Посадын советтэз кадсянь кольччöма öтласа кöзяйство *ООО "Мелюкинскöй" (одззася
совхоз). Сійö видзö ас кипод увтын Юсьваись "Заря будущего" колхоз. Отирыс
кöдзöны сюэз, видзöны мöссэз. Йöвсö вузалöны Юсьва пыр.

Мелюкинчиын эм под школа, кытöн уджалöны 10 морт велöтісь и велöтчöны морт
челядь. Директорыс Тарасова Галина Власовна.



https://koi.wikipedia.org/wiki/%D0%9C%D0%B0%D1%80%D1%82%D1%82%D0%B8%D0%BB%D0%B0_(%D0%BA%D0%BE%D0%BC%D0%BC%D1%83%D0%BD%D0%B0)

Ордчӧн Марттилакӧт куйлӧны сэтшӧм коммунаэз: Коски Тл, Лойма, Паймио, Пёвтюя,
Сало да Тервасъёки.

Марттила посадму кузя котӧртӧ Паймионъёки ю, кӧда пондӧтчӧ Сомероланьын, а
помасьӧ Паймио коммунаын. Ю вылас лӧсьӧтӧмась кынымкӧ электростанция да пруд, но
сія лӧсялӧ и пыжжезӧн уялӧм понда.

Паймиоёки пӧлӧн Марттила пырйӧт мунӧ Туркусянь Хяменлинналаняс нуӧтан Хямелань
Ӧшкатуй (Hämeen Härkätie).

Марттила посадмуын, Хейколаас, лӧсьӧтӧм дзибьяинӧт ветланін, кӧда
Варсинайс-Суомиын лоӧ медкузь.

Хямелань ӧшкатуй дорын сулалӧ Вежа Мартин вичку, кӧда строитӧм 1765 годӧ Антти
Пимянен проект сьӧрті.

Позьӧ видзӧтны сэтчин жӧ сулалан Мартиилан тышкасян казьмӧтан, вичку музей да
асладор музей. Марттилаын сулалӧ сідзжӧ Финмуись медбӧрья юркералан плака да
Ностальгия музей.

Быд год Марттилаын чулӧтӧны компьтер музыка сьӧрті фестиваль «Компьютер вӧр»
(Konemetsä).



https://koi.wikipedia.org/wiki/%D0%9C%D0%B0%D0%BB%D1%8C%D1%87%D0%BE%D0%B2_(%D0%9A%D1%83%D0%B4%D1%8B%D0%BC%D0%BA%D0%B0%D1%80_%D1%80%D0%B0%D0%B9%D0%BE%D0%BD)

Мальчо́в (томмес шуöны Ма́льцева ) — Перем ладорись Коми кытшын, Кудымкар
районас, грезд (деревня).

Татӧн кӧркӧся олісь Радостев Арсентий Григорьевич ( ~ 1754 ч. г.) висьтасьӧма,
мыля грездыс шусьӧ Мальчов. Важын пӧ вӧлӧма Дӧйӧгын Терентий Мальцев (комиöн
Мальчов), кӧда мортӧс вийӧма да пышшӧма анькытш мешӧкӧн Кува дорас. Сылӧ пӧ
мыйӧнкӧ гленитчас вадӧрыс, кытӧн ӧні Мальчов грездыс, сэтчӧ сія и пуксьӧма овны.

Мальчов грезд сулалӧ Белоёв посадмуын, Кудымкарсянь ойвылӧ 29 км ылынаын, Кува ю
дорын.

Отирыс комиӧсь. Оліссезлӧн тшӧкыта пантасяна гишшан – Радостев. Эмӧсь увтыррез:
Костика увтыр, Миш увтыр, Олёш увытр, Паль увтыр.



https://koi.wikipedia.org/wiki/%D0%9C%D0%B0%D0%BB%D1%8C%D1%86%D0%BE%D0%B2_(%D0%9A%D1%83%D0%B4%D1%8B%D0%BC%D0%BA%D0%B0%D1%80_%D1%80%D0%B0%D0%B9%D0%BE%D0%BD)

Мальчо́в (томмес шуöны Ма́льцева ) — Перем ладорись Коми кытшын, Кудымкар
районас, грезд (деревня).

Татӧн кӧркӧся олісь Радостев Арсентий Григорьевич ( ~ 1754 ч. г.) висьтасьӧма,
мыля грездыс шусьӧ Мальчов. Важын пӧ вӧлӧма Дӧйӧгын Терентий Мальцев (комиöн
Мальчов), кӧда мортӧс вийӧма да пышшӧма анькытш мешӧкӧн Кува дорас. Сылӧ пӧ
мыйӧнкӧ гленитчас вадӧрыс, кытӧн ӧні Мальчов грездыс, сэтчӧ сія и пуксьӧма овны.

Мальчов грезд сулалӧ Белоёв посадмуын, Кудымкарсянь ойвылӧ 29 км ылынаын, Кува ю
дорын.

Отирыс комиӧсь. Оліссезлӧн тшӧкыта пантасяна гишшан – Радостев. Эмӧсь увтыррез:
Костика увтыр, Миш увтыр, Олёш увытр, Паль увтыр.



https://koi.wikipedia.org/wiki/%D0%9B%D0%BE%D0%B9%D0%BC%D0%B0_(%D0%BA%D0%BE%D0%BC%D0%BC%D1%83%D0%BD%D0%B0)

Лойма — кар да коммуна Суомиын, Варсинайс Суоми регионын. Лойма районлӧн шӧрин.
Коммунаыс унажыксӧ му-видз уджалана.

2005' годӧ Лойма карыскӧт ӧтлаӧтӧмась сэкся Лойма посадму, кӧдалісь вужпас
вуджис ӧтлаӧтӧм коммуналӧ. Лойма коммунаӧ 2009' во пондӧтчикӧ пыртӧмась одззася
коммунаэз Аластаро да Меллиля. Эшӧ 1976' годӧ важ Лойма посадмуӧ ӧтлаӧтӧмась
кӧркӧся Метсяма коммуна.

Ӧнняся Лойма коммунаын медыджыт оланіннэз нёля: Лойма каршӧр, одззася Лойма
посадмулӧн шӧрин Хирвикоски да одззася Аластаро да Меллиля посадмуэзлӧн
шӧриннэз.

Кар шӧрын эм магазиннэз да ыджыт керкуэз, но невна муныштан да, пондӧтчӧны ни ас
керкуэз. Ыджыт магазиннэз осьтӧмась каршӧр ойвыв дорын, Туркусянь Тамперелань
нуӧтан автотуй №9 пӧлӧн.

Мувевдӧрыс коммунаын волькыт, иусиныс унажыксӧ тэчӧм сёйись. Быдлаын куйлӧны
ыббез. Мӧдкодьсьӧтӧны пейзаж сёйӧттяс кырӧтӧм ю ӧррез, изпытшкӧса моренаэз да
мукӧдлаӧт нюррез (ны коласын медыджытыс Эксюссуо куйлӧ коммунаэз Коски, Сомеро
да Ӳпяя коласын). Эм кык мусюр, кӧднаись ӧтыс мунӧ Лойма коммуна рытвыв визир
пӧлӧн, а мӧдыс одззася Метсяма коммуна му кузя, кытӧн мувевдӧр быдкодьсялӧ. Таті
автотуй №2 мунӧ 15 км ылына мусюрыс пӧлӧн Веняя да Леппиярви коласын.

Лойма каршӧрӧттяс, Хирвикоски да Аластаро пырйӧт котӧртӧ Таммеласянь пондӧтчан
да Хуйттиненын Кокемяенъёкиӧ усян Лоймиёки ю. Юыслӧн ва сёйыс шогья пыр гӧрд
рӧма. Аластораын Лоймиёкиӧ усьӧ сылӧн медыджыт вож Коёнъёки, кӧда пондӧтчӧ
Коиярвисянь (Форсса коммунаын) да котӧртӧ Лойма кар ойвылӧт и Метсянма посад
пырйӧт. Лунвывсянь Аластароын Лоймиёкиӧ пырӧ Меллилясянь пондӧтчан Нииниёки, а
Хирвикоски дорын Ёэнперя деревнясянь пондӧтчан Петяёки. Тыэз невна, нія куйлӧны
токӧ мусюррез пӧлӧн.

Лоймакӧт ордчӧн куйлӧны коммунаэз: Хуйттинен, Хумппила, Коски ТЛ, Марттила,
Орипя, Пункалайдун, Пёвтюя, Сомеро, Сякюля да Ӳпяя.



https://koi.wikipedia.org/wiki/%D0%9A%D3%A7%D1%81_%D0%BF%D0%BE%D1%81%D0%B0%D0%B4

Кöс — ыджыт посад Перем ладорись Коми кытшын, Кӧсладор районлöн да Кӧс
посадмулöн веськöтлан шöрин.

Кöс посад шуöны сідз натьтö Кöсва ю сьöрті. Одзжык сія котöртöма посад дорöттяс,
а сэсся воргаыс вежсьöма, и посадыс кольччöма кöсінас.

Кöс посад сулалö важ сибир тракт дорын Кöсва юсянь рытвылö 2,5 км ылынаын да
Лолог юсянь лунвылö кык километра ылынаын.

Асыввылас Кöс посад бердын сулалö локтіссезöн лэбтöм Кордон посёлок, рытвылас
километра етш ылынаын — Абрамöв грезд. Кöс да Абрамöв коласын адззам
Сельхозтехника посёлок. Кöссяняс лунвылас куим километра ылынаын поздісьöмась
деревняэз Виль Гущин да Важ Гущин (кöднö одзжык шуöмась Октыльсорд), ойвылас
кыкьямыс километра ылынаын сулалö Увдöр Кöс.

Гырися кö юкны, посдас эм кык тор: У́рдöл (асыввылас) да Ве́рдöл (рытвылас).
Урдöлыс — важ посад, вердöлыс — сёрöнжык овмöтöм район.

Медшöр улица — Ленин туй. Сія мунö посадöттяс параллель пöлöн, рытвылас петö кар
сайö да пöртчö Юксьöв трактö, асыввылас петö Кордонланьö. Лунвылöттяс Ленин
туйсяняс нюжалöны Гöрдармия туй, Пролетариат туй, Коми туй, Киров туй, Мир туй,
ойвылöттяс — Колхоз туй да Первомай туй.

Меридиан пöлöн медшöр туйöн позьö лыддьыны Совет туй, этія туйыс петö карсайö да
пöртчö Пуксипи трактö. Асыввылас Совет туйсянь куйлö Боталов туй, кöда ойвылас
петö кар сайö да пöртчö Светлича трактö. Рытвылас Боталов туйсянь куйлöны Карл
Маркс туй, Октябся туй, Партизан туй, Голев туй.

Кöсладорын отирыс олöны важынсянь. Кöс посадсянь ойвылö 3,5 км ылынаын
археологгез адззöмась неолит кадся йöзлісь сувтчанін (II сюрсво миян эраöдз).
Родановсалісь карколяс адззöмась посадсянь рытвылö 5 км ылынаын, Ыджытшор
уссёын.

Роччез первуись казьтылöны татісь оланін 1579' годö. Сэк Яхонтов гижöма сійö
кыдз Ныров погост, кытöн вöлöмась 14 горт.

1623' годö Кайсаров гижö ни погост Коса, Ныров тож йылісь, кытöн вöлöмась 41
горт да 44 айка морт. Гижись казьмöтö, тавö пö татчö вовлöма лёкби, чарöтöма да,
41 керку сотчöма. Кöс погостын сэк сулалöма пуовöй вичку, а ачыс сія вöлі татісь
кытш понда шöрин (быдсöн сы кипод увтын олöмась сизим грезд).

1840' во кежö Кöс посад пырöма Юксьӧв волосьö. Посадын вöлі сельскöй управленнё,
кöда кипод увтын олöмась 13 оланін. Кöсын сэк олöмась 227 айка морт, видзöмась
80 горт.

1910' во кежö посадас уджалöма нёлькласса велöтчанін, лыддьöтанін-библиотека да
больнича, ветеринар пункт, земстволöн станция. Вузасьöмсь 12' лавкаын да
казналöн вина вузаланын. Быд кресення чулöтлöмась вузасян луннэз, а май 6' лунö
да декаб 9' лунö осьтлöмась торжоккез. Отирыс кöдзлöмась рудзӧг, ид, зӧр,
етшажык шогді, анькытш да шабді.

Отир нимсянь баитöны Кöсладöр районісь земство öксян да Кöс посадмуись
депутаттэзлöн совет.

Олöны Кöс посадын кöси́нчи; айка мортöс шуöны кöси́неч, инька мортсö кося́нка;
тöдчаннимыс кöси́нскöй нето кӧ́сісь.

Татісь отирын токö 30% лоöны важ оліссезлöн пияннэз, а 70% — локтіссез. Отирыс
баитöны унажыксö рочöн, челядьсö комиöн озö велöтö.



https://koi.wikipedia.org/wiki/%D0%9A%D3%A7%D1%80%D1%82%D0%BA%D0%B5%D1%80%D3%A7%D1%81_%D1%80%D0%B0%D0%B9%D0%BE%D0%BD

Кӧрткерӧс район (рочӧнжык Корткеросскӧй район) — веськӧтлан юкӧт Коми
Республикаын; республикаись 15 районісь ӧтік.

Районыс 19 760 км² ыжда (Коми Республика мувывторсис 5% мымда). Лунвылын
Кӧрткерӧс район межаасьӧ Перем ладорись Коми кытшкӧт, ойвылын – Емва районкӧт,
рытвылын – Сыктывдін районкӧт, асыввылын – Кулӧмдін районкӧт.

Район пыр котӧртӧ Эжва ю. Эжваӧ усьӧны район понда тӧдчана юэз: Висер, Лӧкчим,
Ньывсер.

Рельефыс – неыджыт мыссэза лажмытін, кӧдӧ янсӧтӧны уна юэз. Колана шедтассэз:
сотчан сланеччез, песӧка-кӧдзаа сорассэз, сёйму, кӧрт рудаэз. Климатыс шӧркодя
континентвывся. Шӧрӧт шонтӧгыс январ коста -17 °C, июль коста +16 °C, во сьӧрна
ваыс енӧжсянь усьӧ шӧркодяс 550 мм.

Мусиннэз нюрвыв шаргунаӧсь, кӧртсораӧсь, шаргуннэз, буса-сёйсораӧсь. Районыс
куйлӧ парма суботын. Вӧррез кӧзъя-пожумаӧсь, кыдз да пипу сорӧн. Олӧны ныын
ошшез, кӧиннэз, кӧччез, мойез, дозмӧррез, таррез, руд сьӧлаэз да кин да. Районас
дорйӧны куим суспуаин, кытчӧ керӧмась заказниккез, да 23 нюр.

Оліссез 2007 во пондӧтчан кежӧ вӧлісӧ 22 849 морт. Ны коласын медуна отирыс
комиӧсь – 75 %-ся унажык. Олӧны сідзжӧ роччез, украинса, беларуссэз, немеччез да
кин да.



https://koi.wikipedia.org/wiki/%D0%9A%D1%8B%D0%B2%D0%BB%D0%B0%D0%B4

Кывлад — отир кывлӧн тэчас. Кыв ладсӧ туялӧ грамматика. Кывлад видзӧ ас пытшкын
шуаннэсӧ (торья кыввесӧ) аркмӧтан формаэз, шуаннэзлісь вежласян формаэз, да
шуаннэсӧ йитан структураэз. Одзза юкӧтыс шусьӧ кываркмӧм (cійö велöтö
дериватология), мӧдыс – кыввежлалӧм (сійö велöтö морфология), куимӧтыс –
кывйитӧм (сійö велöтö синтаксис).

Форма да йитчан туйез сьӧрті ӧткодь шуаннэс кывладын чукӧртчӧны сёрниторрезӧ.
Коми кылын быдсӧн дас сёрнитор. Вита асвынаӧсь: эманим, тӧдчанним, лыдним,
тӧдчанкыв, кадакыв, мукӧдыс – отсасянаӧсь: нимвежлас, торок, йитӧс, ыкӧстан,
серкыв.



https://koi.wikipedia.org/wiki/%D0%9A%D1%83%D0%BB%D3%A7%D0%BC%D0%B4%D1%96%D0%BD_%D1%80%D0%B0%D0%B9%D0%BE%D0%BD

Кулӧмдін район (рочӧнжык Усть-Куломскӧй район) — веськӧтлан юкӧт Коми
Республикаын; республикалӧн 15 районісь ӧтік.

Кулӧмдін районыс 26,2 сюрс км² ыжда. Куйлӧ Коми Республика лунвылын. Межаасьӧ
Уква кар кытшкӧт да Сӧснагорт районкӧт ойвылын, Мылдін районкӧт асыввылын, Перем
ладоркӧт и Коми кытшыскӧт лунвылын да Кӧрткерӧс районкӧт рытвылын.

Медыджыт ю Кулӧмдін районас – Эжва, кӧда дорын сулалӧ ачыс Кулӧмдіныс да
районісь мӧдік гырисьжык посаддэз. Район кузя котӧртӧны и Эжвалӧн вожжес: Войвыв
Кӧтйӧм, Лунвыв Мылва, Нем, Вӧль да мӧдік юэз.

Колана шедтассэз: строитчан материаллэз (сы лыдын мраморвевья доломиттэз да
строматолитвевья извесняккез), торф, мусир, унаазота геливевья газзэз, мурӧма
шом, алмаззэз, зарни. Тиман да Пузла гӧгӧрын куйлӧны бур бокситтэз, кӧднаын уна
сёйму да етша кӧрт.

Медодзза морт Кулӧмдін ладорӧ локтӧма эшӧ мезолит кадӧ, 8–10 сюрс годӧн миян
луннэзся одзжык. Районісь адззалӧмась археология сьӧрті уна казьмӧтан из
эпохасянь шӧрӧт веккезӧдз. Ны коласын оланіннэз, шойнаэз, юрбытаніннэз.

Татісь грезддэз (деревняэз) йылісь медодз казьтывсьӧ Яренск уезд гижӧтан небӧгын
(ХVІІ век). Сія жӧ векся мӧд джынас, отирыс татӧн унажык лоӧма да, аркмис торья
волось, кӧдалӧн шӧрин лоис Кулӧмдін погостын.

XVIII векӧ татісь муэз вылӧ пондіс буржыка видзӧны роч кан (государство).
Екатерина II, медбы лӧсьӧтны ва туй Чочком да Каспи саридззез коласын, шуис
ӧтлаӧтны Волгасӧ Вынва бассейнкӧт. Эта понда 1776-сянь 1822 годӧдз татӧн гарйисӧ
канал (Ойвыв Кать канал). Каналыс уджаліс сэсся 1822-сянь 1848 воӧдз, но и сы
бӧрын, кӧр сійӧ кан нимянь пӧдналісӧ, крессяна да купеччез кыскывлісӧ сы кузя
товаррез. Ӧні эшӧ кӧркӧся канал доррезын тыдалӧны киссьӧм шлюззэз.

XIX пом кежӧ Кулӧмдін буракодь ни быдмӧма да лоӧм веськӧтлӧмын, кӧзяйствоын да
культураын тыдалана шӧрин туйӧ. Сы ладорын осьтӧмась велӧтаніннэз: Кулӧмдінӧ –
училищё (1843), Немдінӧ – школа (1860), Помӧсдінӧ – бӧра училищё (1861). 1890
воын Кулӧмдінас лӧсьӧтӧмась медодзза больнича, а 1899 воын и медодзза
библиотека. XIX век мӧд джынын архитекторрез А.Иваницкӧй да В.Шильдкнехт
проекттэз сьӧрті Ульянаас вильмӧтӧмась Стречалун нима Степан монастырлісь
керкуэз. Важ висьттэз сьӧрті монастырсӧ лӧсьӧтӧма эшӧ вежа Степан XIV векын.
Этія монастырыс дыр кад сьӧрна вӧлӧма вичкуся шӧринӧн Коми муын.

Кан нимсянь Кулӧмдін район вӧлі осьтӧма 1929 годӧ июль 15 лунӧ. Сэк ВЦИК и
лэдзӧма постановленнё виль веськӧтлан юкӧт аркмӧтӧм йылісь.

Оліссез Кулӧмдін районас 30,7 сюрс морт. Олӧны унажыкыс комиэз (70%) да роччез
(20%).

Район вылын юралісьыс Каплин Сергей Петрович (2007 мартсянь). Веськӧтланыс:
168060, Кулӧмдін район, Кулӧмдін посад, Сӧвет туй, 37. Факсыс (82137) 946-91.
Районісь сӧветын медыджыт – Кондрашкин Александр Николаевич.

Телефон пыр йитчыны ӧні позьӧ кокнита. Эм сівывся оптик визь Сыктывкар–Кулӧмдін,
10 оланінын лӧсьӧтӧмӧсь лыдпасвывся станцияэз, быд оланінӧ сувтӧтӧмӧсь ӧтласа
таксофоннэз. Мобильниккез пыр йитчӧм видзӧны операторрез: «МТС», «Мегафон»,
«Теле2», «Билайн».

Кулӧмдін районын петӧ коми кыв вылын газета «Парма гор». Эм литература сьӧрті
клуб «Эжва». Кулӧмдінісь библиотекаын быд во чулӧтӧны Тима Веньлӧ сиӧм
лыддьӧтӧммез.



https://koi.wikipedia.org/wiki/%D0%9A%D0%B8%D1%80%D0%BE%D0%B2_%D0%BB%D0%B0%D0%BF%C3%B6%D0%B2

Киров лапӧв (рочӧнжык Кировскӧй облась) — веськӧтлан юкӧт Роч муын, Роч
Федерация видзантор (субъект), коми отирлӧн горт муэзісь ӧтік. Пырӧ Волгадор
федерал кытшӧ.

Киров лапӧв – ыджыткодь регион Европа ладорись Рочмуын. Сія куйлӧ Роч волькытін
ойвыв-асыввылын. Нюжалӧ 570 км ылына ойвывсянь (61°4 о.п.) лунвылӧ (56°3 о.п.)
да 440 км ылына рытвывсянь (41°17 а.к.) асыввылӧ (53°56 а.к.).

Ордчӧн Киров лапӧлыскӧт куйлӧны: ойвылын – Кардор лапӧв да Коми Республика,
асыввылын – Перем ладор да Удмурт Республика, лунвылын – Тотара Республика да
Мари Республика, а рытвылын – Вӧлӧгда, Кострома да Улісь Новгорт лапӧввез.

Мувевдӧр – мыса волькытін, кӧда пӧліньтӧм ойвыв-асыввывсянь лунвыв-рытвылӧ.
Медыджыт (337 м) да медучӧт (56 м) вылынаэз коласын неӧткодьыс лоӧ 281 м. Лапӧв
шӧрын – Ятка мыссэз, ойвыв-асыввылын – Камайыв вылынін, ойвылын – Ойвыв мыссэз.

Киров лапӧлын котӧртӧны быдсӧн 19 753 ю да шор, ӧтласа кузяныс – 66,65 сюрс км.
Ойвыв мыссэз янсӧтӧны кык бассейнлісь юэз – Вынваӧ да Волгаӧ визывтаннэз.
Медыджыт тор Киров лапӧлісь босьтӧ Ятка баасейн. Ачыс Яткаыс усьӧ Кама юӧ Татара
муын ни. Камаыслӧн Киров лапӧлас токӧ катыт визувтӧмыс.

Тыэз Киров лапӧлын 4,5 сюрс мымда. Ӧтлаын пруддэзкӧт нылӧн лыдыс лэбтісьӧ 5,5
сюрсӧдз. Медыджыт тыэз: Акшубень ты (85 га), Орлов ты (63 га), Мусер ты (32 га).
Медпыдын ваыс Лежнина тыын (36,6 м). Уржум районын куйлӧ ассяма Шайтан ты.

Киров лапӧвлӧн ойвыв торыс лёка нюрсялӧм. Камакатыт районас нюррез вевттьӧны 40%
быдӧс мувывторсис. Медыджыт нюррес: Волма нюр (13514 га), Саламат нюр (10556
га), Кайсин нюр (10517 га).

Климатыс шӧркодя континетвывся. Киров лапӧв куйлӧ матынкодь Ойвыв океан дынсянь,
сійӧн и кӧдзыт руыс вермӧ кокнита вовлыны татчӧ: тӧвнас овлӧ ёна кӧдзыт, а
гожумся кадӧ нешоча кынмывлӧ нето лёка сайкавлӧ.

Медыдыжт озырвынӧн (богатствоӧн) Киров лапӧлас лыддисьӧны вӧр (унажыксӧ лысъя
породаэз), фосфориттэз, торф, куэз, ва да му. Татӧн пантасьӧ ӧддьӧн шоч металл
волконскоит. Паськыта куйлӧны торф шогманіннэз. Уна рудатӧм минераллэз:
извесняккез, мергеллез, сёйэз, лыаэз, кӧдза. Медбӧрья дасвоэзӧ адззалӧмась
мамдакӧ мусир, а сідзжӧ бетонит сёйез. Киров лапӧлісь фосфориттэз шогманін
лыддиссьӧ меджыджытӧн быдсӧн Европаын.

Тодиль дорйӧны вӧр-васӧ 197 мувывторын, кӧдналӧн ӧтласа пасьтаыс 375,6 сюрс га.
Ны коласын «Нургуш» нима пӧдналӧм му (федерациясянь видзанатор) да регионсянь
видзана куим заказник (Пижма, Былина, Бушков вӧр). Сэсся регионсянь видзана
вӧр-ва казьмӧтаннэз татӧн 189-а, да бурдӧтчан-веськӧтчан муэз куима. Ӧні КИров
лапӧлас мӧдӧны лосьӧтны национал парк «Атар Лука».

Киров лапӧв аркмис 1936 декаб 5 лунӧ, кӧр Киров ладорись петіс Удмурт АССР. Ас
кадӧ Киров ладор аркмис Горькӧй ладор разьӧм бӧрын – 1934 декаб 7 лунӧ.

Оліссезлӧн лыдыс Киров лапӧлын дугдывтӧг чинӧ, мыля отир мунӧны татісь овны
Мӧскваӧ, Улісь Новгортӧ, Козаньӧ, Перемӧ.

Медбӧрья гижӧтӧм дырни Киров лапӧлын оліс 1503,5 сюрс морт. 2009 во пондӧтчан
кежӧ оліссезлӧн лыдыс лоис 1401,2 сюрс морт (Роч муын быдӧс оліссезісь 1,0%).

Отирлӧн тшӧкытаыс: 11,3 морт/км², карын олӧны 72,1% (2009). Уджавны кужиссез –
911 сюрс морт.

2008 годӧ отирыслӧн аскежись чинӧм лоис 1 сюрс морт вылӧ –5,8 (шогмиссез – 11,3,
куліссез – 17,1).

Медыджыт оланін Киров лапӧлас да сылӧн веськӧтлан шӧрин – Киров кар (464,5 сюрс
олісь 2009 воын).



https://koi.wikipedia.org/wiki/%D0%9A%D0%B5%D0%BC%D0%B8%D1%91%D0%BD%D1%81%D0%B0%D1%80%D0%B8_(%D0%BA%D0%BE%D0%BC%D0%BC%D1%83%D0%BD%D0%B0)

Albrektsböle, Berga, Billböle, Biskopsö, Bjensböle, Björkboda, Bogsböle, Bolax,
Brante, Bredvik, Brokärr, Brännboda, Båtkulla, Böle, Dalby, Dalen, Dalkarlby,
Digerdal, Ekniemi (Eknäs), Elmdal, Engelsby, Finsjö, Flugböle, Fröjdböle,
Galtarby, Gammelby, Genböle, Gräggnäs, Gräsböle, Grönstrand, Gundby, Gästerby,
Hammarsboda, Hasselbacken, Helgeboda, Hertsböle, Hiittinen (Hitis), Holma, Hova,
Hulta, Högmo, Högsåra, Illo, Kalkkila (Kalkila), Kaskärr, Kasnäs, Kaxskäla,
Kiila (Kila), Kirkonkylä (Kyrkoby), Kobböle, Koddböle, Koivuranta, Koustar,
Kuggböle, Kråkvik, Kulla, Kvarnböle, Kyrkbacken, Kårkulla, Kärra, Labböle,
Labbnäs, Lamkulla, Lappdal, Lemnäs, Lillfinnhova, Lillvik, Linnarnäs, Långnäs,
Länsiniemi (Västerudden), Lövböle, Mainiemi (Majniemi), Makila, Mattböle,
Mattkärr, Misskärr, Mjösund, Måsa, Nivelax, Nordanå, Nordvik, Norrlångvik,
Norrlammala, Norrsundvik, Nybacka, Orrnäs, Pajböle, Pederså, Pungböle, Purunpää,
Påvalsby, Pörtsnäs, Reku, Rosala, Rosendal, Rugnola, Rövik, Santasaari (Sandö),
Sirnäs, Skarpböle, Skinnarvik, Skoböle, Skog, Skogsböle, Släts, Småland,
Smedaböle, Smedsböle, Smedskulla, Stenmo, Storfinnhova, Strömma, Stubbnäs,
Stusnäs, Sundvik, Sunnanå, Suomenkulma (Finnudden), Söderby, Söderlångvik,
Söderlammala, Söglö, Skålböle, Skånpusten Skäggböle, Syvälahti (Sjölax),
Taalintehdas (Dalsbruk), Tappo, Tavasttrona, Tjuda, Tollsnäs, Torsböle, Trotby,
Träskö, Tynglax, Vestlahti (Vestlax), Viksgård, Viksvidja, Villkärr, Vreta,
Vänoxa, Vänö, Västankärr, Västermark, Ytterkulla, Ytterölmos, Östanå, Östermark,
Överölmos



https://koi.wikipedia.org/wiki/%D0%9A%D0%B5%D0%BB%D1%8C%D0%BC%D0%B0%D0%BA%D0%BE%D0%B2_%D0%92%D0%B0%D0%BB%D0%B5%D0%B9_%D0%9A%D0%B5%D0%BB%D1%8C%D0%BC%D0%B0%D0%BA%D0%BE%D0%B2%D0%B8%D1%87

Кельмаков Валей Кельмакович — паськыта тӧдса удмурт кывтуялісь. Чужис 1942 январ
14 лунӧ Татарстанын, Кукмор районісь Тыло посадын. Филология сьӧрті доктор
(1993), профессор (1996). Канлӧн Удмурт университетын ӧтласа да чудь-йӧгра
кывтӧдӧм сьӧрті кафедраӧн веськӧтлісь.

1991 годӧ сылӧ сетісӧ «УАССР-ись наукаын тыдалана уджалісь» ним, а 1993 годӧ –
«Роч Федерацияись наукаын тыдалана уджалісь» ним.

1990 восянь Валей Кельмакович уджалӧ Чудь-йӧгра туяліссезлӧн йӧзколасісь
ӧтувтчӧмын, а 1994 восянь лоӧ Финмуись чудь-йӧгра йӧзколасся котырӧ пырисьӧн.

1964 годӧ Кельмаков Валей помаліс Удмурт пединститутлісь (УГПИ) филология сьӧрті
факультет. Сыбӧрын пондіс уджавны УдНИИ ын. 1971 воын бертіс УГПИ-ӧ (ӧні УдГУ),
кытӧн сія перво вӧлі велӧтісьӧн удмурт да чудь-йӧгра кафедраын, а 1983–1989
воэзӧ юраліс этія кафедраӧн. 1995 годсянь сія ӧтласа да чудь-йӧгра кывтӧдӧм
сьӧрті кафедраӧн веськӧтлісь. 1992–1995 воэзӧ велӧтіс йӧзсӧ удмурт кылӧ Финмуын.

Валей Кельмакович лӧсьӧтіс нёль ыджыт конференция да лэдзис «Пермистика» нима
нёль ӧктӧт.

В. К. Кельмаков тшӧкыта ветліс чудь-йӧгра туяліссезлӧн йӧзколасся конгрессэзӧ.
Сія вӧлі Таллиннын (1970 во), Будапештын (1975 во), Туркуын (1980 во),
Сыктывкарын (1985 во), Дебреценын (1990 во), Ювяскюляын (1995 во).



https://koi.wikipedia.org/wiki/%D0%9A%D0%B0%D1%80%D0%B1%D0%B0%D1%81_(%D0%9A%D1%83%D0%B4%D1%8B%D0%BC%D0%BA%D0%B0%D1%80_%D1%80%D0%B0%D0%B9%D0%BE%D0%BD)

Карба́с — Перем ладорись Коми кытшын, Кудымкар районісь Белоёв посадмуын коми
грезд (деревня).

Карбас грезд ним йылісь сьöкыт мыйкö висьтавны. Мукöдыс шуöны, карбас (ыджыт
пыж) вылö вачкисьö да, сідз и шусьö. Роччез одзжык деревнясö шуöмась Карбасова.

Карбас грезд сулалö Ошмушашор да Метшкöр юэз дорын, Белоёв посадсянь ойвылö 6 км
ылынаын да Кудымкарсянь ойвыв-рытвылö 24 км ылынаын.

Ордчöн адззам деревняэз: ойвылас 1,5 км ылынаын Илля, ойвыв-асыввылас 1,7 км
ылынаын Козвовчи, ойвыв-рытвылас кык километра етш ылынаын Епанов да лунвылас
2,7 км ылынаын Важ Чигас.

1869' вося список сьöті Карбасын мезмöт сетікö вöлöма 31 картавыл, олöмась 120
мужик морт да 126 инька морт.

XX век пондöтчикö грездыс лыддисьöма Перем губерниялöн Совкар уездісь Белоёв
волосьын, татöн вöлі Карбас обществолöн шöрин.

1924' восянь Карбас грезд лыддисьöма Кудымкар районісь (1941'-1959' воэзö Белоёв
районісь) Карбас сельсоветлöн шöрин.

2006' во пондöтчикö, виль роч туйдöт сьöрті сельсоветсö Карбассис вежöмась да,
грездыс лоис Белоёв посадмуын.

Олöны Карбасын карбасо́вса, öтік морт йылісь шуöны карбасо́вскöй нето
карба́сісь.



https://koi.wikipedia.org/wiki/%D0%9A%C3%B6%D1%87%D0%BB%D0%B0%D0%B4%D0%BE%D1%80_%D1%80%D0%B0%D0%B9%D0%BE%D0%BD

Кӧчла́дор район (рочӧнжык Кочё́вскӧй район) — веськӧтлан юкӧт Перем ладорись
Коми кытшын. Куйлӧ Кӧсва ю да сы вожжез катытын, Кудымкар–Гайна автотуйсянь
кыкнан ладорын.

Районын лыддисьӧ 68 оланін, ны коласын 4 посад, 9 посёлок да 55 грезд (деревня).
Олӧны 12.372 морт (2009.01.01). Кӧчладор районын 80% – коми отир. Йӧзыслӧн
топыта – 4,5 морт/км2-ын.

Кöчладорыс межаасьӧ ойвылын Гайна районкӧт, рытвылын – Киров лапӧлісь Камакатыт
районкӧт, лунвылын – Юрла районкӧт, асыввылын – Кӧсладор районкӧт.

Вильнёж янсӧттӧдз Кöчладорын лыддиссис 7 сельсовет: Акиловскöй, Большекочинскöй,
Кочёвскöй, Маратовскöй, Пелымскöй, Сэпöльскöй, Юксьӧвскöй. Сэсся Акиловись да
Сэпӧлись асвеськӧтлӧмсӧ вештісӧ, а муэзнысӧ пыртісӧ Кӧч посад увтӧ.



https://koi.wikipedia.org/wiki/%D0%98%D0%B7%D1%8C%D0%B2%D0%B0%D1%82%D0%B0%D1%81

Изьватас — коми отир, кöдна олöны Изьва да Печора юэз дорын, Ыджыт да Учöт
тундраын, Обдорын да Кола кöджын.

Изьватаслöн олан муэз пырöны Коми Республикаись Изьва да Печора районнэзö, Ускар
кытшö, а этасся Яран да Ямал Яран кытшшезö и Мурман лапöлö.

Этія коми группа пондöма аркмыны ХVІ нэмсянь, кöр Изьва дорын сорасисö Удорасянь
да Емва дорсянь локтöм комиэз, Новгортсянь, Кардорсянь да Чилимдінсянь локтöм
роччез да мымдышки яраннэз. Роччез да яраннэз öшисö комиэз коласын, мыйсянь
татöр аркмöма ассяма изьва диалект, аскодя олан культура, торья антропотип.

Медодз татісь отирыс унажыксö вöралöмась да чериалöмась, етшаника уджалöмась му
да видзöмась горт пода. XVIII-XIX веккезö, эна уджжез дынö содтісьö кöрвидзöм,
кöда лоöма изьватас кöзяйствоын медассяма чертаöн. Кöррез видзиссезö пöртчикö
комиэз пондöмась чожа босьтны аслыныс паськыт муэз тундра пасьта. Коми этнослöн
мувывтор öдззöма бура содны. Кöр XIX нэм пондöтчикö комиэз олöмась токö Изьва
пöлöн да матісь Печора районнезын, то сія жö век сьöрна нія босьтöны ас кипод
увтö быдöс шöрöт Печора вожжезнас (Колва, Усва), овмöтчöны Ыджыт да Канин
тундраэзö, вуджöны Кола кöджö да Об дорö, быддлаö аслыныс оланіннэз лöсьöтікö.

1897 вося гижöтöм дырни, Печора уездын лыддьöмась 22 сюрс коми мортöс (невна не
быдöнныс — Изьватас). А эшö 10 сюрс изьватассö адззöмась уездыс сайын. 1979 вося
гижöтöм сьöрті Изьва да Усва районнэзын олöмась 27,8 сюрс морт комиэз, изьватас
вужись эшö 18 сюрс коми морт вöлісö лыддьöмась мукöдлаын (Рытвыв Сибирын, Яран
муэзын да кытöн да).

Кöрвидзöмыс талун медбура торйöтö изьватассö быдöс мöдік коми этногруппаэзісь.
Нія кочуйтöны кöррезöн, кöть и оланіннэз озö енöвтö. Кöр кучикись нія вурöны
кöмкöт да паськöм. Ветлöны нія нартаэзöн, кöррез дор уджалікö олöны чуммезын.

Изьватас лыддьöны бы асьнысö торья отирöн, да кыдз учöтлыда ойвывся народок
мöдöны босьтны сьöм веськыта Мöсквасянь.



https://koi.wikipedia.org/wiki/%D0%97%D1%8E%D0%B7%D1%8C%D0%B4%D1%96%D0%BD_%D1%80%D0%B0%D0%B9%D0%BE%D0%BD

Зюзьдін район (рочӧнжык Афанасьевскӧй район) — Киров лапӧлісь веськӧтлан юкӧт,
муниципал район.

Районыслӧ коми ним пуктӧма Зюзьдін (рочӧнжык Зюздина) посад сьӧрті, кӧдӧ ӧні
шуӧны Афанасьева. Посадыс сулалӧ Сюзьва ю уссёын (дінын), да сысянь перво
шусьӧма Сюзьдін ‘Сюзь уссё’. Сэсся пондӧтчан шыыс гораммӧма, а сэсся роччез и
д-сӧ небзьӧтӧмась да -а помас содтӧмась, лоас Зюздина. Коминас мийӧ гижам
Зюзьдін.

Зюзьдін районыс 5,2 сюрс км² ыжда. Куйлӧ Киров лапӧв асыввылын. Межаасьӧ
Камакатыт районкӧт ойвылын, Омутнинск районкӧт рытвылын, Удмурт республикакӧт
лунвылын да Перем ладорись Коми кытшкӧт да Сива районыскӧт асыввылын.

Район асыввылын – Камайыв вылынін, мувевдӧрыс татӧн мыссэза. Рытвылас бӧра –
уланін, татӧн уна нюррез.

Медыджыт ю районас – Кама, кӧдаӧ усьӧны районісь быдӧс мӧдік юэз. Веськыт
ладорись Камаӧ усьӧны Леман (вожжес – Ёрдва, Ив), Кедра, Кӧлыч (вожжес – Сӧзим,
Езжа), Чус (вожыс – Омен), Сюзьва, а шульга ладорись – Лопья, Ыджыт Пызан,
Сьӧва, Лытка, Ченӧг, Томызь, Кая, Нёпыль, Вок, Пура.

XVІ век помын вӧлі аркмӧтӧм Зюзьдін волось (шӧрин – Зюзьдін погостын), кӧда вӧлі
Кай уездын сизим веськӧтлан юкӧтісь ӧтік.

XІX векӧ Зюзьдін муэз лоисӧ Ятка губерняись Глаз уездын. Ӧння район му вылын
лӧсьӧтісӧ нёль волось: Афанасьева, Бисерова, Гордина, Георгиевскӧй.

1921 воын, Удмурт лапӧв аркмӧм бӧрын, Бисерова, Афанасьева да Гордина волоссез
лоисӧ Ятка губерняись Омутнинск уездын.

1929 годӧ июнь коста нійӧс ӧтлаӧтісӧ да вились аркмӧтӧм Улісь Новгорт ладорись
Ятка кытшын керисӧ Зюзьдін район.

1935 воын, Зюзьдін районсӧ янсӧтісӧ кыкӧ: Зюзьдін район да Бисерова район, кӧднӧ
1955 бӧра ӧтлаӧтісӧ.

Зюзьдін район вылын юралісьыс Казаков Леонид Кузьмич. Веськӧтланын медыджыт
Сероев Александр Ананьевич.



https://koi.wikipedia.org/wiki/%D0%97%D1%8E%D0%B7%D1%8C%D0%B4%D1%96%D0%BD%D1%81%D0%B0

Зюзьдінса — коми отир, кöдна олöны Кама йыввезын, Киров лапӧлісь Зюзьдін
(Афанасьева) районын. Рытвылынжык олісь комиэз коласын нія медматынӧсь Коми кытш
дынӧ. Одзджык эта вӧлі Ятка губернияись Глазов уезд.

Зюзьдінса этноним лоис, натьтӧ, Сюзьва ю нимсянь, кӧда усьӧ Кама юӧ веськыт
ладорсянь (Зюзьдін < Сюзь дін, дін кывлӧн вежӧртас лоӧ ‘уссё’). Этія ю уссё
гӧгӧр, тыдалӧ, и олісӧ татісь комиэзлӧн важ ай-маммез.

Асьнысӧ татісь комиэз рочӧн шуӧны пермянаӧн", да "пермянса зыряниннэзӧн,
пермяккесӧ оз радейтӧ.

Зюзьдынісь комиэс баитан кыв да горт олан сьӧрті торйӧтчӧны кык чукӧр вылӧ.
Ойвыв зюзьдинсаыс вачкисьӧны унажыксӧ Гайна гӧгӧрись пермяккезлань, лунвывсяэс —
Иньва дорисьпермяккезлань.



https://koi.wikipedia.org/wiki/%D0%97%D0%B8%D0%BB%D1%8C-%D0%97%D1%91%D0%BB%D1%8C

Зиль-Зёль — этӧ коми зыряналӧн сьыланкыв. Шыладыс В.Гущинлӧн Кыввезыс
А.Шебыревлӧн

Мусук локтіс рытъядорӧ, Ӧшинь улын кыйкъялӧ, Ывла вылӧ бара корӧ, Менам бандзиб
ыпъялӧ. Пельӧй чошӧ, мый нӧ тайӧ, Мелі шыысь пӧсьӧдӧ. Кодкӧ ворсӧ–ворсӧ
рытӧ–войӧ, Кодкӧ сьӧлӧм вӧрзьӧдӧ.

Припев: Зиль–зёль кӧнкӧ кылӧ, Зиль–зёль вошӧ дой, Зиль–зёль, зиль–зёль
олӧм–вылӧм, Талун сатин, аски ной.

Кильчӧ вылын зонмыс вӧзйӧ Аслас киӧн вӧчӧмтор. Аддза: синмыс шудӧн ӧзйӧ,
Варовитӧ серамсор. Менам киын югыд шонді, Менам киын вӧрса ёль, Гулыд сӧстӧм
ягыс, чизыр тӧлыс – Ӧти кывйӧн зиль да зёль.

Мусук локтіс рытъядорӧ, Менӧ мамӧ велӧдӧ. Еджыд кудри, вылын морӧс, Тэнӧ зонмыс
ылӧдӧ. Мамӧй, мамӧй, зӧлӧтанӧй, Сыысь муса зон эз коль. Олӧм–олӧм гугӧй, олӧм
банӧй, Артмам сыкӧд зиль да зёль.



https://koi.wikipedia.org/wiki/%D0%95%D0%BC%D0%B2%D0%B0%D1%82%D0%B0%D1%81

Емватас — коми отир, кöдна олöны Емва ю дорын. Емватаслöн олан му куйлö Коми
Республикаись Емдін да Емва районнэзын.

Этія коми группа аркмöма Х-ХІV нэммезö, кöр важжык оліссез (Емва культура, Эжва
Перым) сорасьöмась Кама дорсянь локтöм коми йöзыскöт. XV-XVII нэммезö татчö
сорасьöны и роч локтіссез. Этадз лоис сысянь, мыля таті Роч кан керöма туй
Печораланьö, йöграö да самод муэзö, а сідзжö сысянь, мыля XVII нэмö татісь
Сэрöгын пондöтöмась совшедтан. Шогмöмась роч оланіннэз.

Локтіссез шогья татöн аркмöма ассяма Емва диалект, асыввыв балты антропотип,
квам да лов культураын уна мый босьтöма роччезлісь.



https://koi.wikipedia.org/wiki/%D0%94%D3%A7%D0%B9%D3%A7%D0%B3_(%D0%AE%D1%81%D1%8C%D0%B2%D0%B0_%D1%80%D0%B0%D0%B9%D0%BE%D0%BD)

Дöйöг (мукöдыс шуöны Дöег) — Перем ладорись Коми кытшын, Юсьва районісь Карпов
посадмуас коми-роч посад.

Дöйöгсянь неылын сулалöны: ойвылас Воронов, ойвыв-асыввылас Оноков грезд,
лунвылас — Якушев да Петбор. Лунвыв-рытвылас, туй кузя кö мунны, петö Тарабай.

Посадын оліссез шусьӧны дöйöговчи. 2009' во пондӧтчан кежö татӧн олӧмась 308
морт, кӧдна видзисӧ 85 горт. 1970' годö отирыс вöлісö 237-а. Дöйöговчиыс öддьöн
рочсялöны. Пöрисьжык отир баитöны комиöн улісь иньва диалект вылын, томмезöс
велöтöны сёрнитны лыддьöтан сьöрті. Унажык отирыс гишшöны Мальцев, эмöсь
Семушеввез, ...).

Ӧні Дöйöгыс пырӧ Карпов посадмуӧ. 2006 годӧдз татöн вӧлі торья Дöйöговскöй
сельсовет.

Советскöй кадсянь уджалö колхоз «Дружба», юралісьыс Мальцева Тамара Николаевна.
Быдтöны гырись пода, вузалöны яй да йöв.

1970' воэзö А.С.Гантман кипод увтын коми-роч отделеннёись студенттэз öктöмась
озыр материал микротопонимика сьöрті. Сідз миянöдз локтіс информация Дöйöг
ладорись ландшафттэз йылісь, кöдналісь ниммесö талуння отир вунöтöмась ни.



https://koi.wikipedia.org/wiki/%D0%93%D1%83%D1%80%D0%B8%D0%BD_(%D0%9A%D1%83%D0%B4%D1%8B%D0%BC%D0%BA%D0%B0%D1%80_%D1%80%D0%B0%D0%B9%D0%BE%D0%BD,_%D0%99%D3%A7%D0%B3_%D0%BF%D0%BE%D1%81%D0%B0%D0%B4%D0%BC%D1%83)

Гу́рин (мукӧдыс шуӧны Гу́рина) – Перем ладорись Коми кытшын, Кудымкар районсис
Йӧг посадмуын ыджыт грезд (деревня).

Татісь отир висьтасьöм сьöрті Гурин грездыслöн нимыс аркмöма Гурий морт нимсянь.
Мукöдыс бöра баитöны, гури нима чери сьöрті пö шуöны грездсö.

Гурин грезд сулалӧ Камашор уссё гöгöр да улынжык Йӧгва ю пöлöн, Кудымкарсянь
ойвылӧ 20 км ылынаын, (автобусöн кö мунны, локтан 35-40 минутаöн).

Медматын оланін – Савин грезд, кöда сулалö Гурин бердын топ, Йöгва кузя катыт.
Вылöжык кö Йöгва кузя кайны, петö Мов, сы сайын – Ӧреп да Паршак. Лэдзчан кö
Йöгваыс кузя, адззан Мижуй да Ермак. Камашор ю пöлöн кö кайны, локтан Камашор
грездö. Гуринсянь асыввылö километра етш ылынаын сулалö Чукыль грезд (кöдö эшö
шуöны Важ Чукыль), а ойвыв-асыввылö 1,7 км ылынаын поздісьöм Виль Чукыль.

Камашор ю ньылат шульга ладорыс Гуринаӧн и шусьӧ, веськыт ладорас куйлӧ с. ш.
Сісьпинь. 1960 годдэзӧ Сісьпинсянь вевдӧрас – Савин Савин грездланяс вептісӧ
виль школа, кӧда гӧгӧрын чужис Виль посёлок. Сэтчӧ отирыс локтӧмась овны Ӧрепись
да Вотякись.

Ӧні Гуриныс пырӧ Йӧг посадмуӧ, одзжык сія вӧлі Мижуй сельсоветын, а эшӧ одзжык –
Алёковчи сельсоветын.

2009 во пондӧтчикӧ Гуринын олісӧ 354 морт, кӧдна видзисӧ 107 горт. Отирыс
шусьӧны гуринчи нето гуриновса (öтік инька морт лоö гуриновка).

Гуринасянь Кудымкарлань мунікӧ шульга ладорын петӧ ыджыт керӧс – Понгород.
Сэтчин тшакьялӧны, а вежалунӧ гажа местаэзӧ ӧксьӧны томпӧлӧс да орсӧны ӧзтӧм
бипуррез дынын.



https://koi.wikipedia.org/wiki/%D0%92%D0%BE%D0%BB%D0%B5%D0%B3%D0%BE%D0%B2_%D0%A4%D0%B5%D0%B4%D0%BE%D1%82_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%B8%D1%87

Волегов Федот Алексеевич (Öльöш Педöт, 1790–1856) – Перем муын асладор туялісь,
этнограф, лингвист, Строганов увтырлöн историк. Уджаліс веськöтлісьöн
Строгановвез контораын.

Öльöш Педöт чужис Перем губерняись Оханнöй уездын, Важ Посад грездын. Сія вöлі
Строганов граффезлöн крепоститöм крессянаись.

1807'-1819' воэзö том Волегов уджаліс Петракарын, Строгановвез медшöрöт
контораын, а 1819'-1827' воэзö, мезмöтчöм бöрын, вöлі кан службаын. 1828' годö
Öльöш Педöт бертіс Перем ладорö, кытöн Строгановвез янсöтлытöм именнёас перво
вöлі Обваись медыджыт правленнёын лыддян юкöтісь юралісьöн, в 1833'-34' воэзö –
С. В. Строганова именнёын Обва кытш правленнёись веськöтлісьöн.

1836'-1856' воэзö Ф.А. Волегов вöлі Строганноввезлöн Перемись именнёын
веськöтлісь, пукаліс Виль Совдорын. 1856' годö сія лоис Перем губерняись
статистика комитетö пырись корреспондентöн.

Ф. А. Волегов, сылöн вон В. А. Волегов моз жö, вöлі Перем муын асладор туяліссез
коласын медтöдчана фигураöн. Öльöш Педöт эшö 1810' воэзсянь пондіс туявны
Строганов увтырлісь история да кöзяйство. Этія тема сьöрті сія лöсьöтöма кынымкö
удж, кытöн сія гижö сы йылісь, кыдз колонизируйтісö Перем ладорсö XVI—XVIII
веккезö да кытшöм вöлі сы коста Строгановвез роль, кытшöм состояннёын вöлісö
Строгановвезлöн вотчинаэз, кыдз нія быдмисö да юксисö пияннэз коласын янсöтчöм
коста нето вузалöм шогья, кыдзи зорамисö вотчинаэзын кöзяйстволöн торья виддэз.

Öльöш Педöт гижалöма Строганов увтырлісь чужанпу, лöсьöтöма Совдорись вогижöт да
мый да.

Ф.А.Волегов ыджыт интересöн туяліс и Кама ладорын олісь отирлісь культурасö,
нылісь важся история да öння быт, кыв. 1830' годдэзö сія лöсьöтöма роч-коми
кывчукöр. Сэк жö сія лöсьöтöма роч, перем коми, зыряна коми, удмурттэз да
чувашшез кыввез сьöрті кывлёдз.

Роч географ котырлöн архивын (Петракар) видзöны сылісь кигижöт «Собрание
простонародных слов Пермской губернии», кытöн сія вежöртöтö ассяма кыввез, кöдна
бергалісö Уралісь роч крессяна да рабоччöйез басниын XIX век шöрын.

Уна материаллэз, кöдна сьöрті позьö туявны Ф. А. Волеговлісь удж, куйлöны Перем
ладорись архивын Волеговвез фондын (Ф. 672).



https://koi.wikipedia.org/wiki/%D0%92%D0%B8%D1%88%D0%B5%D1%80%D0%B0_%D1%80%D0%B0%D0%B9%D0%BE%D0%BD

Ви́шера райо́н (рочӧнжык Краснови́шерскӧй райо́н) — веськӧтлан юкӧт Перем
ладорын, важся коми му, одзжык Ыджыт Перемлöн тор.

Вишера районкӧт ордчӧн куйлӧны: рытвылын Чердын район, ойвылын — Коми
Республикаись Мылдін район, асыввылын — Свердлов лапöв, лунвылын — Лытва да
Совкар районнэз

Татöн öддьöн уна колана шедтассэз. Вишера муись адззöмась алмаззэз, мусир, газ,
зарни, сёйез, извесь из, лыа, торф, минерал ваэз. Нійö шедтöны ни. Сэсся эмöсь
мрамор, кöрт иззэз, ыргöн рудаэз, вольфрам, ртуть, марган.

Коми отирыс районас öтік сюрс морт мымда, баитöны комиöн (коми язьва диалект
вылын) 200 морт кыным.



https://koi.wikipedia.org/wiki/%D0%92%D0%B0%D1%80%D1%81%D0%B8%D0%BD%D0%B0%D0%B9%D1%81_%D0%A1%D1%83%D0%BE%D0%BC%D0%B8_(%D1%80%D0%B5%D0%B3%D0%B8%D0%BE%D0%BD)

Варсинайс Суоми – Финмуын регион (маакунта), кöда куйлö канму лунвыв-рытвылын,
Балтика дорын. Канкарыс – Турку.

Варсинайс Суоми куйлö Финму лунвыв-рытвылын, Саристо саридз да Похьян курья
дорын. Вадӧр саридзӧт кыдз киськалӧмӧсь уна сюрс поснитик островок.

Ордчöн куйлöны сэтшöм регионнэз: Ахвенанма, Сатакунта, Пирканма, Канта Хяме да
Усима.

Регионісь медвылын чутыс, 163,9 метра Сярямяки, куйлӧ Сало ді вылісь Кикалаын .
Варсинайс Суоми кӧркӧ важын вӧлі саридз увтын. Сэксянь муыс жагӧника лэбӧ, Турку
архипелагын островвес ӧнӧдз быдмӧны да содӧны. А сідзту мувевдӧрыс лажмытін, а
мусиныс бурачужтана. Финнэз невесь шуӧны Варсинайс Суомисӧ финскӧй карчйӧрӧн.

Мушӧрваэзісь медтӧдсаыс – Авраёки ю, кӧдалӧн ольыс важысянь мӧдкодьсьӧтӧм морт
киӧн да Суомиас лыддисьӧ асланыс национальнӧй ландшафтӧн . Юыс пондӧтчӧ Орипя
мусюррезсянь да котӧртӧ коммунаэз Пёвтюя, Авра, Лието да Карина пырйӧт Туркуӧ,
кытӧн сія усьӧ Саристо саридзӧ.

Мӧдік юэзісь позьӧ казьтыштны Паймионъёки, Халиконъёки, Ускеланъёки,
Кисконъёки-Перниӧнъёки, Мюняёки, Лаёки да Сирппуёки. Саристо саридзӧ петан
юэзісь Паймионъёкилӧн медыджыт ваӧктан.

Регионісь медыджыт тыыс – Пюхяярви (Сякюлаын), кӧдалӧн кузяыс 30 км, а
медпаськытіныс 8 км.

Быдмӧгсис регион понда тӧдчанажыкӧсь рассэз. Тыпуа вӧньыс локтӧ Турку
архипелагӧдз да Варсинайс Суоми вадӧрӧдз. Турку одзись Руйссало остров вылын
быдмӧны медпаськыт тыпуа вӧррез.

Но павкӧтлытӧм вӧр-ва регионыс пӧшти эз и коль . Юэз да важынсянь гӧрӧм муэз
ӧтлаын зумыш вадӧррезкӧт лӧсьӧтӧны Варсинайс Суомиын ӧддьӧн аскодя ӧтӧр.

Регион лунвылас куйлан Турку архипелаг тэчӧм невна не 20 000 островись, кӧднаись
мукӧдыс ва увтісь чурвидзан иззэз, мукӧдыс паськыт діэз. 4 км²-ся ыджытжык
островвез кынымкӧ сотня. Гижӧны, діэзлӧн лыд сьӧрті Саристо саридз сулалӧ пӧ
медодзза местаын мирын. Этія мувывторыс, кыдз и Авраёкилӧн ольыс - финнэзлӧн
национальнӧй ландшафт. Вӧр-ваыс татӧн ӧткоста зумыш да лышкыт. Аскодяӧсь татӧн
небыт ясеняиннэз да чорыт скалаэз. Медодзза Салпаусселькя нюжалӧ саридзӧ кузь
лыаиннэзӧн. Медыджыт ныись Парайнен коммунаын Корппоись Юрмо. Мӧд Салапаусселькя
нюжалӧ Кемиёнсари коммунаын Драгфьердісь Ӧрёӧн. Лыа діэз вылас быдмӧг да
подапӧлӧс богатжыкӧсь да неӧткодьӧсь скалаэзвывся вӧр-ва сьӧрті.

Талуння Варсинайс Суоми шедіс XII векӧ шведдэз увтӧ, кӧр корольныс Эрик XI
локтіс татчӧ вынӧн пыртны отирсӧ Христос вераӧ. Сія ветлӧмсяняс, кӧда вӧлі 1155
нето 1156 годӧ, лыддьӧны христоса кад Финмуын, кӧть археологгез сьӧрті,
христосаэз пондӧмась овны татӧн эшӧ одзжык.

Сэкся кадӧ Финландӧн шуӧмась токӧ талуння регион Варсинайс Суоми (Подвыв Финму),
сысянь и ӧння нимыс. Сёрӧнжык Финланд / Суоми нимӧн пондӧмась шуны Швед канмуись
быдӧс мувывтор, кытӧн олӧмась финнэзкӧт ӧтувтыра йӧзыс.

XIII векӧ татчӧ сувтӧтӧмась медодзза кар – Турку. Джын сюрсво сія вӧлі
медтӧдчана оланін Суомиын. Дзир 1809' во бӧрын, кӧр роччез кыскӧмась шӧринсӧ
сэктӧдз тӧдтӧм Хельсинкиӧ, регионыс ӧштӧма одзза рольсӧ.

1831' годӧ Варсинайс Суомисӧ ӧтлаӧтӧмась Сатакунтакӧт ӧтласа Турку-Пори
губерняӧ. Этія губерняыс олӧма 1997' воӧдз, кӧр Финмуын провинцияэз гырисьмӧтікӧ
татчӧ лӧсьӧтӧмась Рытвыв Суоми губерня.



https://koi.wikipedia.org/wiki/%D0%92%D0%B0%D1%80%D1%81%D0%B8%D0%BD%D0%B0%D0%B9%D1%81_%D0%A1%D1%83%D0%BE%D0%BC%D0%B8

Варсинайс Суоми – Финмуын регион (маакунта), кöда куйлö канму лунвыв-рытвылын,
Балтика дорын. Канкарыс – Турку.

Варсинайс Суоми куйлö Финму лунвыв-рытвылын, Саристо саридз да Похьян курья
дорын. Вадӧр саридзӧт кыдз киськалӧмӧсь уна сюрс поснитик островок.

Ордчöн куйлöны сэтшöм регионнэз: Ахвенанма, Сатакунта, Пирканма, Канта Хяме да
Усима.

Регионісь медвылын чутыс, 163,9 метра Сярямяки, куйлӧ Сало ді вылісь Кикалаын .
Варсинайс Суоми кӧркӧ важын вӧлі саридз увтын. Сэксянь муыс жагӧника лэбӧ, Турку
архипелагын островвес ӧнӧдз быдмӧны да содӧны. А сідзту мувевдӧрыс лажмытін, а
мусиныс бурачужтана. Финнэз невесь шуӧны Варсинайс Суомисӧ финскӧй карчйӧрӧн.

Мушӧрваэзісь медтӧдсаыс – Авраёки ю, кӧдалӧн ольыс важысянь мӧдкодьсьӧтӧм морт
киӧн да Суомиас лыддисьӧ асланыс национальнӧй ландшафтӧн . Юыс пондӧтчӧ Орипя
мусюррезсянь да котӧртӧ коммунаэз Пёвтюя, Авра, Лието да Карина пырйӧт Туркуӧ,
кытӧн сія усьӧ Саристо саридзӧ.

Мӧдік юэзісь позьӧ казьтыштны Паймионъёки, Халиконъёки, Ускеланъёки,
Кисконъёки-Перниӧнъёки, Мюняёки, Лаёки да Сирппуёки. Саристо саридзӧ петан
юэзісь Паймионъёкилӧн медыджыт ваӧктан.

Регионісь медыджыт тыыс – Пюхяярви (Сякюлаын), кӧдалӧн кузяыс 30 км, а
медпаськытіныс 8 км.

Быдмӧгсис регион понда тӧдчанажыкӧсь рассэз. Тыпуа вӧньыс локтӧ Турку
архипелагӧдз да Варсинайс Суоми вадӧрӧдз. Турку одзись Руйссало остров вылын
быдмӧны медпаськыт тыпуа вӧррез.

Но павкӧтлытӧм вӧр-ва регионыс пӧшти эз и коль . Юэз да важынсянь гӧрӧм муэз
ӧтлаын зумыш вадӧррезкӧт лӧсьӧтӧны Варсинайс Суомиын ӧддьӧн аскодя ӧтӧр.

Регион лунвылас куйлан Турку архипелаг тэчӧм невна не 20 000 островись, кӧднаись
мукӧдыс ва увтісь чурвидзан иззэз, мукӧдыс паськыт діэз. 4 км²-ся ыджытжык
островвез кынымкӧ сотня. Гижӧны, діэзлӧн лыд сьӧрті Саристо саридз сулалӧ пӧ
медодзза местаын мирын. Этія мувывторыс, кыдз и Авраёкилӧн ольыс - финнэзлӧн
национальнӧй ландшафт. Вӧр-ваыс татӧн ӧткоста зумыш да лышкыт. Аскодяӧсь татӧн
небыт ясеняиннэз да чорыт скалаэз. Медодзза Салпаусселькя нюжалӧ саридзӧ кузь
лыаиннэзӧн. Медыджыт ныись Парайнен коммунаын Корппоись Юрмо. Мӧд Салапаусселькя
нюжалӧ Кемиёнсари коммунаын Драгфьердісь Ӧрёӧн. Лыа діэз вылас быдмӧг да
подапӧлӧс богатжыкӧсь да неӧткодьӧсь скалаэзвывся вӧр-ва сьӧрті.

Талуння Варсинайс Суоми шедіс XII векӧ шведдэз увтӧ, кӧр корольныс Эрик XI
локтіс татчӧ вынӧн пыртны отирсӧ Христос вераӧ. Сія ветлӧмсяняс, кӧда вӧлі 1155
нето 1156 годӧ, лыддьӧны христоса кад Финмуын, кӧть археологгез сьӧрті,
христосаэз пондӧмась овны татӧн эшӧ одзжык.

Сэкся кадӧ Финландӧн шуӧмась токӧ талуння регион Варсинайс Суоми (Подвыв Финму),
сысянь и ӧння нимыс. Сёрӧнжык Финланд / Суоми нимӧн пондӧмась шуны Швед канмуись
быдӧс мувывтор, кытӧн олӧмась финнэзкӧт ӧтувтыра йӧзыс.

XIII векӧ татчӧ сувтӧтӧмась медодзза кар – Турку. Джын сюрсво сія вӧлі
медтӧдчана оланін Суомиын. Дзир 1809' во бӧрын, кӧр роччез кыскӧмась шӧринсӧ
сэктӧдз тӧдтӧм Хельсинкиӧ, регионыс ӧштӧма одзза рольсӧ.

1831' годӧ Варсинайс Суомисӧ ӧтлаӧтӧмась Сатакунтакӧт ӧтласа Турку-Пори
губерняӧ. Этія губерняыс олӧма 1997' воӧдз, кӧр Финмуын провинцияэз гырисьмӧтікӧ
татчӧ лӧсьӧтӧмась Рытвыв Суоми губерня.



https://koi.wikipedia.org/wiki/%D0%91%D0%B5%D0%BB%D0%BE%D1%91%D0%B2_(%D0%9A%D1%83%D0%B4%D1%8B%D0%BC%D0%BA%D0%B0%D1%80_%D1%80%D0%B0%D0%B9%D0%BE%D0%BD)

Белоёв — Перем ладорись Коми кытшын, Кудымкар районас посад. Белоёв посадмулӧн
шӧрин.

Роччез первуись казьтылöны этійö оланінсö 1645' воын (деревня Верх речки
Мечкора). Посаднас Белоёв лоис 1868 годö, кöр граф А. С. Строганов да татісь
отир сьöм вылö вептöмась пуовöй вичку (Васий вичку). 1930' воын лöсьöтісö колхоз
«Большевик», кöдö 1951' март коста, кынымкö артеллез öтлаöтікö, шуисö В.И.Ленин
нимöн, а 1960' мартсянь сія шусьö «Красное знамя». 1930'-1940' воэзö посадын
вöлі випичкан завод (кöда сёрöнжык лоис випичкан заводыслöн юкöт). 1941' восянь
Белоёвын уджаліс райпромкомбинат, сэсся сыись аркмис кирпич керан завод
(пöдналöм 1997' воын). 1950' годсянь 1958' годöдз посадын видзисö МТС.

1941' январ 13' лунсянь 1959' нояб 4' лунöдз Белоёв посадын вöлі Коми кытшись
Белоёв районлöн шöрин.



https://koi.wikipedia.org/wiki/Betula

Кыдз (лат. Betula) — кӧрусяна пуэзлӧн нето куссэзлӧн увтыр, кӧда пырӧ
кыдзкодььӧммез (Betulaceae) котырӧ. Кыдзыс быдӧ омӧн Ойвыл джыншар пасьта. Коми
муын да и бысӧн Роч му пасьта сія ӧддьӧн бура тӧдса пу. Кыдззез оллӧны ӧддьӧн
неӧткодьӧсь – виддэзыс сотняся невна унажык.

Кыдзсӧ быднёж видзӧны кӧзяйствоын: босьтӧны сылісь пу вын, карч, симӧт, кыдз
сок. Гар да корсӧ видзӧны медицинаын. Мукӧд видсӧ садитӧны ыбдорьян виззез
лӧсьӧтӧм могись, а сідзжӧ быдтӧны и басӧкӧмыс понда саддэзын. Кыдзыс орсӧ ыджыт
роль фин-йӧгра, сакандинав да славяна мифологияэзын.

Зырянаыс кыдзсӧ шуӧны эшӧ и кыдз пу, кыдз соксӧ – зарава, симӧтсӧ – сюмӧд, мукӧд
диалекттэзас симӧд.

Уна сорттэз кыдзлӧн — паськыта распространяйтчӧны и являйтчӧны важнейшӧй
вӧраркмӧтіся породаэзӧн, унаын определяющӧйезӧн облик и виддэӧсь состав
лиственнӧй и хвойна-лиственнӧй (сорӧм) вӧррезлӧн умереннӧй и кӧдзыт торын
Евразияын и Северӧсь Америкаын. Эмӧсь кыдззес коласын и кустарниккез. Ёнжыка
известнӧй ныись карликкезӧсь кыдз (Betula nana), быдмӧ тундраэзын Европаас и
Северӧсь Америкаас и керӧса тундраэзын Сибирьын. Сія оз быдмы вылынжык 1 м
вылынася. Кыдззес ӧддьӧн мороззэза атерпитісьӧсь, оз шогаллӧ тулысся
кӧдздӧтӧммезсянь. Шонытыс колӧ тӧкӧ кыдззезлӧ субтропическӧй районнэсісь
(гималайа-китайӧсь, мукӧд японскӧй и америкаӧсь шорреза кыдз (Betula nigra)).
Разнӧй кыдззезлӧн оланыс кыссьӧ 100—120 во, 150 (300) во, 100—150 во, торья пуэз
оллылӧны 400 воӧдз и унажык. Листтэнас кыдзыслӧн питайтчӧны Майся жуккез, и
торья воэзӧ кӧр нія ӧдзӧн уна, вермӧны причинитны ыджыт вред кыдззеслӧ.

Медбы получитны ыджыт поделочнӧй материал кыдззес керассьӧны 60—80 и даже
мукӧдпыр 100-вося возрастын. Лыддисьӧ медбур песӧн, пессэз вылӧ пилитчӧ уже
40—60 воын. Постройкаэз вылӧ оз лӧсял, сідз кыдз чожа сісьмӧ грибоккез уллъя.
Сідзжӧ кыдзись керӧны высококачественнӧй фанера, лыжжез, резнӧй чачаэз,
прикладдэз билыйсянӧсь оружие понда.

Велдорись слоез кыдзыс карчлӧн имейтӧны ассьа шусь — симӧт. Симӧт важынсянь
применяйтчыліс отиррес промыселлэзын лӧсьӧтлӧм понда: туисоккез, доззэз,
коробкаэз, кӧшшез, лукошкаэз и мӧдік комся паньбекӧр, а сідз жӧ нинкӧммез понда,
видзсьыліс материалӧн гижӧм понда, сэтчӧ кӧркӧся коми отир гижлісӧ охотникӧсь
пассэз, кӧдна мыччалывлісӧ кӧр и кин вылӧ вӧралны.

Если ствол вылас керны надреззэз эта кадӧ, ныись пондас визылтны ыджыт
количестваын сок, видзлісь 0,43 сянь 1,13 % ӧдз сахар. Кыссьӧ сок визылтӧмыс —
кынымкӧ неделя. Кыдзыслісь сок ӧктӧмыс истощайтӧ пусӧ, сы дынӧ же ранаэзӧт карч
вылас, ловья тканнезӧ вермасӧ пырны шогӧта микроорганизммез, пуыс вермас
шогӧтсялны и сэсся кулны. Сійӧн соксӧ ӧктӧмыс бӧрсянь тшоктӧны ранаэсӧ карчсис
малтлыны нятьӧн или глинаӧн. Кыдз сокыс мунӧ мунӧ разнӧй напитоккез гӧтӧвитлӧм
вылӧ. Ыджыт кыдзыс вермас сетны суткиас ӧт ведрася унажык соксӧ. Сок мукӧдпыр
консервируйтӧны, шӧмсьӧтӧмӧн фосфорӧсь кислотакӧт. Упареннӧй кыдз сок
применяйтӧны мошшезлӧ, тулысся подкормка понда.

Кыдзись короссез используйтӧны лечебнӧй профилактикаӧсь целлезас баняэзын.
Лыддисьыліс, что дук кыдзыслӧн лечитӧ меланхолиясянь и отсалӧ вомзьсянь, а кыдз
сок, ӧктӧм особӧй луннэзӧ мартын и апрельын, сӧстӧмтлӧ вир.



https://koi.wikipedia.org/wiki/%D0%AE%D1%81%D1%8C%D0%B2%D0%B0_(%D0%BF%D0%BE%D1%81%D0%B0%D0%B4)

Юсьва — Перем ладорись Коми кытшын ыджыт посад, Юсьва районлöн да Юсьва
посадмулöн шöрин.

Отирыс рочсялöм комиэз. Унажыкыс баитöны роч кыв вылын. Коми кывсö озö радейтö,
школаын сійö озö велöтö.

Юсьваись памиллёэз коласын медодзза местаын Боталов, сы сьöрын мунöны Казанцев,
Баяндин да Сторожев.

Унакодь отирыс татöн сідзжö гишшöны Кривощёков, Исаков, Петухов, Тарасов,
Савельев, Мелюхин, Власов, Истомин, Быков, Котельников, Ярусов, Вилесов, Можаев,
Цыбин, Климов.

Етшажык адззам сэтшöм памиллёэз: Бычков, Гордеев, Мальцев, Петров, Габов, Котов,
Крохалев, Мехоношин, Семушев, Хозяшев, Хорошев, Чечулин, Колыхматов, Овчинников,
Ошмарин, Сюркаев, Туляев, Утев, Якимов.



https://koi.wikipedia.org/wiki/%D0%AE%D0%BA%D1%81%D1%8C%D3%A7%D0%B2_(%D0%9A%D3%A7%D1%87%D0%BB%D0%B0%D0%B4%D0%BE%D1%80_%D1%80%D0%B0%D0%B9%D0%BE%D0%BD)

Юксьöв посад сулалö Ыджыт туйвежын: Важ сибир тракт да öння Кудымкар-Гайна тракт
вожасянінын, Кöч посадсянь ойвылö 30 км ылынаын (автобусöн мунны 40 минута),
Гайнасянь лунвылö 45 км ылынаын да Кöс посадсянь рытвылö 38 км ылынаын.

Медматын Юксьöвсяняс — Митя грезд, кöда сулалö асыввылас 1,5 км ылынаын. Ылöжык
Кöс тракт кузя кö мунан, адззан Пармайыл. Мунан кö рытвылö кыкьямыс километра,
петас Сёрва посёлок. Лунвыв-асыввылас Юксьöвсяняс чукöрöн сулалöны грезддэз
Москвина, Сизьöв, Бажöв, Вершинин да нёль километраöн ылынжык Архипöв.

Одзжык матын вöлöмась грезддэз Маше́нь, Ӧ́ртя, Зи́мин (рытвылас), Белькӧ́в да
Кайса́рӧв (ойвылас), Манасты́р да Чаня́ыб (Турцияын).

Ордча посаддэз — Чадзöв (асыввылас 11 км ылынаын), Пелым (лунвылас 15 км
ылынаын) да Сергеевскöй (посёлок, ойвылас 16 км ылынаын).

Посадлöн шöрин — Медшöр туй да Базар туй вожасянінын, татöн сулалö вичку да
лавкаэз.

Роччез первуись казьтылöны Юксьöв йылісь 1579' годö, а 1647' годö шуöны сійö
погостöн. Сэк татöн вöлöма ям, сулалöма пуовöй вичку. Посадыс быдмöма Важ сибир
тракт дорын. 1787—1798' воэзö татчö сувтöтöмась öнняся изовöй Преображеннё
вичку. 1880' воэзö татöн вöлі 54 кöзяйство. Отир кöдзöмась сю, пöрöтöмась вöр,
ягöдалöмась (пуягöд, туримоль), ямщичайтöмась, кыйлöмась вöр пöтка.

1924' воöдз, посадас вöлі Чердын уездісь Юксьӧв волосьлöн шöрин, сыбöрын
Кӧсладор (1926' восянь Кӧсладор) районісь Юксьӧв сельсоветлöн шöрин.

1929' годö Юксьöвын лöсьöтöмась колхоз «Плуг», кöдö гырисьмöтöм бöрын шуöмась
«За коммунизм». 1970' нояб 27' лунö сійö öтлаöтöмась ордча «Калиновка»
колхозкöт, да лöсьöтöмась татчö «Юксьӧвскöй» совхоз.

Öні Юксьöв — Юксьӧв посадмулöн шöрин. Татöн пукалö посадмулöн веськöтлан,
юралісьыс Утробин Василий Клименьевич. Эм депутаттэзлöн совет.

Юксьöв посадын олöны юксьӧ́вчи. Айка мортсö шуöны юксьӧ́веч, инька мортöс —
юксьӧ́вка. Тöдчанним юксьӧ́вись нето юксьӧ́вскöй.

Ордча грезддэзісь йöзыс нимкодялöны Юксьöвын оліссесö лöдззезöн (юксьöвскöй
лöдззез).

Виль трасса Кудымкар-Гайна асфальтируйтöм, мöдік туйез посадас вевттьöмöсь
гравийöн нето куш му.

Эм гортся телефоннэз да туйдорся таксофоннэз. Мобильникöт позьö баитны 2011'
гожумсянь (оператор Мегафон,



https://koi.wikipedia.org/wiki/%D0%AD%D0%B6%D0%B2%D0%B0_(%D1%8E)

Эжва (рочӧн – Вычегда) — Коми Республикаын да Кардор лапӧлын ыджыт ю, кӧда усьӧ
Вынваӧ.

Мувывтор аркмӧма йы кыссьывлӧм дырни, а тодиль – Ойвыв саридз медбӧрьяись
бӧрыньтчикӧ. Муыс волькыт, шӧрӧт вылынаэз – 120–150 м. Ю оллез паськытӧсь,
аллювиӧсь оллез векнитӧсь, террасатӧмӧсь. Бассейныс тэчсьӧма перем кадся
пуксьӧссэзӧн (сёйез, мергеллез), изшомвевья извеснякӧн, юра да мел кадся
породаэзӧн, кӧднӧ вевттьӧны нельӧттор кадся пуксьӧссэз.

Бассейн муыс вӧрсялӧм: пармаын быдмӧны кӧз, пожум, кыдз. Ӧддьӧн унаӧсь нюррез
(нюрсялӧм 18,6%-ӧдз). Ӧрыс чукыля, ю пӧліньыс неыджыт (0,000162).

Эжва пондӧтчӧ Тиман мусюр лунвыв пом дорись Дзур нюрын кык шор (Лунвож да
Войвож) ӧтлаасьӧмсянь, а усьӧ Вынва юӧ Пырас (Котлас) кар дынын.

Шуӧны Катыт Эжва йылісь (йывсяняс Нем уссёӧдз, 246 км), Шӧрӧт Эжва йылісь
(Немдінсянь Сыктыв уссёӧдз, 489 км) да Кывтыт Эжва йылісь (Емва дінсянь аслас
уссёӧдз).

Катытас Эжвалӧн бассейныс – кырӧтӧм мыссэза плато, саридз вевдӧрсянь кӧ лыддьыны
– 200–250 м вылына. 150–200 метра пасьта оль лажмалӧ 20–40 метраӧдз. Юыс чукыля,
уна коськ, лажмытін, ваыс котӧртӧ чожа (0,6–0,7 м/сек лоӧ визулыслӧн перытаыс).
Юыс 15–20 метрасянь 80-100 метраӧдз пасьта, шӧрӧт пыдына – 3 м (медджуджытін –
10 м). Тыртчӧ юыс унажыксӧ сылан лымӧн (43–48 %). Ыджыт пайсӧ пуктӧны и муувтся
ваэз (35-40 %-ӧдз), мыля му пытшкыс татӧн тэчӧма карст аркмӧтан породаэзӧн
(извесняккез, доломит). Ваыслӧн ыждаыс Помӧсдін дорын 49,6 м³/сек.

Шӧрӧт Эжвалӧн бассейныс босьтӧ паськыт волькытін Тиман керӧссэз да Ойвыв мыссэз
коласын. Катытланьсянь ю котӧртӧ Керчомья оль кузя, кӧда куйлӧ Нем вылынін да
Джеджым парма коласын. Кывтытланяс юыс кывтӧ паськыт волькыт увтасӧттяс, кӧда
лёка нюрсялӧм. Веськыт ладорын юсянь эмӧсь ыджыт тыэз (Донты, Синдор ты).
Зораммӧма карст (Нем, Ойвыв Кӧтйӧм, Емва пӧлӧн). Ольыс 10 км пасьта. Адзыс
(поймаыс) паськыт, унажыксӧ кыкладорся; татӧн уна ласта (видз), нюр, полойез
(виссэз), орӧмваэз. Ӧрыс 100-680 м пасьта, пыдӧсыс кӧдза сора лыаись да
сёймуись, абу зумыт, эм уна перекат, лажмытін да ді (остров). Перекаттэзын
пыдынаыс 0,5 метраӧн, вомынын (плёсын) – 1,5–5 метраӧдз. Гожумся кӧс дырни
визулыс мунӧ 0,3–0,6 м/сек перытаӧн, ыджытва дырни перытаыс лоӧ 1,5–1,8 м/сек.
Эжва пырӧ сэтшӧм юэз чукӧрӧ, кӧдналӧн менандрируйтӧмыс абу на чулалӧм. Ваыслӧн
ыждаыс вежласьӧ 162 м³/сек-сянь (Немдін) 601 м³/сек-ӧдз (Сыктывкар). Вердчан
понда васӧ медуна сетӧ сылан лым (60 %–ӧдз), зэрыслӧн пай – 15–30 %, грунт
ваэзлӧн – 15–35 %. Тулысся ытва дырни юыс лэбӧ шӧрӧт межень тшупӧтся вылӧжык
кынымкӧ метраӧн (Сыктывкар дынын – кыксянь кватьӧдз метраӧн), эта коста сія
вӧтьӧ адзсӧ (поймасӧ) уна километра пасьта.

Кывтыт Эжвалӧн ландшафт да гидрологияыс Шӧрӧт Эжвалӧн кодь жӧ. Ваыслӧн ыжда
уссёын – 1160 м³/сек.

Эжва – кылӧтан ю. Кораббез ветлӧны тулыснас Вӧльдінӧдз (959 км), гожмунас да
арнас – Кулӧмдінӧдз (693 км).

Мукӧд вожжес Эжвалӧн ӧддьӧн коланаӧсь кӧзяйство понда, (чими кульмӧ да): Войвыв
Кӧтйӧм, Емва дмд.



https://koi.wikipedia.org/wiki/%D0%A7%D0%BE%D0%BC%D0%BE%D1%80

Чомор (диал. чомӧр нето чомер) – коми мифологияын олісь чуд. Важ комиэз понда
чоморыс вӧлі натьтӧ мупытшк видзисьӧн. Сылӧн культ павкӧ кык быдкодь сфералӧ.
Ӧткӧ – чомортӧ пыртӧны лёк (мупытшкся) чуддэз коласӧ, а мӧдкӧ – йитӧны сю-турун
воӧмкӧт. Перем ладорын комиэз талун сійӧ унажыксӧ тӧдӧны мун чомору! кывсер
сьӧрті.

Емва дорын, Эжва кывтытын, Эжва йылын, Сыктывдінын да шӧрӧт Сыктыв дорын коми
отир шуӧны чомӧрнас нето чомернас гаж, кӧдӧ порйӧтлӧны воӧм сюсӧ дзимлялӧм бӧрын
нето ытшкан ештӧтӧм бӧрын. Сідз жӧ нимтӧны и тодильнӧй сёян, кӧдӧ лӧсьӧтӧны этія
лун кежӧ: тэсись нето идовӧй пизись, виӧн пӧжалӧмӧ. Кӧр пым уджыс чулалас,
Сыктывдінын горӧтчасӧ: но тай чомӧр шеді нето шедӧдім тай чомӧртӧ. Лэт ю дорын
чоморнас шуӧмась гаж, кӧдӧ сурӧн, йӧктӧмӧн да сьылӧмӧн чулӧтлӧмась вартан бӧрын.

Ритуал понда пуана сэтшӧм жӧ кодь сёян йылісь тӧдлісӧ и ордча йӧз. Сідз татара
шуӧны чумарӧн кӧвдӧммезӧн шыд, удмурттэзлӧн чумер – кӧвдӧммезісь сёян, а
мокшалӧн цёмара – рузӧговӧй пельняннез.

Мукӧдыс чайтӧны, коми отирыс пӧ чомортӧ одзӧстӧмась роччезлісь: кулӧмгортса роч
диалектын эм и кыв чомор – сідз шуӧны вӧрисьӧс. И коми мортыт, кӧр мезмӧтчӧ бы
дозыляйтісьыс шогья, шуыштас: мун чомору, чомор кывсӧ роч датив формаӧ пуктӧмӧн.

Но и роч кылас чоморыс понда ӧтвужа шуаннэс эд абуӧсь. Нійӧ адззисӧ айран
(иранскӧй) йӧз сёрниись. Сідз, ирон (осетин) кылісь чаммар ‘сэрп, нёштӧм’, чумур
‘нятьӧсь, сӧс’, тюрк чамур, курд чамур ‘нять’ да м. д. ӧддьӧн лӧсялӧны мупытшк
видзисьӧс мыччалӧм понда. Сэтісь натьтӧ и петіс сэсся коми чоморыс мупытшк ен
туйӧ – сійӧ и порйӧтӧны зыряналаньын.

Ойвывся роччез сэсся коми енкоддьӧмсӧ пондасӧ вӧрись (лешак) туйӧ видзны, а
сэсся лунвыв комиэз роччезлісь ни одзӧстасӧ чомор вылӧ эттшӧм нёджӧвсӧ. Сідз и
аркмис фраза мун чомору! ‘мун лешак дорӧ!’, кӧдӧ тӧдӧны унажыксӧ комиэз Иньва
ладорын, но, шуам, и шӧр Сыктыв дорись Чуклӧмын чомӧру – видчан кыв.

Лэт ладорын (Порошева грездын) мортӧс, кӧда кӧлысь (свадьба) бӧрын пондіс овны
тесь керкуын, нимкодялӧны чомур (чомурӧ мунны – инь ордӧ овмӧтчыны). Мукӧдыс,
бӧра, лыддьӧны, чомурнас пӧ татӧн тесь шусьӧ.

Чомӧр туиснас Сыктывдінын шуӧны и учӧтик симӧтовӧй доз, кӧдаын вайлӧмась сёян
ичмоньлӧн ай-мам ордӧ гаж порйӧтікӧ. Мордінын, чужас кӧ ныв, шуӧны чомер туис
чужи.

Перем комиэз сьӧрті, чомор олӧ ыб шӧрись расын, аслас керкуокын. Этійӧ керкусӧ
мортлӧ оз позь адззывны: сія нач тырӧм понульӧн, жельнӧгӧн, понсэтӧрӧн да
жовпуӧн, ёгтурунӧн. Кӧть и тӧрӧтчас мортыс тэлляинас, Чоморыс керкуок дынӧ, сы
дынӧдз сё оз сибав: тэльыс пӧртчас куштывкаӧ, кӧда кузя котӧртӧ руч, а ӧмас
видзӧ мыйкӧ сьӧдӧ – этӧ Чоморыс нӧбӧтӧ ассис гортсӧ, медбы сувтӧтны сійӧ
мӧділаӧ.

Чоморыс – гожумся олісь, тӧв кежӧ сія пырӧ му пытшкӧ да узьӧ сэтчин тулысӧдз.
Саймӧтӧ сійӧ ыбшар.

Чомортӧ тӧдӧны сюа ыббез додзирайтісь туйӧ. Сія абу лышкыт. Лэт дорись Абьячойын
чоморнас нимкодялӧны надз мортӧс. Отирыслӧ чоморыт отсалӧ гусьӧн и мыччасьӧ токӧ
сэк, кӧр кинкӧ казьмӧтас сылісь нимсӧ. Вермӧ йӧртлыны аслас гортӧ челядьӧс, кӧр
ай-мам асьныс «иньдӧтасӧ» нійӧ этія ыб чуд дынӧ.

Чочком чомор олӧ чомын. Чочком лым чочкоммӧ омӧн. Чочком ном лэбалӧ чом дын,
сылӧ колӧ чочком чомор. Кӧть и чочком чочком чом, но чочкомжык чочком ном…



https://koi.wikipedia.org/wiki/%D0%A7%D0%B8%D0%BB%D0%B8%D0%BC%D0%B4i%D0%BD_%D1%80%D0%B0%D0%B9%D0%BE%D0%BD

Чилимдін район (рочӧнжык Усть-Цилемскӧй район) – веськӧтлан юкӧт Коми
Республикаын; республикалӧн 15 районісь ӧтік.

Чилимдін районыс 42,5 сюрс км² ыжда. Куйлӧ Коми Республика ойвыв-рытвылын.
Межаасьӧ Кардор лапӧвкӧт рытвылын, сы увтӧ жӧ пыран Яран кытшкӧт ойвылын, Ускар
кытш да Изьва районкӧт асыввылын Емва да Удора районнэзкӧт лунвылын.

Вӧрыс унажыксӧ кӧзъя, пожум да кыдз сора. Пантасьӧ и сыспу, лисвень, корья
пуэзісь быдмӧны сідзжӧ пипу, ловпу, бадь.

Лунвывсянь ойвывлань районсӧ вундалӧ Печора ю, сія котӧртӧ Чилимдін му кузя 235
км, сылӧн вожжес: Пижма, Неридз, Чилим, Шапкина.

Вӧрын олӧны: вӧрмӧс, кӧин, ош, кӧч, вурд, ур, чужмӧр, тулан, руч. Ойвылын ветлӧ
ойвыв кӧр.

Чилимдін районын олӧны 13 615 морт (2010 во). 2002 вося гижӧтӧм сьӧрті пӧшти
быдӧнныс отирыс (91,3 %) – рочӧсь, но эмӧсь и комиэз – 6,3 %, украинса – 0,7 %,
немеччез 0,6 %.

Район вылын юралісьыс Чупров Александр Филиппович. Веськӧтланыслӧн адрес:
169480, Чилимдін район, Чилимдін посад, Виль квартал, 11а. Факсыс: (82141)
929-61. Районісь советын седыджыт Чупров Василий Михайлович.



https://koi.wikipedia.org/wiki/%D0%A4%D1%80%D0%B0%D0%BD%D1%81%D1%83%D0%B7%D0%BC%D1%83

Франс нето Франсузму (фр.  France, роч. Франция) — рытвыв Европаын ыджыт канму.
Тыр нимыс — Франсуз Республика.

Ордчӧн Франсыскӧт куйлӧны сэтшӧм канмуэз: Белгия ойвылас, Лецебург, Немечму,
Швейцарму, Италья да Монако асыввылас, Эспання да Андорра лунвылас. Рытвылас
Франс петӧ Биская курья дорӧ, ойвылас — Ла Манш вис дорӧ, а лунвыв-асыввылас —
Мушӧр саридз дорӧ.

Франсузмуын медпаськыт ляпкыт места – Франс лажмытін, кӧда кузя котӧртӧ Сэн ю да
сылӧн вож Марн и мымдакӧ Луар. Эта лажмытіныс кералӧма известковӧй лёдззезӧн,
кӧдна невылынӧсь да аркмӧмӧсь чорыт керӧс породаэзісь. Ыжда сьӧрті мӧдік ляпкыт
места – Гаронн лажмытін, кӧда кузя визывтӧ Гаронн ю; Бискайя курья дынын эта
лажмытіныс вевттьӧма песӧк дюнаэзӧн, кӧдна вайӧтӧмӧсь саридзӧн. Веськыта шуны,
ойвыв-рытвыв Франсузму – быдсӧн лажмытіна. Куимӧт лажмыт места – Рон лажмытін –
куйлӧ торйӧн. Сія кыссьӧ паськыт визьӧн Рон да Сон юэз пӧлӧн, асыввылын кӧрӧм
керӧссэз коласын да рытвылын керӧса массиввез коласын; сія вевттьӧма ю
наноссэзӧн.

Франсузмуын ыджыт пространствоэз босьтӧны керӧса джуджытіннэз. Ны коласісь
тодиль ыджыт ӧтік – Медшӧрӧт массив. Сія зэв вылын и вачкисьӧ паськыт плато
вылӧ, кӧда вевдӧрын лэбӧмась кусӧм вулканнэз.

Сэтшӧмӧсь Мон Дор да вулкан лёдз Пюиын, кӧдаын поснитик да гырись вулканнэс
лыддиссьӧны 60-ӧдз. Быдӧнныс нія куйлӧны потӧминнэзын, кӧдна пыр кӧркӧ овлывлісӧ
изверженнёэз. Важ лаваэз да туффез, кӧдна важын ни сайкалісӧ и кӧдна аркмисӧ
пӧимись, вевттьӧны Овернь – сідз шусьӧ эта вулкана лапӧлыс.

Медшӧрӧт массивлӧн асыввыв дорыс бура лэбтӧма и шусьӧ сія Сэвеннӧн. Эна керӧссэс
крута лэдзчисьӧны асыввывлань – Рон лажмытінлань, кӧда аркмис му кора
пуксьӧмсянь.

Мӧдік зэв паськыт, но ӧддьӧн лажмыт массив куйлӧ Бретань кӧдж вылын да
Нормандиын. Эта массивыс тӧдчытӧг ӧтлаасьӧ ордчӧн куйлан лажмытіннэзкӧт.
Франсузму ойвыв-асыввылын эмӧсь неыджыт джуджытіннэз: лажмыт Арденнэз, кӧдна
пырӧны Франс пытшкӧ токо асланыс рытвыв помӧн, да вылынжык Вогеззэз, кӧдна одзза
мировӧй косясян бӧрсянь лоисӧ Франслӧн быдсӧн ӧтлаын матын куйлан Рейн лажмытін
торкӧт. Вогеззэз да Арденнэз коласын куйлӧ невылын Лотаринг плато.

Кӧрӧм керӧссэз сулалӧны токо Франсузму доррез гӧгӧр. Лунвыв-асыввылын,
Швейцармукӧт визир вылын, эм невылын Юра, а лунланьынжык, Итальякӧт визир вылын,
сулалӧны ӧддьӧн вылын Француз Альпаэз ӧтлаын Мон Блан йылӧн, кӧдалӧн вылынаыс
4810 м. Лунвыв-рытвылын, Эспаннякӧт визир вылын, сулалӧны Маладетта йылӧн
Пиренаэз.

Франсузмуын колана шедтассэз куйлӧны токӧ керӧс массиввез кок увтын. Главнӧйес
ны коласісь – Провансын бокситтэз да Вогезаэз дынсянь ойвывланьӧ, Лотаринг плато
пытшкын, Мец гӧгӧр кӧрт рудаэз; этӧ Европаын ӧтік медбогат кӧрт куйлассэзісь. Но
изшомӧн Франсузмуыс абу озыр; главнӧй кулассэз сылӧн куйлӧны Арденн керӧс увтын,
Лилль кар дынын, да Медщӧрӧт массив кок увтын, Ле Крезо кар дынын.



https://koi.wikipedia.org/wiki/%D0%A3%D1%81%D0%B8%D0%BA%D0%B0%D0%B2%D0%BF%D1%83%D0%BD%D0%BA%D0%B8_(%D0%BA%D0%BE%D0%BC%D0%BC%D1%83%D0%BD%D0%B0)

Усикавпунки — кар да коммуна Суомиын, Варсинайс Суоми регионын, Вакка Суоми
районын.

Усикавпунки Финмуын арлыд сьӧрті дасӧт кар. Король Густав ІІ Адольф лӧсьӧтіс
сійӧ 1674' годӧ. Карыс пырӧма и Европа историяӧ, мыля татӧн 1720' август 30'
лунӧ кырымалӧмась Ништадтісь мир да помалӧмась сійӧн унавося Ойвывся война.

Усикавпункиас каршӧрысся пырӧны одззася коммунаэз: Усикавпунки посадму, Каланти,
Локалахти да Пюхама.

Медматын карӧдз, Лайтилаӧдз Усикавпункисянь 18 км ылына, Раумаӧдз 45 км,
Туркуӧдз 70 км, Тампереӧдз 170 км, юркар Хельсинкиӧдз 230 км ылына.

Усикаупункикӧт ордчӧн куйлӧны сэтшӧм коммунаэз: Пюхяранта, Лайтила, Вехма,
Тайвассало, Кустави.

Усикавпункиын уджалӧ Суоми пасьта ӧтка автозавод, кытӧн лэдзӧны кокни
автомобиллез. Сія — мирын медойвывся места, кытӧн керӧны автомобиллез. «Валмет
Автомотиве» заводын 1960' воэзсянь лэдзӧны маркаэз Сааб, Талбот, Опел, Лада да
Порше. Заводын уджалӧны 800 кыным морт.



https://koi.wikipedia.org/wiki/%D0%A3%D0%BB%D1%96%D1%81%D1%8C_%D0%B8%D0%BD%D1%8C%D0%B2%D0%B0_%D0%B4%D0%B8%D0%B0%D0%BB%D0%B5%D0%BA%D1%82

Улісь иньва диалект (рочӧнжык нижнеиньвенскöй диалект) ― коми кывлöн диалект,
кöда вылын баитöны Перем ладорись Коми кытшын, Юсьва район асыввылын: Дöйöг,
Пöй, Исыв юэз пöлöн да Иньва мöдлапöлын.

Коми диалекттэз системаын улісь иньва диалектыс сулалö вылісь иньва диалект да
Язьва диалект коласын.

1. л шы абу: вым, ведзис, сов, кывис… Сы пыдди петысь в-ыс зумыд сöмын кыв
панасын. Мукöдлаын сiйö жебкодь, гулыд шыяс костыысь да кыв помысь тшöкыда бырлö
(медсясö зэвтöд бöрса шыгарын), шуам, поöны < повöны, ныöн < нывöн ‘налöн’, вööн
< вöвöн ‘вöлöн’, петаи ‘петалi’, но кывö ‘кылö’, пувис ‘пуис’, ювöнö ‘юöны’…

Унашыгара кадакывйын вужса и, ы, у шыяс озджык зэлавны, на дырйи зэлыдöн лоö дiн
бöрса шыгар: мунiс, пырасö, висьöма, пукты. Мукöд кывсикасъяс тшöтш тайö оланпас
сертиджык олöны: терку, но вичку, векнит, чорыт, но курыт, ыджыт; паськöм,
сьöвöм, но нинкöм, кынöм.

Бердним артмöдан содтöс -öсь пыр зэлыд: вийöсь, шырöсь, грезьöсь, висянöсь,
тороканöсь, орч. нимберд лыдмöдан -öсь: важöсь, гöрдöсь, томöсь, вильöсь,
пымöсь, кузьöсь – танi содтöсыс оз зэлав.

Учöтнам ме пыр пукавви öтнам. Мунасö быдöнныс роботаö, менö игнаасö керкуö и
пукав. Кыдзкö гожумнас вуныс вöи гажа. Мамö да вежаньö веччисö куртны уö
видзезвö, а менö кольисö бабö дынö. А меным öдьдьöн окота вöи веччыны ныкöт
тшöтш. Но менö изö босьтö, и ме понi горзыны. Мамö из тшöкты ведзны. Бабö дыр
менö öвис, а ме сьороно вöччи. Мамö да вежаньö менö казьаисö да вöгасьисö. Менö
кутiсö да игнаисö бальа гидö. Бабöö опеть изö тшöктö ведзны, понi брйакйыны
удзöсас. Бабöö воис менö жаль. Cia менö ведзис. Me пондi вöччыны мамö сьöрö.
Ньиа менö казьаисö и ышö öдьдьöнжык вöгасьисö. Сык ме котрасьны верми бура, ньиа
понiсö ме сьöрын вöтвисьны, но вöтны изö вермö. Керны ныö вöви ньем. Менö
сьодаки босьтiсö сьöраныс. Сыдз ме первуись вöи уын видззезвын



https://koi.wikipedia.org/wiki/%D0%A3%D0%BA%D0%B2%D0%B0_%D0%BA%D1%8B%D1%82%D1%88

Уква каркытш (рочӧнжык Городскӧй округ «Ухта») – веськӧтлан юкӧт Коми
Республикаын, республикалӧн вит каркытшшезісь ӧтік.

Уква каркытшыслӧн ыждаыс 13,2 сюрс км². Куйлӧ сія Коми му шӧрын. Ордчӧн сыкӧт
куйлӧны: ойвылын – Чилимдін да Изьва районнэз, асыввылын – Сӧснагорт район,
лунвылын Кулӧмдін да Кӧрткерӧс районнэз, рытвылын – Емва район.

Уква каркытш вылын юралісь Макаренко Александр Петрович (сія сідзжӧ карса
сӧветын юралісь). Веськӧтланас медыджытнас лоӧ Казарцев Олег Владимирович.
Веськӧтланыслӧн адрес: 169300, Уква кар, Бушуев туй, 11. Факс (82147) 631-01.



https://koi.wikipedia.org/wiki/%D0%A3%D0%B4%D0%BE%D1%80%D0%B0%D1%81%D0%B0

Удораса (кз. удорасаяс нето удорачи) — коми отир, кöдна олöны Ву да Мозын ю
йыввезын. Удорасалöн олан муэз куйлöны Коми Республикаись Удора районын.

Медодз комиэз локтöмась Ву да Пиньöг дорö ХІІІ-ХVІ веккезö Эжва катытсянь, Мозын
йылö ХVІ нэм одзза джынын Емвасянь. Ву да Пиньöг ладорын комиэз пантасьöмась
рытвыв чудь отиркöт (волоксайся чудь, вепссэз), сорасьöмась ныкöт. Сысянь
аркмöма ассяма коми группа Ву дорын (кытчö вуджисö овны и комиэз Пиньöгланись).
Мозын йылын коми группаыс аркмöм, кöр татісь комиэз сорасьыштöмась роччезкöт да
яраннэзкöт. Сійöн Мозынса мымдакö неöткодьöсь Ву комиэзкöт.

ХVІІ-ХVІІІ веккезö Ву дорсянь сэтісь коми отир локтöмась Мозын ладорö да
сорасьöмась татісёвöй комиэзкöт. Лоис консолидация да, ХІХ нэм кежö удораса
пöртчöмась öтласа коми субэтносö асланыс удора диалектöн.

Антропология сьöрті удораса — чочкомсаридз да асыввыв балты типаöсь. Квам да лов
культураын ассяма: уна мый босьтöм роч да вепс отирлісь: öтмоза ныкöт вептöны
керкуэз, серöтöны, керöны орнамент дмд. Советтэз вотöдз бура вöралöмась да
чериалöмась. Паськöм да кöмкöт аскодяöсь жö.



https://koi.wikipedia.org/wiki/%D0%A2%D1%83%D1%80%D0%BA%D1%83%D0%B8%D1%81%D1%8C_%D0%BA%D0%B0%D1%80%D1%82%D0%BE%D1%80%D1%80%D0%B5%D0%B7

Туркуись карторрез (су. Turun kaupunginosat) — Турку карлöн тодиль янсöтöм
мувывторрез, кöднö лöсьöтöмась история, география, отир лыд, кöзяйство,
транспорт да инфраструктура сьöрті.

Перво районыс шусьӧма Итяхарью-Вариссуо и сыын вӧлӧмась 9 микрорайон. Сэсся сылӧ
сетӧмась виль ним Вариссуо-Лавсте и этчӧ кольччӧмась токӧ 5 микрорайон.

Перво районыс шусьӧма Коройнен, татӧн вӧлӧмась 5 микрорайон. Сэсся нимыс лоӧма
Нумми-Халинен, ӧні татӧн 8 микрорайон.

Реформа бӧрын пондӧма шусьыны Руносмяки-Равнистула (су. Runosmäki-Raunistula шв.
Runosbacken-Raunistula), ӧні татӧн 5 микрорайон.

Перво районыс шусьӧма Кунинкоя (су. Kuninkoja), да вӧлі тэчӧм 7 микрорайонісь.
Сэсся сылӧн сетӧмась виль ним Лянсикескус, а микрорайоннэз лоӧмась 9-а.

Реформа бӧрын нимыс лоис Пансио-Юрккяля (су. Pansio-Jyrkkälä), ӧні татӧн 4
микрорайон.



https://koi.wikipedia.org/wiki/%D0%A2%D0%BE%D1%82%D1%8C%D0%BC%D1%8F%D0%BD%D0%B8%D0%BD_%D0%98%D0%B2%D0%B0%D0%BD_%D0%9C%D0%B8%D1%85%D0%B0%D0%B9%D0%BB%D0%BE%D0%B2%D0%B8%D1%87

Тотьмянин Иван Михайлович (1915-19??) – Коми кытшын партиялöн ыджыт функционер,
Коми окрисполкомын юралісь да Коми окружкомын медодзза секретар.

Чужис 1915' годö öння Кудымкар районісь Шадрин грездын. 1934' годö Перемын
помаліс финанссэз да экономика сьöрті техникум. Вит во сьöрна уджаліс Улісь
Тагилын Комбанк юкöтын инспекторöн-консультантöн, сэсся комсомол органнэзын.

ВКП(б) ЦК бердын медвылісь партшкола помалöм бöрын И. М. Тотьмянин вöлі иньдöтöм
Коми АССР-ö, кытöн сійö пуктöмась секретарöн, сыбöрын мöдöдз секретарöн партия
Тывда райкомö, а 1944' годö медодзза секретарöн Кулöмдін райкомö. Мортöс
бöрйылöмась депутатöн республика Верховнöй Советö, а 1949' во сія лоис ВКП(б)
обкомын секретарöн.

1949' во мортöс иньдöтöны Коми кытшö секретарöн партия окружкомö. 1950' декаб
коста сія лоис юралісьöн окрисполкомын, а 1953' февральын – ВКП(б) окружкомын
медодзза секретарöн. Этія чинын сія пукаліс 1961' годöдз. Сыбöрын муніс овны
Перемö, кытöн сія веськöтліс облсобесöн, отир контроль сьöрті карись комитетöн.

Вöлі РСФСР-ись Верховнöй Советын депутатöн III, IV, V кичöстöм коста
(1951-1963), ветліс делегатöн партия XX (1956' во) да XXI (1959' во) öксяннэз
вылö. Лыддиссис партия Перем обкомын бюроö пырисьöн.

Кан сетöма И.М. Тотьмяниныслö кык орден: Уджлöн Гöрд Дöрапас да Айму понда
косясян (1 тшупöта). Нысся сылöн вöлі кыкьямыс медаль.



https://koi.wikipedia.org/wiki/%D0%A2%D0%B0%D0%B9%D0%B2%D0%B0%D1%81%D1%81%D0%B0%D0%BB%D0%BE_(%D0%BA%D0%BE%D0%BC%D0%BC%D1%83%D0%BD%D0%B0)

Тайвассало гижӧны фин кыв вылын Taivassalo, швед кыв вылын Tövsala. Тайвас фин
кыв вылын лоас 'енвевт', сало — 'остров' нето 'дзибъяин'.

Ордчöн Тайвассалокöт куйлöны сэтшöм коммунаэз: Кустави, Маску, Мюнямяки,
Усикавпунки, Нантали да Вехма.

2011' январ 31' лун кежö Тайвассало коммунаын олöны 1703 морт: 861 айка да 842
инька.

Фин кыв лоö мам кывнас 97,06% оліссезло, Швед кыв — 0,59%-ыслö. Мöдік кыввесö
шуöмась ас кывнас 2,35% морт.

Тайвассало коммунаын медыджыт мортöн лыддисьö коммунануöтісь (kunnanjohtaja).
Öні эта чинын ветлö Веса Рантала (Vesa Rantala).

Тайвассало кöзяйствоын тöдчанаэз сэтшöм сфераэз: кысйöттэз, берсякерöтöм,
му-видз уджалöм да вöрвидзöм. Шуöны, татöн пö медуна чериалісь, лыддьыны кö
Саристо саридз пасьта.



https://koi.wikipedia.org/wiki/%D0%A1%D1%8B%D0%BA%D1%82%D1%8B%D0%B2%D0%B4i%D0%BD_%D1%80%D0%B0%D0%B9%D0%BE%D0%BD

Сыктывдін район (рочӧнжык Сыктывдинскӧй район) – веськӧтлан юкӧт Коми
Республикаын; республикалӧн 15 районісь ӧтік.

Сыктывдін районыс 7404,7 км² ыжда (Коми Республика мувывторись 1,8 %). Куйлӧ
республика лунвыв-рытвылын. Межаасьӧ Емдін да Емва районнэзкӧт ойвылын,
Кӧрткерӧс районкӧт асыввылын, Койгорт районкӧт лунвылын да Сыктыв районкӧт и
Кардор лапӧвкӧт рытвылын. Сыктывдін район пытшкын куйлӧ Сыктывкар каркытш ӧтлаын
республика канкарыскӧт.

Районсӧ лӧсьӧтӧмась Сыктыв ю уссёын (Сыктыв дінын), мыйсянь и аркмс сылӧн нимыс.
Медыдджыт ю Сыктывдін районас – Эжва, кӧда вуджӧ районсӧ параллель нёжӧн да
кӧдаӧ Сыктылыс и усьӧ. Мӧдік юэз: Пожӧг, Кылтымъю, Лопъю, Нювчим.

XIX векын Сыктывдін му пырлӧма Вӧлӧгда губерняӧ, Сыктывдін да Яренск уезддэзас.
Район татчӧ аркмӧтӧмась 1929 годӧ, июль 15 лунӧ.

Олӧны Сыктывдін районын 24,6 сюрс морт. Ны коласын 51,8 % комиӧсь, 39,5 %
рочӧсь, 3,1 % украинса, 1,1 % немеччез ja 0,8 % беларуссэз.

Район вылын юралісьыс – Рудольф Артур Альбертович. Веськӧтланыслӧн адрес:
168220, Сыктывдін район, Выльгорт посад, Домна Каликова туй, 62. Факсыс (82130)
710-42. Районісь Сӧветын медыджыт – Шкодник Александр Михайлович.

Район му вылын куйлӧ республикаись медыджыт стадион (Раиса Сметанина нима).
Татӧн чулӧтлӧны лямпаэзӧн котрасьӧм кузя канмуись да йӧзколасісь турниррез



https://koi.wikipedia.org/wiki/%D0%A1%D1%82%D1%80%D0%B0%D0%B6%D0%B6%D0%B5%D0%B7_%D0%B3%D0%B0%D0%BB%D0%B0%D0%BA%D1%82%D0%B8%D0%BA%D0%B0%D0%BB%D3%A7%D0%BD_%28%D1%84%D0%B8%D0%BB%D1%8C%D0%BC%29

1988 воын том Питер Квилл сыбӧрын кыдз куліс мамыс, вӧлі пышшӧтӧм
инопланетяниннэзӧн. Нія быдтісӧ сійӧ ворӧн, сія босьтіс аслыс ним Кӧдзулэя Лорд.
26 во бӧрті Питер Квилл мунӧ чапкӧм планета вылӧ Мораг, медбы гусялны
таинственнӧй сфера, но сійӧ кутӧ группа солдаттэзлӧн Расаись Крии кӧдӧн
управляйтӧ Корат, кодія сідзжӧ локтйіс сферала, медбы сетны сайӧ фанатиклӧ
Расаись Крии Ронанлӧ. Квиллыслӧ шогмӧ пышшыны ӧтлаӧн сферакӧт, но сылісь
местонахожденнёсӧ тӧдмалӧ Йонду — глава космическӧй пиратэзлӧн Опустошителезлӧн,
кӧда пышшӧтіс му вылсис Квиллсӧ и быдтіс сійӧ. Питер должен вӧлі сетны сферасӧ
сылӧ, но решитіс вузалны сайӧ веськыта заказчиклӧ. Лӧгсялӧм Йонду назначайтӧ
награда Квиллыс поимка понда.

Ронан тӧдмалӧ сы йылісь, что сферасӧ сӧтіс Кӧдзулэя Лорд, и тшоктӧ вайны сайӧ
вийисьлӧ Гаморалӧ. Сая адзӧ Квиллсӧ Ксандар вылын, кытӧн сія получитіс отказ
небисьыс сянь сійӧн, что сферанас заинтересуйтчис сэтшом опасной фигура кыдз
Ронан Обвинитлісь. Гамора пешлӧ гусялны сферасӧ, но Кӧдзулэя Лорд сайӧ вӧтӧ. Ны
разборкаӧ пырӧны кык наёмник — ылъя енот Ракета и пуаобразӧсь гуманоид Грут,
кӧдна мӧдӧны получитны награда Квиллыс понда. Но нійӧ быдӧннысӧ кутӧны местнӧй
правоохранительнӧй органнэзыс — Корпус Нова, и различнӧй преступленнёэз понда
пуксьӧтӧны тюрьмаӧ космическӧй станция вылын Килн.

Сэтчин Гаморасӧ пешлӧны вийны сотрудничество понда Ронан кӧт, кӧда виис уна
заключённӧеслісь роднӧесӧ, кӧда коласын опаснӧй вийлісь Дракс Разрушитель. Но
Квиллӧ шогмӧ убедитны Дракссӧ, что Гамора вермас отсалны вийны Ронансӧ. Кӧдзулэя
Лорд, Гамора, Дракс, Ракета и Грут ӧтлаасьӧны, медбы пышшыны и вузалны сферасӧ
ыджыт деньгаэз понда. Реактивнӧй енот аркмӧтӧ план, кӧда сьӧрті командаыс пышшӧ
тюрьмасис "Милано" вылӧ- корабль Квиллыслӧн.

Ронан связывайтчӧ Таноскӧт, кӧда обещайтіс уничтожитны Ксандарсӧ сфераыс
пондаись, обвиняйтӧмӧн сійӧ, сыын что сылӧн приёмнӧй ныл Гамора предайтіс нійӧ.
Эта кадӧ геройес локтӧны космоса станция вылӧ "Забвение", кӧда сулалӧ черепын
кулӧм гигантлӧн, кытӧн нійӧ должен видзчисьны небись сфераыслӧн. Небисьнас
оказывайтчӧ богатӧй коллекционер Танелиир Тиван. Сія осьтӧ сферасӧ кӧдалӧн
пытшкас — могущественной артефакт, способнӧй уничтожайтны планетаэз, но сійӧн
вермӧны владейтны тӧкӧ существоэз ыджыт расалӧн. Карина, рабыня Коллекционерлӧн,
пешліс гусялны Галясӧ, медбы шедны рабствосис, но шогмӧ взрыв, кӧда уничтожайтӧ
музей Тиваныслісь. Откадӧ этакӧт коддьӧм Дракс корӧ Ронансӧ, медбы косьасьыштны
сыкӧт. Обвинительыс кокнита вермис сійӧ, а Небула, агентыс Ронаныслӧн и мӧдік
приёмнӧй ныл Танослӧн, босьтӧ галясӧ сферасис. Гамора, кӧда пешліс мешайтышны
аслас сойлӧ, шедӧ космосӧ. Медбы сайӧ спаситны Кӧдзулэя Лорд висьталӧ Йондуыслӧ
асис местанахожденнёсӧ и мунӧ Гамораыс бӧрсянь вакуумӧ. Пустошителлес кватайтӧны
нійӧ, Йондаыс мӧдӧ вийны Квиллсӧ, но сія переубеждайтӧ сійӧ, уговаривайтӧмӧн
босьтны сэтшӧм дона артефакт кыдз Галя Понтӧгсьӧмтлӧн Ронаныслісь. Ракета, Грут
и Дракс, чайтӧмӧн, что нылӧн ёрттэс пленын, угрожайтӧны Пустошителлэслӧ, но
Квилл діс висьтасьӧ нылі и куимчӧтыс ӧтлаасьӧ командаыс дынӧ.

Сценаын титыррез бӧрсянь Танелиир Тиван пукалӧ развалинаэз вылын аслас музейын и
горесянь ювӧ. Сы дынӧ локтӧ бывшӧй экспонат — советскӧй пон-космонавт Космо
(Лайка) и лакӧ сылісь чужӧм, мый вылӧ мӧдік образеч сы коллекчиялӧн —
антропоморфнӧй утка ним сьӧрті Говард удивленнёӧн реагируйтӧ...



https://koi.wikipedia.org/wiki/%D0%A1%D0%B2%D0%B5%D1%80%D0%B4%D0%BB%D0%BE%D0%B2_%D0%BB%D0%B0%D0%BF%C3%B6%D0%B2

Свердлов лапӧв (рочӧнжык Свердловскӧй облась) – Роч Федерация видзантор. Куйлӧ
Урал сайын, пырӧ Урал федерал кытшӧ. Ордчӧн Свердлов лапӧвкӧт куйлӧны: ойланьын
– Коми Республика, ойвыв-асыввылын – Йӧгра кытш, асыввывлын – Тюмень лапӧв,
лунвылын – Курган лапӧв, Челяба лапӧв да Башкыр Республика, рытвылын – Перем
ладор.

Медыджыт юралісьыс Свердлов лапӧлын – губернаторыс. Ӧні губернаторын пукалӧ
Мишарин Ӧльӧксан Сергеевич.

Свердлов лапӧв вӧлі аркмӧтӧм 1934 годӧ Урал лапӧв разикӧ. Ӧння визиррезын олӧ
1938 восянь, кӧр сысянь торйӧтчис Перем лапӧв.

Свердлов лапӧв шусьӧ сідз, мыля сылӧн шӧрин Катькарыс, лапӧв аркмӧтікӧ (1934
годӧ), шусис Свердловскӧй. Катькарсӧ нимтӧмась Свердловскӧйнас Урал вылын
революция керись Свердлов Яков Михайлович сьӧрті. 1991 годӧ Катькарыслӧ сетӧмась
важ роч ним (Екатеринбург), а ачыс лапӧвыс кольччис Свердлов нимаӧн.



https://koi.wikipedia.org/wiki/%D0%A1%D0%B0%D1%80%D0%B0%D0%BC%D1%8F%D0%BA%D0%B8_(%D0%A2%D1%83%D1%80%D0%BA%D1%83)

Сарамяки – Финму лунвыв-рытвылас, Турку карын микрорайон. Пырö Мариа-Паттинен
районö.

Рытвылас Сарамякисянь котöртö шор Пиипаноя, кöда сайын куйлöны карись
микрорайоннэз Урусвуори да Лентокентя, ойвыв-рытвылын адззам микрорайон Мойсио,
ойвыв-асыввылын Якярля, лунвылас Метсямяки да Орикето. Асыввылас – посёлок
Паймала.

2004 годö Сарамякиын олöмась 530 морт, быд год отир чинö 1,7 % вылö. Оліссезісь
16,6 %-ыс 15 годся томжыкöсь, а 15,09 % пöриссез 65 годся. 95,28 %-ыслö чужан
кыв вöлі суоми, 0,75 %-ыслö – швед кыв, а 3,96%-ыслö – йöз кыввез

2007' годö микрорайонö каршöрсяняс вуджöтöмась регионісь тюрьма Какола. Сы понда
микрорайон лунвылас строитöмась тодильнöй керкуэз.



https://koi.wikipedia.org/wiki/%D0%A1%D0%B0%D0%B2%D0%B2%D0%BE_(%D0%BA%D0%BE%D0%BC%D0%BC%D1%83%D0%BD%D0%B0)

Alsila (Alsböle), Ampola (Amböle), Louhela (Birkkärr), Britsböle, Bränkärr,
Dals, Danskulla, Dikarböle, Finkulla, Finskylä, Flossböle, Foudila, Gripsböle,
Haarakallio, Haddböle, Hallela, Hemböle, Holvastböle, Hännikböle, Hännälä,
Härmälä, Ingniemi, Isomäkipää, Isopalike, Isosilkkilä, Järvenkylä, Kalainen,
Kaukola, Kavalto, Kirkonkylä, Knappböle, Koorla, Korpela, Korsnäs, Korvala,
Koski, Kosundböle, Kouttu (Koutböle), Kuggböle, Kursalo, Lattmark, Lautkankare,
Liesniemi, Liivala, Luola, Lurböle, Marike, Martböle, Mattböle, Mäenala,
Naarslahti, Nummenpää, Osmalahti, Paddainen, Pappila, Patarautila, Pyrilä,
Raitniemi, Rajalahti, Rikaniemi, Ristniemi, Ruona, Ruonlahti, Salmensuu, Salmi,
Sarapisto, Saustila, Sillankorva, Sillanpää, Siuri, Skörsböle, Slätsböle,
Sodaböle, Sorrböle, Sunnanberg, Svartsböle, Sydänmaa, Tallböle, Tapila,
Timperlä, Vahtinen, Vartsalo, Vesti, Vuotkulla, Vähäkylä, Vähämäkipää,
Vähäpalike, Vähäsilkkilä, Västerkulla, Ylistaro, Åkers



https://koi.wikipedia.org/wiki/%D0%A1%C3%B6%D1%81%D0%BD%D0%B0%D0%B3%D0%BE%D1%80%D1%82_%D1%80%D0%B0%D0%B9%D0%BE%D0%BD

Сӧснагорт район (роч. Район Сосногорск) – веськӧтлан юкӧт Коми Республикаын;
республикалӧн 15 районісь ӧтік.

Веськӧтлан шӧрин – Сӧснагорт кар. Сӧснагортсянь Сыктывкарӧдз 345 км, Уква карӧдз
15 км.

Сӧснагорт районыс 16,5 сюрс км² ыжда. Куйлӧ Коми Республика шӧрын. Межаасьӧ
Изьва да Печора районнэзкӧт ойвылын, Вуктыл районкӧт асыввылын, Мылдін да
Кулӧмдін районнэзкӧт лунвылын да Уква каркытшкӧт рытвылын.

Медыджыт ю районас – Изьва, кӧда дорын сулалӧ Сӧснагорт. Районас котӧртӧны
Изьвалӧн медыджыт вож Айюва, Уква (уссё гӧгӧр) да Сьӧдъю, а сідзжӧ Печоралӧн
шульга вож – Льӧмъю.

Район куйлӧ вӧр отын. Лысъя породаэз коласын унажыкыс пожум, кӧз, лисвень да
ньывпу. Кӧрья вӧрын быдмӧ кыдз да ловпу. Пармаын уна тшак да ягӧд, йылӧ
звир-пӧтка. Лыддьӧмась 50 гӧгӧр вид йӧлӧнвердіссез да 100 мымда вид кайез.

2002 вося гижӧтӧм дырни районын олісӧ роччез 75 %, комиэз 10 %, украинса 6 %,
беларуссэз 2 % .

Район вылын юралісьыс Леонов Игорь Викторович. Веськӧтланыслӧн адрес: 169706,
Сӧснагорт кар, Зоя Космодемьянскӧй туй, 17. Факсыс (82149) 505-07.

Сӧснагорт районын 21 оланін: ӧтік кар (Сӧснагорт), кык карок (Улыс Одес да
Войвож), 12 посёлок , ӧтік посад (Уквавом) да вит грезд.



https://koi.wikipedia.org/wiki/%D0%A0%D0%BE%D1%85%D0%B8%D1%80_%D0%91%D0%BB%D0%BE%D0%BA%D0%BB%D0%B0%D0%BD%D0%B4

Рохир Блокланд (нед. Rogier Philip Charles Eduard Blokland, *1971, Дордрехт) —
недерландскӧӥ лингвист, Уппсалаын чудь-йӧгра кыввез серти профессор (2014ʼ
годсянь).

Мортыс велӧтчис Гронинген университетын, кытӧн лоис магистрӧн 1997ʼ годӧ, а
2005ʼ-ӧ Корнелиус Хассельблатт бердын дорйис докторскӧӥ диссертация. Сыбӧрын Р.
Блокланд уджаліс доцентӧн, кытсалӧм доцентӧн, исследовательӧн Европаись кымынкӧ
тыдалана вузын, ны коласын Таллинскӧӥ университет, Тартусскӧӥ университет,
Грайфсвальдскӧӥ университет да А. Гумбольдт нима Берлинскӧӥ университет.

2005ʼ-2006ʼ годдэзӧ докт. Блокланд веськӧтліс чудь-йӧгра кафедраӧн Гронингенын
(Корнелиус Хассельблатт бӧрсянь), а 2009ʼ-2010ʼ воэзӧ чудь-йӧгра кафедраӧн
Гамбургскӧй университетын (Е. А. Хелимскӧй бӧрсянь). 2011ʼ годӧ сія пондіс
уджавны кыввез исследуйтісьӧн чудь-йӧгра кафедраын Людвиг-Максимиллян нима
Мюнхенскӧй университетас (Елена Скрибник бердын).

2014ʼ арнас Рохир Блокланд вежис Ларс-Гуннар Ларссонӧс Уппсальскӧӥ
университетын, кытӧн кутчис юравны Ӧння йӧз кыввез серти институтісь чудь-йӧгра
кафедраын.

Р. Блокландыс велӧтӧ унажыксӧ чудскӧӥ, перемскӧӥ да саамскӧӥ кыввез. Медуна кад
профессор сетӧ кыв документируйтӧмлы. Сійӧ интересуйтӧны ӧшан кыввез да учӧтик
кыв формаэз.



https://koi.wikipedia.org/wiki/%D0%9F%D0%B8%D1%85%D0%BB%D0%B0%D1%8F%D0%BD%D0%B8%D0%B5%D0%BC%D0%B8_(%D0%A2%D1%83%D1%80%D0%BA%D1%83)

Нимыс Пихлаяниеми (гижӧны фин кыв вылын Pihlajaniemi, швед кыв вылын Rönnudden)
комиӧн лоӧ Пелісьнӧрыс.

Ордча микрорайоннэз: Корпполайсмяки ойвылын, Пуйстомяки асыввылын да Уйттамо
лунвылын.

Одзжык Пихлаяниемиын, Питкясалми курья дорын вӧлі деревня, кӧдӧ дзимлялӧмась
1950' воэзӧ, кӧр мӧдӧмась керны таті туй портсянь. Сэсся татӧн патеруйтӧма
Варсинайс Суомиись енӧждорьян полк, кӧдӧ пӧдналӧмась 2002' во помын. 2007' во
помын сы казармаэзӧ вуджис Саридзвыннэзлӧн штаб.

1990' воэзсянь Пихлаяниемиӧ паськыт прос муэз вылас пондӧмась бура строитчыны.
Ыджыт керкуэз чукӧрӧн сувтӧтӧмась Маяка вадорӧ (Маяккаранта). Медтӧжчана керку
татӧн лоис 58 метра вылына да 18 судта Airiston Tähti.

Пихлаяниемиын 2004' годӧ олӧмась 1 139 морт, и быд во олісьыс содӧ 3,69 процент
вылӧ. Отирись 9,13%-ыс 15 годся томжыкӧсь, а 11,94%-ыс 65 годся пӧрисьжыкӧсь.
Мам кывнас шуӧмась фин кыв 90,52%, швед кыв 5,36%, а мӧдік кыввез 4,13%
оліссезісь.

Пихлаянниеми пырйӧт мунӧ материковӧй Туркуӧ быдӧс транспорт Хирвенсалосянь,
Сатавасянь да Какскертасянь.

Elina Teerijoki. Kaupunginosien Turku. Turku: Savukeidas Kustannus, 2012. ISBN
978-952-268-030-3



https://koi.wikipedia.org/wiki/%D0%9F%D0%B5%D1%80%D0%B5%D0%BC_%D0%BB%D0%B0%D0%B4%D0%BE%D1%80%D0%B8%D1%81%D1%8C_%D0%9A%D0%BE%D0%BC%D0%B8_%D0%BA%D1%8B%D1%82%D1%88%D0%BB%D3%A7%D0%BD_%D0%B3%D0%B5%D0%BE%D0%B3%D1%80%D0%B0%D1%84%D0%B8%D1%8F

Перем ладорись Коми кытшыс куйлӧ Роч муподыслӧн асыввыв тор вылын, Урал
керӧссэзсянь рытвывланьын, Кама ю йыввезын. Перем ладорсис кытшыс босьтӧ
ой-рытвыв тор.

Муыслӧн ыжда 32,77 сюрс км², этія лоӧ Перем ладорись 20,4%. Коми кытш ыджытжык
сэтшӧм канмуэзся кыдз Албанму, Хаястан нето Белгия.

Ойвылас кытшыскӧт ордчӧн куйлӧ коми йӧзыслӧн мӧд чужан му – Коми Республика,
рытвылас – Киров лапӧлісь Камакатыт да Зюзьдін районнэз, лунвылын Перем ладорись
Сива, Карагай да Ильинскӧй районнэз, асыввылын – Перем ладорись Добрянка,
Усоллё, Совкар да Чердын районнэз.

Ойланься визирыс мунӧ Ойвыв мыссэз кузя, рытланься – Вятка-Перем мыссэзӧт да
Камайыв вылынін кузя, лунланьсяыс – сія жӧ вылыніныслӧн мусюррезӧт да Обва-Иньва
волькытін кузя. Асывланяс визирыс мунӧ Кондӧс мыссэзӧт, Кӧсва да Весляна
лажмытіннэз кузя.

Ойвыв мыссэз – этӧ невна лэбыштӧм шыгыракодь муэз, кӧдна унажыксӧ быдмӧмась
вӧрӧн да нюрсялӧмась. Медыджыт вылынаэз татӧн сибалӧны 200-250 метраӧдз. Сійӧн,
мыля покаттэс умӧля кырӧтӧмӧсь, лэбӧминнэсӧ он и казав. Но сё жӧ Ойвыв мыссэз
олӧны ва юканӧн. Тасянь пондӧтчӧны Камалӧн шульга вожжез: Весляна Ручкӧт, Лупья,
Леман Лёлькӧт да Тимшор.

Ойвыв мыссэзсянь лунланьӧттяс, 150 км рытвывсянь асыввылӧ нюжалӧ Весляна
лажмытін. Этія лажмалӧмас куйлӧ паськыт ольыс Кама юлӧн, татӧн жӧ сы вожжезлӧн
(Весляна, Лупья, Леман) кывтыттэз. Вылынаэз татӧн 120-130 метраӧн саридз
вевдӧрсянь. Кама оляс бура тыдалӧны кык терраса. Одззаыс тэчӧма ӧнняся лыа
(песӧк) да сёй пуксьӧссэзӧн, мӧдыс – куш лыаись. Этія вылынжык терраса овлӧ
кынымкӧ километра пасьта, сы вылын лажмалӧммезас аркмӧмась сфагнума ыджыт
нюррез, а кӧсжык иннэзын – пожума яггез.

Лунвылынжык ми адззамӧ Кӧсва лыжмытін. Сія лоӧ Кӧсва юлӧн паськыт да волькыт
оль, кӧдӧ аркмӧтӧмась кыссян йы бӧрся ваэз. Шӧркодь вылынаэз татӧн вежсьӧны
120-150 м коласын. Кыкнан лажмытіныс куйлӧны Кама депрессия тэчасын.

Коми кытш рытвылын да лун-рытвылын сулалӧ Камайыв вылынін. Медся джуджыта муыс
лэбӧма Лопва да Юм ю йыввезын, кытӧн адззӧмась и кытшыслісь медвылын чутcӧ – 329
м. Но унажыксӧ вылыніныс куйлӧ 250-270 метраын саридз вевдӧрсянь. Таті мунӧ ва
юкан визь Камалӧн веськыт вожжез коласын, ӧттэс лэдзчӧны асыввылӧ Коми кытш му
кузя, а мӧддэс рытвывлань котӧртӧны, Киров лапӧлас, да Камаӧ жӧ усьӧны.
Мыссэзлӧн йыввез волькытӧсь нето невна мылькьяӧсь, но алькӧса покаттэз
дорӧсалӧмась юэзӧн да шоррезӧн. Камайыв вылынін абужык нюрсялӧма Войвыв мыссэс
сьӧрті. Медуна нюрыс татӧн увдӧрсяӧсь. Вевдӧрся нюррес эмӧсь токӧ ӧті-ӧтілаын,
да и то нія непаськытӧсь.

Асыввыв визирыс пӧлӧн Коми кытшас буракодь тӧдчӧны Кондӧс мыссэз. Кӧсва да Велва
коласын ва юкан визьӧттяс нія йитчӧны Камайыв вылынінкӧт.

Коми кытшыслӧн лун-асыввылын куйлӧ Обва-Иньва волькытін, сы кузя визывтӧ паськыт
ольӧттяс Иньва ю да сылӧн вожжез – Юсьва, Велва да Пожва.

Кува йыввезын кӧрт рудаэсӧ адззӧмась эшӧ XIX век шӧрын. 1856 годӧ граф Строганов
осьтӧма Кува дорын металл керан завод, кӧда уджалӧма 1909 воӧдз. Заводын кӧртсӧ
керӧтӧмась рудаись, кӧдӧ вӧлі шедтӧны перем система вевдӧр горизонттэзісь.

Первуись мусирыс чижгӧма му осьтаись Майкар дорын 1960 годӧ. Ӧні кытшыс лунвылын
адззӧмась мусирыслӧн эшӧ кынымкӧ шогманін.

Бивидзан сёйез пантасьлӧны рытвылын да лун-рытвылын (Кӧч да Юрла районнэзын),
нія куйлӧны ордчӧн кӧрт руда шогманіннэзкӧт. Сы понда нійӧ кӧркӧ уджӧтлӧмась
Куваись металлкеран заводын. Ӧддьӧн бурӧсь сёй шогманіннэз Кӧсва, Юм, Лолӧг, Чус
да Вурлам йыввезын. Медбура тӧдса ны коласісь Кӧч районісь Зырянов дорын сёй
куйланін. А чочком сёйез, бӧра, пантасьлӧны шочжыка.

Извесь иззэз куйлӧны омӧн кытш пасьта. Медыджыт куйлассэз Кӧч да Юрла районнэзын
(Зула ю ольын), Юсьва районісь Кимина грезд дорын да Гайна районісь Данилова
посад дынын. Пласттэслӧн кызаыс 0,5-сянь 4 метраӧдз. Адззӧм извесь иззэслӧн
ӧтласа ыжда лоӧ 1 млн. т мымда.

Лыаэз (песӧккез) быдлаын жӧ эмӧсь. Нія аркмӧмась нёльӧттор кадӧ аллювий да
кыссян йы бӧрся пуксьӧссэзынжык. Медся озырӧсь (богатӧсь) песӧккезнас Коми
кытшыслӧн ойвыв районнэз. Лунвывлын, Юсьва районісь Дӧйкар да Купрӧс дорын
куйлӧны кварца лыаэз, кӧднӧ позьӧ лэдзны стёкло керӧмӧ.

Охралӧн зэв бур шогманіннэз пантасьлӧны Кӧс районісь Кордон, Нагорнӧй да Чиркова
дынын, а сідзжӧ Юсьва районісь Дӧйкар грезд дорын.

Уна во сьӧрна казялӧмась: январын шӧрӧт шонтӧгыс Коми кытшас -16°С, юль коста -
+17°С. Сідзкӧ неӧткодьыс шонтӧгыслӧн лоӧ годнас 33°, а мукӧд воэзӧ медыджыт да
медучӧт шонтӧггез коласын неӧткодьыс вермас локны 85°-ӧдз. Кӧть и кытшыс куйлӧ
3000 км-ся ылынжык Атлантика океансяняс, этія океаныс сё жӧ буракодь павкӧ сы
климатыслӧ. Годыслӧн кӧдзыт кадӧ рытвыв да лун-рытвыв тӧввез вайлӧны кымӧррез,
сы коста пондӧ лымьявны да шоналыштлӧ. А воыслӧн шоныт кадӧ нія жӧ тӧввез
чинтӧны руыслісь шонтӧгсӧ да вайлӧны зэррез.

Кытшас 400-ся унажык ю. Невна не быдӧнныс лоӧны Кама бассейнын. Ачыс Кама ю
кытшыс му кузя котӧртӧ рытвывсянь асывланяс, а сылӧн вожжэс (притоккез)
артмӧтӧны кытшыслӧ быдӧс ю везӧт (речнӧй сеть). Шульга вожжэс (Весляна, Лупья,
Леман) ӧктӧны ва Ойвыв мыссэзісь, а веськыттэз (Иньва, Кӧсва) – Камайыв
вылынінісь.

Тыэз Коми кытшын этшаӧсь, и куйлӧны нія ойланьынжык – Кама ольын, шульга
вадӧрас.

Медыджыт ны коласіь Нахты: кузяыс 12 км, паськытаыс 100 м гӧгӧр. Ю кодь нюжалӧм,
сія и лоӧ Тимшор юыслӧн важ ӧрнас. Васӧ Нахты босьтӧ ордча нюррезісь, а ва
ыждикӧ – Тимшор юись.

Нахтысянь лунланьын нюжалӧ Кривчи ты, ордчӧн сія жӧ нима грездкӧт. Кузьта сылӧн
10 км, пыдына – 2 м. Кывтытас сія паськыт да ляпкыт ӧрнас йитчӧ Камакӧт.
Ой-асывланьын Кривчи тысянь эм неыджыт гӧгрӧса Тундра ты, а сысянь рытланяс
аркмӧмась сэтшӧм тыэз: Улын Старича (Пятигоры грезд дорын), Вылын Старича
(сэтшӧм жӧ нима грезд дорын), Вежаты (Гайналӧ панытын), Леман ты (Леман ю
кывтытын), Валаужом (Усть-Чикурья грездлӧ паныт).

Сэтшӧмӧсь жӧ юдорся тыэз, кӧть и бура учӧтжыкӧсь панталамӧ Кӧсва, Иньва, Весляна
оллезын. Медгырисьӧсь ны коласын аркмӧмась Юсьва районын, Купрӧс посад дынын.

Юдор тыэзся эмӧсь и сэтшӧм тыэз, кӧдна аркмисӧ му вевдӧрын важся лажмалӧммезын,
кӧр кыссян йы (ледник) сылікӧ ны кузя котӧртіс ваыс. Этатшӧм тыэзӧн лоӧны Вадты
да Оныл. Нія куйлӧны Коми кытш ой-рытвылын, Порыш да Утьва юэзлӧн ваюканінын,
дзибья вӧр да нюррез коласын.

Вадтысянь асывланяс куйлӧ Оныл ты, сылӧн диаметрыс 1 км-ся не унажык. Вадӧррез
нюрсялӧмӧсь, торфсялӧмӧсь. Этія тыись петӧ Оныл ю, кӧда усьӧ сэсся Веслянаӧ.

Коми кытшын 70 пруд гӧгӧр. Нія не быдлаын ӧтмымдаӧсь. Медуна пруддэз Юрла да Кӧч
районнэзын. Медыджыттэз коласісь лыддісьӧ Кува пруд Кудымкарын. Татісь босьтӧны
ва карын оліссез понда.

Кама вавидзанін Коми кытшланьӧ петӧ рытвыв дорнас. Татӧн аркмӧмась Иньва да
Пожва курьяэз, кытӧн сулалӧны порттэз: Усть Пожва да Майкар.

Сійӧн, мыля Коми кытшыс куйлӧ волькытінын, ваыс кымӧрсянь усьӧ унаӧв, а пакмӧ
сія муись умӧля, татӧн и аркмӧмась ӧддьӧн уна нюррез, медуна ойланяс да
шӧрӧттяс. Нюррезісь унажыкыс вевдӧрся нето вуджанаӧсь. Паськыт нюррез куйлӧны
Важты да Онолва тыэз гӧгӧр, Утьва да Порыш ю йыввезын. Паськыт да кузь видзӧн
нюжалӧны нюррез Кама шульга вадӧр пӧлӧн, Тимшор, Лупья, Леман дорезын, Весляна
йыввезын. Нюррезлӧн этія чукӧр шусьӧ Гайна нюррезӧн. Уна нюр эм Кама да Кӧсва
коласын ва юканінын (Селиш, Солым, Булач).

Кыкгыжья йӧлӧнвердіссез коласын ветлӧны вӧрмӧссэз да кӧррез. Вӧрмӧс (йӧра) олӧ
омӧн. Сійӧн, мыля видз-му уджалӧм паськалӧ, энӧ подаэсӧ вештӧмась ойвывланьӧ.
Нія гажӧн овмӧтӧны том тэлляӧн быдмыштӧм вӧркерассэз да палёжжез, кытісь адззӧны
бур вердас. Сэтӧн, кытӧн паськалӧмась нитшшез, ойвыв районнэзын олӧны кӧр
табуннэз. Медбура радейтӧны нія веретяэз Вадты, Оныл да Тундра тыэз гӧгӧр.

Сибирись Коми кытшӧ пыравлӧ косуля, но вердчаныс сылӧ татӧн етша, лымыс пыдынӧв,
да и лёквиррез-яйсёйиссез уськӧтчӧны, сійӧн и оз кольччы сія миянӧ дыр кежӧ.
Яйсёйиссез коласын медгырисьыс – руд-гӧрд ош. Ошез татӧн унакодь и олӧны нія
кытшас быд ыджыт вӧраинын. Не весь ошыс сьылӧтӧма коми фольклорын, пуктӧма Коми
кытш да Перем ладор вужпассэзӧ, да дыр кад сьӧрна вӧлі дорьян увтын. Ошыс олӧ
дзибья сьӧд вӧррезын, выскыррез да шаттяэз коласын. Нешоча сійӧ позьӧ пантавны
пуягӧда яггезын да ӧмидзӧн тырӧм палёжжезын. Нія ошшез кытшын бура йылӧмась, нія
уськӧтчӧны горт пода вылӧ. Сійӧн отирыс пондісӧ бӧра ошавны. Кытӧн вӧрыс
вежласьӧ ыббезкӧт олӧны кӧиннэз. Медуна нія лунвыв да шӧрӧт районнэзын. Татӧн
кӧин и керӧ медуна умӧльсӧ отирыслӧ, сійӧн и сы сьӧрын кыйсьӧны жӧ. Руччез
пантасьӧны Коми кытш пасьта омӧн. Тӧвнас этія яйсёйисьыс ӧддьӧн уна вийлӧ
шыркоддьӧм йириссезӧс, гожумнас сёйӧ геббезӧс да чеччассезӧс, куталӧ кайезӧс да
кӧччезӧс. Унажыксӧ кытшын олӧны гӧрд руччез, етшажык панталан сивӧйесӧ, сьӧддэз
пыравлӧны токӧ ӧті-ӧтіӧн.



https://koi.wikipedia.org/wiki/%D0%9F%D0%B5%D1%80%D0%B5%D0%BC_%D0%BA%D0%BE%D0%BC%D0%B8_%D0%BA%D1%8B%D0%B2

Перем коми кыв нето рочӧнжык коми-пермяцкӧй кыв (аснимыс коми кыв) — коми отир
кывлӧн öт регионісь стандарт, кӧдӧ видзӧны Перем ладорись Коми кытшын. Коми
кывлӧн мӧд регионісь стандарт – зыряналӧн коми кыв – зорамӧ Коми Республикаын.

Перем комиэзлӧн кылыс, коми кыв да, пырӧ урал кыввезлӧн чудь-йӧгра увтырӧ, перым
чукӧрас . Торья кыввезын содтассэз агглютинасьӧны, сёрникузялӧн унажыксӧ
номинатив тэчас.

Перем коми кыв лыддисьӧ кыв стандартӧн Перем ладорись Коми кытшын, кытӧн коми
отирыс (перем комиэз нето коми пермяккез) баитӧны коми кывлӧн кык сёрнитан
вылын. Этӧ лоӧны ойвыв перем да лунвыв перем сёрнитаннэз.

Перем коми кыв лӧсьӧтікӧ подыс туйӧ бӧрйӧмась лунвыв сёрнитансис вылісь иньва
диалект, кӧда перем диалекттэз коласын баитіссез лыд сьӧрті лоӧ медыджыт. Сэтчӧ
пыртӧмась л шы, медбы лыддьӧтан кыв лӧсяліс и лунвыв перем, и ойвыв перем
сёрнитана коми отирлӧ.

2002' вося гижӧтӧм сьӧрті Роч муын перем комиӧн баитӧмась 94,3 сюрс морт, ны
коласын 6657 морт – мӧдік вужжезісь отир .

Перем ладорлӧн Устав сьӧрті Перм ладорын канму (государство) нимсянь веськӧтлан
органнэзлӧ колӧ лӧсьӧтны уджнысӧ сідз, медбы перем коми отирлӧн зорамис кыв, лов
культура да этнослӧ аскодя мӧдік берся.

Перем ладорись Коми кытшын веськӧтлан кылӧн лоӧ роч кыв. Сыкӧт ӧтлаын веськӧтлан
керкуэзын позьӧ баитны и перем коми кыв вылын.

Кыкись тӧлісьӧ коми кыв вылын петӧ тодиль газета «Кама кытшын» (сійӧ лӧсьӧтӧны
Кудымкар районісь «Иньвенскӧй край» газета редакцияын).

Коми кытшись «Парма» нима газетаын перем коми кыв вылын петӧ быд неделься
листбок «Коми говк».

Шочыника лэдзӧны челядь понда журнал, «Силькан» нимаӧ, кытӧн сетӧны гижӧттэз и
комиӧн, и рочӧн.

Ӧті-ӧті программаэз перем коми кыв вылын лӧсьӧтӧ и аспондасис уджалан радио
«Союз-FМ-Кудымкар».

Лыддьӧтан кывнысӧ да перем коми литература 2008'/09' воын Коми кытшас велӧтӧмась
дзир 20,5% коми челядь коласісь (2931 морт); а садиккезӧ, кытӧн челядёкыскӧт
баитӧны коми кыв вылын, ай-маммез сетӧмась сія жӧ годӧ токӧ 848 кага (этія лоӧ
14,3% быдӧс дошкольниккез коласісь).

Медвылӧдз велӧтаніннэз коласісь перем коми кыв вылын лыддьӧтӧны лекцияэз токӧ
Перемын, педагогика сьӧрті университетын. Татісь филфаклӧн коми-роч юкӧт вылӧ
одзжык быд во босьтлӧмась 25 мортӧн. Сэсся велӧтчыны локтіссез лоӧны сё етшажык.
2009' годӧ 1-а курс вылӧ босьтӧмась дзир 17 мортӧс. Велӧтчылісӧ 5 воӧн, ӧні
пондасӧ етшажыкӧн. Юкӧтсӧ помаліссезлӧ сетӧны диплом «Перем коми кыв да
литература сьӧрті велӧтісь, роч кыв да литература сьӧрті велӧтісь». Но уджавны
коми кыв велӧтісьӧн томмэс сэсся озӧ вермӧ да мунӧны шедтыны сьӧм мӧділаэзӧ.

Пондӧтчан школа понда коми велӧтіссезӧс лӧсьӧтӧны Кудымкарын, педагогика сьӧрті
колледжас, но татӧн нельки оз быд во босьтӧ абитурасӧ. Этія и вежӧртана, мыля
школаэз Коми кытшын пӧднасьӧны, а коми кыв тӧдісь школьниккез дугдывтӧг чинӧны.

Ӧння кадӧ небӧггесӧ перем коми кыв вылын лэдзӧны ӧддьӧн етша, да и тематика
нылӧн зэв и зэв дзескыт. Шуам, кӧр 1921'–1937' воэзӧ петӧмась 350 нима быдкодь
небӧггез, то сы дыра жӧ кад сьӧрна, 1991'–2007' воэзӧ, дзир 80. Кӧркӧ, лыддьӧтан
кыв лӧсьӧтікӧ, лэдзӧмась кыдз велӧтан да мича литература, сідз и политика, наука
да берся удж сьӧрті колана небӧггез, ӧні жӧ лыддьӧтісьлӧ вӧзйӧны токӧ перем коми
гижиссезлісь мичмӧтӧм гижӧттэз да перем коми кыв да литература сьӧрті велӧтчан
небӧггез. Коми книгаыс Коми кытшын петӧ Перем коми этнокультура шöринісь.

Коми кытш визиррез сайын перем комиӧн небӧггез петӧны Финмуын, кытӧн Библия
вуджӧтан институт 1993'-2009' воэз сьӧрна лэдзӧма öкмыс гижӧт Христос велӧтӧм
сьӧрті.

Рытвыв Европаын перем кыв вылын медодзза текст вӧлі йӧзӧтӧм (публикуйтӧм) 1705'
годӧ. Этӧ вӧлі кеймисян «Миян айö», кӧдӧ ми вермам лыддьӧтны Н. Витсен небӧгись
«Ойвыв да асыввыв тотаралӧн му».

Перем кывлісь кынымкӧ шуан гижӧма Д. Г. Мессершмидт (1720) да мымдакӧ
публикуйтіс Ф. Й. Страленберг небӧгын «Европа и Азиялӧн ойвывся да асыввыв тор»
(1730).

Первуись перем коми шуаннэсӧ сетӧма торйӧн и ордчӧн зыряна коми кыввезкӧт Г. Ф.
Мюллер. Этійӧ сія керис 1756' годӧ, кор сылӧн медодз петіс небӧгыс «Казань
губерняись чучкӧй отир йылісь». Перем кыввез босьтӧмӧсь ойвыв сёрнитанісь.

Медодзза коми грамматика да ыджыткодь кывкуд вӧлісӧ лӧсьӧтӧмӧсь 1785' во кежӧ.
Уджыс вӧлі керӧм Перемись протоиерей Попов Антоний веськӧтлӧм увтын. Небӧггес
ӧнӧдз абу публикуйтӧмӧсь.

Сэсся перем сёрнитаннэзісь лоасӧ ӧктӧмӧсь эшӧ кык ыджыт кывчукӧр – Чечулин
Георгийлӧн (1820' воэзӧдз) да Волегов Федотлӧн (1830'-1840' воэзӧ).

1823' воын Йӧг посадісь поп Любимов Феодор первуись вуджӧтӧма перем коми кыв
вылӧ ыджыт небӧг: Бур юӧр (Евангеллё) Матфей сьӧрті. Кигижӧтыс вӧлі ыстӧма
канкарӧ, но сэтӧн кольччис куйлыны архивын. 1838' год кежӧ сія жӧ Ф. Любимов,
Совкарись монастырын олікӧ, лӧсьӧтӧма перем коми кыв сьӧрті мӧдік грамматика.
Уджсӧ йӧзӧтӧмась токӧ 2007' воын…

Куимӧт пырся перем коми кыв лад йылісь гижис Рогов Миков. Сылӧн грамматикаыслӧ
вӧлись лӧсяліс: небӧг вӧлі печатайтӧма Петракарын 1860' годӧ. Ӧкмыс во бӧрті,
1869' годӧ, сэтчин жӧ петӧ Ӧврам Миколыслӧн жӧ «Коми-роч да роч-коми кывчукӧр».

1866' воын Лондонын петӧ медодзза печатайтӧм небӧг быдсӧн перем комиӧн, «Матфей
сьӧрті Бур юӧр», кӧдӧ вуджӧтӧма Роговыслӧн ёрт Попов Ӧврам. Текстыс вӧлі
лӧсьӧтӧма латынь шыпассэзӧн. Дыр мыйись сійӧ жӧ небӧгсӧ лэдзасӧ и роч шыпассэзӧн
– Петракарын жӧ, 1884' годӧ.

Челядьӧс велӧтӧм понда медодзза небӧг, «Лыддьӧм пермяк понда», петӧ 1894' воын,
гижис сійӧ Попов Ермов.

XIX век помын – XX век пондӧтчикӧ Казаньын лэдзӧны перем коми кыв вылын
букваррез да унакодь вичкося небӧг. Сійӧ уджсӧ артмӧтіс Камасинісь Шестаков Яков
(сія вӧлі поп Кудымкарын). Вуджӧтіссез коласын тӧдса Седегов И.В., кӧда кипонісь
петіс «Вежа история» (1901' во) да мд.

Важ режим дырни да и мыйкӧ дыра революция бӧрын, 1927' годӧдз, небӧггесӧ
лэдзӧмась ойвывся да лунвывся сёрнитаннэз вылын торйӧн. Сэсся шуасӧ лӧсьӧтны
ӧтласа перем коми кыв, мый понда и пыртасӧ л/в вежласьӧм.

ХХ веклӧн 20'-30' воэз сьӧрна перем комиэзлӧ лыддьӧтан кыв лӧсьӧтӧмась Лихачёв
Микаль, Питю Ӧньӧ, Онтон Пёдор, Ёгор Пёдор, а томжыккез коласісь Нечаев
Григорий, Грибанов Спиридон, Василь Миков, Иву Стёпко.

Сія жӧ кадӧн перем коми кыв вылын вӧлісӧ лэдзӧмӧсь велӧтан небӧггез алгебра,
геометрия, физика, химия, география, ботаника да зоология сьӧрті, уна небӧг
вуджӧтасӧ роч кыв вылісь.

Эна воэзӧ неӧтпыр вежсьылӧма коми кывлӧн графика (гижӧт): перво вӧлӧма Молодцов
анбур (1921-1932), сыбӧрын коми латынь (1932-1937), сэсся татісь комиэсӧ
вуджӧтасӧ роч азбука вылӧ, а 1939' годсянь пыртасӧ ӧння коми алфавит.

Перем коми кыв вӧлі вӧлись кодифицируйтӧм 1938' август 7' лунӧ, кӧр РСФСР-ись
отирӧс велӧтӧм сьӧрті нарком «утвердитіс русскӧй основа вылын коми-пермяцкӧй
алфавит да основнӧй орфографическӧй правилоэз» . Но эшӧ 1936' восянь коми кывсӧ
пондӧмась Коми кытшын быднёж дзескӧтны. Перво шупкасӧ коми теминология (Мошегова
Анна, Спорова Анна да кд.), сэсся кутчасӧ жагӧник пичкыны коми кывсӧ школаись,
веськӧтлан керкуэзісь, газетаись. Медбӧрьяись газета быдсӧн комиӧн петас 1958'
годӧ. Историяӧ велӧтан медбӧрья небӧгсӧ печатайтасӧ 1962' воын, математикаӧ (1
кл. понда) - 1975' воын. Быдӧс этіясянь лыддьӧтан коми кыв ӧштас ассис дон, и
кольччас коланаӧн токӧ ны понда «кинлӧ этӧ интересно».

Ыджыткодь «Русско-коми-пермяцкӧй словарь» петіс 1946' годӧ (лӧсьӧтіссез – А. М.
Спорова да П. С. Кузнецов), а «Коми-пермяцко-русскӧй словарь» – 1985' воын
(лӧсьӧтіссез – А.С. Кривощёкова-Гантман да Р.М. Баталова). Кыкнан кывкудын
коланася унажык роч шуаннэз, а ӧддьӧн уна коми кыввез сэтчӧ абу пыртӧмӧсь.

Перем коми кыв теория сьӧрті ӧтласа небӧг петӧма токӧ ӧтчид - 1962' годӧ.
Небӧгсӧ гижӧмась Илля Вась кипод увтын. Сэсся эттшӧм уджжез перем комиэзлӧн эзӧ
ни вӧлӧ.

Ӧння кадӧ Коми кытшын бӧра весӧтӧны бы перем коми терминология. Виль велӧтан
небӧггезӧ пыртӧны ни сэтшӧм вунӧтӧм кыввез, кыдз шыпас (буква туйӧ), кывбур
(стихотвореннё туйӧ) да мӧдіккез. Комиӧн баитыштӧ радио да телевизор, газетаын
петӧ коми листбок. Но глобализируйтчӧм коста вились саймӧтны коми отирыслісь
интерес мам кыв дынӧ лоӧ ӧддьӧн сьӧкыт.

Коми кывлад йылісь баитікӧ сьӧрсьӧн-бӧрсьӧн видзӧтӧны кывсӧ куим ладӧрсянь:
фонология (сёрни шыэз йылісь велӧтӧм), морфология (кыв формаэз йылісь велӧтӧм)
да синтаксис (кыввез йитчӧм йылісь велӧтӧм).

Перем коми кывлад йылісь татӧн гижам унажыксӧ А.С. Кривощёкова-Гантаманлӧн
«Дженынт грамматика» сьӧрті .

Лыддьӧтан кылын перем комиэзлӧн сія лоӧ морфологизируйтӧм, м. ш. мукӧд содтассэз
пыр вынаӧсь (сідз, небзьӧтан содтас -ок: пызанок, пурток), мукӧдыс бӧра некӧр оз
вынсьӧтчӧ (шуам, эманимлӧн места кӧрталан содтас -ын: вӧрын, Перемын), вӧлись
куимӧттэз кыскӧны вынсьӧтӧмсӧ ас одзись слогӧ (шуам, ордчӧтан содтас -жык:
чочкомжык, пемытжык).

Анбур (алфавит) тэчӧма 35 шыпасісь, ны коласын быдӧс роч шыпассэз да кык асланым
- ö, i.

Шыпассэз сьӧрсьӧн-бӧрсьӧн мунӧны сідз: а, б, в, г, д, е, ё, ж, з, и, i, к, л, м,
н, о, ö, п, р, с, т, у, ф, х, ц, ч, ш, щ, ъ, ы, ь, э, ю, я.

Шыпас i видзӧны, мед мыччавны тыргора шы и гозъя чорыт шума шыэз бӧрын (т, д, с,
з, н, л): тійӧ, тӧді, сім, зі, ӧні, вӧлі; абу кӧ этія тыргора шы одзын гозъя
чорытыс, сійӧ жӧ мыччалӧны и шыпасӧн.: мийӧ, син, йирны, иган).

Шыпас э видзӧны, мед мыччавны небыт шы э кыв пондӧтчикӧ да гозъя чорыт шума шыэз
бӧрын (эстӧн, тэнат), мӧд шыэз бӧрын гижӧны е (менам, сетны).

Кöрталан (падеж) мыччасьö кöрталан суффикссэзöн. Перем комиэзлöн лыддьöтан кылын
эм кöртавтöм (под) форма да 17 кöрталан. Мукöд кöрталан суффикссэзлöн эм вына да
жеб варианттэз, мöддэс овлöны токö сора вежласьöмын.

Кадакыв вежласьö кад, мортін да лыддян сьöрті. Сылöн эм нёль модус: индикатив,
императив, конъюнктив, оптатив.

Под форма - тшöктан модуслöн (императив) öтікö лыддян мöдöдз мортін: мун, кер,
пукты.

Ин сьӧрті быдкодь йитӧттэсӧ (отношеннёэз) мыччалӧны нима кывбӧррез. Нія вужнаныс
шуӧны ин, кӧда куйлӧ кытшӧмакӧ эмторыс сьӧрті (сы одзын, дорын, весьтын, сайын
да мд.): керӧс увтын, керку сайын; ю дорын, школа одзын.

Нима кывбӧррез да мукӧдыс кодя кывбӧррезісь вермӧны кышавны асалан содтассэз,
шуам пызаныт увтын туйӧ позьӧ висьтавны пызан увтат; пызаныт увтісь туйӧ - пызан
увтсит.

а) ӧтлаӧтӧмӧн: и, да, сідзжӧ, тожӧ, не — не, шуам: Кушамӧ ыб, и му шуралӧ; Быд
лун сылӧ вовлісӧ телеграммаэз да письмоэз; Зоночка любитіс лыддьӧтны, сія сідзжӧ
занимайтчис спортӧн.

б) янсӧтӧмӧн нето оча пуктӧмӧн: а, но, да, или, али, то — то, то ли, шуам:
Керкуным бур, да юыс матын абу; Небоын югьяліс шонді, а руыс вӧлі кӧдзыт

а) висьталантор: что, чтобы, медбы, бытьтӧ, кыдз бытьтӧ, шуам: Бур, что лымыс
одз сыліс; Петялӧ кажитчис, бытьтӧ ойся вӧрын кинкӧ ветлӧтӧ; Быдыс тӧдіс, что
чожа войнаыс кончитчас

б) кад: кӧр, кыдз, только, кытчӧдз, шуам: Кӧр мужиккез саймисӧ, Ипатов керкуас
эз ни вӧв; Только пондіс югдыны, вӧраліссез вӧлісӧ кок йылын ни

в) гӧгӧртас: кӧ, кӧбы, если, ежели, коли, раз, шуам: Гортсянь кӧ лэдзасӧ, сэк
мунам татісь; Ежели бы кӧч ветлӧтіс эсті, сійӧ адззисӧ бы след сьӧрті; Если колӧ
сёрнитны мекӧт, кай татчӧ

г) помка: мыля, сідз кыдз, сійӧн что, сысянь что, сійӧн мыля; шуам: Библиотека
оз уджав, сідз кыдз мунӧ ремонт; Юннаттэз киськалісӧ пуоккез, сійӧн мыля гожумыс
ӧддьӧн жар. Огӧ ни кайӧ вӧрас, лӧсьӧтчӧ зэрны да.

д) мог: мед, медбы, сы понда, медбы, шуам: Варяыс муніс мӧдӧрӧ, медбы сыкӧт не
пантасьны; Деддэзным пессисӧ сы понда, медбы мийӧ бура олім.

Шы мыччалан серкывез. Шуам: кар-р, кар-р — рака карзӧм вылӧ вачкисьӧ, крив-крув,
крив-крув — туриэз кривзӧны, кук-ку, кук-ку — кӧкӧкӧк, ур-р, ур-р — ургӧ дудіыс,
чив-чив — чивзӧ рудкайыс, герс-герс — герсканыслӧн шыыс, чав-чав — чавкан
горӧтӧ, чирк-чирк — кӧбывкаэз чирскӧны да с.о.

Унакодь и адззӧмсӧ мыччалан серкыввез: дзар: дзар керны ‘чожа видзӧтны’; жӧв:
жӧв керсьыны ‘чӧв усьны’; сяр: сяр сулавны ‘арттӧг сулавны’ (уна йылісь); чывк:
чывк керны ‘чожа бергӧтчыны’ (морт йылісь); кваркыш: кваркыш керны ‘куньыштлыны
син’; питькыр-питькыр: питькыр-питькыр мунны ‘мунны каджжезӧн питькырасьтӧн’;
лег-лег: лег-лег керны чуньӧн ‘повзьӧтны чуньнас’.

Перем комиэз коласісь ассиныс кывнысӧ наука ладӧрсянь туялісӧ кӧркӧ нето ӧні
туялӧны 15 морт:



https://koi.wikipedia.org/wiki/%D0%9F%D0%B5%D1%80%D0%B5%D0%BC_%D0%BA%D0%BE%D0%BC%D0%B8%D1%8D%D0%B7%D0%BB%D3%A7%D0%BD_%D0%B3%D0%B8%D1%88%D1%88%D0%B0%D0%BD%D0%BD%D1%8D%D0%B7

Перем комиэз новлӧны быдкодь гишшаннэз (рочӧнжык: памиллёэз). Мукӧдыс ны
коласись асланым, мукӧдыс важся кадӧ ни босьтӧмӧсь мӧдік отиррезлісь.

Медваж чисто коми памиллёэз аркмӧмась увтыр ниммезісь, кӧдна помын сулаліс -ег
нето -ӧг: Гачегов, Волегов, Кочегов, Чажегов, Ужегов, Лунегов, Седегов, Отегов,
Кузегов, Категов.

Мӧдік памиллёэз аркмӧмась важ коми чучкӧй ниммезісь: Зонов, Канёв, Кудымов,
Мошев, Ябуров.

Роччезлісь кышасьӧм гишшаннэз коласісь позьӧ казьтыштны то эттшӧм памиллёэз:
Анфалов (Новгортын овлӧма Анфал воевода), Вилесов (роч чучкӧйезлӧн вӧлӧма Велес
ен), Галкин (галка ― чавкан), Голев (голь), Зубов, Зубков (зуб, зубок), Истомин
(истома), Канюков (канюк), Мехоношин (мехонос — мешӧк новйӧтісь), Радостев
(Радогост, Радость ниммезісь), Распопов (распопа, распоп — вӧвлӧм поп), Трубинов
(труба), Утробин (утроба), Хромцов (хромец), Щербинин (щерба, щербина), Ярков
(ярый, яркий) да уна мӧдіккез, нія не ӧтік дас.



https://koi.wikipedia.org/wiki/%D0%9F%D0%B0%D1%80%D0%BC%D0%B0_%28%D0%B3%D0%B0%D0%B7%D0%B5%D1%82%D0%B0%29

Парма — Перем ладорись Коми кытшын канувтісь газета. Петö Кудымкарын недель
вылас куимись. Ыдждаыс 4-8 листбок. Тиражыс 4500-7300 экземпляр.

Газетаыс сідз-ту роч, кöть öтпыр недель вылас сетöны öтік листбок комиöн («Коми
говк»).

Газет лэдзöны Кудымкарын 1926' нояб 7' лунсянь. Перво шусис «Гöрись» и петіс роч
кыв вылын, токö мукöд статьяэз да мичмöтан гижöттэз вöлісö комиöн. 1926'-1930'
воэз сьöрна тиражыс содöма 500-сянь 3500 нумерöдз.

1931' нояб 2' лунсянь газета пондіс шусьыны «Ленин туй вылöт». Коми кыв вылын
тексттэз лоисö унажык, а 1936'-1938' годдэзö «Ленин туй вылöтыс» невна не быдсöн
комисяліс, мыля роччез понда кутчисö лэдзны торья газета («За ленинскую
национальную политику»). 1938' во помын, кöр роччез уськöтчисö Финму вылö,
«Ленин туй вылöт» лоис роч, но сэсся бöра пондöмась лэдзны сійö кыкнан кыв
вылын.

1951' юнь 1' лунсянь Кудымкарас öтлаöтöмась коми да роч газетаэз «Ленин туй
вылöт» да «Коми пермяцкöй колхозник». Нёль листбока газета («По ленинскому
пути»/«Ленин туй вылöт») пондіс петны недель вылас витісь. Тиражыслісь учöтжык
тор (800 экземпляр) печатайтöмась комиöн, а ыджытжыкö (4000 экземпляр) — рочöн.
Пытшкöсыс вöлі öткодь.

1991' сентябсянь газета шусьö «Парма». Мукöдкоста материаллэз пондöмась сетны
комиöн. Коми кывтö газетаын озö радейтö, мыля рочсялöм отир комиöн оз бы
лыддьöт.

1997' восянь петö коми кыв вылын быднеделься содтöт. Перво коми содтöтыс шусис
«Лымдорчача», сэсся «Коми говк». Коми текст лöсьöтісьöн вöлі Кольчурин Вась,
2009' годсянь — Дульцева Öрина. 2000' воэз пондöтчикö пондылöмась керны комиöн
торья вкладка, но рочсялöм народыс пондöмась шупкавны вкладкасö (асьныт пö
лыддьöтö асланыт пон кыв вылас), сійöн бöра ковсис керны «Пармаас» токö коми
листбок.



https://koi.wikipedia.org/wiki/%D0%9C%D1%8E%D0%BD%D1%8F%D0%BC%D1%8F%D0%BA%D0%B8_(%D0%BA%D0%BE%D0%BC%D0%BC%D1%83%D0%BD%D0%B0)

Aarlahti, Antikkala, Haijainen, Harainen, Heikkilä, Hietamäki, Hiippavuori,
Hiivola, Hirmuinen, Hämäläinen, Kaivattula, Kaskinen, Katavainen, Kaukurla,
Kaulakko, Kauvainen, Kivivuori, Koivisto, Kumiruona, Kuneinen, Kurina,
Kuuskorpi, Laukola, Lehtinen, Leinakkala, Mannuinen, Mietoinen, Nummi,
Orkovakkinen, Palokylä, Pursila, Pyhe, Pyhäranta, Rantavakkinen, Raukkaa,
Rauvola, Ravea, Runoinen, Ruonkallio, Saari, Soukko, Sukoinen, Sydänperä,
Tavastila, Telkinmäki, Tervoinen, Tiirola, Tuokila, Uhlu, Valaskallio, Vähäkylä.

Aakula, Asema, Asemanseutu, Haapainen, Haloila, Halso, Huoli, Hurula, Ihalainen,
Jutila, Juva, Kalela, Karhula, Karjakoski, Kasurla, Kattelus, Keijainen,
Kintikkala, Kivikylä, Korvensuu, Kukola, Kälälä, Laavainen, Lankkinen,
Lemmettylä, Lepistö, Liuskallio, Majalainen, Maunula, Mielismäki, Munnuinen,
Munttinen, Mustila, Myllykylä, Mäenkylä, Nakkila, Neuvoinen, Nihattula,
Nihdeinen, Nukkila, Nuuskala, Pahikkala, Palolainen, Parsila, Pellilä,
Perpoinen, Pursinen, Rahkola, Raimela, Ruotsinmäki, Ruutila, Seppälä, Sunila,
Suorsala, Tammisto, Tapaninen, Tarvainen, Tiuvainen, Tursunperä, Vallainen,
Vihtamäki, Värräinen



https://koi.wikipedia.org/wiki/%D0%9C%D0%B8%D1%82%D1%8F_(%D0%9A%D3%A7%D1%87%D0%BB%D0%B0%D0%B4%D0%BE%D1%80_%D1%80%D0%B0%D0%B9%D0%BE%D0%BD)

Митя́ — Перем ладорись Коми кытшын, Кöчладор районісь Юксьӧв посадмуын коми
грезд (деревня).

Вöлöма пö морт, кöда поздісьöм эта местаö, нимыс вöлі Митя. Сідз и пондасö шуны
деревнясö.

Митя грездыс сулалö Кыдзыс ю йыввезын, посадму шöринсянь (Юксьӧв посадсянь)
асыввылö 1,6 км ылынаын да Кöч посадсянь ойвыв-асыввылö 33 км ылынаын.

Митя грездсянь ойвыв-асыввылö 1,4 км ылынаын сулалö Пармайыл (сэтчö эм веськыт
туй), лунвыв-асыввылö 3 км ылынаын сулалö Бажöв, лунвылö 2,8 км ылынаын —
Сизьöв.

Митяыс сэк вöлі Чердын уездісь Юксьӧв волосьын, 1924' во бöрын Кöсладор (1926'
годсянь Кöчладор) районісь Юксьӧв сельсоветын.

Советтэз дырни Митяас лоис «За коммунизм» колхоз. Сэсся лоис «Юксьӧвскӧй»
совхоз, митинчи уджалöмась совхозыс первöй отделеннёын. Вöлі ферма.

Ӧні Митяыс пырӧ Юксьӧв посадмуӧ, 2006' воöдз вöлі Юксьӧв сельсоветын. Грездын эм
староста, полициялöн урядник вовлö Юксьöвись.

Торья отирыслöн эм нимкоддез: Арбуз Петь, Санко Вань, Паша Валь, Зинко Лёнь,
Öнись Лёнь, Гоб Ныр, Одуванчик, Сьöд Иван, Гöрд Иван.

Ыджыт уджаиннэз грездын абуöсь. Отирыс быдтöны пода да карч, туруналöны,
ягöдалöны, тшакьялöны, вöралöны.

Отирыс медыджыт празьник туйö пуктöны Спас. Митяын да Пармайылын сія — асланыс
вежалун. Этія лунö быд во матісь видззез вылын овлöны Спас коссез, кöр
Кöчладорись да Кöсладорись том отир тышкасьöны öтамöдныскöт.



https://koi.wikipedia.org/wiki/%D0%9C%D0%B8%D1%82%D1%80%D0%BE%D0%B2%D1%87%D0%B8_(%D0%AE%D1%81%D1%8C%D0%B2%D0%B0_%D1%80%D0%B0%D0%B9%D0%BE%D0%BD)

Митровчи — Перем ладорись Коми кытшын, Юсьва районісь Карпов посадмуас коми
грезд (деревня). Митровчиыс сулалӧ Иньва ю дорсянь ойвылас, Юсьва посадсянь 20
км ылынаын.

Митровчиыс сулалӧ Иньва ю дорсянь ойвылын. Рытвылас сысянь параллель нёжӧн
нюжалӧ Петыковчи грезд. Иньвалань кӧ лэдзчан километра мымда, петас Мурмӧс.
Рытвылас, ылынкодь ни, эшӧ кык деревня Рудак да Ивучовчи. Кӧркӧся сельсоветлӧн
шӧрин, Ӧнтипинчи посад, куйлӧ Митровчисянь асыввылӧ куим километра ылынаын.

Деревняын оліссез сідзжӧ шусьӧны митровчи. 2009 во пондӧтчан кежо татӧн олӧмась
64 морт, кӧдна видзисӧ 24 горт. Отирыс гишшӧны Баяндин, Радостев. Увтырыс ур,



https://koi.wikipedia.org/wiki/%D0%9A%D3%A7%D1%81_(%D0%BF%D0%BE%D1%81%D0%B0%D0%B4)

Кöс — ыджыт посад Перем ладорись Коми кытшын, Кӧсладор районлöн да Кӧс
посадмулöн веськöтлан шöрин.

Кöс посад шуöны сідз натьтö Кöсва ю сьöрті. Одзжык сія котöртöма посад дорöттяс,
а сэсся воргаыс вежсьöма, и посадыс кольччöма кöсінас.

Кöс посад сулалö важ сибир тракт дорын Кöсва юсянь рытвылö 2,5 км ылынаын да
Лолог юсянь лунвылö кык километра ылынаын.

Асыввылас Кöс посад бердын сулалö локтіссезöн лэбтöм Кордон посёлок, рытвылас
километра етш ылынаын — Абрамöв грезд. Кöс да Абрамöв коласын адззам
Сельхозтехника посёлок. Кöссяняс лунвылас куим километра ылынаын поздісьöмась
деревняэз Виль Гущин да Важ Гущин (кöднö одзжык шуöмась Октыльсорд), ойвылас
кыкьямыс километра ылынаын сулалö Увдöр Кöс.

Гырися кö юкны, посдас эм кык тор: У́рдöл (асыввылас) да Ве́рдöл (рытвылас).
Урдöлыс — важ посад, вердöлыс — сёрöнжык овмöтöм район.

Медшöр улица — Ленин туй. Сія мунö посадöттяс параллель пöлöн, рытвылас петö кар
сайö да пöртчö Юксьöв трактö, асыввылас петö Кордонланьö. Лунвылöттяс Ленин
туйсяняс нюжалöны Гöрдармия туй, Пролетариат туй, Коми туй, Киров туй, Мир туй,
ойвылöттяс — Колхоз туй да Первомай туй.

Меридиан пöлöн медшöр туйöн позьö лыддьыны Совет туй, этія туйыс петö карсайö да
пöртчö Пуксипи трактö. Асыввылас Совет туйсянь куйлö Боталов туй, кöда ойвылас
петö кар сайö да пöртчö Светлича трактö. Рытвылас Боталов туйсянь куйлöны Карл
Маркс туй, Октябся туй, Партизан туй, Голев туй.

Кöсладорын отирыс олöны важынсянь. Кöс посадсянь ойвылö 3,5 км ылынаын
археологгез адззöмась неолит кадся йöзлісь сувтчанін (II сюрсво миян эраöдз).
Родановсалісь карколяс адззöмась посадсянь рытвылö 5 км ылынаын, Ыджытшор
уссёын.

Роччез первуись казьтылöны татісь оланін 1579' годö. Сэк Яхонтов гижöма сійö
кыдз Ныров погост, кытöн вöлöмась 14 горт.

1623' годö Кайсаров гижö ни погост Коса, Ныров тож йылісь, кытöн вöлöмась 41
горт да 44 айка морт. Гижись казьмöтö, тавö пö татчö вовлöма лёкби, чарöтöма да,
41 керку сотчöма. Кöс погостын сэк сулалöма пуовöй вичку, а ачыс сія вöлі татісь
кытш понда шöрин (быдсöн сы кипод увтын олöмась сизим грезд).

1840' во кежö Кöс посад пырöма Юксьӧв волосьö. Посадын вöлі сельскöй управленнё,
кöда кипод увтын олöмась 13 оланін. Кöсын сэк олöмась 227 айка морт, видзöмась
80 горт.

1910' во кежö посадас уджалöма нёлькласса велöтчанін, лыддьöтанін-библиотека да
больнича, ветеринар пункт, земстволöн станция. Вузасьöмсь 12' лавкаын да
казналöн вина вузаланын. Быд кресення чулöтлöмась вузасян луннэз, а май 6' лунö
да декаб 9' лунö осьтлöмась торжоккез. Отирыс кöдзлöмась рудзӧг, ид, зӧр,
етшажык шогді, анькытш да шабді.

Отир нимсянь баитöны Кöсладöр районісь земство öксян да Кöс посадмуись
депутаттэзлöн совет.

Олöны Кöс посадын кöси́нчи; айка мортöс шуöны кöси́неч, инька мортсö кося́нка;
тöдчаннимыс кöси́нскöй нето кӧ́сісь.

Татісь отирын токö 30% лоöны важ оліссезлöн пияннэз, а 70% — локтіссез. Отирыс
баитöны унажыксö рочöн, челядьсö комиöн озö велöтö.



https://koi.wikipedia.org/wiki/%D0%9A%D1%8B%D0%B2_%D0%BB%D0%B0%D0%B4

Кывлад — отир кывлӧн тэчас. Кыв ладсӧ туялӧ грамматика. Кывлад видзӧ ас пытшкын
шуаннэсӧ (торья кыввесӧ) аркмӧтан формаэз, шуаннэзлісь вежласян формаэз, да
шуаннэсӧ йитан структураэз. Одзза юкӧтыс шусьӧ кываркмӧм (cійö велöтö
дериватология), мӧдыс – кыввежлалӧм (сійö велöтö морфология), куимӧтыс –
кывйитӧм (сійö велöтö синтаксис).

Форма да йитчан туйез сьӧрті ӧткодь шуаннэс кывладын чукӧртчӧны сёрниторрезӧ.
Коми кылын быдсӧн дас сёрнитор. Вита асвынаӧсь: эманим, тӧдчанним, лыдним,
тӧдчанкыв, кадакыв, мукӧдыс – отсасянаӧсь: нимвежлас, торок, йитӧс, ыкӧстан,
серкыв.



https://koi.wikipedia.org/wiki/%D0%9A%D1%83%D0%B4%D1%8B%D0%BC_%D0%9E%D1%88

Кудым Ош - Иньва ладорись легендаэз сьöрті коми отирлöн важ герой. Кудымкар
аркмöтісь.

Кудымыс вöлöма ош кодь вына, сысянь и шуöмась сiйö Кудым Ош. Вöлöма мортыт куим
аршин сувда, муыс сылö вынсö да мывкыдсö куим мортлiсь сетöма, а синнэс и ойнас
тупкася буржыка аддзöмась.

Пасьтасьöма сiя не бура, не басöка, а тöв и гожум новйöма кучиккезiсь вурöм
паськöм да кöмкöт, а юрсö не зэрсянь, не лымсянь, не шондiсянь, не лёк тöвсянь
абу сайöвтлöма.

Кудым Ошлöн вöлöма ён высина мам — ыджыт мыгöра да мывкыд юра инь, кöдö шуöмась
Пöвсин. Сiя быдöс родсö ас кипод увтас видзöма, и быдöнныс сiйö кывзöмась. Ачыс
уджавлöма мужыккескöт тшöтш, гортас ыджыт кринкаöн ва кайöтлöма да абу
кошшывлöма лаб каянiнсö, а кайлöма крутикас веськыта.

Пöвсин öддьöн радейтöма Ойпельöс — чудь отирлiсь бур енсö, и эта понда Ойпель
пыр отсавлöма сылö.

Ныкöт жö олöма мöдiк инь — уна тöдiсь Чикыш. Сiя учöтсянь велалöм веськöтчыны да
тшыкöтчыны, кужлöма изiсь шедтыны бичир, вийöм мортöс ловзьöтлöма. Тöдчывлöм
Чикыш вöрись дядькöт — Сюра-пелякöт и вермывлöм пöртмавны мортлiсь синнэз.

Кудым Ошлöн айыс, Сылпанiсь пам, ветлывлöм войнаöн мöдiк увтыррез вылö:
Курöгкарö и Круточойö, Кама дорö и Йöграö. Öтiк ветлансянь сiйö вайöтöмась
кулöмöн, и нельки Пöвсин иньыс — Ойпельöс бура радейтiсь, да уна тöдiсь Чикыш
абу вермöмась ловзьöтны сiйö.

Дзебöмась памсö Кува дорö, Изъюр мыс вылö, кытöн вöлöма еннэзлöн горт. Чудь
увтыр сэтöн юрбитлöма еннэслö да казьтывлöма кулöм-вийöм отирöс.

И сэтöн чудь увтыр казялас, кыдз шондiыс югдöтö Изъюр керöссö. Ачыс пö шондiыс
мыччалö, кытöн пондам овны, - висьталас Кудым Ош да иньдöтчас сэтчин, Кува ю
дорас. А сы бöрсянь мунасö томмес и кыссясö пöриссес. И керасö сэтчин аслыныс
виль горт, йöръясö сiйö вылын йöрöн-заплотöн. И шуасö чуддэз ассиныс виль
гортнысö Кудым кар

Босьтас Кудым Ош бур козин да гöснеч и ветлас Изкарö, воннэз дынö, ваяс
сэтчинiсь кöртовöй черрез, пурттэз да ньöвъёсь йыввез. А эшö тöдас мыйись сэтчин
кöрт керöны и кыдз кöртсис чер-пурт дорöны. Сэксянь Кудымкарын лоас асланыс
кöрт.



https://koi.wikipedia.org/wiki/%D0%9A%D1%80%D0%B0%D1%81%D0%B8%D0%BD%D1%8C%D0%BA%D3%A7%D0%B2_(%D0%9A%D3%A7%D1%81%D0%BB%D0%B0%D0%B4%D0%BE%D1%80_%D1%80%D0%B0%D0%B9%D0%BE%D0%BD)

Краси́нькӧв — Перем ладорись Коми кытшын, Кӧсладор районісь Чадзӧв посадмуын
отиртöм грезд (деревня).

Красинькöвыс сулалö Берегшор веськыт вадöрын, Гортлудсянь ойвыв-рытвылö
километра ылынаын, Чадзöв посадсянь лунвыв-асыввылын куим километра ылынаын.

Берегшорыс усьö Кыдзыс вылö, кöдö Берегшор уссёланьын шуöны Ме́льник, мыля кöркö
татöн вöлі мельнича.

Красинькöв дорын вöлöма важ чучкöй шойна. 1886' восянь татöн пондöмась гöрикö
адззавны муись лыэз, кöртовöй ральниккез, шаманитанторрез.

1858' вося ревизия дырни Красинькöвсö абу на казьтыштöмась, натьтö грездыс татöн
аркмис сёрöнжык. 1884'-1889' годдэзö деревняын вöлі 14 кöзяйство. 11-ыс сэк
вузавлöмась нянь, кватя вузавлöмась пода. Отирыс ветлывлöмась кылöтны вöр,
вöравлöмась да чериавлöмась. Грездын вöлöма мельнича.

Сэсся Красиньковись, Гортлудісь да Тылавылісь кöзяйствоэсö öтлаöтöны "Комсомол"
колхозö. Этійö колхозсö 1957' годö пыртöны ыджытжык колхозö "Путь Ильича", кытöн
лоисö сідзжö кöзяйствоэз Бачманöвись ("Ленин" колхоз) да Чоййылісь и Пыдöсісь
("Путь Иллича" жö шусьöма). 1960' годö колхоззэз бöра гырисьмöтöны, "Путь
Илличаö" пыртöны "Краснöй Звезда" колхозісь деревняэз (Чадзӧв, Поддячӧв, Карчой,
Пеклаыб, Котша), но 1966' годö ни гырисьмöтöм "Путь Илличаись" Бачманöв ладорыс
петö, "Искра" колхоз аркмöтікö. Этія колхозыс 1968' годö лоö Бачманöвскöй
отделеннёöн Кӧсинскöй совхозын, а 1971' восянь Чадзӧвскӧй совхозлöн Бачманöвскöй
отделеннёöн.

1956' годö Красинькöвын олöмась 141 морт, видзöмась 30 горт. Татöн вöлі
колхозісь доранін, няньпöжалан, МТФ, СТФ, ПТФ.

2010' ародзын деревняись нуöтöмась медбöрья олісьöс. Кольччöмась сулавны дас
прос керку.

Олöмась Красинькöвас краси́нькöвчи (öтік морт краси́нькöвеч, краси́нькöвка,
тöдчöтним - краси́нькöвскöй). Отирыс вöлöмась комиöсь, баитöмась комиöн.



https://koi.wikipedia.org/wiki/%D0%9A%D0%BE%D0%BC%D0%B8_%D0%B7%D1%8B%D1%80%D1%8F%D0%BD%D0%B0%D0%BB%D3%A7%D0%BD_%D0%B3%D0%B8%D1%88%D1%88%D0%B0%D0%BD%D0%BD%D1%8D%D0%B7

Гишшаннэз (рочӧнжык: памиллёэз) — кӧднӧ новйӧны зыряна ладорын коми отир,
мукӧдыс ӧткодьӧсь миян перем коми гишшаннэзкӧт (шуам – Истомин, Вавилин),
мукӧдыс бӧра нылӧн асланысӧсь.

Кыдз и миян ладорын мукӧд гишшаннэз (а коми зырянаыс памиллёсӧ шуӧны ов)
аркмӧмась важся коми ниммезісь, а мукӧдыс босьтӧмӧсь мӧдік отиррезлісь.

Сідз, сэтшӧм гишшаннэз кыдз Ракин, Сюзев аркмӧмась Рака, Сюзь ниммезісь,
Женидкоков – Дженыт кок нимкодись. Татчӧ жӧ позьӧ казтывны: Изъюров, Кызъюров,
Лыюров, Кушпелев, Кушманов, Югыдсинов, Яборов да уна мӧдіккез.

Мукӧд оввез босьтӧмӧсь яраннэзлісь (ненеччезлісь): Выучейский, Хатанзейский,
Ванюта дмд.

Унажык памиллёэз, кыдз и миян, зырянаыслӧн аркмӧмась роч ниммезсянь: Быков,
Князев, Лобанов, Распутин, Черных дмд.



https://koi.wikipedia.org/wiki/%D0%9A%D0%BE%D0%BC%D0%B8_%D0%9F%D0%B0%D1%80%D0%BC%D0%B0_%D0%BC%D0%B5%D0%B4%D0%B2%D0%B0%D0%B6_%D0%BA%D0%B0%D0%B4%D3%A7

Коми Парма медваж кадӧ — Коми Пармалӧн меважся историяись серпас, кӧдӧ ми вермам
пуктыны син одзӧ археологгезӧн Перем муись адззалӧм казьмӧтаннэз (памятниккез)
сьӧрті.

Кама катытас археологгез пондісӧ гарйыны муэсӧ XIX вексянь. Сэксяняс Кама
ладорас вӧлі осьтӧм да видзӧтӧм-велӧтӧм медваж кадся казьмӧтаннэсӧ уна сюрсӧ, ны
коласісь 400-ся унажык — Коми кытшын.

Мортыс локтӧма Перем му вылӧ 200-150 сюрс во одзті. Сійӧ кадсӧ шуӧны палеолит.
Мӧдік коляссэз шӧрын адззавлісӧ и лыись-коскаись керӧм пӧляннэз, а сія висьталӧ:
важ отирыс тай вежӧртӧма музыкаын дон. Унажык орсаннэсӧ керисӧ, натьтӧ, пуись,
сійӧн и абу кольччӧмась нія ӧнӧдз. Туяліссес казялісӧ — мукӧд доз да мӧдік берся
вылын пассэс, кӧднӧ одзжык чайтісӧ орнаментӧн, пуктылӧмась чукӧрӧн: 50-ӧн, 74-ӧн
да 28-ӧн. Эстісь ми вежӧртам: отирыс сэк ни кужӧмась лыддьыны да нылӧ вӧлі тӧдса
кадлыддян (календарь). Сэк вӧлі тӧлісь сьӧрті кадлыддян, кӧдӧ лӧсьӧтісӧ
вӧралан-кыйсян уджжез тӧдвылын видзӧмӧн. Сідзкӧ отирыс авйыштӧмась и
астрономияын. Сія кадӧ шогмӧ и религия — тотемизм, анимизм да магия.

А сэсся вежсьӧма климат, мыйсянь уна быдкодь вӧрпода ӧшас. Вӧравны ыджыт чукӧрӧн
ветлісь вӧрпода вылӧ сідзжӧ дугдасӧ. Отирыс пондасӧ овны мӧдмоза да кошшыны виль
оланін. Пондӧтчас виль кад — мезолит (шӧрӧт изъя кад). Вӧраліссез пондасӧ
кыйсьӧм могись ветлӧтны тшӧкжыка да ылынжыка. Сійӧ кадсӧ казьмӧтаннэзӧн
кольӧмась абужык пырся оланіннэз, а вӧраліссезлӧн арсӧ-тулыссӧ сувтчаніннэз.
Лыйсяннас сэк быдлаын вӧлӧма ньӧв да ньӧвьёссез. Вӧррезас олісь отирыслӧн
вӧлӧмась ни черрез. Йӧзыс лӧсьӧтӧмась ни лямпаэз да доддез, кӧднӧ туяліссес
адззывлӧны нюрьяинісь. Черикыйӧмыслӧн лоас ыджыт дон. Пондасӧ видзны кулӧммез
(сеттез), мордаэз. Тӧдсаӧсь лоасӧ отирыслӧ лыись керӧм крюккез. Адззӧм пешняэс
сьӧрті позьӧ вежӧртны — черисӧ кыйлӧмась и тӧвнас. Иззэсӧ пондасӧ кеслыны
лэчытжыка, мезолит кадся пурттэслӧн доррес вӧлісӧ кеслӧмӧсь кыкнан ладорсянь.
Сія кадсӧ медыджыт казьыланнэзӧн лоӧны Кӧс, Усть Онолва, Метшкӧр да Учӧт Сер
дынын сувтчанін-оланіннэз.

Изъя веклӧн мӧдік кадколас — неолит. Сэк одзлань зораммас горт видзӧм, кӧда Кама
муын пондӧтчӧ V сюрсвоын миян эраӧдз. Отирыс сія кадӧ унажыксӧ чериавлӧмась,
сійӧн и пондӧмась овны ӧтілаын. Оланіннэс сулалӧмась юэз да тыэз пӧлӧн. Нійӧ
керлӧмась ыджытӧсь (100 кв. метра гӧгӧр), джынӧдз гарйӧмӧсь му пытшкӧ. Сэтӧн
вермас овны не ӧтік дас морт. Пондӧмась керны гӧрд сёйись ёся пыдӧса серпасалӧм
доз. Неолит кадся сувтчанін-оланіннэс адззалӧмӧсь Коми кытшын быд районсис. Сія
кадӧ финн-йӧграыс янсӧтчӧма важ финн да важ йӧгра увтыр вылӧ.

Пондӧтчӧ историялӧн мӧдік кад — энеолит. Ӧні Кама ладорас олісь отирыс мукӧд
берсясӧ пондӧмась керны и кӧртісь. Кӧртсӧ медодз вайлывлӧмась мӧділаись, одзлань
пондасӧ керны асьныс. Кама отирыс вузасьӧмась уна йӧзкӧт: позьӧ адззыны Балтика
дорись вайӧм янтарь, Алтайись — нефрит, Кавказісь — бронза, Индика океан дынісь
— каури нима шоркытшшез. Кӧть лоӧма ни кӧрт, но отирыс уна мый керӧмась и
кремень изсис.

Сія кадӧ Кама отирыс пондӧмась видзны пода, но, кыдз и одзжык, сёянсӧ шедтӧмась
вӧралӧмӧн да чери кыйӧмӧн. Мукӧд оланінас черикыян кулӧммезлӧн вӧтяна иззэс
пантасьлӧны ӧддьӧн уна. Оланіннэс унажыксӧ вӧлӧмась кынымкӧ неыджыт керкуись,
кӧдна ӧтамӧд коласын йитсьӧмась му пытшкӧ гарйӧм да вевттьӧм вуджан туйез пыр.
Сія кадся медыджыт оланін — Базов Бор — вӧлі гарйӧм Юсьва районын, Иньва ю
усянінланяс. Уна оланін-сулаланін адззисӧ Кӧсва ю пӧлӧн Кӧч районісь Уржа да
Ташка греззддэз дынын.

Кама ладорын кӧрт эпохалӧн пондӧтчӧм йитсьӧ ананьинса культуракӧт. Ананьинсаыс
одзлань зорӧтӧмась культурасӧ бронза кадӧ оліссезлісь да олӧмась зэв паськыта:
ойвылын — Печора ю дорсянь, лунвылын — Волга юлӧн шӧрӧт муэзӧдз. Отирыс
ветлӧмась ни вӧввезӧн, тышкасьлӧмась ӧтамӧдныскӧт да вувтлӧмась-уськӧтчывлӧмась
мӧдік йӧз вылӧ. Нылӧн вӧлӧмась ни сэк шыпурттэз, бытшкан ёссез да кышаланнэз, но
унажыксӧ нія лыйлӧмась ньӧвьёссезӧн. Кама ладорись отир сія кадӧ олӧма ордчӧн да
унажыксӧ босьтасьӧма-вузасьӧма скиф-сармат йӧзкӧт. Ны пыр и шедас Кама муас Сьӧд
саридз дорын, Элладаын да Египетын керӧм берсяыс.

III-II сугӧддэзӧ миян эраӧдз ананьинсаыс коласісь янсӧтчӧны пьяноборса,
кӧднасянь аркмасӧ сэсся удмурттэз, да Гляденса, кӧднасянь лоасӧ коми отир.
Гляденсалӧн культураныс шусьӧ сідз важ юрбытанін сьӧрті, кӧдӧ адззӧмась неылын
Перем кар дынсянь Гляден нима керӧс йылын. Кама ю весьтын этія 90 метра вылына
керӧсыс не ӧтік сюрс во вӧлӧма Кама ладорас медыджыт. Сысянь сія и лоас
дзебсянінӧн да казьтісянінӧн. Сэтӧн казьтывлӧмась важ кулӧм отирсӧ; шуӧны,
быттьӧ казьтісьӧм понда вермӧмась нельки вийлыны морттэзӧс. Сотасӧ кулӧммесӧ да
пӧимсӧ кашниккезын и ваясӧ казьтісянінас. Уна годдэз сьӧрна сэтчин пӧимыс, горт-
да вӧрподаыслӧн лыэс и жугдӧм кашник торрес ӧксьӧмась кык метра сувда. Казьтісян
берсясӧ адззисӧ 19 сюрс гӧгӧр. Гляденса дырни аркмӧма тӧдчана перем пода стиль.
Бронзаись кисьтӧм берсяыс вылын серпасалӧмась быдкодь пода да отир. Нія
ӧтлаӧтӧмась аскодьӧма йитӧттэзӧн да мыччалӧны отирлісь гӧгӧр олансӧ вежӧртӧм,
сылісь аркмӧм да зоралӧм, мортлісь сія оланын вужьясьӧм. Татӧн бронзаись керӧм
берсяыс лыддисьӧ ыджыт донӧн омӧн му югыт пасьта.

IV векӧ пондӧтчӧ быдкодь йӧзыслӧн «Ыджыт ветлӧтлан» («Великӧй переселеннё»), кӧр
ӧтӧрӧ-мӧдӧрӧ ветлӧтісь йӧзыс тӧвчикӧн мунасӧ асывывлісь Евразия кушиннэзӧт
рытвыв муэзӧ да нуӧтасӧ сьӧрас уна мӧдік отир. Кама ладорыс пыр, сваль вӧрыс да,
ветлӧтісь йӧзыс озӧ мунӧ. Но лунвыв Урал сайын сэтчин олісь отирыс ветлӧтісь
йӧзсӧ дзескӧтасӧ ойвылӧ, сійӧн нылӧ ковсяс пуксьыны овны Кама ю да сыӧ усян юэз
пӧлӧн. Археологгес нійӧ шуӧны харинсаӧн, сідз кыдз адззӧмась нылісь
дзебсяніннэсӧ Гайна районісь Харина грезд дын. Кыксё мымда год бӧрті нія йӧзыс
сорласясӧ сэтӧн олісь отирыскӧт да аркмӧтасӧ виль культура — ломоватовса, а
лунвылас аркмас культура неволинсалӧн. Быдсӧн нія культураэс вӧлӧмась V-IX
сугӧддэзӧ. Сія кадӧ (VII в.) и ӧння Кудымкар му вылын аркмас кар да ордчӧн сыкӧт
— дзебсянін. Быдӧссӧ Коми кытшас адззӧмась ломоватовсаӧн кольӧм сёся унажык
казьмӧтан. Тӧдчанажыкӧсь ны коласісь дзебсяніннэз. Ыджытжык донсӧ видзӧны Урья,
Важгорт, Елева да Пешнигорт дорын дзебсяніннэз. Кыдз чайтӧны, отирыс дзебан
гуэзас тэчлӧмась сійӧ, мый колас кулӧмыслӧ «виль оланас»: лыйсян, уджалан да
мӧдӧтчан берсятор, вӧв сийӧс-сермӧттэз. Пантасьлӧны куш дзебаніннэз, пантасьлӧны
и бура лӧсьӧтӧм дзебаніннэз — эзісись (сереброись) керӧм сьӧм (монетаэз),
мӧдӧтчан берся (пристежжез, пелькытшшез, ӧктӧм-кыйӧм кушаккез да дона
лыйсяннэз). Быдӧс сія мыччалӧ — отирыс сэк ни олӧмась абу ӧтнёж.

Эрмитажын ӧктӧмӧсь быдкодь эзысёвӧй берсяыс. Сія аскодь басӧк дозмукыс керӧма
Иранын да Византияын, унажыкыс ны коласісь адззӧмӧсь ойвыв Кама ладорын. Асыввыв
муэзын шӧрӧт веккезӧ история вӧлӧма сэтчӧдз сорласьӧм-пансьӧм, нельки эзісёвӧй
берсяыс сэтчин оз кольччы. Кама ладорас сія шедас вузасьӧм-босьтасьӧм пыр да
веккез сьӧрна ӧксяс уна. Сійӧ видзӧмась дзир казьтісян коста, абу сёян доз туйӧ.
Эд быдӧс, мый адззӧмсь, абу шедӧма оланіннэзісь нето дзебсяніннэзісь, а
кладдэзісь. Сэтшӧм эзысёвӧй дозмука кладдэсӧ Кама мусис адззалӧмась уна дас, нія
и аркмӧтӧмась Эрмитажас медыджыт ӧктӧмсӧ.

XII сугӧдсянь паськыта пондасӧ гӧрны муэз. Вӧв лоас сьӧкытсӧ кыскалан гортся
подаӧн. Сэксянь ыджыт увтырись пондасӧ торйӧтчыны учӧт гортся увтыррез. Нія
торйӧн ни вермасӧ гӧрны му да видзны пода. Оланіннэзын адззалӧмась сія кадся уна
сьӧм, ӧшлісян гириэз да уна мый мӧдік берсятор, кӧда керӧма вӧлі Волга дорись
Булгара да Русь муэзын. Ыджыта да паськыта Кама ладорись отир пондӧмась вузасьны
Волга булгаракӧт да Русь муэзісь отиркӧт.

Археологияись казьмӧтаннэз сьӧрті чукӧражык отир вӧлӧма Иньва ладорын. Татісь
лыддьӧны кыкьямыс увтыр, кӧдна олӧмась Иньва, Кува да Велва юэз пӧлӧн. Невна
етшажык олӧмась отир Обва дорын. Нылісь ыджытжык казьмӧтаннэсӧ адззисӧ Назар кар
гӧгӧр Обва юӧ усян Чӧлва ю пӧлӧн. Чердын-Язьва йӧзсӧ ӧтлаӧтӧны казьмӧтаннэз,
кӧдна адззӧмӧсь Чердын кар гӧгӧр Кама, Вишера, Колва юэз пӧлӧн да Вишера юӧ усян
Язьва ю пӧлӧн. Кама ю пӧлӧн Вишера ю усянінын Пожва посадӧдз ӧтлаын олӧмась
кыкьямыс учӧт увтыр. Нія аркмӧтӧны ыджыт, но янсалӧм чукӧр. Гайна посад гӧгӧр
Кама ю пӧлӧн да сыӧ усян Луп ю пӧлӧн олӧмась квать увтыр. Нія пырӧны ыджыт Гайна
отирӧ. Кӧсва отирын, кӧдна олӧмась Кӧсва ю пӧлӧн да сыӧ усян Лолӧг ю пӧлӧн,
вӧлӧмась куим увтыр. Зюзьдін отирлӧн чукӧрыс олӧ мӧдік комиэзсянь медылын — Кама
катытын. Сійӧ отирсӧ казьмӧтаннэс мыччалӧны ӧкмыс увтыр вылӧ. Быдӧс этія отирыс
ӧтлаын бӧсьтӧмӧн и лоасӧ талуння перем коми отирлӧ важ ай-маммезӧн.

Родановса пондӧны унажык шедтыны сов. Совсӧ керӧмась росолісь. Росолсӧ пизьӧтасӧ
пуовӧй да бановӧй ӧррезын, кӧднӧ вевдӧрсяняс мавтласӧ сотӧм гӧрд сёйӧн.
Мукӧдпырся росолас лэдзвывлӧмась биын дзирӧтӧм иззэз. Иньва, Вишера, Борва,
Язьва, Колва юэз пӧлӧн, кытӧн XX сугӧд пондӧтчикӧ пуӧмась совсӧ, ӧнӧдз кольччӧны
пуись керӧм росов кысканнэз. Бура зорамӧма лыись (коскаись) берсятор керӧм, сэк
и серпасавны лысӧ кужӧмась ни. Лысис керлӧмась сынаннэз, пуртӧссэз, пелькытшшез,
киззез, еммез, амулеттэз, паськӧм вылӧ берся ӧшланнэз. Уна мый ны коласісь
серпасалӧмась ас пассэзӧн.

Родановсалӧн медбӧрья кадӧ учӧт увтыррез туйӧ аркмӧмась матын оліссезлӧн ыджыт
ӧтуввез. Увтыррезлӧн ӧксуэз (княззез) пондӧны веськӧтлыны ыджытжык ӧтуввезӧн.
Важ висьт сьӧрті Иньва дорись коми отирлӧн увтырӧн веськӧтлӧма Кудым Ош нима
пам, кӧда сэсся лоас и ыджытжык ӧтувлӧн веськӧтлісьӧн. Кудымкар пӧртчис бура
дорйӧм веськӧтлан карӧ.

Коми еннэз коласын медыджыт вӧлі вылын енӧжись (нёбоись) Ен. Археология
материаллэз сьӧрті аскодьӧм культура пас перем комиэс вылӧ кольӧмась X сугӧдӧ
коми отир, кӧдна олісӧ ойвылынжык, Эжва да Емва юэз пӧлӧн. Перем комиэз да коми
зыряна коласын важын муніс вузасьӧм да культураӧн вежсьӧм, нія ӧткодя дзебсисӧ
да новйисӧ ӧткодь паськӧм.

Родановса кадсянь перем коми ладорын адззалісӧ эзысёвӧй доззэзӧн кватьдасся
унажык клад, кӧдна вӧлісӧ вайӧмӧсь асыввыв муэзісь. Кладдэслісь куйланіннэсӧ
позьӧ торйӧтны нёль чукӧрӧ: Иньва, Кӧсва-Кама, Обва, Вишера-Кама. Унажыкыс ны
коласісь вӧлісӧ гарйӧмӧсь му пытшкӧ. Шуам, Пешнигорт да Мальцева дорись ыджыт
кладдэс вӧлісӧ дзебӧмӧсь муӧ. Быдӧс энія эзысёвӧй дозыс да сьӧмыс ӧні куйлӧны
Канлӧн Эрмитажын (Петракар) да Канлӧн история сьӧрті музейын (Мӧсква), мукӧдсӧ
позьӧ адззывны Коми кытшись да Перем ладорись музейезын.

Х вексяняс Волга дорись булгара тӧдчӧмӧн пырӧны коми отир оланӧ. Нія босьтӧны ас
кипод увтӧ Кама ю кузя туйез, вузасьӧны, нельки олӧны комиэзкӧт ордча муэзын.
Родановса казьмӧтаннэзісь уна адззалӧмась Булгарын керӧм гӧрд доз (сёйись да
кӧртісь), мӧдӧтчан берсятор. Комиэз и асьныс вуза¬сьӧны вӧлі булгараыскӧт ны
муэзын. Уна мый коми инькаэзлӧн мӧдӧтчан берсяись шедас Булгарӧ. Меддонаыс
вузасян-босьтасянас вӧлӧма вӧрподалӧн гӧна кучик (куэз).

XI-XIII сугӧддэзӧ коми отир шедӧны кипод увтӧ славяналӧ, кӧдна локтӧны
Новгортсянь да Ростов-Суздаль ладорсянь. Шыпурттэз (меччез), сьӧм, амулеттэз,
пернаэз, чунькытшшез, пристежжез, кӧдна вӧлісӧ керӧмась роччезӧн, адззалӧмӧсь
родановсалӧн нёльдас казьмӧтанын. Мукӧдыс, натьтӧ, коми отир дынӧ шедісӧ и
булгара пыр.



https://koi.wikipedia.org/wiki/%D0%9A%D0%BE%D0%BC%D0%B8-%D0%BF%D0%B5%D1%80%D0%BC%D1%8F%D0%BA%D0%BA%D0%B5%D0%B7

Коми-пермяккез (буржык гижны: коми пермяккез, медбур гижны: перем комиэз) — ним,
кӧдӧн веськӧтліссез вӧзйӧны шуны Перем ладорись Коми кытшын олісь комиэсӧ. Роч
да рочовӧй туяліссез (учёнӧйез) сьӧрті коми пермяккез – торья отир,
коми-пермяцкӧй народ. Мӧдік нёджӧв сьӧрті, кыдз коми ладорсянь пондам видзӧтны,
то петӧ: коми пермяккез пырӧны коми отир коласӧ. Ӧтлаын Язьва дорись да
Зюзьдынісь комиэзкӧт нія аркмӧтӧны коми отир пытшкын тор, кӧдӧ шуамӧ перем
комиэз. Перем комиэз да коми зыряна – коми отирлӧн кык борд.

Коми кытшын олісь комиэз одзжык асьнысӧ шуисӧ комиӧн – коми, а рочӧн –пермяки
(сідз жӧ нимтӧны асьнысӧ язьвинса да зюзьдінса и ӧні). 1925 во бӧрын юраліссез
тшӧктісӧ отирсӧ и рочӧн, и комиӧн шусьыны коми-пермяккезӧн (коми-пермяки). Коми
отирыс Коми кытшын дыр вермасисӧ, мед чапкыны этійӧ нимкодьсӧ, но 1937 во бӧрын
эзӧ ни вермӧ. Аспондасис татісь комиэз ӧнӧдз шуӧны асьнысӧ коми отир.

Гижӧмыс «коми-пермяккез» (кыдз и «коми-зыряна») оз лӧсяв коми кыв туйдӧттэзкӧт.
Коми шуаныс лоӧ тӧдмӧтанӧн (определеннёӧн) пермяккез нето зыряна кыв дынӧ,
сідзкӧ гижны сійӧ колӧ торйын: коми пермяккез нето коми зыряна.

Перем ладорись Коми кытшын коми отирыс (перем комиэз, коми пермяккез) баитӧны
коми кывлӧн перем диалекттэз вылын (83,1 %) да рочӧн. Перем комиэз ӧні чожа
рочсялӧны. 2002 годся гижӧтӧм сьӧрті омӧн Роч муын перем комиэз вӧлӧмась 125
235-а. Этія лоӧ 15%-ӧн етшажык 1989 воынся. Да и мам кыв тӧдӧны сё етшажык
ныись, кӧдна гижӧтчӧны коми пермяккезӧн: Роч му пасьта токӧ 94,3 сюрс морт.

Перем комиэзлӧн эм асланыс кыв стандарт – перем комиэзлӧн лыддьӧтан кыв
(рочӧнжык коми-пермяцкӧй литературнӧй кыв), кӧда вӧлі лӧсьӧтӧм татісь коми
диалекттэз под вылын. Коми кытшись школаэзын лыддьӧтан кывнысӧ да перем коми
литература 2008/09 воын велӧтӧмась дзир 20,5% коми челядь коласісь (2931 морт);
а садиккезӧ, кытӧн челядёкыскӧт баитӧны коми кыв вылын, ай-маммез сетӧмась сія
жӧ годӧ токӧ 848 кага (этія лоӧ 14,3% быдӧс дошкольниккез коласісь).



https://koi.wikipedia.org/wiki/%D0%9A%D0%B0%D1%80%D1%87%D0%BE%D0%B9_(%D0%9A%D3%A7%D1%81%D0%BB%D0%B0%D0%B4%D0%BE%D1%80_%D1%80%D0%B0%D0%B9%D0%BE%D0%BD)

Карчо́й — Перем ладорись Коми кытшын, Кӧсладор районісь Чадзӧв посадмуын грезд
(деревня).

Карчой грездлöн ним тэчöма кык торись: кар да чой. Карнас одзжык шуöмась йöрйöм
оланін нето шойна. Чой — керöс, мыс. Сідзкö, Карчой позьö вежöртны кыдз йöрйöм
оланінын мыс.

Карчой сулалö Карчойшор пöлöн, Чадзöвсянь ойвыв-рытвылö 4,5 км ылынаын да
Пеклаыбсянь ойвыв-асыввылö кык километра ылынаын.

Комиэз лöсьöтöмась Карчояс öнняся оланін 1870' воэзö, кöр татчö локтöмась йöз
Поддячöвсянь.

1924' воöдз карчойчи олöмась Чердын уездісь Юксьӧв волосьын, сэсся Кöсладор
районісь Чадзӧв сельсоветын.

Коллективизируйтчикö карчойчи öтлаын пеклаыбчикöт лöсьöтöмась «Краснöй звезда»
колхоз.

Гырись «Краснöй звездасö» 1960' годö ни нимтöмась «Путь Иллича», а 1970' годö
керисö сыись «Чадзöвскöй» совхоз.

Ӧні Карчойыс пырӧ Кӧсладор районісь Чадзӧв посадмуӧ, отирыс бöрйöны депутаттэзöс
районісь Земство öксянö да посадмуись депутаттэз советö. Сетöны кипаснысö район
да посадму юраліссез понда.

Олöны Карчояс карчо́йчи. Мужик морт — карчо́еч, инька морт — карчо́йка.
Тöдчаннимыс карчо́йись нето карчо́йскöй.

Отирыс комиöсь, баитöны комиöн. Токö öтік мортыс (Чудинов) рочовöй, локтöма
Нöвöсёлісь.

Грездын порйöтлöмась вежалун Девята Пятница, сэк кежö татчö вовлöмась гöссез
ордча деревняэзісь.



https://koi.wikipedia.org/wiki/%D0%9A%D0%B0%D0%BC%D0%B0_%D0%B2%D0%B0%D0%B2%D0%B8%D0%B4%D0%B7%D0%B0%D0%BD

Кама вавидзан (рочӧнжык Камскӧй водохранилищё) — Кама ГЭС лӧсьӧтӧм бӧрын аркмӧм
вавидзан Кама ю вылын. Лоӧм этія вавидзаныс 1954 годӧ, кӧр Камасӧ ГЭС дынас
поромитісӧ да керисӧ сэтчӧ помӧт (плотина).

Вавидзаныслӧн ӧтласа ыждаыс — 1 910 км², тӧрасыс (объёмыс) — 12,2 км³. Медыджыт
паськыта — 14 км, но сэтӧн, кытӧн Камакӧт ӧтлаасьӧны Обва да Косьва вадӧррез
коласын овлӧ и 27 км. Кузяыс ойвывсянь лунвылӧ – 250 км кыным. Медыджыт пыдына –
30 м.

Кама вавидзаныс куйлӧ Европалӧн асыввыв дорын, Урал одзись мыса-мылькья отын,
Кама ю бассейнын.

Кама бассейнлӧн катыт да шӧрӧт торас вавидзаныс куйлӧ самӧй шӧрас. Веськыт
ладорас ваӧктаныс мунӧ Роч волькытін вылісь, шульга ладорас – Урал керӧссэз
одзись да ны рытвыв покаттэзсис. Медвылыніннэз, кытісь ӧктіссьӧ ваыс – керӧса
ладорын лоӧны 1000-1500 метраӧн, волькытінын – 400 метраӧн, медлажмытіннэс – 100
м вылына. Урал одзись мыссэза волькытін лоӧ шӧркодяс 200-250 м вылына. Сійӧ
пыдына (100-150 метраӧдз) кырӧтӧны Вишора, Яйва, Косьва, Усьва да Чусва юэзлӧн
оллез. Ю колассэзын некрут веретяэз. Бура учӧтжыкӧсь ыжда да тӧдчанныс
(значеннёныс) сьӧрті Камайыв вылынін, Ойвыв мыссэз, Кондӧс мыссэз, Сылва кряж,
Тулва вылынін, кӧдналӧн межвылын чуттэз лоӧны 300 м кыным.

Медыджыт вожжес, кӧдна усьӧны Кама вавидзанӧ: веськыт ладорсянь – Яйва, Косьва,
Усьва да Чусва, шульга ладорсянь – Кондӧс, Иньва, Обва.



https://koi.wikipedia.org/wiki/%D0%9A%C3%B6%D1%87_%D0%BF%D0%BE%D1%81%D0%B0%D0%B4

Кӧч (рочӧнжык Кочё́ва) — Перем ладорись Коми кытшын ыджыт посад, Кӧчладор
районлӧн да Кӧч посадмулӧн веськӧтлан шӧрин.

Посадыс поздісьöм Сэпӧль ю шульга ладорын. Мӧдлапöлас километра ылынаын сулалӧ
Леспромкоз посёлок да йӧзтӧм Нинмараск грезд. Автотуй кузя ойвылӧ кӧ мунны, петӧ
Демин грезд, асыввылӧ — Кышка да Палькояг, лунвыв-рытвылын куйлӧ Шипичинчи.
Сэпӧль ю кузя кывтытынжык сулалӧ Пӧлӧзайка, катытынжык — йӧзтӧм Долгӧйӧв грезд.

Первуись Кӧч йылісь казьтывсьӧ 1848' воын. Шусис сэк сія Кочов починок. Этійӧ
починоксӧ лӧсьӧтӧмась пӧ Пыстöговвез, Пыстӧг грездісь локтіссез.

1877' воын татчӧ вептӧмась медодзза вичку да починок лоис посадӧн. Пуовӧй
вичкуыслӧ сетӧмась Вежа Миколалісь ним.

1920' воэзӧ посадас осьтӧны колхоз, перво «Гӧрись» нимаӧ, сэсся 1956' годӧ сійӧ
пондісӧ шуны «XX партсъезд», а 1960' мартсянь, кӧр ӧтлаасисӧ нёль артель, нимыс
лоис «Союз».

1936' юльсянь 1958' воӧдз татӧн вӧлі машина-трактора станция. 1940' воын
лӧсьӧтӧм район понда промкомбинат, 1978' юльын, прораб юкӧт под вылын –
Кудымкарись строитчан-монтажкеран трестлӧн Кӧчись кӧзяйствоэзколасся
механизируйтӧм ветлана колонна (МРМК). 1989' во гӧгӧр татӧн недыр вӧлі
«Кудымкаргражданстрой» трестлӧн строитчан юкӧт.

1933'-1959' воэзӧ посадын петӧма Кӧчладор район понда газета «Колхозник» (1956'
восянь нимыс вӧлі «Путь Ильича»). Ӧні Кӧчын лэдзӧны газета «Северянка».



https://koi.wikipedia.org/wiki/%D0%98%D0%BD%D1%8C%D0%B2%D0%B0_(%D1%8E)

И́ньва (одзжык шуöмась Инва) — ыджыткодь ю Перем ладорись Коми кытшын, Камалӧн
веськыт вож.

Иньвалӧн кузяыс – 257 км. Бассейныс – 5 920 км² ыжда. Ваӧктан вылынаыс
(шӧркодяс) – 188 м. Пӧлінь (шӧркодяс) – 0,2 м/км .

Иньва пондӧтчӧ Камайыв вылынінын, неылын Киров лапӧвкӧт визирсяняс. Юыс котӧртӧ
Коми му кузя асыввылӧ да усьӧ Кама вавидзанӧ Майкар дорын, Иньва курья
аркмӧттӧнняс.

Ю котӧртӧ Коми кытшись кык район пыр: Кудымкарскӧй да Юсьвинскӧй. Сы дорын
сулалӧны олан иннэз: Видзай, Дёма, Нёльсин, Иньвайыв, Пешнигорт, Кудымкар,
Тшакылёвчи, Карпов, Аксёновчи, Купрӧс, Ыджыт Можга, Ӧнь, Майкар.

Иньва бассейнын унажык отирыс – комиӧсь, кӧдна аркмӧтӧны этнография сьӧрті
тодильнӧй группа – иньвенса.

Иньва, кыдз и Кӧсва – перем коми отирлӧн ошшасян. Юсӧ сьылӧтӧны быдкодь
писняэзын да кывбуррезын.

«Иньва» ним новйӧ сідзжӧ перем коми лыддьӧтан ӧктӧт, кӧдӧ кадісь кадӧ лэдзлӧны
Кудымкарын асланым гижиссез журналыс туйӧ.



https://koi.wikipedia.org/wiki/%D0%98%D0%BB%D0%BB%D0%B8%D1%87_(%D0%9A%D1%83%D0%B4%D1%8B%D0%BC%D0%BA%D0%B0%D1%80_%D1%80%D0%B0%D0%B9%D0%BE%D0%BD)

Илля́ — Перем ладорись Коми кытшын, Кудымкар районісь Белоёв посадмуын коми
грезд (деревня).

Вöлöмась пö кык вон, Козлов Иван да Козлов Илля. Öтыс пуксьöма овны сэтчö, кытöн
талун Козвовчи, мöдыс татчö, сійöн и шусьö грездыс Илля, нето рочöн, сы пияннэз
сьöрті, Ильичи.

Ордчöн адззам деревняэз: лунвылас 1,5 км ылынаын Карбас, асыввылас километра етш
ылынаын Козвовчи, рытвылас 2 км ылынаын Епанов да ойвылас 3 км ылынаын Чибьян.

XX век пондöтчикö грездыс вöлöма Перем губерниялöн Совкар уездісь Белоёв
волосьын, Карбас обществоас.

1924' восянь Илля грезд лыддисьöма Кудымкар районісь (1941'-1959' воэзö Белоёв
районісь) Карбас сельсоветын. Перво пö татöн нельки вöлöма сельсоветыслöн шöрин.

2006' во пондöтчикö, виль роч туйдöт сьöрті сельсоветсö Карбассис пöдналöмась,
да Илля грезд лоис Белоёв посадмуын.

Медваж памиллёыс татöн Козлов. Отирыс гишшöны сідзжö Суранов, Епин, Майбуров,
Канюков, Гусельников, Катаев.

Ыджыт уджаиннэз, лавкаэз, ФАП, велöтчанін, канкеркуэз да роч цивилизация мöдік
мыччаланнэз Илля грездын абуöсь нач.

Кулöммезнысö илляовса кайöтöны Ярашшутём вылö. Этія шойнаыс (могильникыс) куйлö
Козвовчилань кайикö веськытланьын керöс вылын вöрын.



https://koi.wikipedia.org/wiki/%D0%98%D0%B3%D0%BE%D0%BB%D1%8C%D0%BD%D3%A7%D0%B9_(%D0%BC%D1%8B%D1%81)

'Мыс Иго́льнӧй (сідзжӧ Агульяс) — южісь оконечность (дорья южӧсь точка)
Африкалӧн, территория ЮАР.

Лэбтиссьӧ 140 метр вылынаӧ. Сулалӧ 155 км южа-восток дынӧ Мыс Добрӧй
Надеждалӧнсянь, шогмӧтӧ оконечность дугалісь, кӧда кыссьӧ Капскӧй мусянь.
Кончитчӧ маякӧн 34° 51' южӧсь паськытаын и 20° 00' востокӧсь долготаын.

Доброй Надеждалӧн мыссянь нюжалӧ залив весьтын песокӧсь мель 840 километыра,
представляющӧй ваултіся продолженнё южӧсь береглісь, кайӧ 37° южӧсь
паськыталісь, то и эм южисьжык берегсис 240 км вылӧ. 36° ултын чмні, принимайтӧ
коническӧй фигура, лэбтисися ва ординар весьтын 112—130 м. вылӧ и крута
лэдзчисися глубинаӧ 340—380 м. Эта подводнӧй террасавс и нолӧтӧ нимсӧ Игольной
мель (Banco de Agulhas), опаснӧй морекупайтчиссес понда незначительнӧй глубина ж
и чож визыл Индийскӧй океансис Атлантикӧсь океанӧ улъя, кӧда керлӧ известнӧй
буруннэсӧ, причина частӧй коральвӧйӧммезлӧн. Визыл мыссӧ Игольнӧйлӧн
англичаниннэс шувлӧны Great Lagullas-Stream.



https://koi.wikipedia.org/wiki/%D0%98%D0%B3%D0%BE%D0%BB%D1%8C%D0%BD%D3%A7%D0%B9_%28%D0%BC%D1%8B%D1%81%29

'Мыс Иго́льнӧй (сідзжӧ Агульяс) — южісь оконечность (дорья южӧсь точка)
Африкалӧн, территория ЮАР.

Лэбтиссьӧ 140 метр вылынаӧ. Сулалӧ 155 км южа-восток дынӧ Мыс Добрӧй
Надеждалӧнсянь, шогмӧтӧ оконечность дугалісь, кӧда кыссьӧ Капскӧй мусянь.
Кончитчӧ маякӧн 34° 51' южӧсь паськытаын и 20° 00' востокӧсь долготаын.

Доброй Надеждалӧн мыссянь нюжалӧ залив весьтын песокӧсь мель 840 километыра,
представляющӧй ваултіся продолженнё южӧсь береглісь, кайӧ 37° южӧсь
паськыталісь, то и эм южисьжык берегсис 240 км вылӧ. 36° ултын чмні, принимайтӧ
коническӧй фигура, лэбтисися ва ординар весьтын 112—130 м. вылӧ и крута
лэдзчисися глубинаӧ 340—380 м. Эта подводнӧй террасавс и нолӧтӧ нимсӧ Игольной
мель (Banco de Agulhas), опаснӧй морекупайтчиссес понда незначительнӧй глубина ж
и чож визыл Индийскӧй океансис Атлантикӧсь океанӧ улъя, кӧда керлӧ известнӧй
буруннэсӧ, причина частӧй коральвӧйӧммезлӧн. Визыл мыссӧ Игольнӧйлӧн
англичаниннэс шувлӧны Great Lagullas-Stream.



https://koi.wikipedia.org/wiki/%D0%95%D0%BC%D0%B4i%D0%BD_%D1%80%D0%B0%D0%B9%D0%BE%D0%BD

Емдін район (рочӧнжык Усть-Вымскӧй район) — веськӧтлан юкӧт Коми Республикаын;
республикалӧн 15 районісь ӧтік.

Емдін районыс 4.775,1 кв. км ыжда. Куйлӧ Коми Республикалӧ лунвыв-рытвылын.
Межаасьӧ Емва районкӧт асыввылын, Сыктывдін районкӧт лунвылын, Кардор лапӧвкӧт
рытвылын да невунка Удора районкӧт бӧра ойвылын.

Вӧр фонд торйӧтӧм кык вӧрхоз коласын: Айкатыла (381,0 сюрс гектар, сы лыдын
вӧрсялӧм мувывтор – 352,6 сюрс га) да Чернам (74,7 сюрс гектар, сы лыдын
вӧрсялӧм мувывтор – 70,5 сюрс га). Пуовӧй тырбур лыддьӧны ӧтас 32, а мӧдас 7,2
млн. кубометр.

1380 во – Вежа Степан лӧсьӧтӧ кар Емдінын чудляналӧн вежаин туйӧ, кытісь сія
сотӧма вежа кыдз.

1921 август 22 лунӧ Коми асвеськӧтлан лапӧлын аркмӧтӧм Емдін уезд, кытчӧ
пырлӧмась ӧння Емдін, Удора да Емва районнэз. Оліссез уездас вӧлісӧ 43 сюрс
морт.

1931 годӧ Емдінын 2 ступеня школаись керисӧ Педагогика сьӧрті техникум, кӧда
уджаліс 1954 воӧдз да дасьтіс 900 мымда велӧтіссезӧс. 1933 годӧ лэдзисӧ медодзза
группасӧ.

Оліссез Емдін районас 31,2 сюрс морт (2009 во кежӧ). Йӧзыслӧн тшӧкыта 8,1
морт/км². 2002 вося гижӧтӧм дырни районын олісӧ роччез 56,0 %, комиэз 29,5 %,
украинса 5,8 %, беларуссэз 1,5 % да немеччез 1,2 % . Карын оліс быдӧс отирись
64,8 %.

Район вылын юралісьыс Махмудов Михаил Махмудович. Веськӧтланыслӧн адрес: 169040,
Емдін район, Айкатыла посад, Шӧр туй, 112. Факсыс (82134) 201-39.

Емдін районын 53 оланін: ӧтік кар (Микунь), ӧтік карок (Зӧвсьӧрт), 12 посёлок,
вит посад да 34 грезд.



https://koi.wikipedia.org/wiki/%D0%95%D0%B4%D1%8D%D0%BC%D0%B0_(%D0%98%D0%B7%D1%8C%D0%B2%D0%B0_%D1%80%D0%B0%D0%B9%D0%BE%D0%BD)

Едэма (рочӧнжык Васильевка) — Коми Республикаын, Изьва районісь Кельчиюр
посадмуын грезд.

Коми ним Едэма аркмис натьтӧ изьватас сёрниын ветлана едэма ‘нюрьяин’ кывсянь .
А сідз-ту едӧма – этӧ лоӧ ‘сукмӧм, косьмӧм (вир йылісь)’ .

Грезд сулалӧ Печора ю дорын, Кельчиюр посадсянь 11 км ылынаын. Ордча оланіннэз:
Изьвавом, Галфедь, Неридз.

Оліссез шуӧны асьнысӧ едэмсаяс (ö.л. – едэмса). 2010 год кежӧ татӧн олӧны дзир 8
морт. Чужан кыв нылӧн – коми (изьва диалект). Медуна отир новйӧны фамиллё
Филиппов.

Грезд аркмӧма 1859–1859 воэзӧ. Медодз сы йылісь гижисӧ 1858 годӧ сідз: выселок
Едомский.

1918 годӧ сія шусьӧ Едомскӧй грезд (нето Мазалиха). Вӧлӧма сэк татӧн кык горт,
олӧмась 15 морт.

1926 воын Мазалины грездын (нето Едомаын) лыддьӧмась 9 горт да 40 морт оліссезӧс
(20-а вӧлісӧ айкаэз да 20-а инькаэз).



https://koi.wikipedia.org/wiki/%D0%93%D0%BE%D1%80%D0%B0%D0%B4%D0%B7%D1%83%D0%BB%D1%8C

Горадзуль (лат.: Trollius, рочӧн: купальница) — унавося туруна быдмас
лютиккоддьӧммез увтырись. Медматын горадзуль дынӧ этія увтырын лоӧ
лягушапаськӧм, кӧда вермӧ быдмыны и ваын.

Рытвыв Европаын сія быдмӧ унажыксӧ керӧссэзын. Асыввыв Европаын бӧра видззез
вылын, ю оллезын, вӧр кушиннэзын. Азияын этійо турунсӧ позьӧ пантавны невна не
быдлаись. Дзир континент лунвыв дорланьӧттяс сія абу. Ойвыв Америкаын Атлантика
вадӧрсянь да Лӧнь океанӧдззас зораммӧны горадзульыслӧн кык тыд.

Миян горадзульсӧ ӧддьӧн радейтӧны. Этія дзоридзыс йылісь гижӧмась уна кывбур.
"Горадзульнас" шусьӧ 1923 годся коми небӧг – кывбуррезӧн медодзза ӧктӧт, кӧдо
лэдзисӧ перем коми поэттэз.



https://koi.wikipedia.org/wiki/%D0%93%D0%B0%D0%B9%D0%BD%D0%B0_%D1%80%D0%B0%D0%B9%D0%BE%D0%BD

Га́йна райо́н (рочӧнжык Га́инскӧй райо́н) — веськӧтлан юкӧт Перем ладорись Коми
кытшын. Куйлӧ Коми кытш ойвылын.

Мувывтор сьӧртіыс (14 934,2 км2 ыжда) этӧ лоӧ медыджыт район Коми кытшын,
кӧдаись сія босьтӧ 46%.

Гайна районкӧт ордчӧн куйлӧны: рытвылын Коми Республикаись Койгорт район,
ойвылын – Коми Республикаись Кӧрткерӧс да Кулӧмдін районнэз, асыввылын – Перем
ладорись Чердын район, лунвылын – Коми кытшись Кӧсладор да Кӧчладор районнэз, а
лунвыв-рытвылын – Киров лапӧлісь Камакатыт район.

Районын лыддисьӧ 40 олан ин, ны коласын 22 посёлок да 18 грезд (деревня). Олӧны
15,1 сюрс морт (01.01.2009). Ныись 36% – коми отир, 53% - роч йӧз. Йӧзыслӧн
топыта – 1,5 морт/км2-ын.



https://koi.wikipedia.org/wiki/%D0%92%D1%8B%D0%BD%D0%B2%D0%B0_(%D1%8E)

Кузяыс, ӧтлаын Учӧт Вынвакӧт кӧ лыддьыны, лоӧ 744 км; ӧтлаын Сукӧнкӧт кӧ
босьтны, петас быдса 1300 км. Бассейныслӧн пасьта — 360 000 км².

Вынва пондӧтчӧ кык ю, Сукӧн да Юг, ӧтлаасянсянь (Югдін кар дынын). Сээся сія
кежӧ ойвывлань да пырӧ Кардор ладорӧ. Котлас кар дынын Вынва ӧтлаасьӧ Эжвакӧт,
да сыбӧрын кежӧ рытвыв-ойвылӧ, и сэсся жагӧника ойвывланьжык. Катытас ӧтлаасьӧ
Пиньӧгкӧт да усьӧ Чочком саридзӧ Кардор да Северодвинскӧй дынын, Вынва курья
аркмӧтікӧ (дельтаын пасьтаыс 900 км² гӧгӧр).

Сукӧн да Юг ӧтлаасянсянь Эжва уссёӧдз юыс шусьӧ Учӧт Вынва, улынжык – Ыджыт
Вынва. (Вынвакӧт ӧтлаасьтӧн Эжва нӧбӧтӧ сысся унажык ва, сідзкӧ былись-ту Вынва
усьӧ Эжваӧ).



https://koi.wikipedia.org/wiki/%D0%92%D1%8B%D0%BB%D1%96%D1%81%D1%8C_%D0%AE%D1%81%D1%8C%D0%B2%D0%B0_(%D0%9A%D1%83%D0%B4%D1%8B%D0%BC%D0%BA%D0%B0%D1%80_%D1%80%D0%B0%D0%B9%D0%BE%D0%BD)

Вертю́сва (томмез шуöны Верх Юсьва) – Перем ладорись Коми кытшын, Кудымкар
районсис Ленинск посадмуын важ коми посад.

Оланіныс шуӧм места сьӧрті: сія сулалӧ Юсьва (татіссез шуöны Юсва) ю пöлöн
вылынжык (верх) Юсьва посадся.

Неважын посадсö вöзйылöмась нимтыны Юсьвайыв, но оліссез сьöрті сідз шуны
оланіннысö оз туй.

Одзжык посадыс рочӧн шусис Иваново над ключами, сэсся Верх-Юсвинскӧй, ӧні
Верх-Юсьва.

Вертюсва посад сулалӧ Кудымкарсянь лунвылӧ 23 км ылынаын, Юсьва ю дорын,
Гайна–Перем трассасянь асыввылö кык километра ылынаын.

Ойвылас Вертюсвасянь километра етш ылынаын, Юсьва мöдöрас, сулалö Казаринчи
грезд, лунвылас 2 км ылынаын – Рӧдин, асыввылас кык километра ылынаын, тракт
сайын – Сидӧршор грезд, рытвылас 2 км етш ылынаын – Ляпинчи да Канамовчи,
лунвыв-рытвылас километра ылынаын – Пання.

Вертюсва сулалö Юсьва ю веськыт (лунвыв) вадöрын. Катытас юыс поромитöм –
аркмöма паськыт Вертюсва пруд.

Шöринсянь ойвылö мунöй туй Поссайö да Казаринчиö. Этія туй кузя да Медшöр туйлöн
меридиан орöток кузя муніс Важ тракт Менделёв-Кудымкар.

Вертюсваын вöлі колхоз Родина, кöда 1990' воэз пондöтчикö янсöтчис кыкö: Родина
(центрыс Гришинчиын) да Колос (центрыс посадын).

Посадыс пырӧ Ленинск посадмуӧ. Татчö лöсьöтöмась посадмулісь юкöт (структурнöй
подразделеннё), кытöн кан нимсянь отирыскöт уджалöны юралан специалист да
мумерайтісь.

Горт кöзяйствоэз 418-а. Отирыс быдтöны карч асланыс огореччезын. 126 кöзяйствоын
йылöтöны пода: мӧссэз (öксяс куим стадо), баляэз, кöзаэз, вӧввез, порссез,
курöггез. 10-11 морт видзöны мошшез.

Гожумнас отирыс тшакьялöны (гӧрд гриб, масьляк, рыжык) да ягöдалöны (озъягӧд,
ӧмидз).

Посад рытвылас кöркöся Колхозлöн сад, кытöн быдтывлöмась ирга, сэтӧр, крыжовник,
помидоррез.

Эм гортся телефоннэз (асланыс АТС), туйдорся таксофоннэз, позьö баитны мобильник
пыр (UTEL), видзöтны телевизор.

Веськöтчöны отирыс больничаын (амбулатория да лунъян стационар), öні сія сулалö
важ челядьсад керкуын, Челядь туй дорын, одзжык (1980'-2009' воэзö)
веськöтчаніныс вöлöма Лялямшор йыввезын.



https://koi.wikipedia.org/wiki/%D0%92%D0%B0%D1%80%D1%81%D0%B8%D0%BD%D0%B0%D0%B9%D1%81_%D0%A1%D1%83%D0%BE%D0%BC%D0%B8_%28%D1%80%D0%B5%D0%B3%D0%B8%D0%BE%D0%BD%29

Варсинайс Суоми – Финмуын регион (маакунта), кöда куйлö канму лунвыв-рытвылын,
Балтика дорын. Канкарыс – Турку.

Варсинайс Суоми куйлö Финму лунвыв-рытвылын, Саристо саридз да Похьян курья
дорын. Вадӧр саридзӧт кыдз киськалӧмӧсь уна сюрс поснитик островок.

Ордчöн куйлöны сэтшöм регионнэз: Ахвенанма, Сатакунта, Пирканма, Канта Хяме да
Усима.

Регионісь медвылын чутыс, 163,9 метра Сярямяки, куйлӧ Сало ді вылісь Кикалаын .
Варсинайс Суоми кӧркӧ важын вӧлі саридз увтын. Сэксянь муыс жагӧника лэбӧ, Турку
архипелагын островвес ӧнӧдз быдмӧны да содӧны. А сідзту мувевдӧрыс лажмытін, а
мусиныс бурачужтана. Финнэз невесь шуӧны Варсинайс Суомисӧ финскӧй карчйӧрӧн.

Мушӧрваэзісь медтӧдсаыс – Авраёки ю, кӧдалӧн ольыс важысянь мӧдкодьсьӧтӧм морт
киӧн да Суомиас лыддисьӧ асланыс национальнӧй ландшафтӧн . Юыс пондӧтчӧ Орипя
мусюррезсянь да котӧртӧ коммунаэз Пёвтюя, Авра, Лието да Карина пырйӧт Туркуӧ,
кытӧн сія усьӧ Саристо саридзӧ.

Мӧдік юэзісь позьӧ казьтыштны Паймионъёки, Халиконъёки, Ускеланъёки,
Кисконъёки-Перниӧнъёки, Мюняёки, Лаёки да Сирппуёки. Саристо саридзӧ петан
юэзісь Паймионъёкилӧн медыджыт ваӧктан.

Регионісь медыджыт тыыс – Пюхяярви (Сякюлаын), кӧдалӧн кузяыс 30 км, а
медпаськытіныс 8 км.

Быдмӧгсис регион понда тӧдчанажыкӧсь рассэз. Тыпуа вӧньыс локтӧ Турку
архипелагӧдз да Варсинайс Суоми вадӧрӧдз. Турку одзись Руйссало остров вылын
быдмӧны медпаськыт тыпуа вӧррез.

Но павкӧтлытӧм вӧр-ва регионыс пӧшти эз и коль . Юэз да важынсянь гӧрӧм муэз
ӧтлаын зумыш вадӧррезкӧт лӧсьӧтӧны Варсинайс Суомиын ӧддьӧн аскодя ӧтӧр.

Регион лунвылас куйлан Турку архипелаг тэчӧм невна не 20 000 островись, кӧднаись
мукӧдыс ва увтісь чурвидзан иззэз, мукӧдыс паськыт діэз. 4 км²-ся ыджытжык
островвез кынымкӧ сотня. Гижӧны, діэзлӧн лыд сьӧрті Саристо саридз сулалӧ пӧ
медодзза местаын мирын. Этія мувывторыс, кыдз и Авраёкилӧн ольыс - финнэзлӧн
национальнӧй ландшафт. Вӧр-ваыс татӧн ӧткоста зумыш да лышкыт. Аскодяӧсь татӧн
небыт ясеняиннэз да чорыт скалаэз. Медодзза Салпаусселькя нюжалӧ саридзӧ кузь
лыаиннэзӧн. Медыджыт ныись Парайнен коммунаын Корппоись Юрмо. Мӧд Салапаусселькя
нюжалӧ Кемиёнсари коммунаын Драгфьердісь Ӧрёӧн. Лыа діэз вылас быдмӧг да
подапӧлӧс богатжыкӧсь да неӧткодьӧсь скалаэзвывся вӧр-ва сьӧрті.

Талуння Варсинайс Суоми шедіс XII векӧ шведдэз увтӧ, кӧр корольныс Эрик XI
локтіс татчӧ вынӧн пыртны отирсӧ Христос вераӧ. Сія ветлӧмсяняс, кӧда вӧлі 1155
нето 1156 годӧ, лыддьӧны христоса кад Финмуын, кӧть археологгез сьӧрті,
христосаэз пондӧмась овны татӧн эшӧ одзжык.

Сэкся кадӧ Финландӧн шуӧмась токӧ талуння регион Варсинайс Суоми (Подвыв Финму),
сысянь и ӧння нимыс. Сёрӧнжык Финланд / Суоми нимӧн пондӧмась шуны Швед канмуись
быдӧс мувывтор, кытӧн олӧмась финнэзкӧт ӧтувтыра йӧзыс.

XIII векӧ татчӧ сувтӧтӧмась медодзза кар – Турку. Джын сюрсво сія вӧлі
медтӧдчана оланін Суомиын. Дзир 1809' во бӧрын, кӧр роччез кыскӧмась шӧринсӧ
сэктӧдз тӧдтӧм Хельсинкиӧ, регионыс ӧштӧма одзза рольсӧ.

1831' годӧ Варсинайс Суомисӧ ӧтлаӧтӧмась Сатакунтакӧт ӧтласа Турку-Пори
губерняӧ. Этія губерняыс олӧма 1997' воӧдз, кӧр Финмуын провинцияэз гырисьмӧтікӧ
татчӧ лӧсьӧтӧмась Рытвыв Суоми губерня.



https://koi.wikipedia.org/wiki/%D0%92%D0%B0%D0%B2%D0%B8%D0%BB%D0%B8%D0%BD_%D0%9C%D0%B8%D1%85%D0%B0%D0%B8%D0%BB_%D0%94%D0%BC%D0%B8%D1%82%D1%80%D0%B8%D0%B5%D0%B2%D0%B8%D1%87

Сія чужис 1921 вося январ 22 лунӧ Кӧчладор районісь Кокушка деревняын. 1939 во
коста помаліс Кудымкарись педагогӧ велӧтан керку да уджаліс велӧтісьӧн аслас
чужан районын. 1941 восянь 1946 воӧдз кесъяліс армияын, вӧлі Айму дор ыджыт
косьын. Повтӧмыс понда пасйӧм кык орденӧн да квать медальӧн.

1955 во коста помаліс А. М. Горький нима Литература институт. Уджаліс округись
газетын, веськӧтліс небӧг лэдзанӧн, вӧлі округись асладор музейын наука
уджалісьӧн. Сійӧ босьтісӧ СССР-ись гижиссез йитӧтӧ. Куліс 1992 во.

М. Д. Вавилин — лирик. Гижны да печатайтчыны пондіс 1937 восянь. Олан сьӧрна
лэдзис 530-ся унажык кывбур, кынымкӧ висьток учӧт челядьлӧ да литература
пасйӧттэз. Быдӧссӧ петіс кывбуррезӧн 13 небӧг, ныись ӧкмыс — ас кыв вылын:



https://koi.wikipedia.org/wiki/%D0%92%D0%B0%D0%B2%D0%B8%D0%BB%D0%B8%D0%BD,_%D0%9C%D0%B8%D1%85%D0%B0%D0%B8%D0%BB_%D0%94%D0%BC%D0%B8%D1%82%D1%80%D0%B8%D0%B5%D0%B2%D0%B8%D1%87

Сія чужис 1921 вося январ 22 лунӧ Кӧчладор районісь Кокушка деревняын. 1939 во
коста помаліс Кудымкарись педагогӧ велӧтан керку да уджаліс велӧтісьӧн аслас
чужан районын. 1941 восянь 1946 воӧдз кесъяліс армияын, вӧлі Айму дор ыджыт
косьын. Повтӧмыс понда пасйӧм кык орденӧн да квать медальӧн.

1955 во коста помаліс А. М. Горький нима Литература институт. Уджаліс округись
газетын, веськӧтліс небӧг лэдзанӧн, вӧлі округись асладор музейын наука
уджалісьӧн. Сійӧ босьтісӧ СССР-ись гижиссез йитӧтӧ. Куліс 1992 во.

М. Д. Вавилин — лирик. Гижны да печатайтчыны пондіс 1937 восянь. Олан сьӧрна
лэдзис 530-ся унажык кывбур, кынымкӧ висьток учӧт челядьлӧ да литература
пасйӧттэз. Быдӧссӧ петіс кывбуррезӧн 13 небӧг, ныись ӧкмыс — ас кыв вылын:



https://koi.wikipedia.org/wiki/%D0%91%D0%BE%D1%80%D0%BC%D0%BE%D1%82%D0%BE%D0%B2%D1%87%D0%B8_(%D0%9A%D1%83%D0%B4%D1%8B%D0%BC%D0%BA%D0%B0%D1%80_%D1%80%D0%B0%D0%B9%D0%BE%D0%BD)

Бормото́вчи – Перем ладорись Коми кытшын, Кудымкар районсис Ленинск посадмуын
коми грезд (деревня).

Бормотовчисö коми отир эшö шуöны Бормотова. Öтік идея сьöрті шуаныс аркмöм
Бормот (< Бурморт) нимись.

Бормотовчи грезд сулалӧ Вертюсва посадсянь асыввылö 21 км ылынаын, Юсьва ю
дорын.

Öні сы ладорын оланіннэзісь Бормотовчиыс кольччöма невна не öтнас. Медматын
грезд, кытöн эшö олö морт, – Косогор. Сія сулалö Бормотовчисянь асыввылö 3,8 км
ылынаын.

Матынжык, 1 км ылынаын, адззам йöзтöм деревняэз Сеня (асыввылас) да Митрок
(ойвыв-асыввылас). Отиртöм Юсвадор поздісьöм рытвылас 3,6 км ылынаын.

Одзжык матын вöлöмась эшö деревняэз: Дзольпальник, Трӧпим. Торйöн лунвылас
сулалöмась грезддэз Чирков, Полом, Новӧй Деревня, Карабатова, Русакова, Кутор.

Öні грездыс пырӧ Ленинск посадмуӧ. Посадмуыслöн юкöт (структурнöй подразделеннё)
лöсьöтöмась Вертюсваын, кытчö бормотовса ветлöны юралан специалист да
мумерайтісь дынö.

Важжык отир новйисö нимкоддез: Вася Турка, Вукöй Улька, Кушман Степан, Кыр
Пёдорок, Чуман Миколика.

Одзжык татöн вöлі «Родина» колхозлöн Бормотовскöй бригада. Кöдззлöмась 2,5 сюрс
га пасьта. Вöлі сювидзан, мöскартаэз (кык ферма). 1992'/93' воэзö колхозыс
разьсис, перво лоис кооператив, сэсся öтласа кöзяйство нач эз ло.

Отирыс олöны торья горттэзöн. Быдтöны карч, йылöтöны пода (мӧссэз, вӧввез,
баляэз, порссез, курӧггез, дзодзоггез), видзöны мошшез. Сюсö некин оз ни кöдз.

Унаöн юöны, этасянь уна кулöны (миллениум коста 13 мортöдз год вылас). Сысянь жö
керсьö берся лёк. Сельполісь лавка унаись петкöтлöмась, сійöн магазинсö нульöт
годдэз шöрын пöдналöмась. Öні Бормотовчиас кайлö автолавка Ляпинчисянь öтпыр
недель вылас, нёльöдзлунö.

Грездын эм таксофон, радиотелефоннэз, позьö баитны мобильникöт (UTEL), видзöтны
телевизор.

Бормотовчилöн эм асланыс шойна (креста городок): дзебсьöны деревнясянь 1,7 км
ылынаын, Косогорланяс.

Вöлі школа, кытöн перво велöтöмась 8 классöдз, сэсся 4 классöдз. 1993' годö
школаыс сотчöм, öні челядьыс ветлöны велöтчыны Вертюсваöдз.



https://koi.wikipedia.org/wiki/%D0%90%D1%80%D1%82%D0%B8%D0%BF%D3%A7%D0%B2_(%D0%9A%D3%A7%D1%87%D0%BB%D0%B0%D0%B4%D0%BE%D1%80_%D1%80%D0%B0%D0%B9%D0%BE%D0%BD)

Арти́пӧв — Перем ладорись Коми кытшын, Кöчладор районісь Юксьӧв посадмуын коми
грезд (деревня).

Грездсö шуöны сідз Аркип нима морт сьöрті. Татісь коми диалектын /к/ шыыс /и/
одзын пöртчö /ть/-ö. А /о/ туйö чуть да и бöра петö /ö/. Этасянь Аркипов туйö
аркмöма Артипöв. Роччез содтöмась ассиныс окончаннё, а /к/ туйö нылöн велассьöм
шыöтны /х/, сійö рочöн грездсö гижöны Архипово, а шуöны Архипова.

Артипӧв грезд сулалö Урью дорын. Юксьöвскöй Турцияын сія медылын грезд.
Поздісьöма посадму самöй сёрдын. Медматын оланінöдз, Вершининöдз, колö мунны
куим километра рытвылö. Лунвыв-рытвылас 4,4 км ылынаын сулалö Öтöпка, но веськыт
туй сэтчöдз абу.

Революция вотöдз Аритипöв лыддисьöма Чердын уездісь Юксьöв волосьын. 1924' во
бöрын грездсö пыртöмась Вершинин сельсоветö, сыбöрын, öтлаын Вершининыскöт,
Юксьöв сельсоветö.



